<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhe" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol toteco: Santa Biblia MARCOS 1</title>
</head>
<body dir='ltr'>
<ul class='tnav'>
<li><a href='index.xhtml'>MARCOS</a></li>
</ul><ul class='tnav'><li><a href='MRK.xhtml#MK1_0'>1</a></li>
<li><a href='MRK.xhtml#MK2_0'>2</a></li>
<li><a href='MRK.xhtml#MK3_0'>3</a></li>
<li><a href='MRK.xhtml#MK4_0'>4</a></li>
<li><a href='MRK.xhtml#MK5_0'>5</a></li>
<li><a href='MRK.xhtml#MK6_0'>6</a></li>
<li><a href='MRK.xhtml#MK7_0'>7</a></li>
<li><a href='MRK.xhtml#MK8_0'>8</a></li>
<li><a href='MRK.xhtml#MK9_0'>9</a></li>
<li><a href='MRK.xhtml#MK10_0'>10</a></li>
</ul><ul class='tnav'>
<li><a href='MRK.xhtml#MK11_0'>11</a></li>
<li><a href='MRK.xhtml#MK12_0'>12</a></li>
<li><a href='MRK.xhtml#MK13_0'>13</a></li>
<li><a href='MRK.xhtml#MK14_0'>14</a></li>
<li><a href='MRK.xhtml#MK15_0'>15</a></li>
<li><a href='MRK.xhtml#MK16_0'>16</a></li>
</ul>

<div class='main' id='MK0_0'>

<div class='mt'>Itlajtol Toteco Tlen Quiijcuilo Marcos  </div>
<div class='psalmlabel' id='MK1_0'> 1</div>
<div class='s'>Juan tecuaalti huan tlaixtonqui itlajtol Toteco </div>
<div class='p'>

<span class="verse" id="MK1_1">1&#160;</span>Quej ni pejqui nopa cuali tlamachtili tlen Jesucristo, Icone Toteco Dios. </div>
<div class='p'>
<span class="verse" id="MK1_2">2&#160;</span>Huejcajquiya Isaías, itiocamanalojca Toteco, quiijcuilo tlen Toteco quiilhui Jesús. Quiijcuilo: </div>
<div class='q'>“Xiquita nijtitlanis notlayolmelajca ma mitzyacanas. </div>
<div class='q'>Yajaya quicualtlalis ininyolo tlacame para ma mitzselica. </div>
<div class='q'>
<span class="verse" id="MK1_3">3&#160;</span>Notlayolmelajca camatis chicahuac ipan nopa huactoc tlali campa ax tleno eli, </div>
<div class='q'>huan quinilhuis tlacame: </div>
<div class='q'>‘Xijcualtlalica imoyolo pampa hualas Tohueyiteco. </div>
<div class='q'>Xijxitlahuaca imonemilis queja inquisencahuasquíaj se ojtli para hualas se hueyi tequihue.’ ” </div>
<div class='p'>
<span class="verse" id="MK1_4">4&#160;</span>Ni tlayolmelajquetl tlen Toteco quititlanqui ma tlayacana elqui Juan tlen tecuaaltiyaya ipan nopa huactoc tlali. Quinilhuiyaya tlacame ma mocuaaltica para quipannextise moyolcueptoque huan quicajtejtoque tlajtlacoli. Huan Toteco quintlapojpolhuiyaya inintlajtlacolhua. 
<span class="verse" id="MK1_5">5&#160;</span>Miyac tlacame tlen estado Judea huan tlen altepetl Jerusalén yohuiyayaj para quicaquise Juan. Huan quema quiilhuijque Toteco inintlajtlacolhua, Juan quincuaaltiyaya ipan atemitl Jordán. </div>
<div class='p'>
<span class="verse" id="MK1_6">6&#160;</span>Juan moquentiyaya iyoyo tlen itzoncal camello huan quipixqui se itzinquechilpica tlen cuetlaxtli. Quicuayaya pilchapoltzitzi huan nectli tlen onca ipan nopa huactoc tlali. 
<span class="verse" id="MK1_7">7&#160;</span>Quincamahuiyaya tlacame tlen Jesús huan quinilhuiyaya: “Teipa hualas se tlacatl tlen quipiyas miyac más itequihuejcayo huan ax quej na. Na ax nihueyi queja ya. Ax nicaxilía para nielis niitequipanojca, niyon para nijquixtilis itecac. 
<span class="verse" id="MK1_8">8&#160;</span>Na nimechcuaaltía san ica atl, pero yajaya inmechmacas Itonal Toteco ipan imoyolo.” </div>
<div class='s'>Juan quicuaalti Jesús </div>
<div class='p'>
<span class="verse" id="MK1_9">9&#160;</span>Ipan nopa tonali Jesús quisqui altepetl Nazaret ipan estado Galilea huan yajqui campa Juan itztoya, huan Juan quicuaalti ipan atemitl Jordán. 
<span class="verse" id="MK1_10">10&#160;</span>Huan teipa, quema Jesús quisayaya ipan atl, quiitac tlapojtoya elhuicactli huan Itonal Toteco hualtemoc ipan ya queja se paloma. 
<span class="verse" id="MK1_11">11&#160;</span>Huan quicajqui Toteco Dios camatqui tlen elhuicac huan quiijto: “Ta tiNocone, nimitzicnelía miyac huan nijpiya miyac paquilistli ica tlen tijchihua.” </div>
<div class='s'>Axcualtlacatl quiyejyeco Jesús ma tlajtlacolchihua </div>
<div class='p'>
<span class="verse" id="MK1_12">12&#160;</span>Teipa Itonal Toteco quiyacanqui Jesús ma yohui hasta nopa tlali huactoc campa ax tleno eli. 
<span class="verse" id="MK1_13">13&#160;</span>Huan Jesús itztoya nepa para cuarenta tonali huan Axcualtlacatl quiyejyecohuayaya ma tlajtlacolchihua. Nopano itztoyaj tecuanime tlen mosisiníaj huan nojquiya itztoyaj elhuicac ehuani tlen quitequipanohuayayaj Jesús. </div>
<div class='s'>Jesús pejqui tequiti ipan estado Galilea </div>
<div class='p'>
<span class="verse" id="MK1_14">14&#160;</span>Quema nopa tlanahuatijquetl quitzajqui Juan tlen tecuaaltiyaya, Jesús ajsito ipan estado Galilea para quinixtomilis tlacame nopa cuali tlamachtili tlen quejatza tlacame huelis calaquise campa tlanahuatía Toteco. 
<span class="verse" id="MK1_15">15&#160;</span>Huan quinilhuiyaya tlacame: “Ya ajsic nopa tonal huan ama, ax huejcahuas pehuas tlanahuatis Toteco. Xijpatlaca imoyolo huan xijneltocaca itlajtol Toteco.” </div>
<div class='s'>Jesús quinnotzqui nahui michtlajtlamani </div>
<div class='p'>
<span class="verse" id="MK1_16">16&#160;</span>Teipa Jesús nentinemiyaya iteno nopa hueyi atl Galilea huan quinitac Simón ihuaya iicni, Andrés. Yajuanti eliyayaj michtlajtlamani huan quimajcahuayayaj se matlatl atitla. 
<span class="verse" id="MK1_17">17&#160;</span>Huan Jesús quinilhui: </div>
<div class='p'>―Xinechtoquilica. Ama inmichtlajtlamani, pero na nimechnextilis quejatza inquinnojnotzase tlacame ma nechtoquilica. </div>
<div class='p'>
<span class="verse" id="MK1_18">18&#160;</span>Huan quicajtejque ininmatla huan yajque ihuaya. 
<span class="verse" id="MK1_19">19&#160;</span>Teipa Jesús nejnenqui se quentzi huan quinitac Jacobo ihuaya iicni, Juan. Yajuanti eliyaya iconehua Zebedeo, huan itztoyaj ipan se cuacanahua quiijtzomayayaj ininmatla. 
<span class="verse" id="MK1_20">20&#160;</span>Huan nimantzi Jesús quinnotzqui. Huan quicajtejque inintata Zebedeo ipan cuacanahua ininhuaya itequipanojcahua huan quitoquilijque. </div>
<div class='s'>Se tlacatl tlen quipixqui se iajaca Axcualtlacatl </div>
<div class='p'>
<span class="verse" id="MK1_21">21&#160;</span>Teipa Jesús huan tlen itztoyaj ihuaya ajsitoj altepetl Capernaum. Huan ipan nopa tonal para ma mosiyajcahuaca israelitame, Jesús calajqui ipan nopa israelita tiopamitl huan pejqui tlamachtía. 
<span class="verse" id="MK1_22">22&#160;</span>Huan tlacame san quisentlachiliyayaj ica itlamachtil pampa quinmachtiyaya queja se tlen quipixqui tequihuejcayotl. Ax quinmachtiyaya queja tlamachtiani tlen itlanahuatil Moisés. 
<span class="verse" id="MK1_23">23&#160;</span>Nojquiya ipan tiopamitl itztoya se tlacatl tlen quipixqui se iajaca Axcualtlacatl tlen calactoya ipan itlacayo. Yajaya quiitac Jesús huan chicahuac quiijto: </div>
<div class='p'>
<span class="verse" id="MK1_24">24&#160;</span>―Jesús ta tiNazaret ejquetl, ¿tlachque tinechchihuilis? ¿Tihualajtoc para tinechtzontlamiltis? Na nimitzixmati. Ta tlen titlatzejtzeloltic tlen Dios quititlantoc nica. </div>
<div class='p'>
<span class="verse" id="MK1_25">25&#160;</span>Huan Jesús quiajhuac nopa iajaca Axcualtlacatl huan quiilhui: </div>
<div class='p'>―Ayoc ximolini. Xiquisa ipan ni tlacatl. </div>
<div class='p'>
<span class="verse" id="MK1_26">26&#160;</span>Huajca iajaca Axcualtlacatl quichijqui nopa tlacatl ma huetzi ica se ajaca cocolistli. Huan tzajtzitejqui chicahuac huan quisqui ipan itlacayo. 
<span class="verse" id="MK1_27">27&#160;</span>Huan nochi momajmatijque huan moilhuijque: </div>
<div class='p'>―¿Tlachque panoc? ¿Huelis ya ni se yancuic tlamachtilistli? ¡Ni tlacatl Jesús quipiya tequihuejcayotl para quinnahuatis iajacahua Axcualtlacatl huan yajuanti quineltoquilíaj! </div>
<div class='p'>
<span class="verse" id="MK1_28">28&#160;</span>Huajca nimantzi nochi tlacame campa hueli ipan estado Galilea quimatque tlen quichijqui Jesús. </div>
<div class='s'>Jesús quichicajqui imona Simón Pedro </div>
<div class='p'>
<span class="verse" id="MK1_29">29&#160;</span>Quema ya quistoyaj ipan tiopamitl, Jesús yajqui ihuaya Jacobo ihuaya Juan hasta ininchaj Simón huan Andrés. 
<span class="verse" id="MK1_30">30&#160;</span>Huan imona Simón Pedro huetztoya ipan cocolistli pampa totoniyayaya. Huan nimantzi quiilhuijque Jesús para mococohua. 
<span class="verse" id="MK1_31">31&#160;</span>Huajca Jesús quinechcahui nopa sihuatl huan quimaitzqui. Quitlalanqui huan nimantzi quicajqui nopa cocolistli. Huan nopa sihuatl pejqui quintlamaca. </div>
<div class='s'>Jesús quinchicajqui miyac cocoyani </div>
<div class='p'>
<span class="verse" id="MK1_32">32&#160;</span>Quema ya calajqui tonati huan tlayohuatoya, tlacame pejque quinhuicaj campa Jesús nochi tlen mococohuayayaj huan tlen quipixque iajacahua Axcualtlacatl. 
<span class="verse" id="MK1_33">33&#160;</span>Huan nochi tlacame tlen nopa altepetl mosentilijque calteno. 
<span class="verse" id="MK1_34">34&#160;</span>Huan Jesús quinchicajqui miyac cocoyani tlen quipixque miyac tlamantli cocolistli. Huan quinquixtili miyac iajacahua Axcualtlacatl. Pero Jesús ax quincahuiliyaya iajacahua Axcualtlacatl ma camatica pampa quiixmatiyayaj para yajaya eliyaya nopa Cristo tlen Toteco Dios quititlantoya. </div>
<div class='s'>Jesús quinpohuili tlacame itlajtol Toteco ipan estado Galilea </div>
<div class='p'>
<span class="verse" id="MK1_35">35&#160;</span>Huan hualmostla ijnaltzi quema noja tlatlayohuayaya, Jesús mejtejqui huan yajqui campa tlatzitzicaya para momaijtos ica Toteco Dios. 
<span class="verse" id="MK1_36">36&#160;</span>Huan teipa Simón ihuaya ihuampoyohua yajque quitemotoj. 
<span class="verse" id="MK1_37">37&#160;</span>Huan quipantijque Jesús huan quiilhuijque: </div>
<div class='p'>―Nochi tlacame mitztemohuaj. </div>
<div class='p'>
<span class="verse" id="MK1_38">38&#160;</span>Pero Jesús quinilhui: </div>
<div class='p'>―Ma tiyaca ipan nopa pilaltepetzitzi tlen nechca para nitepohuilis itlajtol Toteco nepa nojquiya pampa yeca nihualajtoc. </div>
<div class='p'>
<span class="verse" id="MK1_39">39&#160;</span>Huajca Jesús panotinenqui campa hueli ipan nochi estado Galilea huan tepohuiliyaya itlajtol Toteco ipan sesen israelita tiopamitl. Huan quema quinpantiyaya tlacame tlen quipixque iajacahua Axcualtlacatl, Jesús quinchihualtiyaya ma quisaca. </div>
<div class='s'>Jesús quichicajqui se tlacatl tlen tlacayo palaniyaya </div>
<div class='p'>
<span class="verse" id="MK1_40">40&#160;</span>Huan quinechcahuico Jesús se tlacatl tlen tlacayo palaniyaya ica se cocolistli tlen itoca lepra. Huan motlancuaquetzqui iixtla Jesús huan quiilhui: </div>
<div class='p'>―Jesús, intla tijnequi, huelis tinechchicahuas. </div>
<div class='p'>
<span class="verse" id="MK1_41">41&#160;</span>Huan Jesús quitlasojtlac, huan quitlali ima ipani huan quiilhui: </div>
<div class='p'>―Quena, nijnequi. Ximochicahua amantzi. </div>
<div class='p'>
<span class="verse" id="MK1_42">42&#160;</span>Huan ipan nopa tlalochtli, nopa cocolistli quicajqui. 
<span class="verse" id="MK1_43">43&#160;</span>Huajca Jesús quinahuati: </div>
<div class='p'>
<span class="verse" id="MK1_44">44&#160;</span>―Amo aca xiquilhui. San xiya ximonextiti iixtla nopa israelita totajtzi huan xijmaca Toteco nopa tlacajcahualistli tlen Moisés tlanahuati ma quimacaca tlen ayoc quipiyaj inintlacayo palantoc para queja nopa nochi quimatise ya timochicajtoc. </div>
<div class='p'>
<span class="verse" id="MK1_45">45&#160;</span>Pero nopa tlacatl yajqui huan pejqui quinilhuía nochi tlacame tlachque ipantic huan nelía momajqui itlajtol. Yeca Jesús ayoc huelqui calaqui tonaya ipan altepetini. San nejnemiyaya campa tlatzitzica huan nepa nojquiya quipantiyayaj miyac tlacame tlen hualajque tlen campa hueli pilaltepetzitzi.  </div>
<div class='psalmlabel' id='MK2_0'> 2</div>
<div class='s'>Jesús quichicajqui se tlacatl tlen ax huelqui mojmolinía </div>
<div class='p'>
<span class="verse" id="MK2_1">1&#160;</span>Quema panotoya se ome tonali, Jesús sampa yajqui hasta altepetl Capernaum, huan nochi quimatque para itztoya ipan se cali. 
<span class="verse" id="MK2_2">2&#160;</span>Huan nimantzi mosentilijque miyac tlacame huan yeca ayoc aca huelqui calaqui, niyon ayoc aca huelqui monechcahuía calteno. Huan Jesús quinilhuiyaya itlajtol Toteco. 
<span class="verse" id="MK2_3">3&#160;</span>Huan teipa ajsicoj sequin tlacame tlen quihualicayayaj campa Jesús se cocoxquetl tlen ax huelqui mojmolinía tlen nahui tlacame quiquechpanojtihualayayaj. 
<span class="verse" id="MK2_4">4&#160;</span>Huan ax huelque ajsique campa Jesús pampa itztoyaj tlahuel miyac tlacame, huajca tlejcoque calpani huan quiijcuenijque sequin tejas itzonpac nopa cali. Teipa quitemohuijque nopa cocoxquetl huetztoc ipan itlapech. 
<span class="verse" id="MK2_5">5&#160;</span>Huan Jesús quiitac para quineltocayayaj, huajca quiilhui nopa cocoxquetl: </div>
<div class='p'>―Nohuampo nimitztlapojpolhuía motlajtlacolhua. </div>
<div class='p'>
<span class="verse" id="MK2_6">6&#160;</span>Huan sequin tlamachtiani tlen itlanahuatil Moisés tlen mosehuijtoyaj calijtic moyolilhuijque: 
<span class="verse" id="MK2_7">7&#160;</span>“¿Para tlen camati Jesús queja nopa? Mochihua queja elisquía Toteco pampa axaca hueli tetlapojpolhuía tlajtlacoli, san Toteco.” </div>
<div class='p'>
<span class="verse" id="MK2_8">8&#160;</span>Huan Jesús nimantzi quimatqui tlen moyolilhuiyayaj huan quinilhui: </div>
<div class='p'>―¿Para tlen inmoyolilhuíaj queja nopa? 
<span class="verse" id="MK2_9">9&#160;</span>Tlen hueli tlajtoli tlen niquijtohua mochihuas yonque niquilhuis ni cocoxquetl: ‘Nimitztlapojpolhuía motlajtlacolhua’, o niquilhuis: ‘Ximehua, xijtlalana motlapech huan xinejnemi.’ 
<span class="verse" id="MK2_10">10&#160;</span>Pero pampa nijnequi xijmatica na, tlen niMocuepqui Tlacatl, nijpiya tequihuejcayotl ipan tlaltepactli para melahuac nitetlapojpolhuis tetlajtlacolhua, huajca nimechnextilis para panos tlen niquijtohua. </div>
<div class='p'>Huan nimantzi Jesús quiilhui nopa cocoxquetl: </div>
<div class='p'>
<span class="verse" id="MK2_11">11&#160;</span>―Nimitzilhuía, ximehua, xijtlalana motlapech huan xiya mochaj. </div>
<div class='p'>
<span class="verse" id="MK2_12">12&#160;</span>Huajca mejqui huan quitlalantejqui itlapech iniixtla huan quisato. Huan nochi tlen quiitaque san quisentlachilijque huan quihueyichijque Toteco Dios huan quiijtojque: </div>
<div class='p'>―Ax quema tiquitztoque se tlamantli queja ni. </div>
<div class='s'>Jesús quinotzqui Leví tlen nojquiya itoca eliyaya Mateo </div>
<div class='p'>
<span class="verse" id="MK2_13">13&#160;</span>Teipa Jesús sampa yajqui iteno hueyi atl, huan quinechcahuijque miyac tlacame huan yajaya quinmachti. 
<span class="verse" id="MK2_14">14&#160;</span>Huan teipa Jesús panotinemiyaya campa tequicali, huan nepa ipan mesa mosehuiyaya se tlacatl tlen itoca eliyaya Leví [2:14 Leví nojquiya itoca eliyaya Mateo.] tlen elqui icone Alfeo. Tequihuejme quitequitlalijtoyaj ma quiseli nopa tomi tlen nochi monequiyaya tlaxtlahuase para impuestos. Huan Jesús quiilhui: </div>
<div class='p'>―Xinechtoquili. </div>
<div class='p'>Huajca Mateo moquetztiquisqui huan quitoquili Jesús. </div>
<div class='p'>
<span class="verse" id="MK2_15">15&#160;</span>Teipa Jesús tlacuayaya ichaj Mateo huan ajsicoj nepa miyac tlacame tlen tlainanque impuesto huan tlen miyac tlajtlacoli quichihuayayaj. Nopa tlacame nojquiya tlacuayayaj ihuaya Jesús huan imomachtijcahua pampa miyac tlen yajuanti quitoquiliyayaj. 
<span class="verse" id="MK2_16">16&#160;</span>Huan nojquiya itztoyaj nepa sequin fariseos huan tlamachtiani tlen itlanahuatil Moisés. Huan quema quiitaque Jesús tlacuayaya ininhuaya nopa ax cuajcualme, quintlatzintoquilijque imomachtijcahua: </div>
<div class='p'>―¿Para tlen tlacua huan atli Jesús ininhuaya tlacame tlen tlainamaj impuesto huan ininhuaya tlen miyac tlajtlacoli quichihuaj? </div>
<div class='p'>
<span class="verse" id="MK2_17">17&#160;</span>Huan Jesús quicajqui inintlajtol huan quinilhui: </div>
<div class='p'>―Se tetica tlacatl ax quinequi se tepajtijquetl, pero se cocoxquetl, quena. Na ax nihualajtoc para niquinnotzas tlen moilhuíaj para ya cuajcualme iixtla Toteco Dios. Nihualajtoc para niquinnotzas tlacame tlen quimatij para quipiyaj inintlajtlacolhua. </div>
<div class='s'>Quitlajtlanijque Jesús para tlen ax mosahuaj imomachtijcahua </div>
<div class='p'>
<span class="verse" id="MK2_18">18&#160;</span>Se tonal imomachtijcahua Juan huan inintlatoquilijcahua fariseos mosahuayayaj para momaijtose ica Toteco Dios. Huajca yajque tlacame campa Jesús huan quitlajtlanijque: </div>
<div class='p'>―¿Para tlen mosahuaj itlatoquilijcahua Juan huan inintlatoquilijcahua fariseos, pero momomachtijcahua ax mosahuaj? </div>
<div class='p'>
<span class="verse" id="MK2_19">19&#160;</span>Huan Jesús quinnanquili: </div>
<div class='p'>―¿Quejatza huelis mosahuase ihuampoyohua se mosihuajtijquetl ipan nopa tlalochtli quema tlacuaj ihuaya ipan nenamictili? Intla itztoque iixtla nopa mosihuajtijquetl, ax quinamiqui para mosahuase. San se eltoc quema na niitztoc ininhuaya nomomachtijcahua, ax quinamiqui mosahuase. 
<span class="verse" id="MK2_20">20&#160;</span>Pero ajsis hora quema hualase nocualancaitacahua huan nechhuicase. Nopa tonal, quena, mosahuase nomomachtijcahua. 
<span class="verse" id="MK2_21">21&#160;</span>Axaca [2:21 Jesús quinilhui ni huicalotl para quinnextilis ax cuali quimanelose itlamachtil ica tlen huejcajquiya quineltocayayaj tlacame, pampa itlamachtil eltoya se tlamantli tlen yancuic.] quitlatlamanía se yoyomitl tlen sosoltic ica se yoyomitl tlen yancuic pampa nopa tlen yancuic motzocoyolos huan nimantzi tzayanis nopa yoyomitl tlen sosoltic huan achi más fiero nesis. 
<span class="verse" id="MK2_22">22&#160;</span>Nojquiya axaca quitequilía xocomeca atl tlen yancuic ipan bolsas tlen cuetlaxtli sosoltic, pampa quema nopa yancuic xocomeca atl xocoyas, momiyaquilis. Quej nopa tzayanis nopa cuetlaxtli sosoltic huan nenpolihuis nopa xocomeca atl huan nopa cuetlaxtli. Huajca monequi quitequilise xocomeca atl tlen yancuic ipan bolsas tlen cuetlaxtli yancuic. </div>
<div class='s'>Imomachtijcahua Jesús quitejque trigo ipan sábado </div>
<div class='p'>
<span class="verse" id="MK2_23">23&#160;</span>Ipan sábado, nopa tonal para ma mosiyajcahuaca israelitame, Jesús nejnemiyaya ipan se mili campa quitoctoyaj trigo, huan imomachtijcahua pejque quiquechcocototzaj trigo huan quicuaj iyol. 
<span class="verse" id="MK2_24">24&#160;</span>Huajca nopa fariseos quiilhuijque Jesús: </div>
<div class='p'>―Xiquita, momachtijcahua quichihuaj tlen ax monequi ipan ni tonal para ma timosiyajcahuaca, yeca tlajtlacolchihuaj. </div>
<div class='p'>
<span class="verse" id="MK2_25">25&#160;</span>Huan Jesús quinilhui: </div>
<div class='p'>―¿Ax inquipojtoque tlen quichijqui David huejcajquiya quema yajaya ihuaya ihuampoyohua nelía mayanayayaj huan ax quipixque tlen quicuase? 
<span class="verse" id="MK2_26">26&#160;</span>David calaquito ipan ichaj Toteco quema Abiatar elqui hueyi totajtzi, huan quicuajqui nopa pantzi tlen eltoya ipan mesa iixtla Toteco. Teipa David quinmajmacac nopa pantzi nopa tlacame tlen itztoyaj ihuaya yonque itlanahuatil Moisés ax quincahuilía sequinoc ma quicuaca nopa pantzi. San eltoya para totajtzitzi. </div>
<div class='p'>
<span class="verse" id="MK2_27">27&#160;</span>Huan nojquiya Jesús quinilhui: </div>
<div class='p'>―Toteco Dios quisencajtoc ni tonal para tlacame ma mosiyajcahuaca para quinpalehuis. Ax quinsencajtoc tlacame para ma quihueyitlalica nopa tonal. 
<span class="verse" id="MK2_28">28&#160;</span>Na tlen niMocuepqui Tlacatl, nijpiya tequihuejcayotl para niquinilhuis tlacame tlachque huelis quichihuase ipan sábado, ni tonal para ma timosiyajcahuaca.  </div>
<div class='psalmlabel' id='MK3_0'> 3</div>
<div class='s'>Jesús quichicajqui se tlacatl tlen mahuactoya </div>
<div class='p'>
<span class="verse" id="MK3_1">1&#160;</span>Jesús sampa calajqui ipan se israelita tiopamitl huan nopano itztoya se tlacatl tlen mahuactoya. 
<span class="verse" id="MK3_2">2&#160;</span>Huan nopa fariseos san quitlachiliyayaj intla Jesús quichicahuasquía para quiteilhuise pampa elqui se tonal para ma timosiyajcahuaca tiisraelitame. 
<span class="verse" id="MK3_3">3&#160;</span>Huajca Jesús quiilhui nopa tlacatl tlen mahuactoya: </div>
<div class='p'>―Ximoquetza huan xihuala nica tlatlajco ni tlacame. </div>
<div class='p'>
<span class="verse" id="MK3_4">4&#160;</span>Huan nimantzi Jesús quintlajtlani nopa fariseos, quinilhui: </div>
<div class='p'>―¿Ipan ni tonal para timosiyajcahuase inquiitaj quinamiqui ma tijchihuaca tlen cuali o tlen ax cuali? ¿Ma tiquinpalehuica tlacame o ma tiquinmictica? </div>
<div class='p'>Pero nopa fariseos ax molinijque. 
<span class="verse" id="MK3_5">5&#160;</span>Huajca Jesús quintlachili huan cualanqui. Mocueso pampa nopa fariseos tlahuel yoltetique. Huajca Jesús quiilhui nopa tlacatl: </div>
<div class='p'>―¡Xijxitlahua moma! </div>
<div class='p'>Huan quixitlajqui ima huan cuali mochicajqui. 
<span class="verse" id="MK3_6">6&#160;</span>Huajca quisque nopa fariseos huan nimantzi pejque motlajtolmacaj ica sequinoc tlacame tlen quitoquiliyayaj Herodes quejatza huelis quimictise Jesús. </div>
<div class='s'>Mosentilijque miyac tlacame iteno hueyi atl </div>
<div class='p'>
<span class="verse" id="MK3_7">7&#160;</span>Huan Jesús quisqui ihuaya imomachtijcahua huan yajque iteno hueyi atl. Huan quintoquilijque tlahuel miyac tlacame tlen ejque estado Galilea huan estado Judea. 
<span class="verse" id="MK3_8">8&#160;</span>Nojquiya itztoyaj tlacame tlen altepetl Jerusalén, huan tlen estado Idumea huan tlen nopa tlali tlen mocahua ipan seyoc nali nopa atemitl Jordán. Nojquiya hualajque tlacame tlen ejque nechca altepetini Tiro huan Sidón. Miyaqui tlacame quicactoyaj nochi tlen Jesús quichihuayaya huan yeca yohuiyayaj campa yajaya itztoya. 
<span class="verse" id="MK3_9">9&#160;</span>Huan Jesús quinilhui imomachtijcahua ma quichiyaca ica se cuacanahua para ipan tlejcos para ma ax quitetzopaca nopa tlacame. 
<span class="verse" id="MK3_10">10&#160;</span>Pampa Jesús quinchicajtoya miyac cocoyani huan nochi tlen mococohuayayaj nochipa quicuatopejtiyohuiyayaj chicahuac para quiitzquise. 
<span class="verse" id="MK3_11">11&#160;</span>Huan quema tlacame tlen quipiyayayaj se iajaca Axcualtlacatl quiitayayaj Jesús, motlancuaquetzayayaj iixtla huan chicahuac nopa ajacame quiijtohuayayaj: </div>
<div class='p'>―¡Ta tiIcone Dios! </div>
<div class='p'>
<span class="verse" id="MK3_12">12&#160;</span>Pero Jesús chicahuac quinnahuatiyaya ma ax quinilhuica tlacame ajqueya yaja. </div>
<div class='s'>Jesús quintlapejpeni majtlactli huan ome imomachtijcahua </div>
<div class='p'>
<span class="verse" id="MK3_13">13&#160;</span>Teipa Jesús tlejcoc ipan se tepetl huan quinnotzqui san nopa tlacame tlen quinequiyaya ma yaca ihuaya, huan yajuanti yajque campa ya. 
<span class="verse" id="MK3_14">14&#160;</span>Huan Jesús quintlapejpeni majtlactli huan ome imomachtijcahua para ma itztoca ihuaya huan para quintitlanis ma teilhuitij itlajtol Toteco. 
<span class="verse" id="MK3_15">15&#160;</span>Nojquiya Jesús quintlapejpeni para ma quipiyaca tequihuejcayotl quinchicahuase cocoyani huan quinquixtilise iajacahua Axcualtlacatl tlen calactoyaj ipan tlacame. 
<span class="verse" id="MK3_16">16&#160;</span>Huajca nicani eltoc inintoca nopa tlacame tlen quintlapejpeni: Simón, tlen Jesús quitocaxtlali Pedro, 
<span class="verse" id="MK3_17">17&#160;</span>Jacobo ihuaya iicni, Juan, tlen eliyayaj iconehua Zebedeo. Jesús quintocaxtiyaya nopa ome Boanerges, tlen quinequi quiijtos tlacame tlen itztoque queja se tlatomonilotl pampa mosisiniyayaj. 
<span class="verse" id="MK3_18">18&#160;</span>Nojquiya quintlapejpeni Andrés, Felipe, Bartolomé, Mateo, Tomás, Jacobo icone Alfeo, Tadeo [3:18 tlen nojquiya itoca eliyaya Judas huan Lebeo.] huan Simón tlen moiyocatlaliyaya ica nopa partido cananista. 
<span class="verse" id="MK3_19">19&#160;</span>Huan quitlapejpeni Judas Iscariote tlen teipa quitemactili Jesús. </div>
<div class='s'>Quiteilhuijque Jesús para quipixtoya se iajaca Axcualtlacatl </div>
<div class='p'>
<span class="verse" id="MK3_20">20&#160;</span>Teipa Jesús ihuaya imomachtijcahua mocuepque huan sampa calajque ipan se cali. Huan sampa mosentilijque miyac tlacame, huan yeca Jesús ihuaya imomachtijcahua ax quipiyayayaj niyon se tlalochtli para tlacuase. 
<span class="verse" id="MK3_21">21&#160;</span>Huan quema quicajque iteixmatcahua Jesús para ax quipixqui se tlalochtli para tlacuas, hualajque para quihuicase pampa quiijtohuayayaj: “Molocojchijtoc.” </div>
<div class='p'>
<span class="verse" id="MK3_22">22&#160;</span>Pero ajsicoj tlen Jerusalén sequin tlamachtiani tlen itlanahuatil Moisés. Yajuanti teilhuiyayaj para Jesús quipixqui Axcualtlacatl [3:22 Nopa tlacame quitocaxtijque Axcualtlacatl, Beelzebú.] yajaya tlen quinyacana nochi ajacame, huan yeca quimacatoya Jesús chicahualistli quinquixtis ajacame tlen calactoque ipan sequinoc. </div>
<div class='p'>
<span class="verse" id="MK3_23">23&#160;</span>Huajca Jesús quinnotzqui nopa tlamachtiani tlen itlanahuatil Moisés huan quinilhui ica huicalotl, quiijto: “¿Quejatza huelis Axcualtlacatl quinquixtis ajacame tlen iaxcahua? 
<span class="verse" id="MK3_24">24&#160;</span>Intla se tlali ica san se tlanahuatijquetl motlajcoxelohua, ax huejcahuas pampa seyoc tlali quitlanis nimantzi. 
<span class="verse" id="MK3_25">25&#160;</span>Huan intla ichampoyohua se tlacatl ipan se cali motlajcoxelohuaj, ax hueli mocahuase san sejco. 
<span class="verse" id="MK3_26">26&#160;</span>Huan intla Axcualtlacatl mocualanía ica iaxcahua, huan motlajcoxelohuaj, ax huejcahuas pampa yajaya iselti quintzontlamiltis tlen iaxcahua. </div>
<div class='p'>
<span class="verse" id="MK3_27">27&#160;</span>“Axaca huelis calaquis ichaj se tlen tetixtoc queja Axcualtlacatl huan quiquixtilis tlen iaxca intla achtohui ax quiilpis. Huajca quena, huelis quiquixtilis tlen iaxca. </div>
<div class='p'>
<span class="verse" id="MK3_28">28&#160;</span>“Nelía nimechilhuía noTata huelis quintlapojpolhuis nochi inintlajtlacolhua tlacame huan nochi tlen fiero camatij, 
<span class="verse" id="MK3_29">29&#160;</span>pero ajqueya quitlaijilhuis itequi Itonal Toteco huan quiijtos para tlen yajaya quichijtoc eltoc se tlamantli tlen fiero, Toteco ax quema quitlapojpolhuis. Nopa tlacatl quihuicas nopa tlajtlacoli para nochipa.” </div>
<div class='p'>
<span class="verse" id="MK3_30">30&#160;</span>Jesús quiijto ya ni pampa yajuanti quiijtohuayayaj para yajaya quipixtoya se iajaca Axcualtlacatl. </div>
<div class='s'>Hualajque inana huan iicnihua Jesús </div>
<div class='p'>
<span class="verse" id="MK3_31">31&#160;</span>Teipa ajsico inana ihuaya iicnihua Jesús, pero mocajque calteno huan tlatitlanque ma quinotzatij Jesús. 
<span class="verse" id="MK3_32">32&#160;</span>Huan nopa tlacame tlen mosiyajcahuayayaj huan quiyahualohuayayaj Jesús, quiilhuijque: </div>
<div class='p'>―Xiquita, monana huan moicnihua itztoque calteno huan mitztemohuaj. </div>
<div class='p'>
<span class="verse" id="MK3_33">33&#160;</span>Pero Jesús quinnanquili: </div>
<div class='p'>―¿Ajqueya nonana? huan ¿ajqueya noicnihua? </div>
<div class='p'>
<span class="verse" id="MK3_34">34&#160;</span>Huan quintlachili nopa tlacame tlen quiyahualohuayayaj huan quinilhui: </div>
<div class='p'>―Xiquitaca ni tlacame tlen itztoque nica, yajuanti niquinita para nonana huan noicnihua, 
<span class="verse" id="MK3_35">35&#160;</span>pampa ajqueya quichihua tlen Toteco Dios quinequi, yajaya niquita queja noicni huan nonana.  </div>
<div class='psalmlabel' id='MK4_0'> 4</div>
<div class='s'>Se tlacatl quiijtzeloto xinachtli </div>
<div class='p'>
<span class="verse" id="MK4_1">1&#160;</span>Jesús sampa pejqui tlamachtía iteno hueyi atl, huan mosentilijque miyac tlacame tlen quiyahualocoj. Huajca Jesús calajqui ipan se cuacanahua ipan hueyi atl huan mosehui, huan nochi tlacame mocajque xalixco nechca iteno hueyi atl. 
<span class="verse" id="MK4_2">2&#160;</span>Huan Jesús tlamachtiyaya miyac tlamantli ica huicalotl huan huicaltili huan quinilhui: 
<span class="verse" id="MK4_3">3&#160;</span>“¡Xijtlacaquilica! Se tlacatl yajqui quiijtzeloto trigo. 
<span class="verse" id="MK4_4">4&#160;</span>Huan quema quiijtzelohuayaya, sequin xinachtli huetzqui ipan ojtli huan hualajque totome huan quicuajque. 
<span class="verse" id="MK4_5">5&#160;</span>Sequinoc xinachtli huetzqui temajcajya campa ax oncayaya miyac tlali. Nopa xinachtli nimantzi ixhuac pampa ax huejcatla nopa tlali. 
<span class="verse" id="MK4_6">6&#160;</span>Pero quisqui tonati, huan tonal tlatlac huan nimantzi huajqui pampa ax huelqui motlatzquilía inelhuayo. 
<span class="verse" id="MK4_7">7&#160;</span>Sequinoc xinachtli huetzqui huitzijtic huan nopa huitztli quiijiyomicti nopa tlatoctli, yeca nopa xinachtli ax temacac itlajca. 
<span class="verse" id="MK4_8">8&#160;</span>Pero sequinoc xinachtli huetzqui ipan cuali tlali. Tlaixhuac cuali, huan moscalti huan cuali temacac itlajca. Sequin nopa tlatoctli trigo temacac treinta xinachtli, huan sequinoc tlatoctli temacac sesenta xinachtli huan sequinoc tlatoctli temacac se ciento xinachtli.” </div>
<div class='p'>
<span class="verse" id="MK4_9">9&#160;</span>Huan teipa Jesús quinilhui: “Nochi imojuanti ya innechcactoque. Huajca xijneltocaca tlen nimechilhuía.” </div>
<div class='s'>Jesús quinilhui para tlen tlamachtía ica huicaltili </div>
<div class='p'>
<span class="verse" id="MK4_10">10&#160;</span>Teipa quema quistoyaj nopa miyac tlacame, Jesús huan nopa majtlactli huan ome imomachtijcahua huan sequinoc tlen itztoyaj ihuaya quinechcahuijque huan pejque quitlatzintoquilíaj tlachque quiijtosnequi nopa huicaltili. 
<span class="verse" id="MK4_11">11&#160;</span>Huan Jesús quinilhui: “Toteco Dios inmechcahuilijtoc xijmachilica quejatza yajaya tlanahuatía yonque achtohuiya axaca quicahuiliyaya ma quimachili. Huan ama nojquiya ica tlacame tlen nechhuejcamajcahuaj, niquinilhuía nochi tlamantli ica huicalotl. 
<span class="verse" id="MK4_12">12&#160;</span>Quej nopa yonque quiitase tlen nijchihua, ax quimatise tlachque quinequi quiijtos. Huan yonque quicaquise notlajtol, ax quimachilise. Huan quej ni ax moyolcuepase, huan ax quipantise tlapojpolhuili para inintlajtlacolhua.” </div>
<div class='s'>Jesús quinilhui tlachque quiijtosnequi nopa huicaltili </div>
<div class='p'>
<span class="verse" id="MK4_13">13&#160;</span>Huan Jesús quinilhui nojquiya: “¿Intla ax inquimachilíaj ni huicalotl, quejatza huelis inquimachilise sequinoc huicalotl? 
<span class="verse" id="MK4_14">14&#160;</span>Nopa tlacatl tlen quisemanqui nopa xinachtli quichihua queja se tlacatl tlen quinilhuía tlacame itlajtol Toteco. 
<span class="verse" id="MK4_15">15&#160;</span>Sequin tlacame itztoque queja nopa xinachtli tlen huetzqui ojtipa. Quicaquij itlajtol Toteco, pero nimantzi huala Axcualtlacatl huan quinquixtilía tlen Toteco quitlalijtoc ipan ininyolo. 
<span class="verse" id="MK4_16">16&#160;</span>Sequinoc tlacame itztoque queja nopa xinachtli tlen huetzqui temajcajya. Quicaquij itlajtol Toteco huan nimantzi quiselíaj ica paquilistli. 
<span class="verse" id="MK4_17">17&#160;</span>Pero queja nopa xinachtli tlen ax hueli motlatzquilía inelhuayo, ax quipiyaj chicahualistli. San itztoque para se tlalochtli, pampa quema huala trabajojyotl huan sequinoc quintlatzacuiltíaj pampa quiselijtoque itlajtol Toteco, nimantzi quicajtehuaj. 
<span class="verse" id="MK4_18">18&#160;</span>Sequinoc tlacame itztoque queja nopa xinachtli tlen huetzqui ipan huitztli. Quicaquij itlajtol Toteco, 
<span class="verse" id="MK4_19">19&#160;</span>pero mocuatotoníaj miyac ica nochi tlamantli tlen onca ipan ni tonal. Mocajcayajtoque pampa moilhuíaj paquise intla quipiyase miyac tomi. Tlahuel quinequij miyac tlamantli tlen onca. Huan nochi ni tlamantli tlen quinequij quiijiyomictíaj itlajtol Toteco, huan yeca ax temaca itlajca. 
<span class="verse" id="MK4_20">20&#160;</span>Pero sequinoc tlacame itztoque queja nopa xinachtli tlen huetzqui ipan cuali tlali. Yajuanti, quena, quicaquij itlajtol Toteco, huan quiselíaj huan temacaj inintlajca. Sequin tlen yajuanti itztoque queja se trigo tlatoctli tlen temaca treinta xinachtli, huan sequinoc queja tlen temaca sesenta xinachtli, huan sequinoc itztoque queja se trigo tlatoctli tlen temaca se ciento xinachtli.” </div>
<div class='s'>Nopa huicalotl tlen tlahuili </div>
<div class='p'>
<span class="verse" id="MK4_21">21&#160;</span>Nojquiya Jesús quinilhui: “Axaca quitlatía se tlahuili huan quitlalía cajon tzala, niyon ax quitlalis tlapech tzala. Nochi quimatij quitlalise se tlahuili huejcapa ipan se tlaquetzali para ma tlatlanexti. 
<span class="verse" id="MK4_22">22&#160;</span>Quej nopa nojquiya ica nochi tlamantli tlen ama motlatijtoc. Teipa mocahuas tlanempa huan nochi inquimachilise. Huan tlamantli tlen tlacame ax hueli quimachilíaj ama pampa nimechmachtía ica huicalotl, teipa nochi campa hueli quimatise. 
<span class="verse" id="MK4_23">23&#160;</span>Nochi imojuanti ya innechcactoque, huajca xijneltocaca tlen nimechilhuía.” </div>
<div class='p'>
<span class="verse" id="MK4_24">24&#160;</span>Nojquiya Jesús quinilhui: “Xijpiyaca cuidado quejatza inquicaquij. Intla inquicaquij huan inquineltocaj quentzi, huajca inquimachilise san quentzi. Pero intla inquicaquij cuali huan inquineltocaj nochi, huajca cuali inquimachilise. Huan hasta noja más Toteco inmechpalehuis xijmachilica. 
<span class="verse" id="MK4_25">25&#160;</span>Pampa se tlacatl tlen quipiya itlalnamiquilis para quicaquis notlajtol, Toteco quimacas más tlalnamiquistli. Pero se tlacatl tlen ax quinequi quicaquis notlajtol, Toteco quiquixtilis tlen quentzi quicactoc.” </div>
<div class='s'>Itlanahuatilis Toteco moscaltía ixtacatzi </div>
<div class='p'>
<span class="verse" id="MK4_26">26&#160;</span>Nojquiya Jesús quinilhui: “Moscaltía ininmiyaca nopa tlacame tlen Toteco quinnahuatía yonque axaca momaca cuenta. Eltoc queja se tlacatl tlen quiijtzelohua xinachtli ipan tlali. 
<span class="verse" id="MK4_27">27&#160;</span>Yajaya cochis ica tlayohua huan mehuas ica ijnaloc. Panos se ome tonali huan teipa nopa xinachtli ixhuas huan moscaltis, pero nopa tlacatl ax quimati quejatza moscalti. 
<span class="verse" id="MK4_28">28&#160;</span>Achtohui sesen tlatoctli panquisa, huan quisa ixihuiyo. Teipa panquisa ipiloloyo huan teipa itlancoch ipan ioloyo. 
<span class="verse" id="MK4_29">29&#160;</span>Huan quema nopa simolotl ya chicajtos, nopa tlacatl pehuas quipixcas pampa cuali quimacatoc itlajca.” </div>
<div class='s'>Nopa huicalotl tlen nopa xinachtli mostaza </div>
<div class='p'>
<span class="verse" id="MK4_30">30&#160;</span>Nojquiya Jesús quiijto: “¿Quejatza huelis nimechilhuis quejatza pehua tlanahuatía Toteco Dios ipan ininyolo tlacame ipan se yancuic lugar? ¿Ica tlachque nijhuicalotis para inquimachilise? 
<span class="verse" id="MK4_31">31&#160;</span>Quema yajaya tlanahuatía, pehua queja se ixinajcho mostaza tlen se tlacatl quitoca. Nopa xinachtli eltoc más pilsiltzi tlen nochi xinachtli tlen onca ipan tlaltepactli. 
<span class="verse" id="MK4_32">32&#160;</span>Pero quema se tlacatl quitoca nopa xinachtli mostaza, moscaltía huan mochihua más hueyi tlen nochi xihuitzontli huan mochihua se cuahuitl. Huan imacuayo moscaltía huan moxacalohua huan ipani totome hueli mosehuise pampa cuali itlaacahuilo.” </div>
<div class='s'>Quejatza Jesús quitequihui huicalotl </div>
<div class='p'>
<span class="verse" id="MK4_33">33&#160;</span>Huan Jesús quinmachtiyaya tlacame itlajtol Toteco ica miyac huicalotl quej ni. Quinilhui nochi tlen huelque quimachilíaj. 
<span class="verse" id="MK4_34">34&#160;</span>Huan nochi nopa tlamachtilistli quinilhuiyaya ica huicalotl. Pero quema itztoya san ica imomachtijcahua, quinixtomiliyaya tlachque quiijtosnequiyaya sesen huicalotl. </div>
<div class='s'>Jesús quinahuati nopa ajacatl huan nopa hueyi atl </div>
<div class='p'>
<span class="verse" id="MK4_35">35&#160;</span>Quema tlatlayohuac nopa tonal, Jesús quinilhui imomachtijcahua: </div>
<div class='p'>―Ma tiquixcotonaca ne hueyi atl hasta ne seyoc nali. </div>
<div class='p'>
<span class="verse" id="MK4_36">36&#160;</span>Huajca quincajtejque nopa miyac tlacame tlen itztoyaj tlalpani huan imomachtijcahua quihuicaque ipan cuacanahua ica Jeús mosehuiyaya campa ipa itztoya huan yajque para seyoc nali. Huan nojquiya itztoyaj sequinoc tlacame tlen yajque ininhuaya ipan tlen yajuanti inincuacanahua. 
<span class="verse" id="MK4_37">37&#160;</span>Huan nimantzi hualajqui se ajacatl tlen tlahuel chicahuac. Huan motlalanqui hueyi atl huan pejqui acalaqui inincuacanahua hasta temisnequiyaya. 
<span class="verse" id="MK4_38">38&#160;</span>Huan Jesús cochtoya iica ipan nopa cuacanahua, motzontectoya ipan se piltzontetontzi. Huajca imomachtijcahua quiixitijque huan quiilhuijque: </div>
<div class='p'>―¡Tlamachtijquetl! ¿Ax timomaca cuenta para timisahuijtinemij? </div>
<div class='p'>
<span class="verse" id="MK4_39">39&#160;</span>Huajca Jesús mejtiquisqui huan quitlacahualti nopa ajacatl huan quiilhui hueyi atl: </div>
<div class='p'>―Amo ximolini, san xielto. </div>
<div class='p'>Huan nopa ajacatl moquetzqui huan nopa hueyi atl ayoc mojmolini. 
<span class="verse" id="MK4_40">40&#160;</span>Huajca Jesús quinilhui imomachtijcahua: </div>
<div class='p'>―¿Para tlen nelía inmajmahuij? ¿Ax inquineltocaj tlen hueli nijchihua? </div>
<div class='p'>
<span class="verse" id="MK4_41">41&#160;</span>Huan nelía imomachtijcahua pejque momajmatijque huan moilhuijque se ica seyoc: </div>
<div class='p'>―¿Ajqueya nelía ni Jesús? Hasta nopa ajacatl huan hueyi atl quineltocaj itlajtol.  </div>
<div class='psalmlabel' id='MK5_0'> 5</div>
<div class='s'>Nopa Gadara ejquetl tlen quipiyayaya se iajaca Axcualtlacatl </div>
<div class='p'>
<span class="verse" id="MK5_1">1&#160;</span>Ajsitoj Jesús huan imomachtijcahua nopa seyoc nali hueyi atl campa tlali Gadara. 
<span class="verse" id="MK5_2">2&#160;</span>Huan Jesús quisqui ipan cuacanahua huan nimantzi ajsico se tlacatl campa ya tlen quisqui ipan campo santo huan quipixqui iajacahua Axcualtlacatl. 
<span class="verse" id="MK5_3">3&#160;</span>Nopa tlacatl mocahuayaya nochi tonal ipan campo santo, huan axaca hueliyaya quiilpía para quihuicas, yonque quiilpisquía ica tepos cadena. 
<span class="verse" id="MK5_4">4&#160;</span>Miyac huelta quiilpitoyaj ica tepos cadena ipan iicxi huan ipan ima, pero quicocototzayaya nopa tepos cadena, huan san cuechtic quichihuayaya. Huajca axaca huelqui quitlani. 
<span class="verse" id="MK5_5">5&#160;</span>Tonali yohuali nopa tlacatl tzajtzitinemiyaya ipan campo santo huan campa tepetini huan iselti mococohuayaya ica tetl. 
<span class="verse" id="MK5_6">6&#160;</span>Pero quema quiitac Jesús ica huejca, motlalo huan motlancuaquetzqui iixtla. 
<span class="verse" id="MK5_7-8">7-8&#160;</span>Huan Jesús quiilhui: </div>
<div class='p'>―Iniajacahua Axcualtlacatl, xiquisaca ipan ni tlacatl. </div>
<div class='p'>Huan nopa tlacatl quiijto chicahuac: </div>
<div class='p'>―¿Tlachque tijpiya noca na? TiJesús, tiIcone Dios Tlen Más Quipiya Tlanahuatili. Xijtestigojquetza Dios para ax titechtlaijiyohuiltis. </div>
<div class='p'>
<span class="verse" id="MK5_9">9&#160;</span>Huan Jesús quitlajtlani: </div>
<div class='p'>―¿Quejatza motoca? </div>
<div class='p'>Huan quinanquili: </div>
<div class='p'>―Notoca, Miyac, pampa nelía timiyaqui tiajacame. </div>
<div class='p'>
<span class="verse" id="MK5_10">10&#160;</span>Huan nopa ajacame quitlajtlanijque Jesús chicahuac para ma ax quintitlanis hasta sejcoyoc. 
<span class="verse" id="MK5_11">11&#160;</span>Huan nepa nechca itztoyaj miyac pitzome tlen tlacuayayaj ipan se lado se tepetl. 
<span class="verse" id="MK5_12">12&#160;</span>Huan iajacahua Axcualtlacatl quitlajtlanijque: </div>
<div class='p'>―Xitechtitlani ma ticalaquica ipan ne pitzome. </div>
<div class='p'>
<span class="verse" id="MK5_13">13&#160;</span>Huajca Jesús quincahuili. Huan nochi nopa iajacahua Axcualtlacatl quisque ipan nopa tlacatl huan calajque ipan nopa pitzome. Huan itztoyaj nechca ome mil pitzome nopano. Huan nopa pitzome motlalojtejque campa se tlaixtemolis, huan huetzque ipan hueyi atl huan nimantzi misahuijque. </div>
<div class='p'>
<span class="verse" id="MK5_14">14&#160;</span>Huajca nopa tlacame tlen quinmocuitlahuiyayaj nopa pitzome motlalojtejque huan quinpohuilitoj tlen panotoya nopa tlacame tlen itztoyaj ipan nopa altepetl huan ipan ranchos nechca. Huan nopa altepetl ehuani quisque quitlachilicoj tlachque ininpantic nopa pitzome. 
<span class="verse" id="MK5_15">15&#160;</span>Huan quema ajsicoj campa Jesús, quiitaque nopa tlacatl tlen achtohuiya quinpixtoya nopa miyac iajacahua Axcualtlacatl. Huan ama nopa tlacatl san locotzijtoya, huan moyoyontijtoya huan quipixtoya cuali itlalnamiquilis. Huan nopa tlacame momajmatijque. 
<span class="verse" id="MK5_16">16&#160;</span>Huan nopa tlacame tlen quiitztoyaj tlen panoc sampa quinpohuilijque tlen ajsiyayaj nochi tlen panotoya ica nopa tlacatl tlen quinpixtoya ajacame. Huan nojquiya quinpohuilijque tlen panoc ica nopa pitzome. 
<span class="verse" id="MK5_17">17&#160;</span>Huajca nopa tlacame pejque quitlajtlaníaj Jesús ma quisa ipan inintlal. </div>
<div class='p'>
<span class="verse" id="MK5_18">18&#160;</span>Huan Jesús calajqui ipan nopa cuacanahua para quisas, huan nopa tlacatl tlen achtohui quinpiyayaya iajacahua Axcualtlacatl quitlajtlani ma quicahuili yas ihuaya. 
<span class="verse" id="MK5_19">19&#160;</span>Pero Jesús ax quicahuili. Quiilhui: </div>
<div class='p'>―Xiya mochaj, xiquinpohuili moteixmatcahua nopa hueyi tlamantli tlen Toteco mitzchihuilijtoc huan queja mitzicnelía. </div>
<div class='p'>
<span class="verse" id="MK5_20">20&#160;</span>Huajca nopa tlacatl quisqui huan pejqui quinpohuilía tlacame ipan nochi altepetini tlen Decápolis nopa huejhueyi tlamantli tlen Jesús quichihuilijtoya. Huan nochi tlen quicajque san quisentlachiliyayaj. </div>
<div class='s'>Jesús quinchicajqui isihuapil Jairo huan nopa sihuatl tlen quiajsic iyoyo </div>
<div class='p'>
<span class="verse" id="MK5_21">21&#160;</span>Jesús sampa quiixcotonqui hueyi atl ipan cuacanahua hasta seyoc nali. Huan mosentilijque miyac tlacame tlen quiyahualojque huan yajaya mocahuayaya ateno. 
<span class="verse" id="MK5_22">22&#160;</span>Huan ajsico se tequihue tlen nopa israelita tiopamitl tlen itoca eliyaya Jairo. Huan quema Jairo quiitac Jesús, motlancuaquetzqui, 
<span class="verse" id="MK5_23">23&#160;</span>huan ica nochi iyolo, quiilhui: </div>
<div class='p'>―Nosihuapil miquinequiya. Xiya, xijtlaliliti moma para mochicahuas huan yolis. </div>
<div class='p'>
<span class="verse" id="MK5_24">24&#160;</span>Huajca Jesús yajqui ihuaya, huan miyac tlacame quintoquiliyayaj huan quicuatetzopayayaj. 
<span class="verse" id="MK5_25">25&#160;</span>Huan itztoya nopano se sihuatl tlen mojmostla esotemoyaya para majtlactli huan ome xihuitl. 
<span class="verse" id="MK5_26">26&#160;</span>Quiijiyohuijtihualajtoya miyac tlamantli ininmaco miyac tepajtiani para quichicahuasquíaj pero san quiyaltijtoya nochi tomi tlen quipixtoya, huan ax tleno quipalehui. San achi más motlahueltiyaya. 
<span class="verse" id="MK5_27">27&#160;</span>Huan quema nopa sihuatl quicajqui tlen Jesús, hualajqui huan monechcahui iica ininhuaya nopa tlacame huan quiajsic iyoyo. 
<span class="verse" id="MK5_28">28&#160;</span>Pampa nopa sihuatl moilhuiyaya: “Intla san huelisquía nicajsis iyoyo, nimochicahuas.” 
<span class="verse" id="MK5_29">29&#160;</span>Huan nimantzi huajqui icocolis huan quimatqui para ya mochicajtoya. 
<span class="verse" id="MK5_30">30&#160;</span>Huan Jesús nimantzi quimachili para quistoya chicahualistli ipan ya huan quichicajtoya se tlacatl. Huajca moicanitac, huan quintlachili nopa miyac tlacame huan quintlajtlani: </div>
<div class='p'>―¿Ajqueya quiajsic noyoyo? </div>
<div class='p'>
<span class="verse" id="MK5_31">31&#160;</span>Huan imomachtijcahua quiilhuijque: </div>
<div class='p'>―Ta tiquita ni tlacame mitzcuatetzopaj, ¿para tlen titlatzintoca, ajqueya quiajsic moyoyo? </div>
<div class='p'>
<span class="verse" id="MK5_32">32&#160;</span>Pero Jesús moicancueptoya huan tlachiyayaya campa hueli para quiitas ajqueya quiajsitoya. 
<span class="verse" id="MK5_33">33&#160;</span>Huajca nopa sihuatl tlen quimatqui ya mochicajtoya momajmatiyaya huan huihuipicayaya. Huan yajqui motlancuaquetzato iixtla Jesús huan quiilhui xitlahuac tlen quichijqui. 
<span class="verse" id="MK5_34">34&#160;</span>Huan Jesús quiilhui: </div>
<div class='p'>―Nane, timochicajqui pampa tinechneltocatoc. Xiya ica paquilistli pampa ayoc tijpiya mococolis. </div>
<div class='p'>
<span class="verse" id="MK5_35">35&#160;</span>Jesús noja quiilhuiyaya nopa sihuatl quema ajsicoj sequin tlacame tlen hualajque tlen ichaj nopa hueyi tequihue ipan nopa israelita tiopamitl. Quiilhuijque itata nopa sihuapil: </div>
<div class='p'>―Mosihuapil ya mijqui. Ayoc xijcuatotoni ni tlamachtijquetl. </div>
<div class='p'>
<span class="verse" id="MK5_36">36&#160;</span>Pero Jesús quicajqui tlen quiilhuijque huan quiilhui nopa tequihue tlen tiopamitl: </div>
<div class='p'>―Amo ximomajmati, san xinechneltoca. </div>
<div class='p'>
<span class="verse" id="MK5_37">37&#160;</span>Huan Jesús ax quincahuili sequinoc ma yaca ihuaya. San quincahuili Pedro, Jacobo huan iicni, Juan. 
<span class="verse" id="MK5_38">38&#160;</span>Huan quema ajsitoj ichaj nopa hueyi tequihue tlen tiopa, quinpanti tlacame tlahuejchihuayayaj, chocayayaj huan tzajtziyayaj. 
<span class="verse" id="MK5_39">39&#160;</span>Huajca Jesús calaquito campa nopa mijcatzi huan quinilhui: </div>
<div class='p'>―¿Para tlen intlahuejchihuaj huan inchocaj? Ni sihuapil ax mictoc, yajaya san cochtoc. </div>
<div class='p'>
<span class="verse" id="MK5_40">40&#160;</span>Pero nopa tlacame san quihuetzquilijque Jesús. Huajca Jesús quinquixti nopa tlacame. Teipa quinhuicac itata huan inana nopa sihuapil, huan nopa eyi imomachtijcahua huan calajque campa quitectoyaj. 
<span class="verse" id="MK5_41">41&#160;</span>Huan Jesús quimaitzqui nopa sihuapil huan quiilhui: </div>
<div class='p'>―Talita, cumi (quiijtosnequi: ‘Sihuapil, nimitzilhuía: ximehua.’) </div>
<div class='p'>
<span class="verse" id="MK5_42">42&#160;</span>Huan ipan nopa tlalochtli nopa sihuapil tlen quipixtoya majtlactli huan ome xihuitl, mejqui huan pejqui nejnemi, huan nochi tlen itztoyaj ihuaya nelía momajmatijque. 
<span class="verse" id="MK5_43">43&#160;</span>Huan Jesús quinnahuati chicahuac ma axaca quiilhuica. Huan quinilhui ma quitlamacaca nopa sihuapil.  </div>
<div class='psalmlabel' id='MK6_0'> 6</div>
<div class='s'>Jesús itztoya ipan altepetl Nazaret </div>
<div class='p'>
<span class="verse" id="MK6_1">1&#160;</span>Jesús quisqui nepa huan mocuepqui ialtepe huan imomachtijcahua yajque ihuaya. 
<span class="verse" id="MK6_2">2&#160;</span>Ipan sábado, nopa tonal para israelitame ma mosiyajcahuaca, Jesús pejqui tlamachtía ipan israelita tiopamitl. Huan miyac tlacame tlen quicajque quisentlachilijque huan quiijtojque: </div>
<div class='p'>―¿Ajqueya quimachtijtoc nochi ya ni? ¿Canque quicuic nochi ni tlalnamiquistli? ¿Quejatza hueli quichihua ni huejhueyi chicahualis nescayotl? 
<span class="verse" id="MK6_3">3&#160;</span>Yajaya se cuaxinquetl. Yajaya icone María huan iicni Jacobo, José, Judas, huan Simón. Isihua icnihua nojquiya itztoque nica tohuaya. </div>
<div class='p'>Huan yeca tlen san sejco ehuani ica Jesús ax quinejque quichihuilise cuenta. 
<span class="verse" id="MK6_4">4&#160;</span>Huan Jesús quinilhui: </div>
<div class='p'>―Nochipa tlacame tlen san sejco ehuaj se tiocamanalojquetl ax quitlepanitaj. Niyon ax quitlepanitaj iteixmatcahua huan ichampoyohua, pero sejcoyoc ehuani, quena, quitlepanitaj. </div>
<div class='p'>
<span class="verse" id="MK6_5">5&#160;</span>Yeca Jesús ax huelqui quichijqui niyon se chicahualis nescayotl ipan ialtepe. San quitlali ima ipan se ome cocoyani huan quinchicajqui. 
<span class="verse" id="MK6_6">6&#160;</span>Huan Jesús san quinsentlachili nopa tlacame tlen ehuayaya ipan ialtepe pampa ax quineltocaque. Teipa Jesús panotinenqui ipan miyac pilaltepetzitzi tlen nejnechca para tlamachtis. </div>
<div class='s'>Jesús quintitlanqui imomachtijcahua ma teilhuitij Itlajtol Toteco </div>
<div class='p'>
<span class="verse" id="MK6_7">7&#160;</span>Teipa Jesús quinnotzqui nopa majtlactli huan ome imomachtijcahua huan pejqui quintitlani ma yaca ojome para teilhuitij itlajtol Toteco. Huan quinmacac tequihuejcayotl ica iajacahua Axcualtlacatl tlen calactoya ipan tlacame. 
<span class="verse" id="MK6_8">8&#160;</span>Huan Jesús quinnahuati para ax tleno ma quihuicaca ipan ojtli. Ma ax quihuicaca se yoyon coxtali, niyon pantzi, niyon tomi. Ma quihuicaca san setzi cuatopili huan ax tleno más. 
<span class="verse" id="MK6_9">9&#160;</span>Quinilhui huelis motlalilise tecactli, pero ma ax quihuicaca yoyomitl tlen ica mopatlase. 
<span class="verse" id="MK6_10">10&#160;</span>Huan Jesús quinilhui: </div>
<div class='p'>―Quema inajsise ipan se altepetl huan se inmechnotzas para ximocahuaca ichaj, ximocahuaca ipan ichaj hasta inquisase ipan nopa altepetl. 
<span class="verse" id="MK6_11">11&#160;</span>Huan intla inajsitij ipan se altepetl, huan ax inmechselíaj huan ax inmechtlacaquilíaj; xiquisaca nepa huan ximotecactzejtzeloca para inquiquixtilise nopa tlalpotectli. Ica nopa tlanescayotl inquinextise para ipan nopa tonal quema Toteco tetlajtolsencahuas, nopa tlacame ipan nopa altepetl tlen ax inmechselijque quipantise se tlatzacuiltilistli tlen más hueyi que altepetini Sodoma huan Gomorra. </div>
<div class='p'>
<span class="verse" id="MK6_12">12&#160;</span>Huajca imomachtijcahua quisque huan teilhuitoj para tlacame ma moyolcuepaca huan quicahuaca inintlajtlacolhua. 
<span class="verse" id="MK6_13">13&#160;</span>Huan quinquixtijque miyac iajacahua Axcualtlacatl tlen calactoyaj ipan tlacame, huan quitlalijque aceite ipan miyac cocoyani huan quinchicajque. </div>
<div class='s'>Quejatza mijqui Juan tlen tecuaaltiyaya </div>
<div class='p'>
<span class="verse" id="MK6_14">14&#160;</span>Nopa Tlanahuatijquetl Herodes Ántipas quicajqui tlen Jesús pampa nochi tlacame campa hueli quimatiyayaj tlen quichihuayaya. Huan Herodes quiijto para Jesús elqui Juan tlen mijqui, huan ama moyolcuitoya huan yeca huelqui quichihua huejhueyi chicahualis nescayotl. 
<span class="verse" id="MK6_15">15&#160;</span>Sequinoc quiijtohuayayaj para Jesús eliyaya nopa tiocamanalojquetl Elías. Huan sequinoc quiijtohuayayaj para Jesús eliyaya se tiocamanalojquetl queja nopa tiocamanalohuani tlen itztoyaj huejcajquiya. </div>
<div class='p'>
<span class="verse" id="MK6_16">16&#160;</span>Pero quema quicajqui Tlanahuatijquetl Herodes tlen Jesús quichihuayaya, quiijto para Jesús eliyaya Juan tlen tecuaaltiyaya huan tlen ya iselti tlanahuati ma quiquechtzontequica. Moilhui para ama Juan ya moyolcuitoya. </div>
<div class='p'>
<span class="verse" id="MK6_17">17&#160;</span>Tlanahuatijquetl Herodes Ántipas achtohui quintitlanqui isoldados ma quiitzquica Juan huan ma quitzacuaca. Quichijqui ya nopa para ma paqui Herodías tlen eltoya isihua. Nopa sihuatl Herodías eltoya isihua Herodes Felipe I tlen eli iicni Tlanahuatijquetl Herodes Ántipas, pero teipa Tlanahuatijquetl Herodes Ántipas mocuili para isihua. 
<span class="verse" id="MK6_18">18&#160;</span>Huan yeca Juan quiilhuijtoya Tlanahuatijquetl Herodes para ax cuali mocuilijtoya ihuejpol. </div>
<div class='p'>
<span class="verse" id="MK6_19">19&#160;</span>Huajca yeca nopa sihuatl, Herodías, quicualancaitayaya Juan. Quinequiyaya quimictis, pero ax hueliyaya. 
<span class="verse" id="MK6_20">20&#160;</span>Tlanahuatijquetl Herodes quiimacasiyaya Juan pampa quimatiyaya eliyaya se tlacatl tlen xitlahuac huan tlatzejtzeloltic, yeca quimocuitlahuiyaya para ax tleno ipantisquía. Quema Herodes quicajqui itlamachtil Juan, ax quimachili. San moyolilhuiyaya miyac tlen nochi tlen quiijtohuayaya. Pero nochipa quicaquiyaya ica paquilistli. 
<span class="verse" id="MK6_21">21&#160;</span>Pero se tonal nopa sihuatl Herodías quipanti quejatza huelis quimictis Juan quema nopa Tlanahuatijquetl Herodes quichijqui se ilhuitl pampa quiaxiti ixihui. Quipixqui se tlacualistli huan quinnotzqui itequihuejcahua ihuaya itlanahuatijcahua huan tlen tominpixque ipan itlal. 
<span class="verse" id="MK6_22">22&#160;</span>Huan hualajqui iichpoca nopa sihuatl Herodías huan mijtotijqui iselti iniixtla nopa tlanotzalme. Huan quinpacti Tlanahuatijquetl Herodes huan nopa tlacame tlen tlacuayayaj ihuaya. Huajca Herodes quiilhui nopa ichpocatl: </div>
<div class='p'>―Xinechtlajtlani tlen tijnequis huan nimitzmacas. </div>
<div class='p'>
<span class="verse" id="MK6_23">23&#160;</span>Huan Herodes tlatestigojquetzqui chicahuac iniixtla nochi itlanotzalhua huan quiilhui nopa ichpocatl: </div>
<div class='p'>―Nimitzmacas nochi tlen tinechtlajtlanis yonque tinechtlajtlanis tlajco ni tlaltini campa nijpiya tlanahuatili. </div>
<div class='p'>
<span class="verse" id="MK6_24">24&#160;</span>Huan nopa ichpocatl quisqui huan quiilhuito Herodías, tlen eliyaya inana, huan quitlajtlani tlachque cuali quitlajtlanis. </div>
<div class='p'>Huan inana quinanquili: </div>
<div class='p'>―Xiquilhui tijnequi itzonteco Juan tlen tecuaaltía. </div>
<div class='p'>
<span class="verse" id="MK6_25">25&#160;</span>Huan nimantzi mocuepqui nopa ichpocatl ipan nopa ilhuitl campa itztoya Herodes huan quiilhui: </div>
<div class='p'>―Nijnequi amantzi xinechmaca itzonteco Juan, nopa tecuaaltijquetl. Xinechmaca ipan se hueyi plato. </div>
<div class='p'>
<span class="verse" id="MK6_26">26&#160;</span>Huajca nelía mocueso nopa tlanahuatijquetl. Pero tlatestigojquetztoya huan quicactoyaj itlanotzalhua ipan nopa tlacualistli huan yeca ax quinejqui quiilhuis para ax quimacas. 
<span class="verse" id="MK6_27">27&#160;</span>Huajca nimantzi quititlanqui se isoldado, huan quinahuati ma quihualica itzonteco Juan. 
<span class="verse" id="MK6_28">28&#160;</span>Huajca yajqui isoldado Herodes campa tzactoya Juan huan quiquechtzontequito. Huan quihualicac ipan se hueyi plato, huan quimacac nopa ichpocatl, huan nopa ichpocatl quimacac inana. </div>
<div class='p'>
<span class="verse" id="MK6_29">29&#160;</span>Huan quema quimatque itlatoquilijcahua Juan para quimictijtoyaj, hualajque quitlalanque itlacayo huan quitlalpachojque. </div>
<div class='s'>Jesús quintlamacac macuili mil tlacame </div>
<div class='p'>
<span class="verse" id="MK6_30">30&#160;</span>Teipa imomachtijcahua Jesús mocuepque tlen campa hueli nejnentoyaj huan mosejcotilijque ihuaya Jesús. Huan quipohuilijque nochi tlen quichijtoyaj huan tlen tlamachtijtoyaj. 
<span class="verse" id="MK6_31">31&#160;</span>Huan Jesús quinilhui imomachtijcahua: </div>
<div class='p'>―Xihualaca nohuaya ma timosiyajcahuatij quentzi campa tlatzitzica. </div>
<div class='p'>Quinilhui ya ni pampa ajachica miyac tlacame hualayayaj huan yohuiyayaj, huan Jesús ihuaya imomachtijcahua ax quipiyayayaj niyon se tlalochtli para tlacuase. </div>
<div class='p'>
<span class="verse" id="MK6_32">32&#160;</span>Huajca Jesús ininhuaya imomachtijcahua yajque san sejco ipan se cuacanahua hasta campa ax oncayaya caltini. 
<span class="verse" id="MK6_33">33&#160;</span>Pero miyac tlacame quinitaque quema yajque ipan cuacanahua huan quiixmatque para eliyaya Jesús. Huan quisque tlen nopa altepetini huan motlalojque hasta campa Jesús huan imomachtijcahua ajsisquíaj, huan yajuanti achtohui ajsitoj nepa. 
<span class="verse" id="MK6_34">34&#160;</span>Huan quema Jesús temoc ipan cuacanahua huan quiitac para ya ajsitoyaj nopa miyac tlacame, quintlasojtlac pampa itztoyaj queja borregojme tlen ax quipiyayayaj se tlamocuitlahuijquetl. Huan Jesús pejqui quinmachtía miyac tlamantli. 
<span class="verse" id="MK6_35">35&#160;</span>Huan quema tlatlayohuatinemiyaya, imomachtijcahua monechcahuijque huan quiilhuijque: </div>
<div class='p'>―Ya tiotlaquixqui huan nica ax tleno onca. 
<span class="verse" id="MK6_36">36&#160;</span>Xiquinnahuati ni tlacame ma yaca ipan ranchos huan ipan pilaltepetzitzi tlen nechca ma mocohuitij pantzi pampa ax tleno quipiyaj para quicuase. </div>
<div class='p'>
<span class="verse" id="MK6_37">37&#160;</span>Pero Jesús quinnanquili huan quinilhui: </div>
<div class='p'>―Xiquintlamacaca imojuanti. </div>
<div class='p'>Huan imomachtijcahua quiilhuijque: </div>
<div class='p'>―¿Tijnequi tiquijtos ma tiyaca huan tijcohuatij pantzi tlen ome ciento tonali tequitl para tiquintlamacase nochi ni tlacame? </div>
<div class='p'>
<span class="verse" id="MK6_38">38&#160;</span>Huan Jesús quinilhui: </div>
<div class='p'>―¿Quesqui pantzi inquipiyaj? Xijtlachilitij. </div>
<div class='p'>Huan quema quimatque, quiilhuijque: </div>
<div class='p'>―Macuili pantzi huan ome michime. </div>
<div class='p'>
<span class="verse" id="MK6_39">39&#160;</span>Huajca quinnahuati imomachtijcahua ma quinilhuica nopa tlacame ma mosehuica ica pamitl ipan nopa xoxohuic sacapetlatl. 
<span class="verse" id="MK6_40">40&#160;</span>Huan mosehuijque ica pamitl tlen cien huan tlen cincuenta tlacame. 
<span class="verse" id="MK6_41">41&#160;</span>Huajca Jesús quiitzqui nopa macuili pantzi huan nopa ome michime. Huan ajcoitac elhuicac huan quitlascamatqui Toteco. Huan quitlajcotlapanqui nopa pantzi huan quinmacac imomachtijcahua para ma quinmajmacaca nochi nopa tlacame. Nojquiya Jesús quinmajmacac nopa ome michime nochi tlacame. 
<span class="verse" id="MK6_42">42&#160;</span>Huan nochi tlacuajque huan cuali ixhuique. 
<span class="verse" id="MK6_43">43&#160;</span>Huan teipa quisentilijque nopa panpayaxtli huan michpayaxtli tlen mocajtoya huan quitemitijque majtlactli huan ome chiquihuitl. 
<span class="verse" id="MK6_44">44&#160;</span>Huan nopa tonal tlacuajque macuili mil san tlacame huan ax quinpojque nopa sihuame huan coneme. </div>
<div class='s'>Jesús nejnenqui aixco </div>
<div class='p'>
<span class="verse" id="MK6_45">45&#160;</span>Huan nimantzi Jesús quinilhui imomachtijcahua ma calaquica ipan cuacanahua huan ma moachtohuica para quiixcotonase nopa hueyi atl hasta seyoc nali campa altepetl Betsaida. Huan yajaya mocajqui para tenahuatijtehuas. 
<span class="verse" id="MK6_46">46&#160;</span>Huan teipa quema Jesús tlanqui quinnahuatijtehua, yajqui ipan se tepetl para momaijtos. 
<span class="verse" id="MK6_47">47&#160;</span>Huan quema tlayohuixqui, nopa cuacanahua ica imomachtijcahua sanoc nejnentoya tlajco hueyi atl, huan Jesús mocajtoya iselti ipan tlali. 
<span class="verse" id="MK6_48">48&#160;</span>Huan quiitac para imomachtijcahua tlaxicojtoyaj pampa tequitiyayaj chicahuac para quinejnemiltise inincuacanahua ipan atl huan chicahuac quinilpitzayaya ajacatl. Huajca queja las tres ica tlayohua, Jesús monechcahui campa imomachtijcahua, nejnemiyaya aixco. Quinequiyaya quinpanos para quintlayacancuilis. 
<span class="verse" id="MK6_49">49&#160;</span>Pero quema imomachtijcahua quiitaque nejnemiyaya aixco, moilhuijque huala se animajtzi huan tzajtzique, 
<span class="verse" id="MK6_50">50&#160;</span>pampa nochi quiitaque huan momajmatiyayaj. Huajca nimantzi Jesús quincamahui huan quinilhui: </div>
<div class='p'>―Ximosemacaca. Na niJesús. Amo ximomajmatica. </div>
<div class='p'>
<span class="verse" id="MK6_51">51&#160;</span>Huan Jesús calajqui ipan cuacanahua ininhuaya imomachtijcahua huan nimantzi moquetzqui ajacatl, huan nelía quisentlachilijque. 
<span class="verse" id="MK6_52">52&#160;</span>Aya quimachiliyayaj ichicahualis Jesús tlen quinnextili quema quimiyaquili nopa pantzi pampa noja yoltetixtoyaj. </div>
<div class='s'>Jesús quinchicajqui cocoyani nepa tlali Genesaret </div>
<div class='p'>
<span class="verse" id="MK6_53">53&#160;</span>Jesús huan imomachtijcahua quiixcotonque nopa hueyi atl huan ajsitoj ateno ipan altepetl Genesaret. Huan nepa quiilpijque inincuacanahua. 
<span class="verse" id="MK6_54">54&#160;</span>Huan quema quisque ipan cuacanahua, nimantzi tlacame nepa quiixmatque Jesús. 
<span class="verse" id="MK6_55">55&#160;</span>Huajca nopa tlacame motlalojtiyajque ipan nochi inintlal huan pejque quinquechpanojtihualahuij nochi cocoyani ipan inintlapech hasta campa quicaquiyayaj para Jesús itztoya. 
<span class="verse" id="MK6_56">56&#160;</span>Huan campa hueli quema Jesús calaquiyaya ipan ranchos o ipan altepetini o campa caltini, tlacame quintecayayaj nochi cocoyani campa panosquía. Huan nopa cocoyani quitlajtlaniyayaj ma quincahuili san quiajsisquíaj iyoyo, huan nochi tlen quiajsique iyoyo, mochicajque.  </div>
<div class='psalmlabel' id='MK7_0'> 7</div>
<div class='s'>Ax tlapajpactique tlacame iixtla Toteco Dios pampa tlajtlacolchihuaj </div>
<div class='p'>
<span class="verse" id="MK7_1">1&#160;</span>Huajca mosentilijque campa Jesús nopa fariseos huan sequin tlamachtiani tlen itlanahuatil Moisés tlen hualajtoyaj tlen altepetl Jerusalén. 
<span class="verse" id="MK7_2">2&#160;</span>Huan quiitaque para sequin imomachtijcahua Jesús tlacuayayaj huan ax momajtequijtoyaj miyac huelta queja momajtoyaj israelitame para motlapajpacchihuase, huajca quinteilhuijque. 
<span class="verse" id="MK7_3">3&#160;</span>Nopa fariseos huan nochi israelitame quitoquilijque tlen quiijtojque tohuejcapan tatahua. Moilhuiyayaj intla ax momajtequíaj miyac huelta, ax hueli tlacuase. 
<span class="verse" id="MK7_4">4&#160;</span>Huan nojquiya moilhuiyayaj quema mocuepaj ica tianquis, monequi momajtequise achtohui huan teipa tlacuase. Huan quitoquilijque miyac tlamachtili tlen huejcajquiya. Quipajpacayayaj inintazas, ininxarro huan inintepospaila queja quiijtojque tohuejcapan tatahua. 
<span class="verse" id="MK7_5">5&#160;</span>Huajca nopa fariseos huan tlamachtiani tlen itlanahuatil Moisés quitlajtlanijque Jesús: </div>
<div class='p'>―¿Para tlen momomachtijcahua ax quitoquilíaj inintlamachtil tohuejcapan tatahua? Yajuanti tlacuaj yonque ax momajtequijtoque queja quiijtohua nopa tlanahuatili. </div>
<div class='p'>
<span class="verse" id="MK7_6">6&#160;</span>Huan Jesús quinnanquili: </div>
<div class='p'>―¡Inquipiyaj ome imoxayac! Melahuac nopa tlajtoli tlen Toteco quimacac nopa tiocamanalojquetl Isaías ma quiijcuilo tlen imojuanti campa Toteco quiijto: </div>
<div class='q'>‘Ni tlacame quiijtohuaj nechtlepanitaj, pero ax neli. </div>
<div class='q'>Ipan ininyolo ax quema nechilnamiquij. </div>
<div class='q'>
<span class="verse" id="MK7_7">7&#160;</span>Huajca san tlapic nechhueyichihuaj, </div>
<div class='q'>pampa tlamachtíaj inintlajtol tlacame queja eltosquía notlajtol.’ </div>
<div class='m'>
<span class="verse" id="MK7_8">8&#160;</span>Imojuanti nojquiya inquitlahuelcajtoque itlanahuatil Toteco para inquitoquilise inintlamachtil tlacame. Inquitoquilíaj nopa tlanahuatili para quejatza monequi inquipajpacase xarros huan tazas tlen ipan inatlise huan inquitoquilíaj miyac más tlamantli queja nopa. </div>
<div class='p'>
<span class="verse" id="MK7_9">9&#160;</span>Huan Jesús nojquiya quinilhui: </div>
<div class='p'>―Inquinilcajtoquejya itlanahuatil Toteco pampa inquinequij inquitoquilise inintlamachtil tlacame. 
<span class="verse" id="MK7_10">10&#160;</span>Pampa Moisés quiijto: ‘Xijtlepanita motata huan monana’, huan nojquiya quiijto: ‘Intla se quitelchihuas itata o inana, ma miqui.’ 
<span class="verse" id="MK7_11">11&#160;</span>Pero inquiijtohuaj se tlacatl huelis quiilhuis itata o inana para ax huelis quinpalehuis ica tlen monequi para ica panose pampa nochi tlen quipiyaj mocahua Corbán o tlaiyocatlalili para quimactilise Toteco, yonque ax neli nopa tlajtoli. 
<span class="verse" id="MK7_12">12&#160;</span>Huajca ayoc inquincahuilíaj tlacame ma quinpalehuica inintatahua huan ininnanahua. 
<span class="verse" id="MK7_13">13&#160;</span>Huajca queja nopa inquitlahuelcajtoque itlajtol Toteco para inquitoquilise inintlamachtil tlacame. Huan inquichihuaj miyac tlamantli quej ni tlen ax xitlahuac. </div>
<div class='p'>
<span class="verse" id="MK7_14">14&#160;</span>Sampa Jesús quinnotzqui nopa miyac tlacame nepa huan quinilhui: </div>
<div class='p'>―Xinechtlacaquilica nochi imojuanti, huan xijmachilica tlen nimechilhuía. 
<span class="verse" id="MK7_15">15&#160;</span>Ax tleno tlen quicua se tlacatl hueli quiijtlacohua iixtla Toteco Dios. Pero tlen quisa ipan iyolo se tlacatl queja tlen ax cuali quiijtohua huan quichihua, ya nopa quena quiijtlacohua iixtla Toteco. 
<span class="verse" id="MK7_16">16&#160;</span>Nochi innechtlacaquilijque, huajca xijneltocaca tlen nimechilhuía. </div>
<div class='p'>
<span class="verse" id="MK7_17">17&#160;</span>Huan teipa quema Jesús quincajtejtoya nopa miyac tlacame huan calactoya ipan se cali, imomachtijcahua quitlajtlanijque tlachque quiijtosnequi nopa huicalotl. 
<span class="verse" id="MK7_18">18&#160;</span>Huan Jesús quinilhui: </div>
<div class='p'>―¿Para tlen imojuanti nojquiya ax inquimachilíaj? ¿Ax inquimatij ax tleno tlen se tlacatl quicuas huelis quiijtlacos iixtla Toteco? 
<span class="verse" id="MK7_19">19&#160;</span>Pampa itlacualis ax calaquis ipan iyolo. San calaquis iijtico huan teipa quisas ipan itlacayo. </div>
<div class='p'>Quej nopa Jesús quinilhui para tlapajpactic iixtla Toteco nochi tlacualistli. 
<span class="verse" id="MK7_20">20&#160;</span>Pero Jesús quinilhui: </div>
<div class='p'>―Ax tlapajpactique tlacame iixtla Toteco Dios pampa ipan ininyolo quisa tlen ax cuali. 
<span class="verse" id="MK7_21">21&#160;</span>Ax tlapajpactique iixtla Toteco pampa quipiyaj inintlalnamiquilis tlen fiero, o quichihuaj tlen hueli ica ichpocame, o tlaxtequij, o temictíaj o momecatíaj. 
<span class="verse" id="MK7_22">22&#160;</span>O pampa tlahuel quinequij tlen iniaxca sequinoc, o se fiero ojtli quihuicaj, o tlacajcayahuaj o quinequij tlen ax cuali. Ax tlapajpactique iixpa pampa techicoitaj, o teistlacahuíaj, o mohueyimatij o mohuihuinequij. 
<span class="verse" id="MK7_23">23&#160;</span>Nochi ni tlajtlacoli quinijtlacohua tlacame iixtla Toteco. Pero tlen quicua se tlacatl ax hueli quiijtlacos iixtla. </div>
<div class='s'>Se sihuatl tlen sejcoyoc tlali ejquetl quineltocac Jesús </div>
<div class='p'>
<span class="verse" id="MK7_24">24&#160;</span>Jesús quisqui nepa huan yajqui nechca altepetini Tiro huan Sidón huan calajqui ipan se cali. Ax quinequiyaya tlacame ma quimatica intla itztoya nopano, pero ax huelqui motlatía. 
<span class="verse" id="MK7_25">25&#160;</span>Itztoya se sihuatl tlen quipixqui se isihuapil tlen quipiyayaya iajaca Axcualtlacatl. Huan nopa sihuatl quicajqui para itztoya Jesús nepa. Huan nimantzi hualajqui huan motlancuaquetzqui iixtla Jesús. 
<span class="verse" id="MK7_26">26&#160;</span>Pero nopa sihuatl ax eliyaya se israelita. Yajaya camatqui griego huan ehua se lugar tlen itoca Fenicia ipan tlali Siria. Huan nopa sihuatl hualajqui huan quitlajtlani Jesús ma quiquixti nopa ajacatl tlen quipixtoya isihuapil. </div>
<div class='p'>
<span class="verse" id="MK7_27">27&#160;</span>Pero Jesús quiilhui: </div>
<div class='p'>―Achtohui niquinpalehuis israelitame. Teipa niquinpalehuis tlen hualahui sejcoyoc tlaltini. Intla axtle, elis queja niquinmaca pilchichitzitzi inintlacualis coneme. </div>
<div class='p'>
<span class="verse" id="MK7_28">28&#160;</span>Huan nopa sihuatl quinanquili: </div>
<div class='p'>―Quena, Toteco, pero quema coneme tlacuaj, huetzi se quentzi panpayaxtli mesajtzala huan pilchichitzitzi quipejpenaj. </div>
<div class='p'>
<span class="verse" id="MK7_29">29&#160;</span>Huan Jesús quiilhui: </div>
<div class='p'>―Cuali tinechnanquili, huajca xiya mochaj; nopa ajacatl ya quistejqui ipan mosihuapil. </div>
<div class='p'>
<span class="verse" id="MK7_30">30&#160;</span>Huan quema nopa sihuatl ajsito ichaj, quipanti isihuapil ayoc quipiyayaya nopa ajacatl, san mosiyajcahuayaya ipan itlapech. </div>
<div class='s'>Jesús quichicajqui se nonotzi </div>
<div class='p'>
<span class="verse" id="MK7_31">31&#160;</span>Huan Jesús quisqui campa itztoya nechca altepetl Tiro huan panoc altepetl Sidón. Teipa ajsico hueyi atl Galilea huan teipa panoc hasta tlali Decápolis. 
<span class="verse" id="MK7_32">32&#160;</span>Nopano tlacame quihualicaque se tlacatl tlen nacastzactoya huan nonotzi, huan quitlajtlanijque Jesús ma quitlali ima ipan nopa cocoxquetl para ma quichicahua. 
<span class="verse" id="MK7_33">33&#160;</span>Huan Jesús quihuicac nopa tlacatl iyoca campa axaca aquiyaya, huan quinacasmayahuili. Teipa chajchac huan quitlalili ichajcha ipan inenepil nopa tlacatl. 
<span class="verse" id="MK7_34">34&#160;</span>Huan Jesús ajcoitac elhuicac huan mijnelti huan quiilhui nopa nonotzi: “¡Efata!” (quinequi quiijtos: “¡Xitlapohui!”) </div>
<div class='p'>
<span class="verse" id="MK7_35">35&#160;</span>Huajca ipan nopa tlalochtli tlapojqui inacas huan mochicajqui inenepil huan huelqui camati cuali. 
<span class="verse" id="MK7_36">36&#160;</span>Huan Jesús quinnahuati nopa tlacame ma axaca quiilhuica. Pero yonque chicahuac quinnahuati, achi más tepohuiliyayaj tlen Jesús quichihuayaya. 
<span class="verse" id="MK7_37">37&#160;</span>Huan nopa tlacame nelía quisentlachiliyayaj Jesús huan moijilhuiyayaj: “Yajaya quichihua nochi tlen cuali. Quinchihua ma tlacaquica tlen nacastapaltique huan ma camatica tlen nonome.”  </div>
<div class='psalmlabel' id='MK8_0'> 8</div>
<div class='s'>Jesús quintlamacac nahui mil tlacame </div>
<div class='p'>
<span class="verse" id="MK8_1">1&#160;</span>Ipan nopa tonal sampa mosentilijtoyaj tlahuel miyac tlacame campa itztoya Jesús. Huan ax quipiyayayaj tlachque quicuase, huajca Jesús quinnotzqui imomachtijcahua huan quinilhui: </div>
<div class='p'>
<span class="verse" id="MK8_2">2&#160;</span>―Niquintlasojtla ni tlacame pampa quipiya eyi tonali itztoque nohuaya huan ax quipiyaj tlachque quicuase. 
<span class="verse" id="MK8_3">3&#160;</span>Intla niquinmacahuas ma yaca ininchajchaj huan ax tlacuajtoque, huelis tlapolose ipan ojtli pampa sequin huejca hualajtoque. </div>
<div class='p'>
<span class="verse" id="MK8_4">4&#160;</span>Huan imomachtijcahua quiilhuijque: </div>
<div class='p'>―¿Canque huelis tijpantise tlacualistli para huelis tiquintlamacase nochi ni tlacame nica ipan ni huactoc tlali campa ax tleno onca? </div>
<div class='p'>
<span class="verse" id="MK8_5">5&#160;</span>Huan Jesús quintlajtlani: </div>
<div class='p'>―¿Quesqui pantzi inquipiyaj? </div>
<div class='p'>Huan quiilhuijque: </div>
<div class='p'>―Chicome. </div>
<div class='p'>
<span class="verse" id="MK8_6">6&#160;</span>Huajca Jesús quinnahuati nopa tlacame ma mosehuica tlalchi. Huan quiitzqui nopa chicome pantzi huan quitlascamatqui Toteco. Teipa quitlajcotlapanqui huan quinmacac imomachtijcahua para ma quinmajmacaca nopa miyac tlacame. Huan quinmajmacaque. 
<span class="verse" id="MK8_7">7&#160;</span>Huan nojquiya quipixtoyaj se ome pilmichtzitzi, huan Jesús sampa quitlascamatqui Toteco huan nojquiya quinnahuati ma temajmacaca. 
<span class="verse" id="MK8_8">8&#160;</span>Huan nopa miyac tlacame tlacuajque huan cuali ixhuique. Teipa quisentilijque nopa panpayaxtli huan michpayaxtli tlen mocajqui huan quitemitijque chicome chiquihuitl. 
<span class="verse" id="MK8_9">9&#160;</span>Huan nopa tlacame tlen tlacuajtoyaj eliyayaj nechca nahui mil. Huan teipa Jesús quinnahuatijtejqui. 
<span class="verse" id="MK8_10">10&#160;</span>Huan nimantzi calajqui ipan cuacanahua ihuaya imomachtijcahua, huan yajqui se tlali tlen itoca Dalmanuta. </div>
<div class='s'>Nopa fariseos quitlajtlanijque Jesús ma quichihua se tlanescayotl </div>
<div class='p'>
<span class="verse" id="MK8_11">11&#160;</span>Huan hualajque nopa fariseos huan pejque quitlajtlaníaj Jesús para quimasiltise ica inintlajtol. Huan para quiyejyecose Jesús, quitlajtlanijque ma quinnextili ichicahualis ica se tlanescayotl tlen huala tlen elhuicac. 
<span class="verse" id="MK8_12">12&#160;</span>Huan Jesús mijnelti chicahuac huan quiijto: </div>
<div class='p'>―¿Para tlen tlacame tlen ama itztoque tlajtlanij para ma niquinnextili se tlanescayotl? Melahuac nimechilhuía ax niquinnextilis niyon se tlanescayotl. </div>
<div class='p'>
<span class="verse" id="MK8_13">13&#160;</span>Huan Jesús quincajtejqui nopa tlacame, huan sampa calajqui ipan cuacanahua huan yajqui hasta nopa seyoc nali hueyi atl. </div>
<div class='s'>Inintlasonejcayo nopa fariseos quiijtosnequi inintlamachtil </div>
<div class='p'>
<span class="verse" id="MK8_14">14&#160;</span>Huan imomachtijcahua Jesús quiilcajtejtoyaj tlen quicuase, huan san quihuicayayaj setzi pantzi ipan cuacanahua. 
<span class="verse" id="MK8_15">15&#160;</span>Huan Jesús quinilhui: </div>
<div class='p'>―Xijpiyaca cuidado para amo xijselica inintlasonejcayo Tlanahuatijquetl Herodes huan nopa fariseos. </div>
<div class='p'>
<span class="verse" id="MK8_16">16&#160;</span>Huan imomachtijcahua pejque moilhuíaj se ica seyoc: “Techilhuía ya ni pampa ax tijhualicaque pantzi.” </div>
<div class='p'>
<span class="verse" id="MK8_17">17&#160;</span>Huan Jesús quimatqui tlachque quiijtohuayayaj huan quinilhui: </div>
<div class='p'>―¿Para tlen inquiijtohuaj nimocuesohua pampa ax inquihualicaj pantzi? ¿Aya inquimachilíaj nochicahualis? ¿Noja tetic imoyolo? 
<span class="verse" id="MK8_18">18&#160;</span>¿Ax inquiitaj ica imoixtiyol? ¿Ax inquicaquij ica imonacas? ¿Ax inquiilnamiquij tlachque nijchijqui quema techpolohuayaya pantzi? 
<span class="verse" id="MK8_19">19&#160;</span>Quema niquintlamacac macuili mil tlacame ica macuili pantzi, ¿quesqui chiquihuitl panpayaxtli huan michpayaxtli inquisentilijque tlen mocajtoya? </div>
<div class='p'>Huan quinanquilijque: </div>
<div class='p'>―Majtlactli huan ome. </div>
<div class='p'>
<span class="verse" id="MK8_20">20&#160;</span>Huan Jesús quiijto: </div>
<div class='p'>―Huan quema niquintlamacac nahui mil tlacame ica chicome pantzi, ¿quesqui chiquihuitl panpayaxtli huan michpayaxtli inquisentilijque tlen mocajtoya? </div>
<div class='p'>Huan quiilhuijque: </div>
<div class='p'>―Chicome. </div>
<div class='p'>
<span class="verse" id="MK8_21">21&#160;</span>Huajca quinilhui: </div>
<div class='p'>―¿Aya inquimachilíaj tlen nihueli nijchihua? </div>
<div class='s'>Jesús quichicajqui se popoyotzi ipan altepetl Betsaida </div>
<div class='p'>
<span class="verse" id="MK8_22">22&#160;</span>Teipa Jesús huan imomachtijcahua ajsitoj altepetl Betsaida. Huan quihualicaque campa Jesús se tlacatl popoyotzi. Huan quitlajtlaniyayaj ma quitlalili ima para ma quichicahua. 
<span class="verse" id="MK8_23">23&#160;</span>Huan Jesús quiitzqui ima nopa popoyotzi huan quihuicac altepeteno. Huan quialaxo iixtiyol ica ichajcha huan quitlali ima ipan nopa popoyotzi huan quitlajtlani intla hueli tlachiya quentzi. </div>
<div class='p'>
<span class="verse" id="MK8_24">24&#160;</span>Huan nopa popoyotzi tlachixqui huan quiijto: </div>
<div class='p'>―Niquinita tlacame tlen nesij queja cuatini, pero nejnemij. </div>
<div class='p'>
<span class="verse" id="MK8_25">25&#160;</span>Huan Jesús sampa quitlali ima ipan iixtiyol huan quichijqui ma tlachiya. Huan nopa tlacatl mochicajqui huan tlachixtejqui. Cuali quiitayaya nochi. 
<span class="verse" id="MK8_26">26&#160;</span>Huajca Jesús quinahuati ma yohui ichaj huan quiilhui: </div>
<div class='p'>―Amo xicalaqui ama ipan ni altepetl niyon axaca xiquilhui nepa. </div>
<div class='s'>Pedro quiijto para Jesús yajaya nopa Cristo </div>
<div class='p'>
<span class="verse" id="MK8_27">27&#160;</span>Teipa Jesús yajqui ininhuaya imomachtijcahua ipan pilaltepetzitzi nechca altepetl Cesarea tlen Filipo. Huan ipan ojtli quintlajtlani imomachtijcahua: </div>
<div class='p'>―¿Ajqueya quiijtohuaj tlacame para na? </div>
<div class='p'>
<span class="verse" id="MK8_28">28&#160;</span>Huan quinanquilijque: </div>
<div class='p'>―Sequin quiijtohuaj ta tiJuan tlen tecuaaltiyaya. Sequinoc quiijtohuaj titiocamanalojquetl Elías. Sequinoc quiijtohuaj ta seyoc titiocamanalojquetl tlen huejcajquiya mijqui. </div>
<div class='p'>
<span class="verse" id="MK8_29">29&#160;</span>Huajca Jesús quintlajtlani: </div>
<div class='p'>―Huan imojuanti, ¿ajqueya inquiijtohuaj para na? </div>
<div class='p'>Huan Pedro quinanquili: </div>
<div class='p'>―Ta tiCristo tlen Toteco Dios techilhui techtitlanilisquía. </div>
<div class='p'>
<span class="verse" id="MK8_30">30&#160;</span>Huan Jesús quinnahuati para axaca ma quiilhuica. </div>
<div class='s'>Jesús quinilhui imomachtijcahua para yajaya miquis huan moyolcuis </div>
<div class='p'>
<span class="verse" id="MK8_31">31&#160;</span>Huajca Jesús pejqui quinmachtía imomachtijcahua quejatza tlaijiyohuis. Quiijto: </div>
<div class='p'>―Na tlen niMocuepqui Tlacatl monequi nitlaijiyohuis miyac. Ax nechselise nopa huehue israelitame, huan nopa tlayacanca totajtzitzi, huan nopa tlamachtiani tlen itlanahuatil Moisés. Nechmictise, pero ica eyi tonali nimoyolcuis. </div>
<div class='p'>
<span class="verse" id="MK8_32">32&#160;</span>Quej nopa Jesús quinilhui xitlahuac tlen ipantisquía. Huajca Pedro quiiyocaquixti huan pejqui quitlacahualtía. 
<span class="verse" id="MK8_33">33&#160;</span>Pero Jesús moicancuepqui huan quintlachili imomachtijcahua. Huan quiajhuac Pedro huan quiilhui: </div>
<div class='p'>―Xinechtlalcahui, Axcualtlacatl. Ta ax tijtemohua tlen Toteco quinequi ma pano, tijnequi ma pano san tlen tlacame quinequij. </div>
<div class='p'>
<span class="verse" id="MK8_34">34&#160;</span>Huan Jesús quinnotzqui imomachtijcahua ininhuaya nopa miyac tlacame huan quinilhui: </div>
<div class='p'>―Intla se quinequi nechtoquilis, monequi quitlahuelcahuas tlen yaja quinequi. Ma quitlalana icuamapel huan nechtoquilis mocualtlalijtoc para miquis nopampa na. 
<span class="verse" id="MK8_35">35&#160;</span>Pampa ajqueya quinequi momanahuis para itztos, quema miquis, quipolos nochi. Pero ajqueya nechtoquilis yonque monequi miquis pampa nechneltoca na huan itlajtol Toteco, yajaya quimaquixtis iyoltzi huan itztos para nochipa. 
<span class="verse" id="MK8_36">36&#160;</span>Pampa ax tleno huelis quipalehuis se tlacatl tlen quipolos iyoltzi huan yas mictla. Ax quipalehuis yonque quipiyas nochi tlen onca ipan ni tlaltepactli para iaxca. 
<span class="verse" id="MK8_37">37&#160;</span>Pampa ax onca tleno tlen ica se tlacatl huelis tlaxtlahuas para quimanahuis iyoltzi. 
<span class="verse" id="MK8_38">38&#160;</span>Huan intla se tlacatl mopinahuas para quiijtos nechixmati na huan notlajtol, pampa itztoc ininhuaya ni tlajtlacolchijca tlacame tlen ama itztoque, huajca na tlen niMocuepqui Tlacatl nojquiya niquijtos ax niquixmati ipan nopa tonal quema nihualas ica itlatlanex noTata, huan nohuaya hualase nopa tlatzejtzeloltijca elhuicac ehuani.  </div>
<div class='psalmlabel' id='MK9_0'> 9</div>
<div class='p'>
<span class="verse" id="MK9_1">1&#160;</span>Nojquiya Jesús quinilhui: </div>
<div class='p'>―Nelía nimechilhuía, sequin imojuanti tlen initztoque nica ax inmiquise hasta inquinitase hualase ica chicahualistli tlen itztoque nepa campa tlanahuatía Toteco. </div>
<div class='s'>Jesús quipatlac itlachiyalis iniixtla Juan, Pedro huan Jacobo </div>
<div class='p'>
<span class="verse" id="MK9_2">2&#160;</span>Quema panotoya chicuase tonali, Jesús quinhuicac Juan, Pedro huan Jacobo huan tlejcoc ipan se huejcapantic tepetl. Nepa quipatlac itlachiyalis iniixtla. 
<span class="verse" id="MK9_3">3&#160;</span>Huan iyoyo mocuepqui cahuantic huan nelchipahuac. Axaca se tlachicuenijquetl ipan tlaltepactli tlen hueli quichipahualtía yoyomitl queja nopa. 
<span class="verse" id="MK9_4">4&#160;</span>Huan nopano iniixtla monextijque Elías huan Moisés huan quicamahuiyayaj Jesús. 
<span class="verse" id="MK9_5">5&#160;</span>Huajca Pedro quiilhui Jesús: </div>
<div class='p'>―Tlamachtijquetl, cuali para tiitztose nica. Ma tijchihuaca eyi pilxajcaltzitzi: se para ta, se para Moisés, huan seyoc para Elías. </div>
<div class='p'>
<span class="verse" id="MK9_6">6&#160;</span>Imomachtijcahua momajmatiyayaj huan Pedro quiijto ya ni pampa ax quimatqui tlachque quiijtos. 
<span class="verse" id="MK9_7">7&#160;</span>Teipa temoc se mixtli ininpani huan quintzajqui. Huan ipan nopa mixtli quicajque itos Toteco Dios huan yajaya quiijto: “Ya ni Nocone tlen niquicnelía, xijtlacaquilica tlen quiijtohua.” </div>
<div class='p'>
<span class="verse" id="MK9_8">8&#160;</span>Huan ipan nopa tlalochtli imomachtijcahua quitlachilijque huan ayoc aca quiitaque, san Jesús iselti. </div>
<div class='p'>
<span class="verse" id="MK9_9">9&#160;</span>Huan quema ixtemoyayaj ipan nopa tepetl, Jesús quinnahuati ma axaca quipohuilica tlen quiitztoyaj hasta yajaya tlen Mocuepqui Tlacatl miquisquía huan moyolcuisquía. </div>
<div class='p'>
<span class="verse" id="MK9_10">10&#160;</span>Huajca axaca quiilhuijque, pero motlajtlaniyayaj tlachque quiijtosnequi para moyolcuis tlen campa mijcatzitzi. 
<span class="verse" id="MK9_11">11&#160;</span>Huan imomachtijcahua quitlajtlanijque Jesús: </div>
<div class='p'>―¿Para tlen quiijtohuaj nopa tlamachtiani tlen itlanahuatil Moisés para achtohui monequi hualas nopa tiocamanalojquetl Elías huan teipa hualas nopa Cristo? </div>
<div class='p'>
<span class="verse" id="MK9_12">12&#160;</span>Huan Jesús quinnanquili huan quinilhui: </div>
<div class='p'>―Melahuac ijcuilijtoc ipan Itlajtol Toteco para Elías monequi hualas achtohui huan quicualtlalis nochi tlamantli. Pero yonque ya nopa quichihua, xijmachilica para nojquiya ijcuilijtoc ipan Itlajtol Toteco para na tlen niMocuepqui Tlacatl nitlaijiyohuis miyac huan nechhuejcamajcahuase tlacame. 
<span class="verse" id="MK9_13">13&#160;</span>Huan nimechilhuía ya hualajqui nopa tlacatl tlen eliyaya queja Elías huan tlacame quichihuilijque nochi tlen ax cuali tlen yajuanti quinejque. Quichijque senquistoc queja ijcuilijtoc ipan Itlajtol Toteco para quichihuilisquíaj. </div>
<div class='s'>Jesús quichicajqui se oquichpil tlen quipixqui se iajaca Axcualtlacatl </div>
<div class='p'>
<span class="verse" id="MK9_14">14&#160;</span>Teipa Jesús, Juan, Pedro huan Jacobo mocuepque campa itztoyaj nopa sequinoc imomachtijcahua. Huan quinitaque tlahuel miyac tlacame ininhuaya. Nojquiya nepa itztoyaj tlamachtiani tlen itlanahuatil Moisés tlen mocamaijixnamiquiyayaj ininhuaya. 
<span class="verse" id="MK9_15">15&#160;</span>Huan nimantzi nopa tlacame quitlachilijque Jesús, huan san quisentlachilijque huan motlalojtejque para quitlajpalotij. 
<span class="verse" id="MK9_16">16&#160;</span>Huajca Jesús quintlajtlani: </div>
<div class='p'>―¿Tlachque tlamantli inmonajnanquilíaj ihuaya nomomachtijcahua? </div>
<div class='p'>
<span class="verse" id="MK9_17">17&#160;</span>Huan se tlacatl tlen itztoya nepa quinanquili: </div>
<div class='p'>―Tlamachtijquetl, nica nijhualica nooquichpil. Quipiya se iajaca Axcualtlacatl tlen quinonotilijtoc. 
<span class="verse" id="MK9_18">18&#160;</span>Huan campa hueli quema nopa ajacatl quiitzquía, quimajcahua tlalchi huan camaposoni. Huan motlancochhuehuechotza huan huapahuía. Niquintlajtlani momomachtijcahua ma quiquixtilica nopa ajacatl, pero ax huelque. </div>
<div class='p'>
<span class="verse" id="MK9_19">19&#160;</span>Huan Jesús quinnanquili: </div>
<div class='p'>―¡Nelnelía intlacame tlen ama initztoque! ¡Ax innechneltocaj! ¿Quesqui tonali monequi niitztos imohuaya? ¿Quesqui tonali monequi nimechijiyohuis huan ax innechneltocaj? ¡Xinechhualiquilica nopa oquichpil! </div>
<div class='p'>
<span class="verse" id="MK9_20">20&#160;</span>Huan quihualicaque. Huan quema nopa ajacatl quiitac Jesús, nimantzi quimaquili se ajaca cocolistli nopa oquichpil. Huan huetzqui tlalchi, huan pejqui momimilohua huan camaposoni. 
<span class="verse" id="MK9_21">21&#160;</span>Huajca Jesús quitlatzintoquili itata: </div>
<div class='p'>―¿Quemaya pejqui quipiya ni cocolistli? </div>
<div class='p'>Huan itata quiijto: </div>
<div class='p'>―Pejqui quema conetzi eltoya. 
<span class="verse" id="MK9_22">22&#160;</span>Huan miyac huelta nopa ajacatl quimajcajtoc tlixijco huan atitla para quimictis. Huajca intla tihueli, xitechtlasojtla huan xitechpalehui. </div>
<div class='p'>
<span class="verse" id="MK9_23">23&#160;</span>Huan Jesús quiilhui: </div>
<div class='p'>―¿Para tlen tinechtlajtlanía intla hueli nimitzpalehuis? Nochi hueli mochihua para se tlen nechneltoca. </div>
<div class='p'>
<span class="verse" id="MK9_24">24&#160;</span>Huan nimantzi itata nopa oquichpil camatqui chicahuac huan quiilhui: </div>
<div class='p'>―¡Nijneltoca! ¡xinechpalehui para más ma nijneltocas! </div>
<div class='p'>
<span class="verse" id="MK9_25">25&#160;</span>Huan Jesús quiitac para mosentiliyayaj miyac tlacame, huajca quiajhuac iajaca Axcualtlacatl, huan quiilhui: </div>
<div class='p'>―Tiajacatl tlen tiquinchihua tlacame ma nacastapalihuica huan ma nonotiyaca, nimitznahuatía xiquisa ipan ni oquichpil huan ayoc xicalaqui ipan ya. </div>
<div class='p'>
<span class="verse" id="MK9_26">26&#160;</span>Huan nopa ajacatl tzajtzic, huan quimacac nopa oquichpil seyoc ajaca cocolistli tlen chicahuac, huan quisqui. Huan nopa oquichpil mocajqui queja mictoc. Huan miyac quiijtohuayayaj para ya mictoc. 
<span class="verse" id="MK9_27">27&#160;</span>Pero Jesús quimaitzqui huan quitlalanqui huan nopa oquichpil moquetzqui. </div>
<div class='p'>
<span class="verse" id="MK9_28">28&#160;</span>Teipa Jesús calaquito ipan se cali huan ixtacatzi imomachtijcahua quitlajtlanijque: </div>
<div class='p'>―¿Para tlen ax tihuelque tijquixtilijque nopa ajacatl? </div>
<div class='p'>
<span class="verse" id="MK9_29">29&#160;</span>Huan ya quinilhui: </div>
<div class='p'>―Ni tlamantli ajacatl ax quisaj intla ax timomaijtose huan timosahuase. </div>
<div class='s'>Jesús sampa quinilhui imomachtijcahua para miquis huan moyolcuis </div>
<div class='p'>
<span class="verse" id="MK9_30">30&#160;</span>Jesús huan imomachtijcahua quisque nepa huan panotiyajque ipan estado Galilea. Huan Jesús ax quinequiyaya tlacame ma quimatica campa itztoya, 
<span class="verse" id="MK9_31">31&#160;</span>pampa quinmachtiyaya imomachtijcahua. Quinilhuiyaya: </div>
<div class='p'>―Nechtemactilise na tlen niMocuepqui Tlacatl ininmaco tlacame. Yajuanti nechmictise, pero quema nimiquis, ica eyi tonali nimoyolcuis. </div>
<div class='p'>
<span class="verse" id="MK9_32">32&#160;</span>Pero imomachtijcahua ax quimachiliyayaj itlajtol huan momajmatiyayaj quitlajtlanise tlachque quiijtosnequi. </div>
<div class='s'>¿Ajqueya elis más hueyi iixpa Toteco? </div>
<div class='p'>
<span class="verse" id="MK9_33">33&#160;</span>Teipa Jesús huan imomachtijcahua ajsitoj altepetl Capernaum. Huan quema itztoyaj calijtic, Jesús quintlatzintoquili: </div>
<div class='p'>―¿Tlachque inmonajnanquiliyayaj ipan ojtli? </div>
<div class='p'>
<span class="verse" id="MK9_34">34&#160;</span>Pero ax tleno quiijtojque pampa ipan ojtli monajnanquiliyayaj ajqueya tlen yajuanti quipixqui achi más tequihuejcayotl. 
<span class="verse" id="MK9_35">35&#160;</span>Huajca Jesús mosehui huan quinnotzqui nopa majtlactli huan ome imomachtijcahua, huan quinilhui: </div>
<div class='p'>―Intla se tlacatl quinequi elis tlen más quipiya tequihuejcayotl iixpa Toteco Dios, ma mochihua queja ax quipiya tequihuejcayotl huan ma quintequipano nochi sequinoc. </div>
<div class='p'>
<span class="verse" id="MK9_36">36&#160;</span>Huan Jesús quiitzqui se conetl huan quitlali tlatlajco campa yajuanti. Huan quicuanajnahuajqui huan quinilhui: </div>
<div class='p'>
<span class="verse" id="MK9_37">37&#160;</span>―Intla se tlacatl quiselis se conetl queja ya ni pampa nechneltoca [9:37 O ipan notoca.], huajca yajaya nechselía. Huan ajqueya nechselía, ax san na nechselía, pero nojquiya quiselía noTata tlen nechtitlanqui ipan ni tlaltepactli. </div>
<div class='s'>Se tlacatl tlen ax techcocolía itztoc tohuaya </div>
<div class='p'>
<span class="verse" id="MK9_38">38&#160;</span>Huan Juan quiilhui Jesús: </div>
<div class='p'>―Tlamachtijquetl, tiquitaque se tlacatl tlen quinquixtiyaya iajacahua Axcualtlacatl ica ichicahualis motoca. Tiquilhuijque ma ayoc quichihua pampa ax tohuaya nemi huan ax techtoquilía. </div>
<div class='p'>
<span class="verse" id="MK9_39">39&#160;</span>Pero Jesús quinilhui: </div>
<div class='p'>―Amo xijtzacuilica, pampa axaca hueli quiijtos notoca huan quichihua se chicahualis nescayotl huan teipa camatis fiero tlen na. 
<span class="verse" id="MK9_40">40&#160;</span>Pampa intla se tlacatl ax techcocolía, huajca yajaya itztoc tohuaya. 
<span class="verse" id="MK9_41">41&#160;</span>Ajqueya inmechmacas se quentzi atl pampa quimati innechtoquilíaj na niCristo, nimechilhuía para temachtli noTata quitlaxtlahuis cuali. </div>
<div class='s'>Toteco Dios quintlatzacuiltis tlen tlajtlacolchihuaj </div>
<div class='p'>
<span class="verse" id="MK9_42">42&#160;</span>“Intla acajya quinextilis ma tlajtlacolchihua se tlen ni coneme tlen nechneltocaj, Toteco nelía quitlatzacuiltis. Más cuali intla achtohui quiquechilpilisquíaj nopa tlacatl se hueyi metlatl huan quimajcahuasquíaj ipan hueyi atl para ma misahuis para ma ax quichihua nopa hueyi tlajtlacoli. 
<span class="verse" id="MK9_43">43&#160;</span>Intla tijnequi titlajtlacolchihuas ica se moma, más cuali xijtzontequi. Pampa achi cuali ticalaquis elhuicac ica san setzi moma, huan ax tiyas ica ome moma campa nopa tlitl tlen ax quema sehuis. 
<span class="verse" id="MK9_44">44&#160;</span>Nepa nopa ocuilime ax miquij huan ax quema sehuis nopa tlitl. 
<span class="verse" id="MK9_45">45&#160;</span>Huan intla moicxi mitzhuicas para titlajtlacolchihuas, más cuali xijtzontequi. Pampa achi cuali ticalaquis elhuicac timetzcototic, huan ax mitzmajcahuase ica ome mometz ipan mictla campa nopa tlitl tlen axaca hueli quisehuis. 
<span class="verse" id="MK9_46">46&#160;</span>Nepa ocuilime ax miquij huan ax quema sehuis nopa tlitl. 
<span class="verse" id="MK9_47">47&#160;</span>Huan intla moixtiyol quinequi mitztlajtlacolchihualtis, achi cuali xijquixti. Pampa más cuali ticalaquis campa tlanahuatía Toteco ica san setzi moixtiyol huan ax mitzmajcahuase mictla ica ome moixtiyol. 
<span class="verse" id="MK9_48">48&#160;</span>Nepa ax miquise nopa ocuilime huan ax quema sehuis nopa tlitl. </div>
<div class='p'>
<span class="verse" id="MK9_49">49&#160;</span>“Queja quicualtlalíaj se tlacajcahualistli para Toteco ica istatl huan ica tlitl, nojquiya monequi nochi tlacame quipanose tlaohuijcayotl pampa Toteco quincualtlalía para ma quitequipanoca. 
<span class="verse" id="MK9_50">50&#160;</span>Istatl nelía cuali, pero intla quipolohua ipoyeca, axaca huelis quipoyeltis sampa. Xiitztoca queja se tlacualistli tlen cuali poyec pampa initztoque ica cuali se ica seyoc.”  </div>
<div class='psalmlabel' id='MK10_0'> 10</div>
<div class='s'>Jesús tlamachti para se tlacatl ihuaya isihua ma ax mocahuaca </div>
<div class='p'>
<span class="verse" id="MK10_1">1&#160;</span>Teipa Jesús quisqui nepa huan yajqui estado Judea. Teipa yajqui seyoc nali atemitl Jordán, huan miyac tlacame sampa mosentilijque campa itztoya. Huan Jesús sampa pejqui quinmachtía queja momajtoya. 
<span class="verse" id="MK10_2">2&#160;</span>Huan hualajque sequin fariseos para quimasiltise Jesús ica tlajtoli. Huan quitlajtlanijque intla cuali para se tlacatl quicahuas isihua. 
<span class="verse" id="MK10_3">3&#160;</span>Huajca Jesús quinilhui: </div>
<div class='p'>―¿Tlachque inmechnahuati Moisés? </div>
<div class='p'>
<span class="verse" id="MK10_4">4&#160;</span>Quiilhuijque: </div>
<div class='p'>―Moisés quicahuili se tlacatl ma quimaca isihua se amatlajcuiloli tlen quiijto para nopa sihuatl ayoc iaxca. Quej nopa se tlacatl huelqui quicahua isihua. </div>
<div class='p'>
<span class="verse" id="MK10_5">5&#160;</span>Pero Jesús quinilhui: </div>
<div class='p'>―Moisés quinmacac nopa tlanahuatili pampa ipan nopa tonali tlacame nelía eliyayaj yoltetique, 
<span class="verse" id="MK10_6">6&#160;</span>pero achtohuiya quema Toteco quichijqui tlaltepactli, ya quichijqui ‘tlacatl huan sihuatl para ma mocahuaca san sejco.’ 
<span class="verse" id="MK10_7">7&#160;</span>Yeca se tlacatl quicahuas itata huan inana huan mosejcotilis ihuaya isihua. 
<span class="verse" id="MK10_8">8&#160;</span>Huan nopa ome mochihuase san se inintlacayo. Yeca ayoc itztoque ome, mochihuase san se inintlacayo. 
<span class="verse" id="MK10_9">9&#160;</span>Huajca tlen Toteco Dios quinsejcotilijtoc, ma amo aca quiiyocatlalis. </div>
<div class='p'>
<span class="verse" id="MK10_10">10&#160;</span>Huan calijtic imomachtijcahua sampa quitlajtlanijque Jesús tlen quiijtojtoya tlen tlacame huan sihuame tlen mocahuaj. 
<span class="verse" id="MK10_11">11&#160;</span>Huan Jesús quinilhui: </div>
<div class='p'>―Intla se tlacatl quicahua isihua huan mosejcotilis ica seyoc, huajca nopa tlacatl momecatía pampa quiixpano isihua tlen achtohui. 
<span class="verse" id="MK10_12">12&#160;</span>Huan intla se sihuatl quicahuas ihuehue huan mosejcotilis ica seyoc tlacatl, yajaya nojquiya momecatía. </div>
<div class='s'>Jesús quintiochijqui coneme </div>
<div class='p'>
<span class="verse" id="MK10_13">13&#160;</span>Teipa quinhualicaque coneme campa Jesús para ma quintlalili ima para ma quintiochihua, pero imomachtijcahua quinajhuayayaj tlen quinhualicayayaj. 
<span class="verse" id="MK10_14">14&#160;</span>Huan Jesús quiitac tlen panoyaya, huan cualanqui huan quinilhui imomachtijcahua: </div>
<div class='p'>―Xiquincahuaca ni coneme ma hualaca campa na. Amo xiquintzacuilica pampa Toteco quinselía tlacame ipan itlanahuatilis tlen nechselíaj queja ni coneme nechselíaj. 
<span class="verse" id="MK10_15">15&#160;</span>Nelía nimechilhuía, intla se tlacatl ax nechselía huan nechcahuilía ma nijnahuati ipan iyolo queja se conetl quichihua, ax quema huelis calaquis campa tlanahuatía Toteco. </div>
<div class='p'>
<span class="verse" id="MK10_16">16&#160;</span>Huan Jesús quincuanajnahuajqui nopa coneme, huan quitlali ima ininpani huan quintiochijqui. </div>
<div class='s'>Se telpocatl tlen quipixtoya miyac tomi </div>
<div class='p'>
<span class="verse" id="MK10_17">17&#160;</span>Quema Jesús quistehuayaya para yas ipan iojhui, ajsico se tlacatl tlen motlalojtihualajqui huan motlancuaquetzqui iixtla. Huan nopa tlacatl quitlajtlani: </div>
<div class='p'>―Ticuali tlamachtijquetl, ¿tlachque monequi nijchihuas para Toteco nechmacas yolistli yancuic para nochipa? </div>
<div class='p'>
<span class="verse" id="MK10_18">18&#160;</span>Huan Jesús quiilhui: </div>
<div class='p'>―¿Para tlen tinechnotzqui nicuali? ¿Ta tijmachilía para axaca cuali, san Dios? 
<span class="verse" id="MK10_19">19&#160;</span>Ta tijmati itlanahuatil Toteco: ‘Amo xitemicti; amo ximomecati; amo xitlaxtequi; amo xiteistlacahui quema tiitztoc se testigo; amo xitlacajcayahua; xijtlepanita motata huan monana.’ </div>
<div class='p'>
<span class="verse" id="MK10_20">20&#160;</span>Huan nopa tlacatl quiilhui: </div>
<div class='p'>―Tlamachtijquetl, nochi ni tlanahuatili nijneltoquilijtihualajtoc hasta quema nieltoya nioquichpil. </div>
<div class='p'>
<span class="verse" id="MK10_21">21&#160;</span>Huan Jesús quitlachili nopa tlacatl, quiicneli huan quiilhui: </div>
<div class='p'>―Se tlamantli mitzpolohua. Xiya, xijnamacati nochi tlen tijpiya huan xiquinmajmaca tlen teicneltzitzi. Huan Toteco mitztlaxtlahuis nepa elhuicac. Teipa xihuala, xinechtoquili queja se tlacatl tlen quihuica icuamapel mocualtlalijtoc para ipan ma quimictica. </div>
<div class='p'>
<span class="verse" id="MK10_22">22&#160;</span>Pero quema nopa tlacatl quicajqui itlajtol, quiyolcoco huan mocuesojtiyajqui pampa nelía quipixtoya miyac tlamantli tlen pajpatiyo. </div>
<div class='p'>
<span class="verse" id="MK10_23">23&#160;</span>Huajca Jesús moicancuepqui huan quintlachili imomachtijcahua huan quinilhui: </div>
<div class='p'>―¡Nelía ohui para tlacame tlen tominpiyaj calaquise campa tlanahuatía Toteco! </div>
<div class='p'>
<span class="verse" id="MK10_24">24&#160;</span>Huan imomachtijcahua quisentlachilijque ica nopa tlajtoli. Huan Jesús sampa quinilhui: </div>
<div class='p'>―Nohuampoyohua, nelía ohui para calaquise campa tlanahuatía Toteco tlacame tlen motemachíaj ipan ininricojyo. 
<span class="verse" id="MK10_25">25&#160;</span>Ohui para se hueyi tlapiyali queja se camello ma pano ipan iixtiyol se huitzmalotl, pero noja más ohui para se tlacatl tlen quipiya miyac tomi calaquis campa Toteco tlanahuatía. </div>
<div class='p'>
<span class="verse" id="MK10_26">26&#160;</span>Huan imomachtijcahua achi más quisentlachilijque huan quitlajtlanijque: </div>
<div class='p'>―Huajca ¿ajqueya huelis momaquixtis tlen itlajtlacolhua? </div>
<div class='p'>
<span class="verse" id="MK10_27">27&#160;</span>Huan Jesús quintlachili huan quinilhui: </div>
<div class='p'>―Tlacame ax hueli momaquixtise, pero Toteco, quena, huelis quinmaquixtis pampa Toteco nochi hueli quichihua. </div>
<div class='p'>
<span class="verse" id="MK10_28">28&#160;</span>Huan Pedro quiilhui: </div>
<div class='p'>―Xiquita, tojuanti tijcajtejtoque nochi tlen tijpixtoyaj para timitztoquilise. </div>
<div class='p'>
<span class="verse" id="MK10_29">29&#160;</span>Huan Jesús quinilhui: </div>
<div class='p'>―Nelía nimechilhuía, intla se tlacatl quicajtejtoc ichaj, o itlaca icnihua, o isihua icnihua, o itata, o inana, o isihua, o iconehua, o imilhua, pampa nechneltoca na huan itlajtol Toteco, Toteco quitlaxtlahuis. 
<span class="verse" id="MK10_30">30&#160;</span>Quena, Toteco quimacas ama ipan ni tlaltepactli cien huelta imiyaca más ichaj, itlaca icnihua, isihua icnihua, inanahua, iconehua huan imilhua, yonque tlaijiyohuis nopampa na. Huan ipan nopa tlaltepactli tlen huala, nopa tlacatl itztos para nochipa. 
<span class="verse" id="MK10_31">31&#160;</span>Pero miyac tlen ama quipiyaj tequihuejcayotl, ax tleno quipiyase teipa; huan miyac tlen ama itztoque hasta tlateipa, quipiyase miyac tequihuejcayotl nepa. </div>
<div class='s'>Jesús sampa quinilhui imomachtijcahua para yajaya miquis huan sampa moyolcuis </div>
<div class='p'>
<span class="verse" id="MK10_32">32&#160;</span>Jesús huan imomachtijcahua nejnemiyayaj ipan ojtli ixtlejcoyayaj para altepetl Jerusalén huan Jesús quinyacanayaya. Huan imomachtijcahua quisentlachiliyayaj ica tlen quinilhuiyaya. Huan nopa tlacame tlen quintoquiliyayaj momajmatiyayaj. Huan sampa Jesús quinnotzqui iyoca nopa majtlactli huan ome imomachtijcahua huan pejqui quinilhuía tlachque ipantisquía. 
<span class="verse" id="MK10_33">33&#160;</span>Quinilhui: “Xiquitaca, ama titlejcotiyohuij para altepetl Jerusalén. Nepa nechtemactilise ininmaco nopa tlayacanca totajtzitzi huan nopa tlamachtiani tlen itlanahuatil Moisés. Huan yajuanti quiijtose para monequi para na tlen niMocuepqui Tlacatl ma nimiqui, huan teipa nechtemactilise ica tlacame tlen ax israelitame. 
<span class="verse" id="MK10_34">34&#160;</span>Huan yajuanti nechhuihuiitase huan nechixchajchase. Teipa nechhuitequise huan nechmictise. Pero ica eyi tonali, nimoyolcuis.” </div>
<div class='s'>Jacobo ihuaya Juan quitlajtlanijque Jesús se favor </div>
<div class='p'>
<span class="verse" id="MK10_35">35&#160;</span>Huajca Jacobo ihuaya Juan, nopa ome iconehua Zebedeo, monechcahuijque campa Jesús huan quiilhuijque: </div>
<div class='p'>―Tlamachtijquetl, tijnequij titechchihuilis se favor. </div>
<div class='p'>
<span class="verse" id="MK10_36">36&#160;</span>Huajca quinilhui: </div>
<div class='p'>―¿Tlachque inquinequij ma nimechchihuili? </div>
<div class='p'>
<span class="verse" id="MK10_37">37&#160;</span>Huan quiilhuijque: </div>
<div class='p'>―Xitechcahuilis para quema titlanahuatis nepa campa tlahuel tlayejyejca, ma timosehuise se ipan monejmatl huan seyoc ipan moarraves. </div>
<div class='p'>
<span class="verse" id="MK10_38">38&#160;</span>Huajca Jesús quinilhui: </div>
<div class='p'>―Ax inquimatij tlachque innechtlajtlaníaj. ¿Huelis intlaijiyohuise queja na? ¿Huelis inquipanose miyac cuesoli queja na nijpanos? </div>
<div class='p'>
<span class="verse" id="MK10_39">39&#160;</span>Huan yajuanti quiilhuijque: </div>
<div class='p'>―Quena, tihuelise. </div>
<div class='p'>Huan Jesús quinilhui: </div>
<div class='p'>―Nelía intlaijiyohuise queja na. Huan nelía inquipanose miyac cuesoli queja na nijpanos. 
<span class="verse" id="MK10_40">40&#160;</span>Pero ax notequi para niquijtos ajqueya mosehuise campa nonejmatl huan campa noarraves. San mosehuise nepa tlen Toteco quintlapejpenijtoc. </div>
<div class='p'>
<span class="verse" id="MK10_41">41&#160;</span>Huan quema nopa sequinoc majtlacme imomachtijcahua quicajque tlen quitlajtlanijtoyaj, pejque cualanij ica Jacobo huan Juan. 
<span class="verse" id="MK10_42">42&#160;</span>Huan Jesús quinnotzqui huan quinilhui: </div>
<div class='p'>―Inquimatij para tlacame tlen tlayacanaj ipan nochi tlaltini tlanahuatíaj chicahuac, huan huejhueyi tlacame quipiyaj nochi tequihuejcayotl para quinchihuilíaj inintlacajhua tlen quinequij. 
<span class="verse" id="MK10_43">43&#160;</span>Pero ax quej nopa elis ica imojuanti. Pampa ica imojuanti, ajqueya quinequi mochihuas hueyi, monequi inmechtequipanos. 
<span class="verse" id="MK10_44">44&#160;</span>Huan ajqueya quinequi inmechyacanas, monequi ma mochihua queja imotequipanojca tlen inquicojtoque para imoaxca. 
<span class="verse" id="MK10_45">45&#160;</span>Pampa niyon na tlen niMocuepqui Tlacatl, ax nihualajtoc para sequinoc ma nechtequipanoca. Nihualajtoc para niquintequipanos sequinoc, huan para nitemactilis noyolis queja se tlaxtlahuili para niquintojtomas miyac tlacame tlen inintlajtlacolhua. </div>
<div class='s'>Jesús quichicajqui Bartimeo tlen eltoya popoyotzi </div>
<div class='p'>
<span class="verse" id="MK10_46">46&#160;</span>Jesús huan imomachtijcahua ajsitoj altepetl Jericó. Huan teipa quema quisayayaj, quintoquiliyayaj miyac tlacame. Huan mosehuijtoya ojteno se popoyotzi tlen itoca eliyayaj Bartimeo tlen elqui icone Timeo huan yajaya motlaejehuiliyaya para se quentzi para ica panos. 
<span class="verse" id="MK10_47">47&#160;</span>Huan quema Bartimeo quicajqui para monechcahuiyaya Jesús tlen Nazaret, pejqui tlahuelchihua huan quiijto: </div>
<div class='p'>―¡Jesús, ta tiiteipa ixhui David, xinechtlasojtla! </div>
<div class='p'>
<span class="verse" id="MK10_48">48&#160;</span>Huan miyac tlacame quiajhuaque nopa popoyotzi ma ayoc tlahuelchihua, pero yajaya achi más tlahuelchijqui: </div>
<div class='p'>―¡Jesús, tiiteipa ixhui David, xinechtlasojtla! </div>
<div class='p'>
<span class="verse" id="MK10_49">49&#160;</span>Huajca quema Jesús quicajqui, moquetzqui huan quiijto: </div>
<div class='p'>―Xiquilhui ma huala nopa tlacatl. </div>
<div class='p'>Huajca quinotzque nopa popoyotzi huan quiilhuijque: </div>
<div class='p'>―Ximotemachi huan ximoquetza pampa Jesús mitznotza. </div>
<div class='p'>
<span class="verse" id="MK10_50">50&#160;</span>Huajca Bartimeo quicuamajcajqui ipantzajca, huan moquetztiquisqui huan quinechcahuico Jesús. 
<span class="verse" id="MK10_51">51&#160;</span>Huan Jesús quiilhui: </div>
<div class='p'>―¿Tlachque tijnequi ma nimitzchihuili? </div>
<div class='p'>Huan nopa popoyotzi quinanquili: </div>
<div class='p'>―Tlamachtijquetl, nijnequi nitlachiyas sampa. </div>
<div class='p'>
<span class="verse" id="MK10_52">52&#160;</span>Huan Jesús quiilhui: </div>
<div class='p'>―Xiya mochaj. Ya timochicajqui pampa tinechneltocac. </div>
<div class='p'>Huan ipan nopa tlalochtli nopa tlacatl tlachixtejqui cuali huan quitoquili Jesús ipan ojtli.  </div>
<div class='psalmlabel' id='MK11_0'> 11</div>
<div class='s'>Jesús calajqui Jerusalén ipan se pilburrojtzi </div>
<div class='p'>
<span class="verse" id="MK11_1">1&#160;</span>Teipa Jesús ininhuaya imomachtijcahua ajsitoj nechca Jerusalén campa nopa altepetini Betfagé huan Betania, tlen mocahua iixmelac nopa tepetl tlen itoca Olivos. Huan nepa Jesús quintitlanqui ome imomachtijcahua, 
<span class="verse" id="MK11_2">2&#160;</span>huan quinilhui: </div>
<div class='p'>―Xiyaca nopa pilaltepetzi tlen mocahua imoixmelac huan quema inajsitij nepa, inquipantise se pilburrojtzi ilpitoc tlen axaca ipan tlejcotoc. Xijtojtomaca huan xinechhualiquilica. 
<span class="verse" id="MK11_3">3&#160;</span>Huan intla acajya inmechtlajtlanis para tlen inquichihuaj ya nopa, xiquilhuica: ‘Tohueyiteco quinequi quitequihuis huan nimantzi quicuepas.’ </div>
<div class='p'>
<span class="verse" id="MK11_4">4&#160;</span>Huajca imomachtijcahua yajque huan quipantitoj nopa pilburrojtzi ilpitoc puertajteno imelac ojtli huan quitojtonque. </div>
<div class='p'>
<span class="verse" id="MK11_5">5&#160;</span>Huan nopa tlacame tlen itztoyaj nepa quintlajtlanijque: </div>
<div class='p'>―¿Tlachque inquichihuaj? ¿Para tlen inquimalacaníaj nopa pilburrojtzi? </div>
<div class='p'>
<span class="verse" id="MK11_6">6&#160;</span>Huajca imomachtijcahua quinnanquilijque queja Jesús quinilhuijtoya. Huan nopa tlacame quincahuilijque ma quihuicaca. 
<span class="verse" id="MK11_7">7&#160;</span>Huajca quihuicaque nopa pilburrojtzi campa Jesús huan quitlalilijque ininyoyo icuitlapa huan Jesús tlejcoc ipani. 
<span class="verse" id="MK11_8">8&#160;</span>Huan miyac tlacame quisosojque ininyoyo ipan ojtli, huan sequinoc quitzontejque imacuayo apach cuatini huan quitlalijque ipan ojtli. </div>
<div class='p'>
<span class="verse" id="MK11_9">9&#160;</span>Huan tlacame tlen tlayacanayayaj huan tlen nojquiya tlen hualayayaj tlaica pejque tlahuelchihuaj tlen Jesús, huan quiijtohuayayaj: </div>
<div class='p'>―¡Ma tijhueyichihuaca Toteco! Ma Toteco Dios mitztiochihua ta tlen tihuala ica itequihuejcayo. 
<span class="verse" id="MK11_10">10&#160;</span>¡Hueyi tlatiochihualistli tijpiyase quema titlanahuatis ipan totlal queja tohuejcapan tata David tlanahuati huejcajquiya! ¡Ma tijhueyichihuaca Toteco Dios tlen itztoc elhuicac! </div>
<div class='p'>
<span class="verse" id="MK11_11">11&#160;</span>Huan Jesús calajqui ipan altepetl Jerusalén huan yajqui ipan nopa hueyi israelita tiopamitl. Huan nepa quitlachili nochi tlamantli tlen oncayaya calijtic. Teipa mocuepqui altepetl Betania ininhuaya nopa majtlactli huan ome imomachtijcahua pampa tlayohuatinemiyaya. </div>
<div class='s'>Jesús quiajhuac se higuera cuahuitl </div>
<div class='p'>
<span class="verse" id="MK11_12">12&#160;</span>Huan hualmostla quema Jesús huan imomachtijcahua quisque Betania, mayanque. 
<span class="verse" id="MK11_13">13&#160;</span>Huan Jesús quihuejcaitac se higuera cuahuitl tlen quipixqui ixihuiyo. Huan yajqui quitlachilito intla quipiyayaya itlajca. Pero quema ajsito, ax tleno quipantili, san quipixqui ixihuiyo pampa aya eliyaya ipohual para tlaquis. 
<span class="verse" id="MK11_14">14&#160;</span>Huajca Jesús quiilhui nopa cuahuitl: </div>
<div class='p'>―Ma axaca sampa quicuas motlajca. Huan imomachtijcahua quicajque tlen quiijto. </div>
<div class='s'>Jesús quintotocac tlen tlanamacayayaj tiopan calijtic </div>
<div class='p'>
<span class="verse" id="MK11_15">15&#160;</span>Teipa ajsitoj Jerusalén huan Jesús calajqui ipan nopa hueyi israelita tiopamitl. Huan nepa pejqui quintotoca nopa tlacame tlen tlanamacayayaj o tlacohuayayaj tiopan calijtic. Quincuamajcahuili ininmesas tlen tominpatlayayaj huan ininsiyas yajuanti tlen quinamacayayaj palomas. 
<span class="verse" id="MK11_16">16&#160;</span>Huan Jesús quintzacuili tlacame tlen panoyayaj tlatlajco nopa hueyi tiopan calijtic ica inintlamamal huan ayoc quincahuili ma panoca. 
<span class="verse" id="MK11_17">17&#160;</span>Huan Jesús pejqui quinmachtía tlacame huan quinilhui: </div>
<div class='p'>―Ijcuilijtoc ipan Itlajtol Toteco campa quiijtohua: ‘Nochaj eltoc nopa cali campa tlacame tlen ehuaj nochi tlaltini huelis momaijtose’, pero inquichijtoque campa mosejcotilíaj tlaxtequini para tlaxtequise. </div>
<div class='p'>
<span class="verse" id="MK11_18">18&#160;</span>Huan nopa tlayacanca totajtzitzi huan nopa tlamachtiani tlen itlanahuatil Moisés quicajque tlen quichijqui Jesús huan pejque quitemohuilíaj quejatza quimictisquíaj. Quiimacasiyayaj pampa nochi tlacame san quisentlachiliyayaj tlen Jesús quinmachtiyaya. 
<span class="verse" id="MK11_19">19&#160;</span>Pero quema tlayohuac, Jesús ininhuaya imomachtijcahua quisque tlen nopa altepetl. </div>
<div class='s'>Nopa higuera cuahuitl tlen huajqui </div>
<div class='p'>
<span class="verse" id="MK11_20">20&#160;</span>Hualmostla ica ijnaloc Jesús huan imomachtijcahua panoque campa nopa higuera cuahuitl huan quiitaque cuali huactoya hasta ipan inelhuayo. 
<span class="verse" id="MK11_21">21&#160;</span>Huajca Pedro quiilnamijqui huan quiilhui Jesús: </div>
<div class='p'>―Tlamachtijquetl, xiquita ne higuera cuahuitl tlen tijtelchijqui para ma ayoc quema temacas itlajca, cuali huactoc. </div>
<div class='p'>
<span class="verse" id="MK11_22">22&#160;</span>Huan Jesús quinnanquili: </div>
<div class='p'>―Ximotemachica ipan Toteco, 
<span class="verse" id="MK11_23">23&#160;</span>huan melahuac aqui hueli tlacatl tlen quiilhuis ni tepetl: ‘Ximijcueni huan ximomajcahua ipan hueyi atl’, intla quineltocas para panos tlen quiijtojtoc, Toteco quichihuilis. 
<span class="verse" id="MK11_24">24&#160;</span>Yeca nimechilhuía, nochi tlen inquitlajtlanise Toteco quema inmomaijtohuaj, xijneltocaca para inquiselise huan Toteco inmechmacas. 
<span class="verse" id="MK11_25">25&#160;</span>Huan quema inmomaijtohuaj ica Toteco, xijtlapojpolhuica aqui hueli tlen ica incualanij para queja nopa imoTata tlen itztoc elhuicac nojquiya inmechtlapojpolhuis imotlaixpanolhua. 
<span class="verse" id="MK11_26">26&#160;</span>Pampa intla ax inquintlapojpolhuíaj sequinoc, huajca Toteco imoTata tlen itztoc elhuicac nojquiya ax inmechtlapojpolhuis imotlaixpanolhua. </div>
<div class='s'>Itequihuejcayo Jesús </div>
<div class='p'>
<span class="verse" id="MK11_27">27&#160;</span>Huan yajuanti sampa ajsicoj ipan altepetl Jerusalén. Huan teipa quema Jesús nejnemiyaya tiopan calijtic, quinechcahuijque nopa tlayacanca totajtzitzi, huan nopa tlamachtiani tlen itlanahuatil Moisés huan nopa huehue tlacame tlen israelitame. 
<span class="verse" id="MK11_28">28&#160;</span>Huan quitlajtlanijque: </div>
<div class='p'>―¿Tlachque tequihuejcayotl tijpiya para tijchihua nochi ni tlamantli? ¿Ajqueya mitzmacatoc tlanahuatili? </div>
<div class='p'>
<span class="verse" id="MK11_29">29&#160;</span>Huan Jesús quinnanquili: </div>
<div class='p'>―Na nojquiya nimechtlajtlanis se tlamantli. Intla xitlahuac innechnanquilise, huajca nimechilhuis ajqueya nechmacatoc tequihuejcayotl para nijchihua ni tlamantli. 
<span class="verse" id="MK11_30">30&#160;</span>¿Ajqueya quititlanqui Juan para tecuaaltis? ¿Toteco quititlanqui o san tlacame? Xinechnanquilica. </div>
<div class='p'>
<span class="verse" id="MK11_31">31&#160;</span>Huajca pejque moijilhuíaj huan moijilhuijque: “Intla tiquijtose Toteco quititlanqui Juan, yajaya technanquilis: ‘Huajca, ¿para tlen ax inquineltocaque?’ 
<span class="verse" id="MK11_32">32&#160;</span>Huan intla tiquijtose san tlacame quititlanque Juan, huajca mahuilili, pampa nochi ni tlacame toca cualanise, pampa nochi quineltocaj para Juan eliyaya se tiocamanalojquetl.” </div>
<div class='p'>
<span class="verse" id="MK11_33">33&#160;</span>Huajca quiilhuijque Jesús: </div>
<div class='p'>―Tojuanti ax tijmatij ajqueya quititlanqui Juan. </div>
<div class='p'>Huan Jesús quinilhui: </div>
<div class='p'>―Huajca na nojquiya ax nimechilhuis ajqueya nechmacatoc tequihuejcayotl para nijchihua ni tlamantli.  </div>
<div class='psalmlabel' id='MK12_0'> 12</div>
<div class='s'>Nopa tequihuejme tlen ax cuajcualme </div>
<div class='p'>
<span class="verse" id="MK12_1">1&#160;</span>Huajca Jesús pejqui quincamahuía ica se ome huicalotl. Quinilhui: “Itztoya se tecojtli tlen quitojqui xocomecatl ipan imil. Huan quitzajtzajqui ica se tepamitl huan tlacoyoni huan quitepejpechti para ipan quipatzcas xocomecatl. Nojquiya quichijqui se huejcapantic tecali para ipan quimocuitlahuis ixocomeca mil. Huan quintlanejti ixocomeca mil sequinoc tlacame ma quimocuitlahuica huan teipa moajachihuisquíaj tlen temacasquía. Huan huajca nopa tecojtli quincahuilijtejqui ininmaco huan huejca yajqui paxaloto. 
<span class="verse" id="MK12_2">2&#160;</span>Huan teipa ajsic tonali para tlatequistli, huan nopa tecojtli quititlanqui se itequipanojca ma quinitati nopa tlacame para ma quimacaca tlen eli iaxca tlen nopa tlatequistli. 
<span class="verse" id="MK12_3">3&#160;</span>Pero nopa tlacame tlen ininmaco eltoya nopa mili quiitzquijque, huan quimaquilijque huan quimajcajque san imacajya. 
<span class="verse" id="MK12_4">4&#160;</span>Huajca nopa tecojtli sampa quititlanqui seyoc itequipanojca, pero nopa tlacame quitepachojque, huan quicuacocojque, huan tlen fiero quichihuilijque huan quititlanque ma yohui. 
<span class="verse" id="MK12_5">5&#160;</span>Teipa nopa tecojtli sampa quititlanqui seyoc itequipanojca huan quimictijque. Teipa quintitlanqui miyac más itequipanojcahua, pero nopa ax cuajcualme quinmaquilijque sequin huan sequinoc quinmictijque. </div>
<div class='p'>
<span class="verse" id="MK12_6">6&#160;</span>“Huajca nopa tecojtli quipixtoya san setzi para quititlanis, eltoya itelpoca tlen quiicneli. Huajca teipa nojquiya quititlanqui campa ixocomeca miltitla, pampa nopa tecojtli moilhuiyaya para quitlepanitasquíaj itelpoca. 
<span class="verse" id="MK12_7">7&#160;</span>Pero nopa tlacame tlen ininmaco eltoya nopa mili moilhuijque se ica seyoc: ‘Ya ni tlen teipa quiselis ni xocomeca mili. Ma tijmictica huan teipa ni mili elis toaxca.’ 
<span class="verse" id="MK12_8">8&#160;</span>Huajca quiitzquijque, huan quimictijque huan quimajcajque itlacayo xocomeca milteno.” </div>
<div class='p'>
<span class="verse" id="MK12_9">9&#160;</span>Huan Jesús quintlajtlani: “¿Tlachque inquiitaj quichihuas nopa tecojtli tlen iaxca nopa xocomeca mili ica nopa ax cuajcualme? Nimechilhuis, yajaya hualas, huan quinmictis nopa fiero tlacame huan quicahuas imil ininmaco sequinoc. 
<span class="verse" id="MK12_10">10&#160;</span>¿Ax inquipojtoque campa ijcuilijtoc ipan Itlajtol Toteco campa camati tlen na queja nise hueyi tetl? Quej ni quiijtohua: </div>
<div class='q'>‘Nopa hueyi tetl tlen calchihuani quicuamajcajque pampa ax quinejque quitequihuise, </div>
<div class='q'>teipa elqui tlen más monequiyaya para yas calnacastla, </div>
<div class='q'>huan ipan quiquetzase nopa cali. </div>
<div class='q'>
<span class="verse" id="MK12_11">11&#160;</span>Toteco quichijqui ma pano queja nopa huan nelía tiquitaj cuajcualtzi tlen quichijqui.’ ” </div>
<div class='p'>
<span class="verse" id="MK12_12">12&#160;</span>Huajca nopa tlayacanani tlen israelitame quinequiyayaj quiitzquise Jesús pampa quimatiyayaj ni huicalotl tlen quinpohuili quiijtosnequiyaya yajuanti itztoyaj nopa fiero tequihuejme. Pero ax huelque quiitzquise pampa quinimacasiyayaj nochi nopa tlacame tlen quitoquiliyayaj. Yeca quicajtejque Jesús huan yajque. </div>
<div class='s'>¿Cuali titlaxtlahuase tlen techtlajtlanía César? </div>
<div class='p'>
<span class="verse" id="MK12_13">13&#160;</span>Teipa nopa tlayacanani quintitlanque campa Jesús sequin fariseos huan sequinoc tlen quitoquilijque Herodes para quimasiltise Jesús ica itlajtol. 
<span class="verse" id="MK12_14">14&#160;</span>Huan monechcahuijque huan quiilhuijque: </div>
<div class='p'>―Tlamachtijquetl, tojuanti tijmatij ta se titlacatl tlen tixitlahuac huan ax tiquimacasi tlen niyon se tlacatl quiijtohua. Axaca tijchicoicnelía huan titlamachtía nelxitlahuac tlen Toteco quinequi ma tijchihuaca. ¿Ta tiquita cuali titlaxtlahuase tlen techtlajtlanía Tlanahuatijquetl César, o axtle? ¿Titlaxtlahuase o ax titlaxtlahuase? </div>
<div class='p'>
<span class="verse" id="MK12_15">15&#160;</span>Pero Jesús quimatiyaya para quipiyayayaj ome ininxayac ica tlen quitlajtlanijque. Huajca quinilhui: </div>
<div class='p'>―¿Para tlen inquinequij innechcajcayahuase? Xinechhualiquilica se tomi para niquitas. </div>
<div class='p'>
<span class="verse" id="MK12_16">16&#160;</span>Huan quihualiquilijque se tomi, huan Jesús quintlajtlani: </div>
<div class='p'>―¿Ajqueya iixcopinca quipiya ni tomi huan ajqueya itoca ijcuilijtoc ipani? </div>
<div class='p'>Huan quinanquilijque: </div>
<div class='p'>―Quipiya iixcopinca Tlanahuatijquetl César. </div>
<div class='p'>
<span class="verse" id="MK12_17">17&#160;</span>Huajca Jesús quinilhui: </div>
<div class='p'>―Xijmacaca César tlen César iaxca, huan xijmacaca Toteco tlen Toteco iaxca. </div>
<div class='p'>Huan san quisentlachilijque ica tlen Jesús quinnanquili. </div>
<div class='s'>Quitlajtlanijque Jesús intla moyolcuise tlacame </div>
<div class='p'>
<span class="verse" id="MK12_18">18&#160;</span>Teipa hualajque campa Jesús sequin saduceos. Saduceos tlamachtíaj para ax quema moyolcuise tlacame tlen mictoque. Huan nopa saduceos pejque quitlajtlaníaj Jesús, quiilhuijque: </div>
<div class='p'>
<span class="verse" id="MK12_19">19&#160;</span>―Tlamachtijquetl, Moisés techtlajcuilhui se tlanahuatili tlen quiijtohua intla miquis se tlacatl tlen quipiya isihua huan ax quinpixque yon se inincone, huajca iicni monequi mosihuajtis ihuaya nopa cahuali huan quipiyase se conetl para quiselis itlal iicni. 
<span class="verse" id="MK12_20">20&#160;</span>Itztoyaj chicome icnime. Yajaya tlen achtohui ejquetl mosihuajti huan teipa mijqui huan ax quicajtejqui iconehua. 
<span class="verse" id="MK12_21">21&#160;</span>Teipa iicni tlen teipa ejquetl mosihuajti ihuaya nopa cahuali. Nojquiya yajaya mijqui huan ax quicajtejqui iconehua. Huan teipa san se ipantic seyoc iicni. 
<span class="verse" id="MK12_22">22&#160;</span>Huan queja nopa nochi chicome icnime mosihuajtijque ihuaya huan ax quicajtejque inincone. Teipa mijqui nopa sihuatl. 
<span class="verse" id="MK12_23">23&#160;</span>Huajca, quema moyolcuise nochi tlacame tlen mictoque, ¿ajqueya tlen nopa icnime elis ihuehue nopa sihuatl pampa nochi chicome mosihuajtijque ihuaya? </div>
<div class='p'>
<span class="verse" id="MK12_24">24&#160;</span>Huan Jesús quinilhui: </div>
<div class='p'>―Inmocuapolojtoque pampa ax inquimatij Itlajtol Toteco, niyon ax inquimatij Toteco ichicahualis. 
<span class="verse" id="MK12_25">25&#160;</span>Quema moyolcuise nochi tlacame tlen mictoque, ayoc monequis mosihuajtise, niyon monamictise para quicahuase ininconehua. Nochi itztose para nochipa queja elhuicac ehuani ipan elhuicac huan ax miquise. 
<span class="verse" id="MK12_26">26&#160;</span>Pero nelía moyolcuise tlacame tlen mictoque. ¿Ax inquipojtoque nopa amatlajcuiloli tlen quiijcuilo Moisés tlen quiijtohua quejatza Toteco quinotzqui tlen nopa xihuitzontli tlen tlatlayaya? Toteco quiilhui Moisés quej ni: ‘Na niiTeco Abraham, huan niiTeco Isaac, huan niiTeco Jacob.’ 
<span class="verse" id="MK12_27">27&#160;</span>Pampa Toteco quiijto para yajaya noja itztoya ininTeco Abraham, Isaac huan Jacob quema ya mictoyaj, tijmatij noja itztoque nepa elhuicac iixpa ya yonque huejcajquiya mijque ipan tlaltepactli. Yeca insaduceos nelía inmocuapolojtoque quema inmoilhuíaj axaca moyolcuis. </div>
<div class='s'>Nopa tlanahuatili tlen Toteco techmacac tlen más monequi </div>
<div class='p'>
<span class="verse" id="MK12_28">28&#160;</span>Itztoya nepa se tlamachtijquetl tlen itlanahuatil Moisés tlen quicactoya Jesús quema quincamahuiyaya saduceos. Huan quimatqui para Jesús cuali tlananquilijtoya. Huajca monechcahui huan quitlajtlani: </div>
<div class='p'>―¿Tlachque tlanahuatili ipan itlanahuatil Moisés tlen más monequi tijchihuase? </div>
<div class='p'>
<span class="verse" id="MK12_29">29&#160;</span>Huan Jesús quinanquili: </div>
<div class='p'>―Nopa tlanahuatili tlen más monequi tijchihuase eltoc ya ni: ‘Xitlacaquica israelitame, san Toteco itztoc Dios huan axaca seyoc. 
<span class="verse" id="MK12_30">30&#160;</span>Huan monequi xiquicneli Toteco Dios ica nochi moyolo huan ica nochi moalma, huan ica nochi motlalnamiquilis huan ica nochi mochicahualis.’ 
<span class="verse" id="MK12_31">31&#160;</span>Huan nopa ompa tlanahuatili tlen nojquiya monequi eltoc ya ni: ‘Xiquinicneli sequinoc queja timoicnelía.’ Ax onca seyoc tlanahuatili tlen Toteco quimacatoc tlen más monequi que ni ome. </div>
<div class='p'>
<span class="verse" id="MK12_32">32&#160;</span>Huan nopa tlamachtijquetl tlen itlanahuatil Moisés quiilhui: </div>
<div class='p'>―Cualtitoc tlamachtijquetl. Xitlahuac tlen tiquijtohua. Toteco Dios san yajaya iyojtzi tlen itztoc Dios, huan axaca seyoc. 
<span class="verse" id="MK12_33">33&#160;</span>Huan monequi tiquicnelise Toteco ica nochi toyolo, huan ica nochi totlalnamiquilis, huan ica nochi toalma huan ica nochi tochicahualis. Huan monequi tiquinicnelise sequinoc queja timoicnelíaj. Huan intla titeicnelíaj queja nopa, ipati más iixtla Toteco quej nochi tlacajcahualistli tlatlatili huan nochi tlapiyalime tlen tlacame quimacaj Toteco. </div>
<div class='p'>
<span class="verse" id="MK12_34">34&#160;</span>Huan Jesús quicajqui nopa tlacatl quinanquili xitlahuac huan quiilhui: </div>
<div class='p'>―Ax miyac mitzpolohua para huelis ticalaquis campa tlanahuatía Toteco. </div>
<div class='p'>Huajca teipa axaca moneltlali para más quitlajtlanis Jesús. </div>
<div class='s'>David quinotzqui Cristo “noTeco” </div>
<div class='p'>
<span class="verse" id="MK12_35">35&#160;</span>Jesús tlamachtiyaya ipan hueyi tiopan calijtic huan quiijto: </div>
<div class='p'>―¿Para tlen quiijtohuaj nopa tlamachtiani tlen itlanahuatil Moisés para nopa Cristo tlen tlajcuilojtoc para hualas elis se iteipa ixhui David? 
<span class="verse" id="MK12_36">36&#160;</span>David iselti quinotzqui Cristo iTeco ica ichicahualis Itonal Toteco pampa David quiijcuilo ni tlajtoli ipan Itlajtol Toteco: </div>
<div class='q'>‘Toteco Dios quiilhui noTeco Cristo ni tlajtoli: </div>
<div class='q'>Ximosehui nica nonejmatl hasta nimitzmactilis mocualancaitacahua para tiquinnahuatis.’ </div>
<div class='m'>
<span class="verse" id="MK12_37">37&#160;</span>Huajca Tlanahuatijquetl David iselti quinotzqui nopa Cristo iTeco. Ya ni technextilía Cristo elisquía Dios. Huajca ¿quejatza huelisquía para yajaya nojquiya elis se iteipa ixhui David? </div>
<div class='p'>Huan nopa miyac tlacame quicaquiyayaj Jesús ica paquilistli. </div>
<div class='s'>Jesús quinteilhui tlamachtiani tlen itlanahuatil Moisés </div>
<div class='p'>
<span class="verse" id="MK12_38">38&#160;</span>Jesús quinmachtiyaya tlacame itlamachtil huan quinilhui: “Xijpiyaca cuidado para ax inquintoquilise inintlamachtil nopa tlamachtiani tlen itlanahuatil Moisés. Yajuanti quinpactía nentinemise ica ininyoyo huehueyac. Quinequij nochi tlacame ipan tianquis ma quintlajpaloca ica tlatlepanitacayotl. 
<span class="verse" id="MK12_39">39&#160;</span>Quinequij mosehuise campa tlacualca ipan israelita tiopantini. Nojquiya quinequij mosehuise campa más cuali ipan hueyi tlacualistli. 
<span class="verse" id="MK12_40">40&#160;</span>Pero ax mopinahuaj quinquixtilíaj ininchajchaj cahual toahuime. Huejcahuaj momaijtohuaj ica Toteco para tlacajcayahuase pampa quinequij para tlacame ma quinitaca huan ma quintlepanitaca. Huajca Toteco quintlatzacuiltis más quej sequinoc.” </div>
<div class='s'>Se cahual toahui quimacac Toteco ome piltomintzi </div>
<div class='p'>
<span class="verse" id="MK12_41">41&#160;</span>Teipa Jesús mosehuiyaya tiopan calijtic iixmelac nopa pilcajatzitzi campa nochi quitemayayaj inintomi. Quintlachiliyaya nopa miyac tlacame tlen quitlaliyayaj tomi nopano. Huan miyaqui tlacame tlen tominpixtoyaj temacayayaj miyac tomi. 
<span class="verse" id="MK12_42">42&#160;</span>Huan hualajqui se cahual toahui teicneltzi huan quitenqui ome cahuani tomi tlen pilsiltzitzi tlen ipati queja macuili centavo. 
<span class="verse" id="MK12_43">43&#160;</span>Huan Jesús quinnotzqui imomachtijcahua huan quinilhui: </div>
<div class='p'>―Nelía nimechilhuía, ni cahual toahui teicneltzi quitlalijtoc más tlen nochi sequinoc tlen quitlalijtoque tomi ipan nopa pilcajatzitzi. 
<span class="verse" id="MK12_44">44&#160;</span>Pampa nochi sequinoc quitemayayaj tlen san mocahuayaya, pero yaja tlahuel teicneltzi, quitenqui nochi tlen iyojtzi quipixtoya. Temacatoc nochi tlen quitequihuisquía para itlacualis.  </div>
<div class='psalmlabel' id='MK13_0'> 13</div>
<div class='s'>Jesús quiijto para quixolehuase nopa hueyi tiopamitl </div>
<div class='p'>
<span class="verse" id="MK13_1">1&#160;</span>Jesús quisayaya ipan hueyi israelita tiopamitl huan se tlen imomachtijcahua quiilhui: </div>
<div class='p'>―¡Tlamachtijquetl, xiquita! Nelía yejyectzitzi ni huejhueyi tetl ipan tepamitl huan nelyejyectzitzi ni caltini tlen iaxca tiopamitl. </div>
<div class='p'>
<span class="verse" id="MK13_2">2&#160;</span>Huan Jesús quiilhui: </div>
<div class='p'>―Quena, xijtlachili ni huejhueyi tiopan caltini tlen eltoc nica. Teipa ax mocahuas niyon se tetl campa eltoya pampa tlacame quixolehuase nochi. </div>
<div class='s'>Tlanescayotl tlen hualas </div>
<div class='p'>
<span class="verse" id="MK13_3">3&#160;</span>Teipa Jesús mosehui ipan nopa tepetl tlen itoca Olivos iixmelac nopa hueyi israelita tiopamitl, huan Pedro, Juan, Jacobo huan Andrés quitlajtlanijque ixtacatzi: </div>
<div class='p'>
<span class="verse" id="MK13_4">4&#160;</span>―Xitechilhui, ¿quema hualase tlaxolehuani? ¿Tlachque tlanescayotl oncas quema nechcatitos para panos nochi nopa tlamantli? </div>
<div class='p'>
<span class="verse" id="MK13_5">5&#160;</span>Huan Jesús quinilhui: </div>
<div class='p'>―Xijpiyaca cuidado ma axaca inmechcajcayahuas. 
<span class="verse" id="MK13_6">6&#160;</span>Miyac tlacame hualase ica notoca huan quiijtose para yajuanti Cristo huan quincajcayahuase miyac tlacame. </div>
<div class='p'>
<span class="verse" id="MK13_7">7&#160;</span>Huan inquicaquise para onca tlatehuijcayotl nica huan neca, pero amo ximomajmatica, pampa nochi ni monequi panos. Pero ax nimantzi hualas itlamiya tlaltepactli. 
<span class="verse" id="MK13_8">8&#160;</span>Se tlali motlalanase huan motehuise ica sejcoyoc ehuani. Se tlanahuatijquetl ica isoldados motlalanas huan motehuis ica seyoc tlanahuatijquetl. Mojmolinis tlali campa hueli huan oncas huejhueyi mayantli. Huan campa hueli tlacame moajcomanase. Ica ni tlamantli sanoc pejtos tlen tlacame quiijiyohuijtiyase. </div>
<div class='p'>
<span class="verse" id="MK13_9">9&#160;</span>Quema pehuas pano ni tlamantli, xijpiyaca cuidado pampa tlacame inmechtemactilise campa tequicali, huan inmechcuartajhuise ipan toisraelita tiopahua. Huan pampa innechneltocaj, inmechtemactilise campa gobernadores huan tlanahuatiani. Quej ni huelis inquinilhuise notlajtol. 
<span class="verse" id="MK13_10">10&#160;</span>Pero achtohui monequi tlacame teixtomilise Itlajtol Toteco ipan nochi tlaltini. 
<span class="verse" id="MK13_11">11&#160;</span>Huan quema inmechhuicase huan inmechtemactilise campa tequicali, amo ximocuesoca ica tlen inquiijtose para inmomanahuise. Amo ximoyolilhuica. San xiquijtoca tlen Toteco inmechilhuis ipan nopa tlalochtli pampa ax elis imojuanti tlen incamatise imojuanti, pero elis Itonal Toteco tlen camatis. </div>
<div class='p'>
<span class="verse" id="MK13_12">12&#160;</span>Huan sequin tlacame quintemactilise iniicnihua ma miquica. Nojquiya sequin tetatme quintemactilise ininconehua. Sequin coneme motlalanase huan quintemactilise inintatahua huan ininnanahua huan quichihuase para tlacame ma quinmictica. 
<span class="verse" id="MK13_13">13&#160;</span>Nochi tlacame tlahuel inmechcocolise pampa intechneltocaj, pero intla intlaijiyohuise hasta itlamiya, Toteco Dios inmechmaquixtis. </div>
<div class='p'>
<span class="verse" id="MK13_14">14&#160;</span>“Pero ajsis se tonal inquiitase panos tlen nopa tiocamanalojquetl Daniel huejcajquiya quiijto panos, pampa tlen fiero moquetzas Campa Más Tlatzejtzeloltic ipan nopa hueyi israelita tiopamitl campa ax quinamiqui itztos. Huan tlahuel quiijtlacos nopa tiopa. (Tlen quipohuaj ya ni, ma quimachilica tlen quiijtosnequi.) Huajca quema panos ya ni, nochi tlen itztose ipan estado Judea ma choloca ipan tepetini. 
<span class="verse" id="MK13_15">15&#160;</span>Huan tlen itztose calpani ma choloca nimantzi; ma temoca huan ma choloca nimantzi; ma ax calaquica ininchajchaj para quiquixtise se tlajquía. 
<span class="verse" id="MK13_16">16&#160;</span>Huan tlen itztose ipan ininmil ma ax mocuepaca para quicuitij más iyoyo. 
<span class="verse" id="MK13_17">17&#160;</span>¡Pero teicneltique nopa sihuame tlen nechcatitoc para conepiyase huan nopa sihuame tlen tlachichitise ipan nopa tonali! 
<span class="verse" id="MK13_18">18&#160;</span>Xijtlajtlanica Toteco ma ax huala ni tequipacholi quema tlaseseyas, 
<span class="verse" id="MK13_19">19&#160;</span>pampa ipan nopa tonali oncas tlaijiyohuilistli queja ax quema oncatoc hasta quema Toteco quichijqui tlaltepactli huan niyon hasta ama. Huan ax quema oncasoc seyoc cuesoli queja nopa. 
<span class="verse" id="MK13_20">20&#160;</span>Huan intla Toteco ax quichihuasquía cototzi nopa tonali, nochi miquisquíaj. Pero yajaya quichihuas nopa tonali ma eli cototzi pampa quinicnelía tlen quintlapejpenijtoc. </div>
<div class='p'>
<span class="verse" id="MK13_21">21&#160;</span>“Huajca intla se acajya inmechilhuis para nica itztoc Cristo, o Cristo itztoc nepa huan monequi inquiitatij, amo xijneltocaca. 
<span class="verse" id="MK13_22">22&#160;</span>Pampa motlalanase tlacajcayahuani tlen quiijtose para yajuanti Cristo, huan sequinoc quiijtose para yajuanti itiocamanalojcahua Toteco. Yajuanti quinextise miyac tlanescayotl huan huejhueyi chicahualis nescayotl para ica quincajcayahuase tlacame. Huan intla huelisquía, hasta nojquiya quincajcayahuasquíaj tlacame tlen Toteco quintlapejpenijtoc. 
<span class="verse" id="MK13_23">23&#160;</span>Pero xijpiyaca cuidado, ya nimechilhui achtohui nochi tlen panos teipa. </div>
<div class='s'>Quejatza sampa hualas Icone Toteco ipan tlaltepactli </div>
<div class='p'>
<span class="verse" id="MK13_24">24&#160;</span>“Pero ipan nopa tonali, quema tlantos nopa tlaijiyohuilistli, tzintlayohuas tonati, huan metztli ayoc tlatlanextis. 
<span class="verse" id="MK13_25">25&#160;</span>Sitlalime huetzise tlen elhuicac, huan sequinoc tlamantli tlen eltoc ipan elhuicactli chicahuac mojmolinis. 
<span class="verse" id="MK13_26">26&#160;</span>Teipa tlacame nechitase na tlen niMocuepqui Tlacatl quema nihualas ipan mixtli ica hueyi chicahualistli huan ica notlatlanex. 
<span class="verse" id="MK13_27">27&#160;</span>Huan huajca niquinnahuatis noelhuicac ejcahua ma quinsentilica nopa tlacame tlen Toteco quintlapejpenijtoc tlen campa hueli ipan tlaltepactli huan elhuicactli. </div>
<div class='p'>
<span class="verse" id="MK13_28">28&#160;</span>“Xijmachilica ni huicalotl tlen se higuera cuahuitl. Quema pehua moseliltía imacuayo huan quisa ixihuiyo, inquimatij monechcahuía tlatotonilotl. 
<span class="verse" id="MK13_29">29&#160;</span>San se ica imojuanti nojquiya quema inquiitase ni tlamantli tlen nimechilhuijtoc, xijmatica ya nechca para nihualas. Ya nimonechcahuijtos ipan cuapuerta. 
<span class="verse" id="MK13_30">30&#160;</span>Nelía nimechilhuía, ni xinachtli tlacame tlen ama itztoque ax miquise hasta quema panos nochi ni tlamantli. 
<span class="verse" id="MK13_31">31&#160;</span>Elhuicactli huan tlaltepactli panotehuas, pero notlajtol nochipa motlamichijtiyas. </div>
<div class='p'>
<span class="verse" id="MK13_32">32&#160;</span>“Pero axaca quimati tlachque tonal huan tlachque hora sampa nihualas ipan ni tlaltepactli. Ax quimatij nopa elhuicac ehuani ipan elhuicac, niyon na niIcone ax nijmati. San yajaya Totata, quena quimati. 
<span class="verse" id="MK13_33">33&#160;</span>Xijpiyaca cuidado, xitlachixtoca cuali huan ximomaijtoca pampa ax inquimatij quema ajsis nopa tonal quema sampa nihualas. 
<span class="verse" id="MK13_34">34&#160;</span>Na niyas huan sampa nihualas queja ni tlacatl tlen yajqui paxaloto. Yajaya achtohui quinmacac tequihuejcayotl itequipanojcahua huan quimacac sesen itequi. Huan quinnahuati ma quimocuitlahuica cuapuerta. Huan quisqui ichaj huan yajqui paxaloto, pero itequipanojcahua monejqui mojmostla tlachixtose pampa ax quimatiyayaj tlachque tonal mocuepasquía. 
<span class="verse" id="MK13_35">35&#160;</span>Huajca xitlachixtoca cuali ihuical quej nopa tequipanohuani tlen quichiyaj nopa caltecojtli pampa imojuanti nojquiya, ax inquimatij quema nimocuepas. Huelis nihualas tlayohua, o tlajco yohual, o quema tzajtzis cuapelech o ica ijnaloc. 
<span class="verse" id="MK13_36">36&#160;</span>Intla nihualas nimantzi, ma ax nimechpantiqui incochtoque. 
<span class="verse" id="MK13_37">37&#160;</span>Huan tlen nimechilhuía imojuanti, nojquiya niquinilhuía nochi tlacame: ¡Xitlachixtoca cuali para quema nihualas!”  </div>
<div class='psalmlabel' id='MK14_0'> 14</div>
<div class='s'>Nopa tlayacanani quisencajque para quiitzquise Jesús </div>
<div class='p'>
<span class="verse" id="MK14_1">1&#160;</span>Polihuiyaya ome tonali para nopa israelita ilhuitl tlen itoca Pascua quema israelitame quicuaj pantzi tlen ax quipiya tlasonecajyotl. Huan nopa tlayacanca totajtzitzi ininhuaya tlamachtiani tlen itlanahuatil Moisés quitemohuiliyayaj quejatza huelisquíaj quicajcayahuasquíaj Jesús para quiitzquise huan quimictise. 
<span class="verse" id="MK14_2">2&#160;</span>Pero moilhuiyayaj ax huelis quiitzquisquíaj ipan nopa ilhuitl para nopa tlacame ma ax moajcomanaca huan quintehuisquíaj. </div>
<div class='s'>Se sihuatl quitequili tlaajhuiyacayotl ipan itzonteco Jesús </div>
<div class='p'>
<span class="verse" id="MK14_3">3&#160;</span>Jesús itztoya ipan nopa altepetl Betania ipan ichaj Simón tlen achtohui tlacayo palaniyaya ica nopa cocolistli tlen itoca lepra. Huan Jesús mosehuijtoya campa mesa, huan ajsico se sihuatl tlen quihualicayaya se lemete tlen quicoyonijtoya tlen se tetl itoca alabastro. Nopa tlaajhuiyacayotl elqui tlahuel patiyo. Eliyaya senquistoc nardo huan ica nopa tlaajhuiyacayotl momajtoyaj quinpolohuaj mijcatzitzi. Huan nopa sihuatl quiquechpostejqui nopa frasco huan quitequili ipan itzonteco Jesús. 
<span class="verse" id="MK14_4">4&#160;</span>Huan sequin tlen itztoyaj nepa cualanque huan moilhuijque: </div>
<div class='p'>―¿Para tlen san quinenpolohua ne tlaajhuiyacayotl? 
<span class="verse" id="MK14_5">5&#160;</span>Hueltosquía quinamacatosquía para miyac tomi queja tlaxtlahuaj para eyi ciento tonali tequitl huan nopa tomi hueltosquía quinmacatosquíaj tlen teicneltzitzi. </div>
<div class='p'>Quej nopa quiajhuayayaj nopa sihuatl. </div>
<div class='p'>
<span class="verse" id="MK14_6">6&#160;</span>Pero Jesús quiijto: </div>
<div class='p'>―Xijcahuaca, ¿para tlen inquicuatotoníaj? Ni sihuatl nechchihuilía tlen cuali. 
<span class="verse" id="MK14_7">7&#160;</span>Nochipa itztose tlacame tlen teicneltzitzi imohuaya huan huelis inquinpalehuise quema inquinequise, pero na, ax niitztos nica miyac más tonali. 
<span class="verse" id="MK14_8">8&#160;</span>Ni sihuatl quichijqui tlen huelqui. Nechpolo ni tlaajhuiyacayotl para quicualtlalis notlacayo para quema nimiquis huan nechtlalpachose, yonque noja polihui. 
<span class="verse" id="MK14_9">9&#160;</span>Nelía nimechilhuía, campa hueli ipan nochi tlaltepactli campa tlacame teixtomilise itlajtol Toteco, nojquiya tepohuilise tlen nechchihuili ni sihuatl para nochi tlacame ma quiilnamiquica. </div>
<div class='s'>Judas quitencajqui para quitemactilis Jesús </div>
<div class='p'>
<span class="verse" id="MK14_10">10&#160;</span>Teipa Judas Iscariote, se tlen nopa majtlactli huan ome imomachtijcahua Jesús, yajqui quinitato nopa tlayacanca totajtzitzi para quisencahuas quejatza quitemactilis. 
<span class="verse" id="MK14_11">11&#160;</span>Huan quema nopa tlayacanca totajtzitzi quicajque, nelía paquiyayaj huan quiilhuijque para quitlaxtlahuise. Huajca Judas pejqui quitemohua se hora huan se lugar tlen cuali para quiitzquise Jesús para huelis quitemactilis ininmaco. </div>
<div class='s'>Itlacualis Tohueyiteco </div>
<div class='p'>
<span class="verse" id="MK14_12">12&#160;</span>Ajsico nopa achtohui tonal tlen nopa ilhuitl quema tiisraelitame tijcuaj pantzi tlen ax quipiya tlasonejcayotl huan monequi tijmictise nopa pilborregojtzi para tiquilnamiquise nopa Pascua. Huan imomachtijcahua Jesús quitlajtlanijque: </div>
<div class='p'>―¿Canque tijnequi ma tijcualtlalitij nopa Pascua tlacualistli para ta? </div>
<div class='p'>
<span class="verse" id="MK14_13">13&#160;</span>Huajca Jesús quintitlanqui ome imomachtijcahua ma yaca, quinilhui: </div>
<div class='p'>―Xiyaca ipan nopa altepetl huan inmechnamiquis se tlacatl tlen quihuica atl ipan se comitl. Xijtoquilica. 
<span class="verse" id="MK14_14">14&#160;</span>Xiquilhuica tlen iaxca nopa cali campa yajaya calaquis para nopa tlamachtijquetl quinequi quimatis campa eltoc nopa hueyi calijtic campa huelis quicuas nopa Pascua tlacualistli ininhuaya imomachtijcahua. 
<span class="verse" id="MK14_15">15&#160;</span>Huan inmechnextilis se hueyi cuarto tlen ya tlacualtlalili ipan se cali tlen moicpahuijtoc. Nepa xijcualtlalica nopa tlacualistli para nochi tojuanti. </div>
<div class='p'>
<span class="verse" id="MK14_16">16&#160;</span>Huajca yajque imomachtijcahua huan calajque ipan nopa altepetl huan quipantijque nochi queja Jesús quinilhuijtoya. Huan nepa quisencajque nopa Pascua tlacualistli. </div>
<div class='p'>
<span class="verse" id="MK14_17">17&#160;</span>Huan quema tlayohuac, Jesús ininhuaya nopa majtlactli huan ome imomachtijcahua yajque nepa. 
<span class="verse" id="MK14_18">18&#160;</span>Huan yajuanti mosehuiyayaj campa mesa tlacuayayaj huan Jesús quinilhui: </div>
<div class='p'>―Nelía nimechilhuía, se tlen imojuanti tlen tlacua nohuaya nechtemactilis. </div>
<div class='p'>
<span class="verse" id="MK14_19">19&#160;</span>Huajca pejque mocuesohuaj huan sesentzitzi yajuanti pejque quitlajtlaníaj Jesús: </div>
<div class='p'>―¿Huelis na? </div>
<div class='p'>Huan seyoc nojquiya quiijto: </div>
<div class='p'>―¿Huelis na? </div>
<div class='p'>
<span class="verse" id="MK14_20">20&#160;</span>Huan Jesús quinilhui: </div>
<div class='p'>―Yajaya se tlen imojuanti inmajtlactli huan ome. Yajaya tlen tlacua huan quiapachohua ipantzi nohuaya ipan ni plato. 
<span class="verse" id="MK14_21">21&#160;</span>Nelía na tlen niMocuepqui Tlacatl nimiquis queja ijcuilijtoc ipan Itlajtol Toteco huejcajquiya, pero nopa tlacatl tlen nechtemactilis quipantis se hueyi tlatzacuiltilistli. Más cuali eltosquía para ax tlacajtosquía. </div>
<div class='p'>
<span class="verse" id="MK14_22">22&#160;</span>Huan quema tlacuayayaj, Jesús quiitzqui pantzi, huan quitlascamatqui iTata huan quitlajcotlapanqui. Teipa quinmajmacac imomachtijcahua huan quinilhui: </div>
<div class='p'>―Xijcuaca, ni notlacayo. </div>
<div class='p'>
<span class="verse" id="MK14_23">23&#160;</span>Huan Jesús quiitzqui se taza huan quitlascamatqui iTata. Teipa quinmacac imomachtijcahua huan nochi quiique ipan nopa taza. 
<span class="verse" id="MK14_24">24&#160;</span>Huan Jesús quinilhui: </div>
<div class='p'>―Ya ni noeso tlen nijtoyahuas para miyac tlacame quema nimiquis. Ica ya ni pehuas itequihuejcayo nopa yancuic tlajtoli tlen Toteco Dios quichihua ica tlacame. 
<span class="verse" id="MK14_25">25&#160;</span>Melahuac, ayoc niquis xocomecatl iayo hasta nopa tonal quema sampa niquis campa tlanahuatía Toteco. </div>
<div class='s'>Pedro quiijtos ax quiixmati Jesús </div>
<div class='p'>
<span class="verse" id="MK14_26">26&#160;</span>Huan teipa quema huicaque se tiohuicatl, yajque ipan nopa tepetl Olivos. 
<span class="verse" id="MK14_27">27&#160;</span>Huan Jesús quinilhui: </div>
<div class='p'>―Ni yohuali nochi imojuanti inmomajmatise huan innechtlahuelcahuase, pampa ijcuilijtoc ipan Itlajtol Toteco: ‘Nijmictis nopa tlamocuitlahuijquetl, huan iborregojhua motlalose.’ 
<span class="verse" id="MK14_28">28&#160;</span>Pero quema nimoyolcuis, teipa nitlayacanas hasta estado Galilea, huan nepa timopantise. </div>
<div class='p'>
<span class="verse" id="MK14_29">29&#160;</span>Huajca Pedro quiilhui Jesús: </div>
<div class='p'>―Yonque nochi sequinoc mitztlahuelcahuase, pero na, ax quema. </div>
<div class='p'>
<span class="verse" id="MK14_30">30&#160;</span>Huan Jesús quiilhui: </div>
<div class='p'>―Melahuac nimitzilhuía, ipan ni tlayohua quema noja polihui para tzajtzis se cuapelech ica ompa, ta tiquinilhuis tlacame expa para ax tinechixmati. </div>
<div class='p'>
<span class="verse" id="MK14_31">31&#160;</span>Pero Pedro noja más chicahuac quiijto: </div>
<div class='p'>―Yonque monequi nimiquis mohuaya, ax quema niquijtos para ax nimitzixmati. </div>
<div class='p'>Huan nochi yajuanti nojquiya ya nopa quiijtojque. </div>
<div class='s'>Jesús momaijto ica iTata nepa Getsemaní </div>
<div class='p'>
<span class="verse" id="MK14_32">32&#160;</span>Teipa nochi ajsitoj campa se xochimili tlen itoca Getsemaní huan Jesús quinilhui imomachtijcahua: </div>
<div class='p'>―Ximosehuica nica huan nimomaijtoti ica noTata. </div>
<div class='p'>
<span class="verse" id="MK14_33">33&#160;</span>Huan Jesús quinhuicac Pedro, Jacobo ihuaya Juan huan pejqui mocuesohua miyac. 
<span class="verse" id="MK14_34">34&#160;</span>Huan quinilhui: </div>
<div class='p'>―Nelía tlahuel nimocuesohua hasta nijmati nimiquis amantzi san ica cuesoli. Ximocahuaca nica huan xitlachixtoca. </div>
<div class='p'>
<span class="verse" id="MK14_35">35&#160;</span>Huajca Jesús moquixti se quentzi huan motlancuaquetzqui tlalchi. Huan pejqui momaijtohua ica Itata huan quitlajtlani intla huelis, ma ax quipanos nopa fiero tlaijiyohuilistli tlen hualayaya. 
<span class="verse" id="MK14_36">36&#160;</span>Quiilhui: “Papá, ta nochi tihueli tijchihua. Xinechquixtili ni tlaijiyohuilistli tlen huala, pero amo xijchihua tlen na nijnequi, san xijchihua tlen ta mopaquilis.” </div>
<div class='p'>
<span class="verse" id="MK14_37">37&#160;</span>Teipa Jesús mocuepqui campa itztoyaj imomachtijcahua, huan quinpantito cochtoque huan quiilhui Pedro: </div>
<div class='p'>―Simón, ¿ticochtoc? ¿Ax huelqui titlachixtoya niyon se hora? 
<span class="verse" id="MK14_38">38&#160;</span>Xitlachixtoca huan ximomaijtoca para ma ax inmechyoltilanas tlajtlacoli. Nelía imotonaltzi quinequi quichihuas tlen Toteco quinequi, pero imotlacayo tlaxicohua. </div>
<div class='p'>
<span class="verse" id="MK14_39">39&#160;</span>Huan Jesús sampa yajqui huan momaijtoto. Quiilhui Itata ihuical quej achtohui quiilhui. 
<span class="verse" id="MK14_40">40&#160;</span>Teipa sampa mocuepqui campa imomachtijcahua huan sampa quinpantito cochtoque, pampa ax huelque quiijiyohuise para ax cochise. Huan imomachtijcahua ax quimatiyayaj quejatza quinanquilise. 
<span class="verse" id="MK14_41">41&#160;</span>Sampa ica expa Jesús yajqui momaijtoto. Teipa mocuepqui campa imomachtijcahua huan quinilhui: </div>
<div class='p'>―¿Noja incochtoque huan inmosiyajcajtoque? San ya ni. Ya ajsic ni hora para nechtemactilise na tlen niMocuepqui Tlacatl ininmaco tlajtlacolchihuani. 
<span class="verse" id="MK14_42">42&#160;</span>Ximoquetzaca, ma tiyacajya. Xiquitaca, nepa huala tlen nechtemactilis. </div>
<div class='s'>Tlacame quiitzquijque Jesús </div>
<div class='p'>
<span class="verse" id="MK14_43">43&#160;</span>Huan nimantzi quema Jesús noja camatiyaya, ajsico Judas, se tlen nopa majtlactli huan ome imomachtijcahua. Huan ihuaya hualayayaj miyac tlacame tlen quihualicayayaj machetes huan cuahuitl. Quintitlantoyaj nopa tlayacanca totajtzitzi, ininhuaya nopa tlamachtiani tlen itlanahuatil Moisés, ininhuaya nopa huehue tlacame tlen israelitame. 
<span class="verse" id="MK14_44">44&#160;</span>Huan Judas tlen quitemactiliyaya Jesús quinmacatoya se tlanescayotl pampa quinilhuijtoya para tlen quitzoponis, yaja Jesús. Huajca ma quiitzquica huan ma quihuicaca cuali ilpitoc. </div>
<div class='p'>
<span class="verse" id="MK14_45">45&#160;</span>Huan nimantzi quema Judas ajsico, quinechcahuico Jesús huan quiilhui: </div>
<div class='p'>―¡Tlamachtijquetl! </div>
<div class='p'>Huan quitzoponi. 
<span class="verse" id="MK14_46">46&#160;</span>Huajca nopa tlacame quiitzquijque Jesús huan quihuicaque. </div>
<div class='p'>
<span class="verse" id="MK14_47">47&#160;</span>Pero se tlacatl tlen itztoya nepa quiquixti imachete, huan quimaquili itequipanojca nopa hueyi totajtzi huan quitzontequili se inacas. 
<span class="verse" id="MK14_48">48&#160;</span>Huan Jesús quinilhui: </div>
<div class='p'>―¿Para tlen inhualajtoque nica para innechitzquise ica machetes huan ica cuahuitl queja nielisquía se nitlaxtejquetl? 
<span class="verse" id="MK14_49">49&#160;</span>Mojmostla nitlamachtiyaya ipan nopa hueyi tiopamitl campa initztoyaj huan ax quema innechitzquijque. Pero ya ni monequi ma pano para mochihuas tlen huejcajquiya ijcuilijtoc ipan Itlajtol Toteco para panos. </div>
<div class='p'>
<span class="verse" id="MK14_50">50&#160;</span>Huan nimantzi nochi imomachtijcahua quicajtejque Jesús huan cholojque. </div>
<div class='s'>Se telpocatl tlen cholojtejqui </div>
<div class='p'>
<span class="verse" id="MK14_51">51&#160;</span>Huan quitoquiliyaya se telpoca tlacatl tlen motzactoya san ica se hueyi yoyomitl. Huan nopa tlacame quiitzquijque, 
<span class="verse" id="MK14_52">52&#160;</span>pero nopa telpocatl quicajtejqui iyoyo ininmaco huan cholojqui xolotic. </div>
<div class='s'>Jesús iixtla nopa tlasentilistli tlen tequihuejme </div>
<div class='p'>
<span class="verse" id="MK14_53">53&#160;</span>Teipa quihuicaque Jesús campa nopa hueyi totajtzi. Huan mosentilijque nochi tlayacanca totajtzitzi, nopa huehue tlacame tlen israelitame huan nopa tlamachtiani tlen itlanahuatil Moisés. 
<span class="verse" id="MK14_54">54&#160;</span>Huan Pedro quitoquili Jesús ica huejca huan calajqui ipan icalixpa nopa hueyi totajtzi. Teipa Pedro mosehuijtoya ininhuaya tlen quimocuitlahuiyayaj nopa cali huan nochi yajuanti mototoniyayaj tliteno. </div>
<div class='p'>
<span class="verse" id="MK14_55">55&#160;</span>Nopa tlayacanca totajtzitzi ininhuaya nochi nopa tlasentilistli tlen tequihuejme quintemohuayayaj ome tlacame para quiteilhuise Jesús ica tlen ax cuali quiitztoyaj quichihua para huelis quimictise, pero ax quinpantijque. 
<span class="verse" id="MK14_56">56&#160;</span>Miyaqui istlacatiyayaj ica ya para quichijtoya tlamantli tlen ax neli quichijqui, pero ax elqui san se inintlajtol. 
<span class="verse" id="MK14_57">57&#160;</span>Sequin moquetzque huan quiijistlacahuijque Jesús, huan quiijtojque: </div>
<div class='p'>
<span class="verse" id="MK14_58">58&#160;</span>―Tojuanti tijcajque quema quiijto para quixolehuasquía ni tiopamitl tlen tlacame quichijtoque huan ica eyi tonali quichihuas seyoc tiopamitl tlen ax tlamachijchihuali. </div>
<div class='p'>
<span class="verse" id="MK14_59">59&#160;</span>Pero niyon ica ya nopa, ax elqui san se inintlajtol. </div>
<div class='p'>
<span class="verse" id="MK14_60">60&#160;</span>Huan nopa hueyi totajtzi moquetzqui huan monechcahui campa Jesús huan quitlajtlani: </div>
<div class='p'>―¿Ax tleno tiquinnanquilía tlen ica mitzteilhuíaj? ¿Quejatza timomanahuis? </div>
<div class='p'>
<span class="verse" id="MK14_61">61&#160;</span>Pero Jesús ax molini huan ax tleno quinanquili. Huajca sampa nopa hueyi totajtzi quiilhui: </div>
<div class='p'>―¿Ta tiCristo, tiIcone Toteco tlen nochi tijhueyichihuaj? </div>
<div class='p'>
<span class="verse" id="MK14_62">62&#160;</span>Huan Jesús quiilhui: </div>
<div class='p'>―Quena, najaya. Huan innechitase na tlen niMocuepqui Tlacatl nimosehuijtos inejmatl Toteco Dios tlen quipiya nochi chicahualistli. Huan innechitase quema nihualas ipan nopa mixtli ipan elhuicac. </div>
<div class='p'>
<span class="verse" id="MK14_63">63&#160;</span>Huajca nopa hueyi totajtzi motzayanili iyoyo pampa quiitac para se hueyi tlaixpanoli tlen quiijto Jesús. Huan quiijto: </div>
<div class='p'>―¿Para tlen tiquintemose sequinoc tlacame ma techilhuica tlachque quichijtoc ni tlacatl? 
<span class="verse" id="MK14_64">64&#160;</span>Ya inquicajque para tlahuel ax quitlepanita Toteco pampa mochihua queja yajaya elisquía Toteco Dios. ¿Tlachque inquiijtohuaj ma tijchihuaca? </div>
<div class='p'>Huan nochi quiilhuijque quinamiqui ma miqui. </div>
<div class='p'>
<span class="verse" id="MK14_65">65&#160;</span>Huajca sequin pejque quiixchajchaj Jesús. Teipa quiixtzajque huan pejque quiixtlatziníaj huan quiilhuíaj: </div>
<div class='p'>―¡Xitechilhui ajqueya mitzixtlatzini! </div>
<div class='p'>Huan nopa soldados quimaquiliyayaj ipan ixayac. </div>
<div class='s'>Pedro quiijto ax quiixmati Jesús </div>
<div class='p'>
<span class="verse" id="MK14_66">66&#160;</span>Huan Pedro itztoya calixpa nepa tlatzintla huan ajsico nepa se ichpocatl tlen tlatequipanohuayaya ichaj nopa hueyi totajtzi. 
<span class="verse" id="MK14_67">67&#160;</span>Huan nopa ichpocatl quiitac Pedro mototoniyaya tliteno huan quitlachili huan quiilhui: </div>
<div class='p'>―Ta nojquiya tinemiyaya ihuaya Jesús, nopa Nazaret ejquetl. </div>
<div class='p'>
<span class="verse" id="MK14_68">68&#160;</span>Pero Pedro ax mocahuili para quiixmatiyaya, huan quiijto: </div>
<div class='p'>―Ax niquixmati, niyon ax nijmachilía tlen tinechilhuía. </div>
<div class='p'>Huan Pedro quisqui calteno huan nimantzi tzajtzic se cuapelech. 
<span class="verse" id="MK14_69">69&#160;</span>Huan nopa ichpoca tlatequipanojquetl quitlachili sampa huan pejqui quinilhuía tlen itztoyaj nopano: </div>
<div class='p'>―Ni tlacatl itztoc se tlen yajuanti tlen nejnemiyayaj ihuaya Jesús Nazaret ejquetl. </div>
<div class='p'>
<span class="verse" id="MK14_70">70&#160;</span>Pero Pedro sampa quiijto para ax quiixmati. Huan quentzi teipa, nopa tlacame tlen itztoyaj nepa sampa quiilhuijque: </div>
<div class='p'>―Nelía ta tiitztoc se tlen yajuanti. Nesi tiehua estado Galilea pampa ticamati queja tlen nepa ehuaj. </div>
<div class='p'>
<span class="verse" id="MK14_71">71&#160;</span>Huajca Pedro pejqui tlatelchihua huan pejqui quitestigojquetza Toteco Dios huan quinilhui: </div>
<div class='p'>―Ax niquixmati ne tlacatl tlen innechcamahuíaj. </div>
<div class='p'>
<span class="verse" id="MK14_72">72&#160;</span>Huan ipan nopa tlalochtli se cuapelech tzajtzic ica ompa. Huajca Pedro quiilnamijqui tlen Jesús quiilhuijtoya. Quiijto para quema noja polihui para tzajtzis se cuapelech ica ompa, Pedro quiijtosquía expa para ax quiixmati Jesús. Huan Pedro moilhui tlen quichijqui huan pejqui choca.  </div>
<div class='psalmlabel' id='MK15_0'> 15</div>
<div class='s'>Quihuicaque Jesús iixpa Pilato </div>
<div class='p'>
<span class="verse" id="MK15_1">1&#160;</span>Huan hualmostla cualca nopa tlayacanca totajtzitzi, nopa huehue tlacame tlen israelitame huan nopa tlamachtiani tlen itlanahuatil Moisés, mosentilijque ica nochi nopa tlasentilistli tlen tequihuejme para mocamahuise tlachque quichihuase. Teipa quiilpijque Jesús huan quihuicaque. Quitemactilijque imaco Pilato pampa quipixqui tequihuejcayotl ipan estado Judea. 
<span class="verse" id="MK15_2">2&#160;</span>Huan Pilato quitlatzintoquili Jesús: </div>
<div class='p'>―¿Ta tiinintlanahuatijca israelitame? </div>
<div class='p'>Huan Jesús quinanquili: </div>
<div class='p'>―Quena. Melahuac tlen tiquijtohua. </div>
<div class='p'>
<span class="verse" id="MK15_3">3&#160;</span>Huan nopa tlayacanca totajtzitzi quiteilhuijque Jesús ica miyac tlamantli. 
<span class="verse" id="MK15_4">4&#160;</span>Huajca Pilato sampa quitlatzintoquili Jesús huan quiilhui: </div>
<div class='p'>―¿Ax tleno tiquinnanquilis? Xiquita, mitzteilhuijtoque ica miyac tlamantli. 
<span class="verse" id="MK15_5">5&#160;</span>Pero Jesús ax tleno quinanquili, huan Pilato quisentlachili miyac. </div>
<div class='s'>Ma quicuamapeloltica Jesús </div>
<div class='p'>
<span class="verse" id="MK15_6">6&#160;</span>Sesen xihuitl ipan nopa ilhuitl Pilato momajtoya quimajcahua se tlacatl tlen tzactoc para ma yohui ichaj. Momatqui quimalacanis tlen nopa miyac tlacame quitlajpejpenisquíaj. 
<span class="verse" id="MK15_7">7&#160;</span>Itztoya se tlacatl ipan tlatzactli tlen itoca eliyaya Barrabás. Barrabás huan ihuampoyohua temictijtoyaj quema motehuiyayaj ica nopa gobierno ipan nopa tlali. 
<span class="verse" id="MK15_8">8&#160;</span>Huan nopa miyac tlacame ajsicoj iixpa Pilato huan pejque quitlajtlaníaj ma quimalacanis se tlacatl queja nochipa quichihuaj. 
<span class="verse" id="MK15_9">9&#160;</span>Huan Pilato quinnanquili: </div>
<div class='p'>―¿Inquinequij ma nimechmajcahuilis Jesús, imotlanahuatijca inisraelitame? </div>
<div class='p'>
<span class="verse" id="MK15_10">10&#160;</span>Pilato quimatiyaya nopa tlayacanca totajtzitzi san quitemactilijtoyaj Jesús pampa quichicoitayayaj. 
<span class="verse" id="MK15_11">11&#160;</span>Pero nopa tlayacanca totajtzitzi quinchihualtijque tlacame para ma quitlajtlanica Pilato ma quimalacanis Barrabás, huan ax Jesús. 
<span class="verse" id="MK15_12">12&#160;</span>Huajca Pilato sampa quintlatzintoquili: </div>
<div class='p'>―¿Huajca tlachque inquinequij ma nijchihua ica Jesús tlen inquitocaxtíaj nopa tlanahuatijquetl tlen israelitame? </div>
<div class='p'>
<span class="verse" id="MK15_13">13&#160;</span>Huan chicahuac quiijtojque: </div>
<div class='p'>―¡Xijcuamapelolti! </div>
<div class='p'>
<span class="verse" id="MK15_14">14&#160;</span>Pero Pilato quintlajtlani: </div>
<div class='p'>―¿Para tlen? ¿Tlachque tlamantli ax cuali quichijtoc? </div>
<div class='p'>Pero nopa tlacame sampa tlahuejchijque más chicahuac: </div>
<div class='p'>―¡Xijcuamapelolti! </div>
<div class='p'>
<span class="verse" id="MK15_15">15&#160;</span>Huajca pampa Pilato quinequiyaya cuali mocahuas ininhuaya nopa miyac tlacame, quimalacani Barrabás. Huan tlanahuati ma quicuartajhuica Jesús, huan teipa quinmactili soldados tlen altepetl Roma ehuani para ma quicuamapeloltica. </div>
<div class='p'>
<span class="verse" id="MK15_16">16&#160;</span>Huajca nopa soldados quihuicaque Jesús campa icalixpa nopa hueyi tequicali, huan nepa mosentilijque nochi soldados. 
<span class="verse" id="MK15_17">17&#160;</span>Huan quiquentijque Jesús se yoyomitl huehueyac tlen itlachiyalis moradojtic queja momatque quitequihuíaj tlanahuatiani. Huan quisencajque se huitzcorona huan quitlalilijque itzontecontipa Jesús. 
<span class="verse" id="MK15_18">18&#160;</span>Huan pejque quitlaijilhuíaj huan quiilhuijque: </div>
<div class='p'>―¡Ma itzto miyac tonali ni inintlanahuatijca israelitame! </div>
<div class='p'>
<span class="verse" id="MK15_19">19&#160;</span>Huan quimaquiliyayaj Jesús ipan itzonteco ica se ohuatl, huan quiixchajchayayaj. Motlancuaquetzayayaj iixpa queja quihueyichihuasquíaj, pero axtle. 
<span class="verse" id="MK15_20">20&#160;</span>Quema tlanque quitlaijilhuíaj, quiquixtilijque iyoyo tlen moradojtic huan quiquentijque tlen ya iyoyo. Teipa quihuicaque para quicuamapeloltitij. </div>
<div class='s'>Quicuamapeloltijque Jesús </div>
<div class='p'>
<span class="verse" id="MK15_21">21&#160;</span>Huan san panoyaya se tlacatl tlen itoca eliyaya Simón pampa ajsitihualayaya tlen itlal. Huan nopa soldados quinahuatijque ma quihuica icuamapel Jesús. Simón ejqui altepetl Cirene huan elqui inintata Alejandro huan Rufo. </div>
<div class='p'>
<span class="verse" id="MK15_22">22&#160;</span>Huan nopa soldados quihuicaque Jesús campa se lugar tlen itoca Gólgota. (Gólgota quinequi quiijtos Campa Onca Mijcatzontecomitl.) 
<span class="verse" id="MK15_23">23&#160;</span>Huan quisencajque xocomecatl iayo maneltic ihuaya se tlamantli tlen chichic tlen itoca mirra para quimacase Jesús, pero yajaya ax quiic. 
<span class="verse" id="MK15_24">24&#160;</span>Huan quema quicuamapeloltijtoyaj Jesús, nopa soldados momajmacaque iyoyo. Huan mahuiltijque ica piltetzitzi tlen yejyectzitzi para quimatise tlachque quihuicas sesen yajuanti. </div>
<div class='p'>
<span class="verse" id="MK15_25">25&#160;</span>Ica ijnaloc a las nueve quicuamapeloltijque Jesús. 
<span class="verse" id="MK15_26">26&#160;</span>Huan quitlalijque se tlajcuiloli ipan itzonpac icuamapel para ma nesi tlen ica quiteilhuijtoyaj para ma miqui. Huan nopa tlajcuiloli quiijto: NI ININTLANAHUATIJCA ISRAELITAME. </div>
<div class='p'>
<span class="verse" id="MK15_27">27&#160;</span>Huan quincuamapeloltijque ome tlaxtequini ihuaya Jesús, se ica inejmatl, huan seyoc ipan iarraves. 
<span class="verse" id="MK15_28">28&#160;</span>Quej nopa panoc pampa queja nopa ya ijcuilijtoya ipan Itlajtol Toteco campa quiijto: </div>
<div class='q'>“Quichihuilise queja elisquía se tlaixpanoquetl.” </div>
<div class='p'>
<span class="verse" id="MK15_29">29&#160;</span>Huan tlacame tlen panoyayaj quihuetzquiliyayaj. Quiojoliniyayaj inintzonteco huan quiilhuiyayaj: </div>
<div class='p'>―¡Ya nopa tlen monequi! Ta tiquijto tijxolehuasquía nopa tiopamitl huan ica eyi tonali tijchihuasquía sampa. 
<span class="verse" id="MK15_30">30&#160;</span>Huajca ama ximomaquixti huan xitemo ipan mocuamapel, intla tihueli. </div>
<div class='p'>
<span class="verse" id="MK15_31">31&#160;</span>Quej nopa nojquiya nopa tlayacanca totajtzitzi huan nopa tlamachtiani tlen itlanahuatil Moisés quitlaijilhuiyayaj Jesús. Quiijtohuayayaj: </div>
<div class='p'>―Yajaya quinmaquixti sequinoc, pero ama ax hueli momaquixtía. 
<span class="verse" id="MK15_32">32&#160;</span>Intla nelía tiCristo tlen Toteco techtitlanisquía huan nelía titlanahuatijquetl tlen israelitame, xitemo nimantzi tlen nopa cuamapeli, huan tiquitase huan tijneltocase. </div>
<div class='p'>Huan nopa tlaxtequini tlen quincuamapeloltijtoyaj ihuaya, no quitlaijilhuiyayaj. </div>
<div class='s'>Jesús mijqui </div>
<div class='p'>
<span class="verse" id="MK15_33">33&#160;</span>Huan ica tlajco tona tzintlayohuac nochi nopa tlali hasta las tres ica tiotlac. 
<span class="verse" id="MK15_34">34&#160;</span>Huan a las tres Jesús chicahuac quiijto: </div>
<div class='p'>“Eloi, Eloi, ¿lama sabactani?” </div>
<div class='p'>(Ya ni quinequi quiijtos: “NoTeco, noTeco, ¿para tlen tinechtlahuelcajtoc?”) </div>
<div class='p'>
<span class="verse" id="MK15_35">35&#160;</span>Sequin tlen itztoyaj nepa quicajque camati, pero ax quimachilijque itlajtol. Huan quiijtojque: </div>
<div class='p'>―¡Xijcaquica! Yajaya quinotza nopa tiocamanalojquetl Elías. </div>
<div class='p'>
<span class="verse" id="MK15_36">36&#160;</span>Huan se tlacatl motlalo huan quixoloni se tlamantli tzotzoltic ica xocomecatl iayo tlen xococ. Teipa quitlali ipan se ojtla cuahuitl huan quimacac Jesús ma quichichina. Quiijto: </div>
<div class='p'>―Ma tiquitaca intla hualas Elías quitemohuiqui. </div>
<div class='p'>
<span class="verse" id="MK15_37">37&#160;</span>Huan Jesús tzajtzic chicahuac huan mijqui. 
<span class="verse" id="MK15_38">38&#160;</span>Huan ipan nopa tlalochtli tzayanqui nopa hueyi cortina tlen ica quitzactoyaj Campa Más Tlatzejtzeloltic ipan nopa hueyi israelita tiopamitl. Nopa yoyomitl motlajcoitac pejtejqui huejcapa hasta tlazintla tlamito. 
<span class="verse" id="MK15_39">39&#160;</span>Huan nopa tlayacanquetl tlen soldados tlen itztoya iixpa Jesús quiitac quejatza mijqui huan quiijto: </div>
<div class='p'>―Nelía ni tlacatl Icone Toteco. </div>
<div class='p'>
<span class="verse" id="MK15_40">40&#160;</span>Nojquiya itztoyaj nepa sequin sihuame tlen quitlachiliyayaj Jesús ica huejca. Ininhuaya itztoyaj María Magdalena, Salomé huan María ininnana José huan Jacobo tlen teipa ejquetl. 
<span class="verse" id="MK15_41">41&#160;</span>Ni sihuame quitoquiliyayaj Jesús huan quipalehuiyayaj quema itztoya ipan estado Galilea. Teipa yajuanti huan miyac más sihuame ajsicoj ihuaya Jesús ipan altepetl Jerusalén. </div>
<div class='s'>Quitlalijque itlacayo Jesús ipan tlacacahuaya </div>
<div class='p'>
<span class="verse" id="MK15_42">42&#160;</span>Eltoya nopa tonal para quicualtlalise nochi para nopa seyoc tonal quema israelitame mosiyajcahuaj. Huan quema tlayohuac, 
<span class="verse" id="MK15_43">43&#160;</span>hualajqui José se Arimatea ejquetl. Yajaya elqui se tequihue ipan nopa hueyi tlasentilistli huan nochi tlacame quitlepanitayayaj. Huan yajaya nojquiya quichiyayaya ma tlanahuati Toteco ipan tlaltepactli. Huajca José mosemacac huan calaquito campa Pilato huan quitlajtlanito itlacayo Jesús. 
<span class="verse" id="MK15_44">44&#160;</span>Huan Pilato ax huelqui quineltoca para nelía ya mictoya Jesús. Huajca quinotzqui nopa inintlayacanca soldados huan quitlajtlani intla ya mictoya. 
<span class="verse" id="MK15_45">45&#160;</span>Huan nopa tlayacanquetl quiilhui para quena. Huajca Pilato quicahuili José ma quihuica itlacayo. 
<span class="verse" id="MK15_46">46&#160;</span>Huan José quicojqui se yoyomitl tlen cuali huan tlen hueyi, huan quitemohuito itlacayo Jesús ipan cuamapeli huan quiquimilo ica nopa yoyomitl. Teipa quitlali itlacayo ipan se tlacacahuaya tlen quicoyonijtoya ipan tetl huan quimimilo se hueyi tetl para quitzacuas nopa tlacacahuaya. 
<span class="verse" id="MK15_47">47&#160;</span>Huan María Magdalena ihuaya María inana José quitlachiliyayaj campa quitlalijque itlacayo.  </div>
<div class='psalmlabel' id='MK16_0'> 16</div>
<div class='s'>Moyolcuic Jesús </div>
<div class='p'>
<span class="verse" id="MK16_1">1&#160;</span>Ipan sábado ica tiotlac quema ya tlantoya nopa tonal quema tiisraelitame timosiyajcahuaj, María Magdalena, María inana Jacobo, huan Salomé quicojque tlaajhuiyacayotl para quitlalilise itlacayo Jesús. 
<span class="verse" id="MK16_2">2&#160;</span>Huan ijnaltzi ipan domingo, nopa achtohui tonal ipan samano, yajque campa tlacacahuaya quema quistihualayaya tonati. 
<span class="verse" id="MK16_3">3&#160;</span>Huan motlatzintoquiliyayaj: </div>
<div class='p'>―¿Ajqueya techijcuenilis nopa hueyi tetl tlen ica quitzactoque nopa tlacacahuaya? </div>
<div class='p'>
<span class="verse" id="MK16_4">4&#160;</span>Pero quema ajsitoj nepa, quitlachilijque huan quiitaque para ya quiijcuenijtoyaj nopa tetl yonque nelía hueyi. 
<span class="verse" id="MK16_5">5&#160;</span>Huan calajque ipan nopa tlacacahuaya, huan nepa ica ininnejmatl quiitaque mosehuijtoya se telpoca tlacatl tlen moquentijtoya iyoyo chipahuac huan huehueyac. Huan nopa sihuame momajmatijque. 
<span class="verse" id="MK16_6">6&#160;</span>Pero nopa telpoca tlacatl quinilhui: </div>
<div class='p'>―Amo ximomajmatica. Nijmati inquitemohuaj Jesús, nopa Nazaret ejquetl tlen quicuamapeloltijque. Pero axaca itztoc nica, ya moyolcuitoc. Xijtlachilica campa quitectoyaj. 
<span class="verse" id="MK16_7">7&#160;</span>Huan xiyaca, xiquinilhuitij imomachtijcahua ihuaya Pedro para Jesús inmechyacanas hasta nepa estado Galilea. Nepa inquiitase queja yajaya inmechilhui achtohui. </div>
<div class='p'>
<span class="verse" id="MK16_8">8&#160;</span>Huajca nopa sihuame motlalojtejque tlen nopa tlacacahuaya, huan huihuipicayayaj huan momajmatiyayaj. Huan axaca quiilhuijque tleno pampa tlahuel majmahuiyayaj. </div>
<div class='s'>Jesús monexti campa María Magdalena </div>
<div class='p'>
<span class="verse" id="MK16_9">9&#160;</span>Huan quema Jesús moyolcuic cualca ipan domingo nopa achtohui tonal ipan samano, achtohui monexti campa María Magdalena tlen achtohuiya quinpiyayaya chicome iajacahua Axcualtlacatl huan yaja quinquixtilijtoya. 
<span class="verse" id="MK16_10">10&#160;</span>Huan María Magdalena yajqui quinyolmelahuato imomachtijcahua tlen nejnentoyaj ihuaya Jesús. Huan quema ajsito, quinpantito mocuesohuayayaj huan chocayayaj. 
<span class="verse" id="MK16_11">11&#160;</span>Huan imomachtijcahua ax quineltocaque quema quinilhui para ya moyolcuitojca Jesús huan ya quiitztoya. </div>
<div class='s'>Jesús monexti campa ome imomachtijcahua </div>
<div class='p'>
<span class="verse" id="MK16_12">12&#160;</span>Teipa Jesús monexti achi moixpatlatoc queja elisquía seyoc tlacatl quema ome imomachtijcahua nemiyayaj ipan se ojtli huejca tlen campa caltini. 
<span class="verse" id="MK16_13">13&#160;</span>Huan nopa ome tlacame yajque huan quinyolmelahuatoj nopa sequinoc, pero nojquiya yajuanti ax quinneltocaque. </div>
<div class='s'>Jesús quintequimacac imomachtijcahua </div>
<div class='p'>
<span class="verse" id="MK16_14">14&#160;</span>Huan teipa Jesús monexti campa nopa majtlactli huan se imomachtijcahua quema tlacuayayaj. Huan Jesús quinajhuac pampa nelía yoltetique. Huan ax quineltocaque para moyolcuitojca. Niyon ax quinneltocatoyaj inintlajtol tlen quiitztoyaj para ya moyolcuitoc. 
<span class="verse" id="MK16_15">15&#160;</span>Huan Jesús quinilhui: “Xiyaca ipan nochi tlaltepactli huan xiteilhuitij itlajtol Toteco ica nochi tlacame. 
<span class="verse" id="MK16_16">16&#160;</span>Ajqueya quineltocas huan mocuaaltis, Toteco quimaquixtis. Pero ajqueya ax quineltocas, Toteco quitlatzacuiltis. 
<span class="verse" id="MK16_17">17&#160;</span>Huan tlen quineltocase quipantijtiyase ni tlanescayotl: Ica notoca [16:17 Notequihuejcayo.] quinquixtise iajacahua Axcualtlacatl. Camatise ica yancuic tlajtoli. 
<span class="verse" id="MK16_18">18&#160;</span>Intla quinitzquise cohuame o quiise se tlamantli tlen pajyo, ax tleno quinchihuilis. Nojquiya quitlalise ininma ipan cocoyani huan mochicahuase.” </div>
<div class='s'>Jesús tlejcoc elhuicac </div>
<div class='p'>
<span class="verse" id="MK16_19">19&#160;</span>Huajca quema Tohueyiteco Jesús tlanqui quincamahuía, tlejcotejqui elhuicac huan mosehuito inejmatl Toteco. 
<span class="verse" id="MK16_20">20&#160;</span>Huan imomachtijcahua yajque, huan quiixtomatoj Itlajtol Toteco campa hueli techaj. Huan Tohueyiteco quinpalehuiyaya huan tenextiliyaya para melahuac inintlajtol pampa ica yajuanti quichihuayaya huejhueyi tlanescayotl. San ya nopa.</div><div class="footnote">
<hr />
</div>
</div></body></html>
