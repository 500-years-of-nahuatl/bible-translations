<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhe" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol toteco: Santa Biblia SALMOS 1</title>
</head>
<body dir='ltr'>
<ul class='tnav'>
<li><a href='index.xhtml'>SALMOS</a></li>
</ul><ul class='tnav'><li><a href='PSA.xhtml#PS1_0'>1</a></li>
<li><a href='PSA.xhtml#PS2_0'>2</a></li>
<li><a href='PSA.xhtml#PS3_0'>3</a></li>
<li><a href='PSA.xhtml#PS4_0'>4</a></li>
<li><a href='PSA.xhtml#PS5_0'>5</a></li>
<li><a href='PSA.xhtml#PS6_0'>6</a></li>
<li><a href='PSA.xhtml#PS7_0'>7</a></li>
<li><a href='PSA.xhtml#PS8_0'>8</a></li>
<li><a href='PSA.xhtml#PS9_0'>9</a></li>
<li><a href='PSA.xhtml#PS10_0'>10</a></li>
</ul><ul class='tnav'>
<li><a href='PSA.xhtml#PS11_0'>11</a></li>
<li><a href='PSA.xhtml#PS12_0'>12</a></li>
<li><a href='PSA.xhtml#PS13_0'>13</a></li>
<li><a href='PSA.xhtml#PS14_0'>14</a></li>
<li><a href='PSA.xhtml#PS15_0'>15</a></li>
<li><a href='PSA.xhtml#PS16_0'>16</a></li>
<li><a href='PSA.xhtml#PS17_0'>17</a></li>
<li><a href='PSA.xhtml#PS18_0'>18</a></li>
<li><a href='PSA.xhtml#PS19_0'>19</a></li>
<li><a href='PSA.xhtml#PS20_0'>20</a></li>
</ul><ul class='tnav'>
<li><a href='PSA.xhtml#PS21_0'>21</a></li>
<li><a href='PSA.xhtml#PS22_0'>22</a></li>
<li><a href='PSA.xhtml#PS23_0'>23</a></li>
<li><a href='PSA.xhtml#PS24_0'>24</a></li>
<li><a href='PSA.xhtml#PS25_0'>25</a></li>
<li><a href='PSA.xhtml#PS26_0'>26</a></li>
<li><a href='PSA.xhtml#PS27_0'>27</a></li>
<li><a href='PSA.xhtml#PS28_0'>28</a></li>
<li><a href='PSA.xhtml#PS29_0'>29</a></li>
<li><a href='PSA.xhtml#PS30_0'>30</a></li>
</ul><ul class='tnav'>
<li><a href='PSA.xhtml#PS31_0'>31</a></li>
<li><a href='PSA.xhtml#PS32_0'>32</a></li>
<li><a href='PSA.xhtml#PS33_0'>33</a></li>
<li><a href='PSA.xhtml#PS34_0'>34</a></li>
<li><a href='PSA.xhtml#PS35_0'>35</a></li>
<li><a href='PSA.xhtml#PS36_0'>36</a></li>
<li><a href='PSA.xhtml#PS37_0'>37</a></li>
<li><a href='PSA.xhtml#PS38_0'>38</a></li>
<li><a href='PSA.xhtml#PS39_0'>39</a></li>
<li><a href='PSA.xhtml#PS40_0'>40</a></li>
</ul><ul class='tnav'>
<li><a href='PSA.xhtml#PS41_0'>41</a></li>
<li><a href='PSA.xhtml#PS42_0'>42</a></li>
<li><a href='PSA.xhtml#PS43_0'>43</a></li>
<li><a href='PSA.xhtml#PS44_0'>44</a></li>
<li><a href='PSA.xhtml#PS45_0'>45</a></li>
<li><a href='PSA.xhtml#PS46_0'>46</a></li>
<li><a href='PSA.xhtml#PS47_0'>47</a></li>
<li><a href='PSA.xhtml#PS48_0'>48</a></li>
<li><a href='PSA.xhtml#PS49_0'>49</a></li>
<li><a href='PSA.xhtml#PS50_0'>50</a></li>
</ul><ul class='tnav'>
<li><a href='PSA.xhtml#PS51_0'>51</a></li>
<li><a href='PSA.xhtml#PS52_0'>52</a></li>
<li><a href='PSA.xhtml#PS53_0'>53</a></li>
<li><a href='PSA.xhtml#PS54_0'>54</a></li>
<li><a href='PSA.xhtml#PS55_0'>55</a></li>
<li><a href='PSA.xhtml#PS56_0'>56</a></li>
<li><a href='PSA.xhtml#PS57_0'>57</a></li>
<li><a href='PSA.xhtml#PS58_0'>58</a></li>
<li><a href='PSA.xhtml#PS59_0'>59</a></li>
<li><a href='PSA.xhtml#PS60_0'>60</a></li>
</ul><ul class='tnav'>
<li><a href='PSA.xhtml#PS61_0'>61</a></li>
<li><a href='PSA.xhtml#PS62_0'>62</a></li>
<li><a href='PSA.xhtml#PS63_0'>63</a></li>
<li><a href='PSA.xhtml#PS64_0'>64</a></li>
<li><a href='PSA.xhtml#PS65_0'>65</a></li>
<li><a href='PSA.xhtml#PS66_0'>66</a></li>
<li><a href='PSA.xhtml#PS67_0'>67</a></li>
<li><a href='PSA.xhtml#PS68_0'>68</a></li>
<li><a href='PSA.xhtml#PS69_0'>69</a></li>
<li><a href='PSA.xhtml#PS70_0'>70</a></li>
</ul><ul class='tnav'>
<li><a href='PSA.xhtml#PS71_0'>71</a></li>
<li><a href='PSA.xhtml#PS72_0'>72</a></li>
<li><a href='PSA.xhtml#PS73_0'>73</a></li>
<li><a href='PSA.xhtml#PS74_0'>74</a></li>
<li><a href='PSA.xhtml#PS75_0'>75</a></li>
<li><a href='PSA.xhtml#PS76_0'>76</a></li>
<li><a href='PSA.xhtml#PS77_0'>77</a></li>
<li><a href='PSA.xhtml#PS78_0'>78</a></li>
<li><a href='PSA.xhtml#PS79_0'>79</a></li>
<li><a href='PSA.xhtml#PS80_0'>80</a></li>
</ul><ul class='tnav'>
<li><a href='PSA.xhtml#PS81_0'>81</a></li>
<li><a href='PSA.xhtml#PS82_0'>82</a></li>
<li><a href='PSA.xhtml#PS83_0'>83</a></li>
<li><a href='PSA.xhtml#PS84_0'>84</a></li>
<li><a href='PSA.xhtml#PS85_0'>85</a></li>
<li><a href='PSA.xhtml#PS86_0'>86</a></li>
<li><a href='PSA.xhtml#PS87_0'>87</a></li>
<li><a href='PSA.xhtml#PS88_0'>88</a></li>
<li><a href='PSA.xhtml#PS89_0'>89</a></li>
<li><a href='PSA.xhtml#PS90_0'>90</a></li>
</ul><ul class='tnav'>
<li><a href='PSA.xhtml#PS91_0'>91</a></li>
<li><a href='PSA.xhtml#PS92_0'>92</a></li>
<li><a href='PSA.xhtml#PS93_0'>93</a></li>
<li><a href='PSA.xhtml#PS94_0'>94</a></li>
<li><a href='PSA.xhtml#PS95_0'>95</a></li>
<li><a href='PSA.xhtml#PS96_0'>96</a></li>
<li><a href='PSA.xhtml#PS97_0'>97</a></li>
<li><a href='PSA.xhtml#PS98_0'>98</a></li>
<li><a href='PSA.xhtml#PS99_0'>99</a></li>
<li><a href='PSA.xhtml#PS100_0'>100</a></li>
</ul><ul class='tnav'>
<li><a href='PSA.xhtml#PS101_0'>101</a></li>
<li><a href='PSA.xhtml#PS102_0'>102</a></li>
<li><a href='PSA.xhtml#PS103_0'>103</a></li>
<li><a href='PSA.xhtml#PS104_0'>104</a></li>
<li><a href='PSA.xhtml#PS105_0'>105</a></li>
<li><a href='PSA.xhtml#PS106_0'>106</a></li>
<li><a href='PSA.xhtml#PS107_0'>107</a></li>
<li><a href='PSA.xhtml#PS108_0'>108</a></li>
<li><a href='PSA.xhtml#PS109_0'>109</a></li>
<li><a href='PSA.xhtml#PS110_0'>110</a></li>
</ul><ul class='tnav'>
<li><a href='PSA.xhtml#PS111_0'>111</a></li>
<li><a href='PSA.xhtml#PS112_0'>112</a></li>
<li><a href='PSA.xhtml#PS113_0'>113</a></li>
<li><a href='PSA.xhtml#PS114_0'>114</a></li>
<li><a href='PSA.xhtml#PS115_0'>115</a></li>
<li><a href='PSA.xhtml#PS116_0'>116</a></li>
<li><a href='PSA.xhtml#PS117_0'>117</a></li>
<li><a href='PSA.xhtml#PS118_0'>118</a></li>
<li><a href='PSA.xhtml#PS119_0'>119</a></li>
<li><a href='PSA.xhtml#PS120_0'>120</a></li>
</ul><ul class='tnav'>
<li><a href='PSA.xhtml#PS121_0'>121</a></li>
<li><a href='PSA.xhtml#PS122_0'>122</a></li>
<li><a href='PSA.xhtml#PS123_0'>123</a></li>
<li><a href='PSA.xhtml#PS124_0'>124</a></li>
<li><a href='PSA.xhtml#PS125_0'>125</a></li>
<li><a href='PSA.xhtml#PS126_0'>126</a></li>
<li><a href='PSA.xhtml#PS127_0'>127</a></li>
<li><a href='PSA.xhtml#PS128_0'>128</a></li>
<li><a href='PSA.xhtml#PS129_0'>129</a></li>
<li><a href='PSA.xhtml#PS130_0'>130</a></li>
</ul><ul class='tnav'>
<li><a href='PSA.xhtml#PS131_0'>131</a></li>
<li><a href='PSA.xhtml#PS132_0'>132</a></li>
<li><a href='PSA.xhtml#PS133_0'>133</a></li>
<li><a href='PSA.xhtml#PS134_0'>134</a></li>
<li><a href='PSA.xhtml#PS135_0'>135</a></li>
<li><a href='PSA.xhtml#PS136_0'>136</a></li>
<li><a href='PSA.xhtml#PS137_0'>137</a></li>
<li><a href='PSA.xhtml#PS138_0'>138</a></li>
<li><a href='PSA.xhtml#PS139_0'>139</a></li>
<li><a href='PSA.xhtml#PS140_0'>140</a></li>
</ul><ul class='tnav'>
<li><a href='PSA.xhtml#PS141_0'>141</a></li>
<li><a href='PSA.xhtml#PS142_0'>142</a></li>
<li><a href='PSA.xhtml#PS143_0'>143</a></li>
<li><a href='PSA.xhtml#PS144_0'>144</a></li>
<li><a href='PSA.xhtml#PS145_0'>145</a></li>
<li><a href='PSA.xhtml#PS146_0'>146</a></li>
<li><a href='PSA.xhtml#PS147_0'>147</a></li>
<li><a href='PSA.xhtml#PS148_0'>148</a></li>
<li><a href='PSA.xhtml#PS149_0'>149</a></li>
<li><a href='PSA.xhtml#PS150_0'>150</a></li>
</ul>

<div class='main' id='PS0_0'>

<div class='mt'>Salmos  </div>
<div class='psalmlabel' id='PS1_0'> 1</div>
<div class='s'>Tlajtlacolchihuani huan tlacame tlen xitlahuaque iixpa Toteco </div>
<div class='q'>

<span class="verse" id="PS1_1">1&#160;</span>Paqui nopa tlacatl tlen ax quitlacaquilía inintlajtol ax cuajcualme, </div>
<div class='q'>niyon ax quintoquilía tlajtlacolchihuani. </div>
<div class='q'>Niyon ax mohuica ininhuaya tlen ica paquij TOTECO. </div>
<div class='q'>
<span class="verse" id="PS1_2">2&#160;</span>Nopa tlacatl quipantía hueyi paquilistli pampa quichijtinemi tlen quiijtohuaj itlanahuatilhua TOTECO, </div>
<div class='q'>huan ipan nopa tlanahuatili moyolilhuijtinemi tonaya huan tlayohua. </div>
<div class='q'>
<span class="verse" id="PS1_3">3&#160;</span>Nopa tlacatl itztoc queja se cuahuitl tlen moscaltía nechca atemitl, </div>
<div class='q'>huan temaca itlajca quema ipohual huan ax quema xihuiyo tepehui. </div>
<div class='q'>Nochi tlen quichihua quisa cuali. </div>
<div class='q'>
<span class="verse" id="PS1_4">4&#160;</span>Pero ax queja nopa ica tlacame tlen ax cuajcualme, </div>
<div class='q'>pampa inijuanti itztoque queja tlasoli tlen quihuica ajacatl. </div>
<div class='q'>
<span class="verse" id="PS1_5">5&#160;</span>Yeca quema TOTECO tetlajtolsencahuas, </div>
<div class='q'>nopa ax cuajcualme ax huelise quiijiyohuise, </div>
<div class='q'>pampa yajaya tlahuel chicahuac quintlatzacuiltis. </div>
<div class='q'>Quena, ipan nopa tonal tlajtlacolchihuani ayoc huelis mocahuase ininhuaya tlacame tlen itztoque xitlahuaque iixpa. </div>
<div class='q'>
<span class="verse" id="PS1_6">6&#160;</span>Pampa TOTECO quimati nopa ojtli tlen ipan nemij tlacame tlen itztoque xitlahuaque, </div>
<div class='q'>pero tlacame tlen quichihuaj tlen ax cuali, polihuise.  </div>
<div class='psalmlabel' id='PS2_0'> 2</div>
<div class='s'>Quema tlanahuatis Icone TOTECO </div>
<div class='q'>
<span class="verse" id="PS2_1">1&#160;</span>Se huihuiyotl para tlanahuatiani huan inintlacajhua tlen ax quiixmatij TOTECO ma motlalanaca iixpa. </div>
<div class='q'>San tlapic mototonise huan quisencahuase tlen fiero quichihuase. </div>
<div class='q'>
<span class="verse" id="PS2_2">2&#160;</span>Tlanahuatiani huan tlayacanca tequihuejme ipan tlaltepactli mosisinise, </div>
<div class='q'>huan mocamahuise tlachque huelis quichihuilise TOTECO huan nopa Tlanahuatijquetl Tlen Yajaya Quitlapejpenijtoc. </div>
<div class='q'>
<span class="verse" id="PS2_3">3&#160;</span>Tlahuelchihuase huan moijilhuise: </div>
<div class='q'>“Ma timoquixtilica nopa tepos cadena tlen ica techilpitoc. </div>
<div class='q'>Ma timomanahuica para ayoc huelis technahuatis TOTECO.” </div>
<div class='q'>
<span class="verse" id="PS2_4">4&#160;</span>Pero Toteco tlen itztoc nepa elhuicac huan quinahuatía nochi, </div>
<div class='q'>san quinhuetzquilis. </div>
<div class='q'>Quena, san ininca paquis, </div>
<div class='q'>pampa iixpa ya ax tleno ipati tlen inijuanti quipilsencahuase. </div>
<div class='q'>
<span class="verse" id="PS2_5">5&#160;</span>Teipa quema quiyolaxitise TOTECO, </div>
<div class='q'>melahuac quinixcoilhuis. </div>
<div class='q'>Huan ica miyac cualantli quinmajmatis huan quiijtos: </div>
<div class='q'>
<span class="verse" id="PS2_6">6&#160;</span>“Ya nijtlalijtoc notlanahuatijca para tlanahuatis ipan altepetl Jerusalén. </div>
<div class='q'>Yajaya mosehuis ipan isiyaj yejyectzi nepa ipan notepe tlatzejtzeloltic tlen itoca Sion.” </div>
<div class='q'>
<span class="verse" id="PS2_7">7&#160;</span>Huan tlen TOTECO quitlapejpenijtoc para itlanahuatijca quiijtos: </div>
<div class='q'>Nitlayolmelahuas tlen TOTECO nechilhuijtoc huan ya ni tlen quiijto: </div>
<div class='q'>“Ta tiTlanahuatijquetl, tiNocone. </div>
<div class='q'>Ama nitlayolmelahua tlamiyacapa para na nimoTata. </div>
<div class='q'>
<span class="verse" id="PS2_8">8&#160;</span>Xinechtlajtlani huan nimitzmacas nochi tlaltini huan inintlacajhua para moaxcahua. </div>
<div class='q'>Quena, tijselis hasta nochi tlaltepactli para moaxca. </div>
<div class='q'>
<span class="verse" id="PS2_9">9&#160;</span>Xiquinnahuati chicahuac queja se tlanahuatijquetl tlen tlanahuatía ica tepostli imaco para ica tetlatzacuiltis. </div>
<div class='q'>Quena, xiquinomiyopojpostequi mosisinijca tlacame queja elisquíaj soqui chachapali.” </div>
<div class='q'>(Queja nopa TOTECO quitequimacac itlanahuatijca ma quichihua.) </div>
<div class='q'>
<span class="verse" id="PS2_10">10&#160;</span>Yeca, intlanahuatiani huan intequitini ipan tlaltepactli, </div>
<div class='q'>ximotlalnamictica huan ximomocuitlahuica ica tlen inquichihuaj. </div>
<div class='q'>Ama xijtlacaquilica tlen nimechilhuía quema noja inhuelij. </div>
<div class='q'>
<span class="verse" id="PS2_11">11&#160;</span>Xijtequipanoca TOTECO huan nojquiya xiquimacasica huan xijtlepanitaca pampa inmomacaj cuenta ajqueya ya. </div>
<div class='q'>Xijhueyichihuaca TOTECO ica paquilistli huan xiquimacasica inquichihuase tlen ax quinamiqui. </div>
<div class='q'>
<span class="verse" id="PS2_12">12&#160;</span>Ximotlancuaquetzaca iixpa Icone TOTECO ica majmajtli huan xijtzoponica. </div>
<div class='q'>Intla axtle, huelis intlalochmiquise pampa yajaya nimantzi cualani. </div>
<div class='q'>Pero nelía paquij tlacame tlen motemachíaj ipan ya para ma quinpalehui.  </div>
<div class='psalmlabel' id='PS3_0'> 3</div>
<div class='s'>Se tlamaijtoli para Toteco Dios ma quipalehui </div>
<div class='q'>
<span class="verse" id="PS3_1">1&#160;</span>TOTECO, nelía momiyaquilíaj nocualancaitacahua. </div>
<div class='q'>Quena, nelmiyac motlalanaj para nechtehuise. </div>
<div class='q'>
<span class="verse" id="PS3_2">2&#160;</span>Miyac quiijtohuaj para ta ax quema tinechpalehuis. </div>
<div class='q'>
<span class="verse" id="PS3_3">3&#160;</span>Pero TOTECO, ta tinechyahualohua para tinechmanahuis. </div>
<div class='q'>Ta tlen tinechhueyitlalía huan san ta tlen tihueli tinechyolchicahua. </div>
<div class='q'>
<span class="verse" id="PS3_4">4&#160;</span>Chicahuac nimitztzajtzili, TOTECO, </div>
<div class='q'>para tinechpalehuis. </div>
<div class='q'>Huan ta tinechnanquili hasta campa tionitztoc nepa ipan motepe tlen tlatzejtzeloltic. </div>
<div class='q'>
<span class="verse" id="PS3_5">5&#160;</span>Yeca nimotejqui huan cuali nicochqui. </div>
<div class='q'>Huan quema niisac, </div>
<div class='q'>ax tleno nopantitoya pampa ta, TOTECO, tinechmocuitlahuía. </div>
<div class='q'>
<span class="verse" id="PS3_6">6&#160;</span>Ama ayoc nechmajmatise yonque majtlactli mil nocualancaitacahua nechyahualose para nechtehuise. </div>
<div class='q'>
<span class="verse" id="PS3_7">7&#160;</span>Ximotlalana, TOTECO. </div>
<div class='q'>Xinechmaquixti, ta tinoTeco Dios. </div>
<div class='q'>Chicahuac xiquinmaquili nochi nocualancaitacahua ipan ininxayac. </div>
<div class='q'>Xiquintlanpojpostequi nopa mosisinijca tlacame, </div>
<div class='q'>para tlamis nochi ininchicahualis huan ax tleno huelis nechchihuilise. </div>
<div class='q'>
<span class="verse" id="PS3_8">8&#160;</span>San ta, TOTECO, hueli titemaquixtía. </div>
<div class='q'>Hueyi paquilistli quipiyaj nochi motlacajhua.  </div>
<div class='psalmlabel' id='PS4_0'> 4</div>
<div class='s'>Monequi timotemachise ipan Toteco Dios </div>
<div class='q'>
<span class="verse" id="PS4_1">1&#160;</span>Toteco Dios, ta tinechchijtoc nixitlahuac moixpa, </div>
<div class='q'>Nimitztlajtlanía, xinechnanquili quema nimitznojnotza. </div>
<div class='q'>Ta tlen nochipa tinechpalehuía quema nitlaijiyohuía, </div>
<div class='q'>ama sampa xinechtlasojtla huan xijcaqui quema nimomaijtohua. </div>
<div class='b'> &#160; </div>
<div class='q'>
<span class="verse" id="PS4_2">2&#160;</span>Huan Toteco quinanquili: </div>
<div class='q'>“Intlacame, xijtlacaquilica ya ni: </div>
<div class='q'>¿Hasta quema tlamis para noca inpaquise, </div>
<div class='q'>tlen más quinamiqui nijselis tlatlepanitacayotl? </div>
<div class='q'>¿Hasta quema tlamis inquinhueyichihuase tlaixcopincayome tlen ax neli ya Tecojtli? </div>
<div class='q'>¿Hasta quema tlamis inmocahuilise ma inmechcajcayahuaca?” </div>
<div class='b'> &#160; </div>
<div class='q'>
<span class="verse" id="PS4_3">3&#160;</span>Intlacame, xijmatica ya ni. </div>
<div class='q'>TOTECO techiyocatlalijtoc para tiiaxcahuaj nochi tojuanti tlen techcojtoc. </div>
<div class='q'>Huan yajaya nechtlacaquilía quema nijnojnotza huan nechchihuilía tlen nijtlajtlanía. </div>
<div class='q'>
<span class="verse" id="PS4_4">4&#160;</span>Yonque inhuihuipicaj ica cualantli, </div>
<div class='q'>amo xitlajtlacolchihuaca. </div>
<div class='q'>Quema inmotectose ipan imotlapech huan ax tleno molinía, </div>
<div class='q'>ximoyolilhuica tlen eltoc ipan imoyolo. </div>
<div class='q'>
<span class="verse" id="PS4_5">5&#160;</span>Xijchihuaca tlen quinequi TOTECO huan ya nopa elis queja inquimacasquíaj se tlacajcahualistli tlen quipactía. </div>
<div class='q'>Quena, ximotemachica ipan ya. </div>
<div class='b'> &#160; </div>
<div class='q'>
<span class="verse" id="PS4_6">6&#160;</span>Miyac quiijtohuaj: </div>
<div class='q'>“Axaca huelis techpalehuis.” </div>
<div class='q'>Pero ta tihueli, TOTECO. </div>
<div class='q'>Titechcualita huan titechtiochihua. </div>
<div class='q'>
<span class="verse" id="PS4_7">7&#160;</span>Ta tijtlalijtoc ipan noyolo más paquilistli, </div>
<div class='q'>huan ax queja tlen quipiyaj tlacame tlen quipixcaj miyac trigo, </div>
<div class='q'>o quipiyaj miyac xocomecatl iayo. </div>
<div class='q'>
<span class="verse" id="PS4_8">8&#160;</span>Yeca na nimotecas ica paquilistli ipan noyolo huan ica cuali nicochis, </div>
<div class='q'>pampa nijmati san ta, TOTECO, tinechmanahuía huan axaca huelis tleno nechchihuilis.  </div>
<div class='psalmlabel' id='PS5_0'> 5</div>
<div class='s'>Mojmostla cualca David momaijto </div>
<div class='q'>
<span class="verse" id="PS5_1">1&#160;</span>TOTECO, xijtlacaquili notlajtol. </div>
<div class='q'>Xinechchihuili cuenta quema niayijtía. </div>
<div class='q'>
<span class="verse" id="PS5_2">2&#160;</span>Ta tinoTeco Dios tlen tiitztoc tinotlanahuatijca, xinechtlacaquili quema nimitztlajtlanía xinechpalehui, </div>
<div class='q'>pampa axaca seyoc nijtlajtlanía. </div>
<div class='q'>San nimomaijtohua moca ta. </div>
<div class='q'>
<span class="verse" id="PS5_3">3&#160;</span>Sese ijnaloc nelcualca nimitzpohuilía tlen nopanti, TOTECO. </div>
<div class='q'>Mojmostla nimitztlajtlanía tlen monequi, </div>
<div class='q'>huan san nimochiya para tinechnanquilis. </div>
<div class='q'>
<span class="verse" id="PS5_4">4&#160;</span>Ta tiToteco Dios tlen ax mitzpactía tlen ax cuali. </div>
<div class='q'>Yeca ax tiquincahuilía ax cuajcualme ma itztoca mohuaya. </div>
<div class='q'>
<span class="verse" id="PS5_5">5&#160;</span>Tlen mohueyimatij ax hueli moquetzase moixpa. </div>
<div class='q'>Ax tijnequi tiquinitas nochi nopa tlacame tlen quichihuaj tlen ax cuali. </div>
<div class='q'>
<span class="verse" id="PS5_6">6&#160;</span>Tiquintzontlamiltía tlacame tlen istlacatij. </div>
<div class='q'>Quena, TOTECO, ax tijnequi tiquinitas tlen tlacajcayahuaj huan temictíaj. </div>
<div class='q'>
<span class="verse" id="PS5_7">7&#160;</span>Pero na, pampa hueyi moteicnelijcayo, </div>
<div class='q'>huelis nicalaquis mochaj. </div>
<div class='q'>Quena, huelis nimitzhueyichihuas ipan motlatzejtzeloltijca tiopa, </div>
<div class='q'>pampa nimitztlepanita huan nimajmahui para nimitzixpanos. </div>
<div class='q'>
<span class="verse" id="PS5_8">8&#160;</span>TOTECO, xinechyacana queja nohuaya timocajtoc tijchihuas, </div>
<div class='q'>pampa itztoque nocualancaitacahua. </div>
<div class='q'>Xinechnextili moojhui tlen xitlahuac. </div>
<div class='q'>
<span class="verse" id="PS5_9">9&#160;</span>Nocualancaitacahua ax quema quiijtohuaj tlen melahuac. </div>
<div class='q'>Axaca hueli motemachía ipan inintlajtol. </div>
<div class='q'>Ipan ininyolo san quinequij tetzontlamiltise. </div>
<div class='q'>Inincamac eltoc fiero queja quema quitlapohuaj se mijca tlacoyoctli. </div>
<div class='q'>Tecamahuíaj ica tlajtoli tlen yejyectzi san para tlacajcayahuase. </div>
<div class='q'>
<span class="verse" id="PS5_10">10&#160;</span>Xiquintlatzacuilti, noTeco Dios. </div>
<div class='q'>Xiquinmasilti ica tlen ax cuali moilhuijtoque quinchihuilise sequinoc. </div>
<div class='q'>Xiquinhuejcamajcahua pampa miyac inintlajtlacolhua. </div>
<div class='q'>Quena, xiquinhuejcamajcahua pampa mohuejcachijtoque tlen ta. </div>
<div class='q'>
<span class="verse" id="PS5_11">11&#160;</span>Pero ma paquica nochi tlen motemachíaj ipan ta para xiquinpalehui. </div>
<div class='q'>Nochipa ma huicaca ica paquilistli pampa ta tiquinmanahuía. </div>
<div class='q'>Tlen mitzicnelíaj paquij ipan ta. </div>
<div class='q'>
<span class="verse" id="PS5_12">12&#160;</span>Pampa ta, TOTECO, tiquintiochihua tlen quichihuaj tlen xitlahuac moixpa. </div>
<div class='q'>Moteicnelijcayo quinyahualohua queja se tepos pantzajcayotl tlen quinmocuitlahuía.  </div>
<div class='psalmlabel' id='PS6_0'> 6</div>
<div class='s'>Quejatza ma timomaijtoca quema timocuesohuaj </div>
<div class='q'>
<span class="verse" id="PS6_1">1&#160;</span>TOTECO, amo xinechajhua quema ticualani. </div>
<div class='q'>Amo xinechtlatzacuilti quema tlahuel ticualantoc. </div>
<div class='q'>
<span class="verse" id="PS6_2">2&#160;</span>Xinechtlasojtla, pampa nimococohua. </div>
<div class='q'>TOTECO, xinechchicahua, pampa tlahuel nechcocohua nochi notlacayo. </div>
<div class='q'>
<span class="verse" id="PS6_3">3&#160;</span>Nihuihuipica ica majmajtli huan ax nijmati tlachque nijchihuas. </div>
<div class='q'>Huan ta TOTECO, ¿hasta quema tihualas para tinechtlalanas? </div>
<div class='q'>
<span class="verse" id="PS6_4">4&#160;</span>Xihuala, TOTECO, xinechmanahuiqui para ax nimiquis. </div>
<div class='q'>Xinechmaquixti pampa tlahuel tinechicnelía. </div>
<div class='q'>
<span class="verse" id="PS6_5">5&#160;</span>Axaca tlen mictoc huelis mitzilnamiquis. </div>
<div class='q'>¿Ajqueya huelis mitzhueyichihuas intla mictoc huan ya quitlalpachojtoque? </div>
<div class='q'>
<span class="verse" id="PS6_6">6&#160;</span>Ya tlanqui nofuerza ica choquistli. </div>
<div class='q'>Sesen yohuali nichoca miyac hasta nijtlamixolonía notzonteto. </div>
<div class='q'>
<span class="verse" id="PS6_7">7&#160;</span>Nichocatoc miyac hasta nechcocohua noixtiyol huan ayoc hueli nitlachiya. </div>
<div class='q'>Quena, nichoca quema nimoilhuía tlen nocualancaitacahua nechchihuilijtoque. </div>
<div class='b'> &#160; </div>
<div class='q'>
<span class="verse" id="PS6_8">8&#160;</span>Xinechtlalcahuica, tlajtlacolchijca tlacame, </div>
<div class='q'>pampa TOTECO quicactoc queja nichoca. </div>
<div class='q'>
<span class="verse" id="PS6_9">9&#160;</span>Yajaya quicactoc tlen nijtlajtlanijtoc, </div>
<div class='q'>huan quiselijtoc notlamaijtol. </div>
<div class='b'> &#160; </div>
<div class='q'>
<span class="verse" id="PS6_10">10&#160;</span>Nochi nocualancaitacahua mopinahuase huan huetzise. </div>
<div class='q'>Ica se tlalochtli TOTECO quincuepas ica pinahualistli.  </div>
<div class='psalmlabel' id='PS7_0'> 7</div>
<div class='s'>TOTECO tetlajtolsencahua xitlahuac </div>
<div class='q'>
<span class="verse" id="PS7_1">1&#160;</span>TOTECO, ta tlen tinoDios, </div>
<div class='q'>ipan ta nimotemachía para tinechmanahuis. </div>
<div class='q'>Xinechmaquixti ininmaco nochi tlen nechtoquilijtinemij. </div>
<div class='q'>
<span class="verse" id="PS7_2">2&#160;</span>Nocualancaitacahua itztoque queja tecuanime huan intla ta ax tinechmanahuis, </div>
<div class='q'>nechcocototzase huan axaca nechmaquixtis. </div>
<div class='q'>
<span class="verse" id="PS7_3">3&#160;</span>TOTECO, intla nelía nijhuicasquía tlajtlacoli, </div>
<div class='q'>quinamiqui ma nechcocolica. </div>
<div class='q'>
<span class="verse" id="PS7_4">4&#160;</span>Intla nijcuepilijtosquía ica tlen ax cuali se nohuampo tlen cuali itztoya nohuaya, </div>
<div class='q'>huajca quena. </div>
<div class='q'>
<span class="verse" id="PS7_5">5&#160;</span>Intla queja nopa nijchijtosquía, </div>
<div class='q'>huajca ma nechtepotztoca nocualancaitaca. </div>
<div class='q'>Ma nechajsiti huan ma nechhuahuatatza, </div>
<div class='q'>huan ma nechpinahualti, </div>
<div class='q'>pero axaca queja nopa nijchihuilijtoc. </div>
<div class='q'>
<span class="verse" id="PS7_6">6&#160;</span>Ximotlalana, TOTECO, ica cualantli. </div>
<div class='q'>Xicualani miyac ica nocualancaitacahua queja inijuanti nechcocolíaj. </div>
<div class='q'>Ximoquetza tlatlajco campa tojuanti, </div>
<div class='q'>huan xiquintetzopa ma nechchihuilica tlen xitlahuac. </div>
<div class='q'>
<span class="verse" id="PS7_7">7&#160;</span>Se tonal tlacame tlen nochi tlaltini mitzyahualojtose, </div>
<div class='q'>huan ta tiquintlajtolsencahuas campa timosehuijtoc ipan mosiyaj yejyectzi nepa elhuicac. </div>
<div class='q'>
<span class="verse" id="PS7_8">8&#160;</span>Quena, TOTECO tiquintlajtolsencahuas nochi tlacame ipan nochi tlaltini. </div>
<div class='q'>Huajca nojquiya tinechtlajtolsencahua na, TOTECO, ica tlen cuali nijchijtinentoc. </div>
<div class='q'>Ta tlen más tihueyi, </div>
<div class='q'>tinechnextijtoc iniixtla nochi tlacame para ax nijpiya tlajtlacoli. </div>
<div class='q'>
<span class="verse" id="PS7_9">9&#160;</span>Ta, tiToteco Dios, tlen titetlajtolsencahua xitlahuac. </div>
<div class='q'>Xijtlachili inintlalnamiquilis tlacame huan xijyejyeco tlen quipiyaj ipan ininyolo. </div>
<div class='q'>Xijtlamilti tlen quichihuaj nopa ax cuajcualme, </div>
<div class='q'>pero xitechchihua tielise titemachme tojuanti tlen timonejnemiltíaj cuali moixpa. </div>
<div class='b'> &#160; </div>
<div class='q'>
<span class="verse" id="PS7_10">10&#160;</span>Toteco Dios nechyahualohua para nechmanahuis. </div>
<div class='q'>Quinmaquixtía tlen quipiyaj ininyolo xitlahuac iixpa. </div>
<div class='q'>
<span class="verse" id="PS7_11">11&#160;</span>Toteco Dios yajaya se juez tlen tetlajtolsencahua xitlahuac. </div>
<div class='q'>Mojmostla cualani ininca ax cuajcualme. </div>
<div class='q'>
<span class="verse" id="PS7_12">12&#160;</span>Intla se tlacatl ax moyolcuepas, </div>
<div class='q'>Toteco Dios quitentis imachete para quitzontlamiltis. </div>
<div class='q'>Huan quicualtlalis icuahuitol tlen ica quimictis. </div>
<div class='q'>
<span class="verse" id="PS7_13">13&#160;</span>Ya quicualtlalijtoc itlatehuijca teposhua huan quinhualica imaco para temictis. </div>
<div class='q'>Quipixtoc miyac cuatlamintli tlen lementoque para tetzontlamiltis intla ax moyolcuepaj. </div>
<div class='q'>
<span class="verse" id="PS7_14">14&#160;</span>Se tlacatl tlen ax cuali san quinequi tecocos, </div>
<div class='q'>huan san moilhuía tlen fiero hueli quichihuas huan teipa icamaco quisa san istlacayotl. </div>
<div class='q'>
<span class="verse" id="PS7_15">15&#160;</span>Se tlen quichihua se tlacoyoctli para quimasiltis seyoc, </div>
<div class='q'>teipa ya huetzis campa tlaxajqui. </div>
<div class='q'>
<span class="verse" id="PS7_16">16&#160;</span>Queja nopa nojquiya ica tlen fiero se tlacatl quinchihuilía sequinoc, </div>
<div class='q'>teipa mocuepas ipan ya. </div>
<div class='q'>
<span class="verse" id="PS7_17">17&#160;</span>Pero na nijtlascamatis TOTECO pampa yajaya xitlahuac. </div>
<div class='q'>Nihuicas tiohuicatl para nijhueyichihuas TOTECO, Yajaya Tlen Más Hueyi.  </div>
<div class='psalmlabel' id='PS8_0'> 8</div>
<div class='s'>Tlacame huan ihueyitilis Toteco Dios </div>
<div class='q'>
<span class="verse" id="PS8_1">1&#160;</span>¡TOTECO, ta Tlen Tijpiya Nochi Tlanahuatili! </div>
<div class='q'>Mohueyitilis quitemitía nochi tlaltepactli. </div>
<div class='q'>Huan motlatlanex quipano elhuicactli. </div>
<div class='q'>Nochi quimatij ta tlahuel tihueyi. </div>
<div class='q'>
<span class="verse" id="PS8_2">2&#160;</span>Tiquinnextilijtoc coneme huan pilconetzitzi tlen noja chichij ma mitzpaquilismacaca. </div>
<div class='q'>Mocualancaitacahua quiitase huan momacase cuenta para tlahuel pano hueyi mochicahualis huan yeca ayoc molinise. </div>
<div class='q'>
<span class="verse" id="PS8_3">3&#160;</span>Quema niquita elhuicactli tlen tijsencajqui, </div>
<div class='q'>huan nopa metztli huan sitlalime tlen tiquinchijchijqui, </div>
<div class='q'>
<span class="verse" id="PS8_4">4&#160;</span>nimoyolilhuía: </div>
<div class='q'>¿Ajqueya tojuanti titlacame para ta timocuatotonía huan timoilhuía tlen tojuanti? </div>
<div class='q'>Nelquentzi topati titlacame para ta titechmocuitlahuis. </div>
<div class='q'>
<span class="verse" id="PS8_5">5&#160;</span>Titechchijtoc titlacame más tihuejhueyi moixpa que nochi sequinoc. </div>
<div class='q'>Titechmacatoc tohueyitilis moixpa huan tijsencajtoc para nochi tlen tijchijtoc ma techtlepanitaca. </div>
<div class='q'>San ta, TOTECO, tieltoc más tihueyi huan titechtlani ica mohueyitilis. </div>
<div class='q'>
<span class="verse" id="PS8_6">6&#160;</span>Titechmacatoc titlacame tlanahuatili ica nochi tlapiyalime tlen tiquinchijtoc. </div>
<div class='q'>Quena, titechmacatoc titlacame para ma tijpiyaca tequihuejcayotl ica nochi tlamantli. </div>
<div class='q'>
<span class="verse" id="PS8_7">7&#160;</span>Tiquinnahuatíaj nochi borregojme, huacaxme huan nochi tecuanime tlen mosisiníaj. </div>
<div class='q'>
<span class="verse" id="PS8_8">8&#160;</span>Tijpiyaj tequihuejcayotl ica nochi tlamantli totome huan michime, huan ica nochi tlen itztoque ipan hueyi atl. </div>
<div class='q'>
<span class="verse" id="PS8_9">9&#160;</span>¡TOTECO, ta Tlen Tijpiya Nochi Tlanahuatili! </div>
<div class='q'>Nochi tlacame campa hueli ipan nochi tlaltepactli quimatij ta tlahuel tihueyi.  </div>
<div class='psalmlabel' id='PS9_0'> 9</div>
<div class='s'>Timitzpaquilismacase Toteco Dios ipampa nochi tlen cuajcualtzi tijchijtoc </div>
<div class='q'>
<span class="verse" id="PS9_1">1&#160;</span>Nimitzpaquilismacas, TOTECO, ica nochi noyolo. </div>
<div class='q'>Nitepohuilis nochi tlen cuali tijchijtoc. </div>
<div class='q'>
<span class="verse" id="PS9_2">2&#160;</span>Nijpiya hueyi paquilistli mopampa ta, </div>
<div class='q'>huan yeca nihuicas huan nimitzpaquilismacas, Toteco, ta Tlen Más tiHueyi. </div>
<div class='q'>
<span class="verse" id="PS9_3">3&#160;</span>Nocualancaitacahua cholojtehuase. </div>
<div class='q'>Huetzise mictoque moixpa. </div>
<div class='q'>
<span class="verse" id="PS9_4">4&#160;</span>Pampa ta tiquinpannextilijtoc tlacame para niitztoc xitlahuac moixpa. </div>
<div class='q'>Titenextilijtoc para nijchijtoc tlen cuali. </div>
<div class='q'>Timosehuijtoc ipan mosiyaj tlen yejyectzi huan titetlajtolsencahua xitlahuac. </div>
<div class='q'>
<span class="verse" id="PS9_5">5&#160;</span>Tiquinajhuas nochi tlacame ipan nochi tlaltini tlen ax mitzneltocaj. </div>
<div class='q'>Tiquintzontlamiltis nochi inijuanti tlen ax cuajcualme. </div>
<div class='q'>Tiquinixpolos inintoca para nochipa. </div>
<div class='q'>
<span class="verse" id="PS9_6">6&#160;</span>Nocualancaitacahua miquise, </div>
<div class='q'>huan ininhuaya polihuise nochi inialtepehua. </div>
<div class='q'>Pampa ta tiquintlamixolehuas huan ax tleno mocahuas. </div>
<div class='q'>Axaca quinilnamiquis. </div>
<div class='b'> &#160; </div>
<div class='q'>
<span class="verse" id="PS9_7">7&#160;</span>Pero TOTECO tlanahuatis para nochipa. </div>
<div class='q'>Yajaya mosehuía ipan isiyaj tlen yejyectzi nepa elhuicac huan tetlajtolsencahua. </div>
<div class='q'>Tlen yajaya quichihua, ya nopa xitlahuac. </div>
<div class='q'>
<span class="verse" id="PS9_8">8&#160;</span>Toteco quintlajtolsencahuas xitlahuac nochi tlaltini ipan tlaltepactli huan inintlacajhua. </div>
<div class='q'>Yajaya quintlatzacuiltis sese inijuanti queja quinamiqui ipampa nopa tlajtlacoli tlen quichijtoque. </div>
<div class='q'>
<span class="verse" id="PS9_9">9&#160;</span>Nochi tlen pilteicneltzitzi huelis motemachise ipan TOTECO huan yajaya quinmocuitlahuis. </div>
<div class='q'>Huelis motlatise ipan ya quema tlaijiyohuíaj. </div>
<div class='b'> &#160; </div>
<div class='q'>
<span class="verse" id="PS9_10">10&#160;</span>Quena, TOTECO, nochi tlen mitzixmatij motemachise ipan ta para tiquinpalehuis, </div>
<div class='q'>pampa ax quema tiquintlahuelcahuas tlen mitztemohuaj. </div>
<div class='b'> &#160; </div>
<div class='q'>
<span class="verse" id="PS9_11">11&#160;</span>Xihuicaca huan xijpaquilismacaca TOTECO, </div>
<div class='q'>tlen mosehuía ipan isiyaj yejyectzi nepa ipan Jerusalén huan nochi quinahuatía. </div>
<div class='q'>Xiquinpohuilica nochi tlacame ipan tlaltepactli tlen yajaya quichijtoc. </div>
<div class='q'>
<span class="verse" id="PS9_12">12&#160;</span>TOTECO quintzontlamiltis tlen temictíaj pampa queja nopa quinamiqui quincuepilis. </div>
<div class='q'>Quinilnamiqui tlen mocuesohuaj, </div>
<div class='q'>quintlacaquilía quema tlacame tlen tlaijiyohuíaj quitzajtzilíaj para ma quinpalehui. </div>
<div class='b'> &#160; </div>
<div class='q'>
<span class="verse" id="PS9_13">13&#160;</span>Xinechtlasojtla, TOTECO. </div>
<div class='q'>Xiquita queja nitlaijiyohuía ica tlen nechchihuilíaj inijuanti tlen ax quinequij nechitase. </div>
<div class='q'>Xinechmanahui pampa quinequij nechmictise, </div>
<div class='q'>
<span class="verse" id="PS9_14">14&#160;</span>huan na nimitzpaquilismacas iniixtla nochi tlacame. </div>
<div class='q'>Niquinpohuilis nochi tlen mosentilíaj ipan altepetl Jerusalén tlen tinechchihuilijtoc. </div>
<div class='q'>Nelía nipaquis pampa tinechmaquixtijtos. </div>
<div class='b'> &#160; </div>
<div class='q'>
<span class="verse" id="PS9_15">15&#160;</span>Mosisinijca tlacame tlen nochi tlaltini huetzise ipan nopa tlacoyoctli tlen inijuantijya quichijque. </div>
<div class='q'>Quitlatijtoque se tlaquetztli para ma masica sequinoc, </div>
<div class='q'>pero inijuanti icxicuatacanise. </div>
<div class='q'>
<span class="verse" id="PS9_16">16&#160;</span>TOTECO quichijtoc para nochi ma quimatica para yajaya xitlahuac tetlajtolsencahua. </div>
<div class='q'>Yajaya quichihua para ma huetzica ipan tlaquetztli tlen ica ininma quisencajtoque. </div>
<div class='q'>
<span class="verse" id="PS9_17">17&#160;</span>Nochi ax cuajcualme yase mictla. </div>
<div class='q'>Quena, nepa ajsitij nochi tlacame tlen ax quiilnamiquij Toteco Dios. </div>
<div class='q'>
<span class="verse" id="PS9_18">18&#160;</span>Pero Toteco ax quinilcahuas tlen teicneltzitzi. </div>
<div class='q'>Yajaya nochipa quinmacas tlen quichiyaj para quiselise. </div>
<div class='b'> &#160; </div>
<div class='q'>
<span class="verse" id="PS9_19">19&#160;</span>Ximotlalana, TOTECO. </div>
<div class='q'>Amo xiquincahuili tlacame más ma quipiyaca chicahualistli. </div>
<div class='q'>Xiquintlajtolsencahua huan xiquintlatzacuilti nochi tlacame tlen ax mitzixmatij. </div>
<div class='q'>
<span class="verse" id="PS9_20">20&#160;</span>Xijchihua ma majmahuica, TOTECO. </div>
<div class='q'>Ma momacaca cuenta nochi tlacame ipan nochi tlaltini para inijuanti san panoni.  </div>
<div class='psalmlabel' id='PS10_0'> 10</div>
<div class='s'>Se tlamaijtoli para quitlajtlanis TOTECO ma quipalehuiqui </div>
<div class='q'>
<span class="verse" id="PS10_1">1&#160;</span>TOTECO, ¿para tlen huejca tiitztoc huan timotlatía quema na nijpiya cuesoli? </div>
<div class='q'>
<span class="verse" id="PS10_2">2&#160;</span>¡Xiquita, TOTECO! </div>
<div class='q'>Ax cuajcualme tlahuel mohueyimatij huan quintepotztocatinemij tlen teicneltzitzi para quincocose. </div>
<div class='q'>Ma masica ipan nopa tlaquetztli tlen inijuanti quisencajtoque para sequinoc. </div>
<div class='q'>
<span class="verse" id="PS10_3">3&#160;</span>Nopa ax cuajcualme mohueyimatij ica nochi tlen fiero quinequij quichihuase. </div>
<div class='q'>Huan tlacame tlen quinequij san inijuanti quipiyase nochi tlamantli, </div>
<div class='q'>quintelchihuaj nochi sequinoc hasta ta, TOTECO, mitztelchihuaj nojquiya. </div>
<div class='q'>
<span class="verse" id="PS10_4">4&#160;</span>Nopa ax cuajcualme nel mohueyimatij huan ax mitztemohuaj, Toteco Dios. </div>
<div class='q'>Ax quema mitzilnamiquij pampa moilhuíaj ax tiaqui para tiquintlatzintoquilis tlachque quichihuaj. </div>
<div class='q'>
<span class="verse" id="PS10_5">5&#160;</span>Ama quisa cuali nochi tlen ax cuajcualme quichihuaj, </div>
<div class='q'>huan yeca san mohueyimatij, </div>
<div class='q'>huan motlanahuatil ax quichihuilíaj cuenta. </div>
<div class='q'>San quinhuetzquilíaj nochi inincualancaitacahua. </div>
<div class='q'>
<span class="verse" id="PS10_6">6&#160;</span>Huan moilhuíaj: </div>
<div class='q'>“Ax quema topantis se tlenijqui. </div>
<div class='q'>Nochipa tipactose huan ax quema techajsis cuesoli.” </div>
<div class='q'>
<span class="verse" id="PS10_7">7&#160;</span>¡Xitlacaqui, TOTECO! </div>
<div class='q'>Quema camatij tlacame tlen ax cuajcualme, </div>
<div class='q'>san quisa tlatelchihuali, istlacayotl huan nochi tlen ica tlacajcayahua. </div>
<div class='q'>¡Xiquita, TOTECO! </div>
<div class='q'>Nochipa tlacajcayahuaj huan quinyolcocohuaj sequinoc para ma quipiyaca cuesoli. </div>
<div class='q'>
<span class="verse" id="PS10_8">8&#160;</span>Motlatíaj nechca pilaltepetzitzi para teojchiyase, </div>
<div class='q'>huan quema axaca quinita, </div>
<div class='q'>quimictíaj se tlen ax tleno quichijtoc. </div>
<div class='q'>Quinixtacachiyaj tlen teicneltzitzi huan quinmictíaj san pampa quinequij. </div>
<div class='q'>
<span class="verse" id="PS10_9">9&#160;</span>Queja se tecuani tlen motlatijtoc campa tlacoyontoc, </div>
<div class='q'>tlacame tlen fiero inintlalnamiquilis san quichixtoque para quipantise se tlen ax quipiya fuerza para huetzise ipani. </div>
<div class='q'>Teipa quihuahuatatzase nopa teicneltzi campa axaca huelis quipalehuis. </div>
<div class='q'>
<span class="verse" id="PS10_10">10&#160;</span>Tlen quinitzquijque quipiyaj miyac chicahualistli. </div>
<div class='q'>Yeca tlen teicneltzitzi nimantzi huetzij iniixtla. </div>
<div class='q'>
<span class="verse" id="PS10_11">11&#160;</span>Nopa ax cuajcualme moilhuíaj: </div>
<div class='q'>“Toteco Dios ax quiilnamiqui tlen tijchihuaj. </div>
<div class='q'>Yajaya moixtzactoc huan ax quema quiita tleno.” </div>
<div class='q'>
<span class="verse" id="PS10_12">12&#160;</span>Ximotlalana, TOTECO Dios, ximomatlalana. </div>
<div class='q'>Amo xiquinilcahua tlen teicneltzitzi huan tlen ax quipiyaj chicahualistli. </div>
<div class='q'>
<span class="verse" id="PS10_13">13&#160;</span>Amo xiquincahuili ax cuajcualme ma mitzhuetzquilica. </div>
<div class='q'>Amo xiquincahuili ma moilhuica para ta ax tiquintlatzacuiltis. </div>
<div class='q'>
<span class="verse" id="PS10_14">14&#160;</span>Toteco Dios, tiquitztoc tlen quichijtinemij. </div>
<div class='q'>Timomacatoc cuenta sesen tlamantli tlen ax cuali tlen inijuanti quisencahuaj. </div>
<div class='q'>Xiquinsencahuili nopa tlatzacuiltili tlen quinamiqui. </div>
<div class='q'>Tlen teicneltzitzi san motemachiyaj ipan ta para xiquinmanahui. </div>
<div class='q'>Ta tiinintlapalehuijca nochi tlen icnotzitzi. </div>
<div class='q'>
<span class="verse" id="PS10_15">15&#160;</span>Xiquinmapostequi nopa tlacame tlen ax cuajcualme. </div>
<div class='q'>Xiquintlatzacuilti ipampa nochi tlen fiero quichijtoque. </div>
<div class='q'>Xiquintlaxtlahui ica sesen tlamantli tlen quichijtoque. </div>
<div class='q'>Amo xiquilcahua niyon se. </div>
<div class='q'>
<span class="verse" id="PS10_16">16&#160;</span>TOTECO, ta tiTlanahuatijquetl tlen titlanahuatis para nochipa huan ax quema tlamis. </div>
<div class='q'>Tiquintzontlamiltis ipan motlal nochi tlacame tlen ax mitzixmatij, </div>
<div class='q'>inijuanti san polihuise. </div>
<div class='q'>
<span class="verse" id="PS10_17">17&#160;</span>TOTECO, ta tiquintlacaquilía tlen mitztlajtlaníaj teicneltzitzi. </div>
<div class='q'>Tiquinfuerzajmaca huan tiquinpalehuía. </div>
<div class='q'>Tiquinchihuilía cuenta quema mitztzajtzilíaj. </div>
<div class='q'>
<span class="verse" id="PS10_18">18&#160;</span>Ta tiquinmanahuía icnotzitzi huan tlen tlaijiyohuíaj. </div>
<div class='q'>Queja nopa, tlacame tlen san tlasencahualme ica soquitl ayoc huelis quintemajmajtise.  </div>
<div class='psalmlabel' id='PS11_0'> 11</div>
<div class='s'>Ma timotemachica ipan Toteco para techpalehuis </div>
<div class='q'>
<span class="verse" id="PS11_1">1&#160;</span>Amo xinechilhui: </div>
<div class='q'>“Ximochololti cuatitla huan ximomanahuiti queja se tototl.” </div>
<div class='q'>Ax monequi nicholos pampa na nimotemachijtoc ipan TOTECO. </div>
<div class='q'>
<span class="verse" id="PS11_2">2&#160;</span>Nochi quiijtohuaj: </div>
<div class='q'>“Xiquita, nopa tlacame tlen mosisiníaj quicualtlalíaj cuahuitoli huan cuatlamintli, </div>
<div class='q'>huan motlatijtoque para quinmaquilise tlacame tlen itztoque xitlahuaque.” </div>
<div class='q'>Yonque queja nopa quiijtohuaj, ax melahuac. </div>
<div class='q'>
<span class="verse" id="PS11_3">3&#160;</span>Yonque quiijtohuaj: </div>
<div class='q'>“Ayoc oncas leyes huan axaca tlanahuatis xitlahuac, </div>
<div class='q'>huan huajca monequi tlacame tlen cuali ininyolo ma choloca pampa axaca huelis quinmanahuis”, ax neli inintlajtol. </div>
<div class='q'>
<span class="verse" id="PS11_4">4&#160;</span>TOTECO noja itztoc ipan itiopa tlen tlatzejtzeloltic nepa elhuicac. </div>
<div class='q'>Quena, yajaya mosehuijtoc ipan isiyaj yejyectzi huan noja tlanahuatía. </div>
<div class='q'>Quiita nochi tlen quichihuaj tlacame. </div>
<div class='q'>Quitlajtlachilía sese iyolis. </div>
<div class='q'>
<span class="verse" id="PS11_5">5&#160;</span>TOTECO quinyejyecohua tlen quichihuaj tlen cuali, </div>
<div class='q'>pero tlacame tlen ax cuajcualme huan tlen quinpactía mosisiníaj, ax quinequi quinitas. </div>
<div class='q'>
<span class="verse" id="PS11_6">6&#160;</span>TOTECO quichihuas ma huetzi tlicoli tlen xahuantoc ininpani tlen quichihuaj tlen ax cuali. </div>
<div class='q'>Quena, quintitlanilis azufre tlen lementoc para ma huetzi ininpani, </div>
<div class='q'>huan quintlatis ica se ajacatl tlen tlahuel totonic. </div>
<div class='q'>
<span class="verse" id="PS11_7">7&#160;</span>TOTECO, yajaya nelcuali. </div>
<div class='q'>Quinicnelía tlen nemij xitlahuac. </div>
<div class='q'>Huan tlacame tlen xitlahuac ininyolo quiixtlachilise, </div>
<div class='q'>huan quimatise para Toteco quicualita tlen quichihuaj.  </div>
<div class='psalmlabel' id='PS12_0'> 12</div>
<div class='s'>Xitechpalehui, TOTECO </div>
<div class='q'>
<span class="verse" id="PS12_1">1&#160;</span>Xitechpalehui, TOTECO, </div>
<div class='q'>pampa ayoc aca tlen nelía mitzneltoquilía. </div>
<div class='q'>Ayoc acajme tlacame tlen quiijtohuaj tlen melahuac. </div>
<div class='q'>
<span class="verse" id="PS12_2">2&#160;</span>Se ica seyoc moistlacahuíaj. </div>
<div class='q'>Quipiyaj ome ininxayac queja nojquiya quipatlaj inintlajtol. </div>
<div class='b'> &#160; </div>
<div class='q'>
<span class="verse" id="PS12_3">3&#160;</span>TOTECO quintzontlamiltis nochi tlen quipiyaj ome ininxayac huan tlen mohueyimatij quema camatij. </div>
<div class='q'>
<span class="verse" id="PS12_4">4&#160;</span>Quintzontlamiltis tlen quiijtohuaj: </div>
<div class='q'>“San ica totlajtol titlatlanise. </div>
<div class='q'>Intla tijnequij tiistlacatise, </div>
<div class='q'>tojuanti tijmatij. </div>
<div class='q'>Axaca huelis technahuatis.” </div>
<div class='q'>
<span class="verse" id="PS12_5">5&#160;</span>Pero quej ni quiijtojtoc TOTECO: </div>
<div class='q'>“Inijuanti tlen teicneltzitzi huan tlen ax quipiyaj fuerza nechtzajtzilíaj ipampa nopa fiero tlacame tlen quintlaijiyohuiltíaj. </div>
<div class='q'>Yeca ama nimotlalanas para niquinpalehuis. </div>
<div class='q'>Niquinmaquixtis ininmaco tlen quincocolíaj.” </div>
<div class='q'>
<span class="verse" id="PS12_6">6&#160;</span>Nelía temachtli tlen quiijtohua TOTECO. </div>
<div class='q'>Itlajtol senquistoc melahuac. </div>
<div class='q'>Quena, eltoc queja se cuali plata tlen quinelicxitijtoque, </div>
<div class='q'>huan quipajpactoque miyac hueltas hasta senquistoc cuali. </div>
<div class='b'> &#160; </div>
<div class='q'>
<span class="verse" id="PS12_7">7&#160;</span>TOTECO, ta titechmocuitlahuía. </div>
<div class='q'>Titechmanahuis para nochipa ica tlacame tlen ax cuajcualme queja ama itztoque. </div>
<div class='q'>
<span class="verse" id="PS12_8">8&#160;</span>Quena, yonque mosisinijca tlacame mooquichmajtinemij campa hueli huan nochi tlacame san quipatiitaj tlen ax cuali, </div>
<div class='q'>Ta titechmocuitlahuía.  </div>
<div class='psalmlabel' id='PS13_0'> 13</div>
<div class='s'>Se tlamaijtoli para quitlajtlanis itlapalehuil TOTECO </div>
<div class='q'>
<span class="verse" id="PS13_1">1&#160;</span>TOTECO, ¿para nochipa tinechilcajtos? </div>
<div class='q'>¿Ayoc quema tinechilnamiquis? </div>
<div class='q'>Nijmati timoixtlatía ica na quema nimitztemohua huan ax tinechchihuilía cuenta. </div>
<div class='q'>
<span class="verse" id="PS13_2">2&#160;</span>¿Hasta quema nijpiyas cuesoli ipan noyolo huan noyoltzi tlaijiyohuijtinemis? </div>
<div class='q'>¿Hasta quema nocualancaitaca noja nechtlanis? </div>
<div class='q'>
<span class="verse" id="PS13_3">3&#160;</span>Xinechtlachili huan xinechnanquili, TOTECO. </div>
<div class='q'>¡NoTeco Dios! </div>
<div class='q'>Xinechmaca tlahuili para nitlachiyas ipan ni tzintlayohuilotl huan ax nimiquis. </div>
<div class='q'>
<span class="verse" id="PS13_4">4&#160;</span>Amo xijcahuili nocualancaitaca ma quiijto nechtlanqui. </div>
<div class='q'>Amo xinechcahuili ma nihuetzi para ma ax noca huetzcaca inijuanti tlen nechcocolíaj. </div>
<div class='q'>
<span class="verse" id="PS13_5">5&#160;</span>Na nimotemachijtoc ipan moteicnelijcayo tlen huejcahua para nochipa. </div>
<div class='q'>Nipaqui ipan noyolo pampa tinechmaquixtijtoc. </div>
<div class='q'>
<span class="verse" id="PS13_6">6&#160;</span>Nihuicas para ta, TOTECO, </div>
<div class='q'>pampa miyac tlen cuali tinechchihuilijtoc.  </div>
<div class='psalmlabel' id='PS14_0'> 14</div>
<div class='s'>Se huihuiyotl tlen quichihuaj tlajtlacolchijca tlacame </div>
<div class='q'>
<span class="verse" id="PS14_1">1&#160;</span>Nelía huihuitic nopa tlacatl tlen moilhuía axaca Dios. </div>
<div class='q'>Nochi tlen queja nopa quiijtohuaj mocuapolojtoque huan ax cuajcualme. </div>
<div class='q'>Nochi inijuanti monenpolojtoque huan ayoc quichihuaj tlen cuali. </div>
<div class='q'>
<span class="verse" id="PS14_2">2&#160;</span>TOTECO hualtlachixtoc tlen elhuicac para quiitas intla huelis quipantis se tlacatl tlen nelía tlalnamiqui, </div>
<div class='q'>se tlen quitemohua huan quichihuasnequi ipaquilis. </div>
<div class='q'>
<span class="verse" id="PS14_3">3&#160;</span>Pero axaca. </div>
<div class='q'>Nochi tlacame mocuapolojtoque ipan se ojtli tlen ax cuali. </div>
<div class='q'>Nochi monenpolojtoque. </div>
<div class='q'>Axaca quichihua tlen cuali. </div>
<div class='q'>¡Niyon se! </div>
<div class='q'>
<span class="verse" id="PS14_4">4&#160;</span>Nopa tlajtlacolchijca tlacame ax quema tlamachilise, </div>
<div class='q'>pampa ax quema quiilnamiquij TOTECO. </div>
<div class='q'>San quintzontlamiltíaj notlacajhua queja se tlacatl quitlamicua se pantzi. </div>
<div class='q'>
<span class="verse" id="PS14_5">5&#160;</span>Pero teipa nochi nopa tlajtlacolchijca tlacame huihuipicase ica majmajtli, </div>
<div class='q'>pampa Toteco Dios ax itztoc ininhuaya. </div>
<div class='q'>San itztoc ininhuaya tlen itztoque xitlahuaque iixpa. </div>
<div class='q'>
<span class="verse" id="PS14_6">6&#160;</span>TOTECO quinmanahuía teicneltzitzi pampa motemachíaj ipan ya quema tlajtlacolchijca tlacame quintlaijiyohuiltíaj. </div>
<div class='q'>
<span class="verse" id="PS14_7">7&#160;</span>Tojuanti tinelpaquisquíaj intla ya ajsisquía nopa tonali, </div>
<div class='q'>quema Totemaquixtijca hualas tlen tepetl Sion para quinmaquixtis israelitame. </div>
<div class='q'>Ma huala nopa tonali quema TOTECO quinhualicas itlacajhua tlen campa hueli inincualancaitacahua quinhuicatoque para tlatequipanose. </div>
<div class='q'>Ipan nopa tonali mopaquilismacase nochi israelitame. </div>
<div class='q'>Quena, inijuanti tlen iteipa ixhuihua Jacob tlahuel paquise.  </div>
<div class='psalmlabel' id='PS15_0'> 15</div>
<div class='s'>Nopa tlacame tlen itztotij ipan itepe tlatzejtzeloltic Toteco Dios </div>
<div class='q'>
<span class="verse" id="PS15_1">1&#160;</span>TOTECO, ¿ajqueya huelis calaquis ipan mochaj campa ta timocahua ipan motepe tlen tlatzejtzeloltic? </div>
<div class='q'>¿Ajqueya huelis mocahuas nepa para tijmocuitlahuis? </div>
<div class='q'>
<span class="verse" id="PS15_2">2&#160;</span>San calaquis ya tlen axaca huelis quiteilhuis ica niyon se tlamantli. </div>
<div class='q'>Quena, san yajaya tlen quichihua tlen cuali. </div>
<div class='q'>Huelis yas san tlen quiijtohua tlen melahuac ica nochi iyolo, </div>
<div class='q'>
<span class="verse" id="PS15_3">3&#160;</span>huan ax tetlaijilhuía. </div>
<div class='q'>Itztoti nepa tlen ax quiistlacahuía tlen itztoc icalnechca, </div>
<div class='q'>huan tlen ax quinequi quinyolcocos sequinoc. </div>
<div class='q'>
<span class="verse" id="PS15_4">4&#160;</span>Nepa calaquis tlen quihuejcamajcahua nochi tlen fiero, </div>
<div class='q'>huan quinicnelía tlen mitztlepanitaj huan quiimacasij mitzixpanose. </div>
<div class='q'>TOTECO, ipan mochaj itztose tlen quitlamichihuaj tlen mocajtoque quichihuase yonque nelohui huan quincocohua para quichihuase. </div>
<div class='q'>
<span class="verse" id="PS15_5">5&#160;</span>Nepa calaquise tlen quentzi tlainamaj quema tetlanejtíaj tomi, </div>
<div class='q'>huan ax quinistlacahuíaj tlen ax tlaixpanotoque, </div>
<div class='q'>yonque sequinoc quintencahuilíaj tomi para ma istlacatica. </div>
<div class='q'>Quena, inijuanti tlen quichihuaj ni cuali tlamantli axaca hueli quintlanis, </div>
<div class='q'>pampa ta tiquinmocuitlahuis.  </div>
<div class='psalmlabel' id='PS16_0'> 16</div>
<div class='s'>Toteco tlen cuali tinechmacas </div>
<div class='q'>
<span class="verse" id="PS16_1">1&#160;</span>Xinechmocuitlahui, Toteco Dios, </div>
<div class='q'>pampa ipan ta nimotemachijtoc para tinechmanahuis. </div>
<div class='q'>
<span class="verse" id="PS16_2">2&#160;</span>TOTECO, na nimitzilhuijtoc: </div>
<div class='q'>“Ta tinoTeco huan axaca seyoc tlen huelis nechpalehuis.” </div>
<div class='q'>
<span class="verse" id="PS16_3">3&#160;</span>Niquinicnelía inijuanti tlen mitzneltoquilíaj tlen itztoque ipan nopa tlali. </div>
<div class='q'>Inijuanti tlen nelía yejyectzitzi ininyolo. </div>
<div class='q'>
<span class="verse" id="PS16_4">4&#160;</span>Pero mojmostla más mocuesose tlacame tlen quintoquilíaj sequinoc inintlaixcopincayohua. </div>
<div class='q'>Na ax quema nijtencahuasquía se tlacajcahualistli iniixtla inintotiotzitzi, </div>
<div class='q'>niyon ax quema niquintocaxtisquía. </div>
<div class='q'>
<span class="verse" id="PS16_5">5&#160;</span>San ta, TOTECO, nimitzpixtoc, tiitztoc nochi para na, </div>
<div class='q'>yeca ayoc tleno nijtemos. </div>
<div class='q'>Ta tinechmaca nochi tlen notechmonequi para niyoltos. </div>
<div class='q'>Noyolis huan nochi tlen nijpixtoc eltoc momaco huan nijmati nelía temachtli. </div>
<div class='q'>
<span class="verse" id="PS16_6">6&#160;</span>Nopa mecatl tlen ica tinechyejyecohuili campa nijselijtoc, huetzqui campa nelía cuali tlali. </div>
<div class='q'>Nelía tlayejyectzi campa tinechmacatoc. </div>
<div class='q'>
<span class="verse" id="PS16_7">7&#160;</span>Nimitzhueyichihuas, TOTECO, </div>
<div class='q'>pampa tinechconsejomaca. </div>
<div class='q'>Tlajco yohual tinechmaca motlalnamiquilis huan tinechnextilía ipan noyolo tlachque monequi nijchihuas. </div>
<div class='q'>
<span class="verse" id="PS16_8">8&#160;</span>Nochipa nimoilhuía tlen ta, TOTECO, </div>
<div class='q'>huan pampa tiitztoc nonechca, ax tleno nopantis. </div>
<div class='q'>
<span class="verse" id="PS16_9">9&#160;</span>Yeca ipan noyolo nelía nijpiya paquilistli. </div>
<div class='q'>Nochi notlacayo motemachijtoc ipan ta. </div>
<div class='q'>
<span class="verse" id="PS16_10">10&#160;</span>Pampa ax tijcahuas notlacayo ipan tlacoyoctli, </div>
<div class='q'>niyon ax tijcahuas ma palani itlacayo Yajaya Tlen Tlatzejtzeloltic. </div>
<div class='q'>
<span class="verse" id="PS16_11">11&#160;</span>Xinechnextilis catlía ojtli quipiya yolistli. </div>
<div class='q'>Nijpiyas hueyi paquilistli nepa campa ta tiitztoc. </div>
<div class='q'>Quena, oncas hueyi paquili para nochipa nepa campa monejmatl.  </div>
<div class='psalmlabel' id='PS17_0'> 17</div>
<div class='s'>Se tlamaijtoli tlen quitlajtlanía TOTECO ma quimanahuis </div>
<div class='q'>
<span class="verse" id="PS17_1">1&#160;</span>Xinechtlacaquili, TOTECO, </div>
<div class='q'>pampa nimitznojnotza. </div>
<div class='q'>Nijchijtoc tlen xitlahuac, </div>
<div class='q'>huan ax niistlacati. </div>
<div class='q'>Xinechtlacaquili tlen nimitztlajtlanía huan xinechpalehui. </div>
<div class='q'>
<span class="verse" id="PS17_2">2&#160;</span>Xinechtlajtolsencahua iniixtla nochi tlacame. </div>
<div class='q'>Xiquinnextili para ax tleno nijchijtoc, </div>
<div class='q'>pampa nochipa tijmati tlen xitlahuac. </div>
<div class='q'>
<span class="verse" id="PS17_3">3&#160;</span>Yonque tijhualtlachilía noyolo ica yohuali huan tinechyejyecojtoc, </div>
<div class='q'>ax tleno ax cuali tijpantijtoc. </div>
<div class='q'>Ax niquijtojtoc tlen ax monequi, </div>
<div class='q'>
<span class="verse" id="PS17_4">4&#160;</span>queja quichihuaj ne sequinoc. </div>
<div class='q'>Na nimoiyocatlalijtoc tlen nopa iniojhui tlen ax cuajcualme. </div>
<div class='q'>Nijchijtoc senquistoc queja quiijtohua motlanahuatil. </div>
<div class='q'>
<span class="verse" id="PS17_5">5&#160;</span>Nijtoquilijtoc moojhui huan ax nihuetztoc ipan tlajtlacoli. </div>
<div class='q'>
<span class="verse" id="PS17_6">6&#160;</span>Nimitznojnotza, noTeco Dios, pampa nijmati tinechnanquilis. </div>
<div class='q'>Xinechtlacaquili huan xinechchihuili cuenta. </div>
<div class='q'>
<span class="verse" id="PS17_7">7&#160;</span>Xinechnextili moteicnelijcayo tlen yejyectzi. </div>
<div class='q'>Taja tiquinmaquixtía ica mochicahualis tlen motemachiyaj ipan ta. </div>
<div class='q'>
<span class="verse" id="PS17_8">8&#160;</span>Xinechmocuitlahui queja se quimocuitlahuía iixsitlal. </div>
<div class='q'>Queja se piyo quintlatía ipilconehua ieltlapaltzala, </div>
<div class='q'>nojquiya queja nopa xinechmocuitlahui. </div>
<div class='q'>
<span class="verse" id="PS17_9">9&#160;</span>Xinechtlati tlen nopa ax cuajcualme tlen nechyahualojtoque para nechmictise. </div>
<div class='q'>
<span class="verse" id="PS17_10">10&#160;</span>Nelía mocualnequij huan quema camatij, </div>
<div class='q'>san mohueyimatij. </div>
<div class='q'>
<span class="verse" id="PS17_11">11&#160;</span>Nechtoquilijtinemij campa ninentinemi huan san quichiyaj nopa tlalochtli quema huelise nechmajcahuase tlalchi. </div>
<div class='q'>
<span class="verse" id="PS17_12">12&#160;</span>Inijuanti itztoque queja tecuanime tlen tlahuel mayanaj huan quinequij tecuase, </div>
<div class='q'>huan motlatijtoque tlacoyoijtic para quema se tlacatl panos. </div>
<div class='q'>
<span class="verse" id="PS17_13">13&#160;</span>Ximotlalana, TOTECO, </div>
<div class='q'>xiquinnamiquiti. </div>
<div class='q'>Xiquinchihuili ma motlancuaquetzaca moixtla. </div>
<div class='q'>Ica momachete, xinechmanahui tlen nopa ax cuajcualme. </div>
<div class='q'>
<span class="verse" id="PS17_14">14&#160;</span>Ica mochicahualis, TOTECO, </div>
<div class='q'>xinechmaquixti ininmaco inijuanti tlen san quipiyaj tlen eltoc ipan ni tlaltepactli. </div>
<div class='q'>Tijmiyaquilijtoc tlen iniaxca nica. </div>
<div class='q'>Nojquiya xiquinmaca miyac tlatzacuiltili hasta mocahuas para ininconehua. </div>
<div class='q'>
<span class="verse" id="PS17_15">15&#160;</span>Pero na niitztoc xitlahuac moixpa, </div>
<div class='q'>huan se tonal nimitzitas, TOTECO, </div>
<div class='q'>huan yeca nipaqui. </div>
<div class='q'>Se tonal quema niisas, nijpiyas nochi tlen nijtemojtinentoc, </div>
<div class='q'>pampa niitztos monechca huan ica paquilistli timoixtlachilise.  </div>
<div class='psalmlabel' id='PS18_0'> 18</div>
<div class='s'>David quitlascamati TOTECO pampa tlatlantoc </div>
<div class='q'>
<span class="verse" id="PS18_1">1&#160;</span>Nimitzicnelía, TOTECO. </div>
<div class='q'>Na niitztoc momaco. </div>
<div class='q'>
<span class="verse" id="PS18_2">2&#160;</span>TOTECO, mopan ta nimotlatía pampa temachtli tinechmaquixtis. </div>
<div class='q'>Tinechyahualohua para ax huelis nechajsise nocualancaitacahua. </div>
<div class='q'>Taja tinotlamanahuijca. </div>
<div class='q'>Ipan ta, noTeco Dios, nimotlatía, </div>
<div class='q'>pampa na niitztoc momaco. </div>
<div class='q'>Quena, san ipan ta nimotemachía. </div>
<div class='q'>Ta tinechyahualohua para tinechmocuitlahuía. </div>
<div class='q'>Taja tieli queja se huejcapantic tepancali tlen cuali huan temachtli. </div>
<div class='q'>Ica ta mochicahualis nitlatlanis. </div>
<div class='b'> &#160; </div>
<div class='q'>
<span class="verse" id="PS18_3">3&#160;</span>San monequi nijnotzas TOTECO tlen quinamiqui para nijhueyichihuas, </div>
<div class='q'>huan yajaya nechmanahuis ininmaco nochi nocualancaitacahua. </div>
<div class='q'>
<span class="verse" id="PS18_4">4&#160;</span>Eltoya queja nechpixtoya imaco miquistli. </div>
<div class='q'>Nochi tlen fiero tlen onca ipan ni tlaltepactli nechtlanisnequiyaya. </div>
<div class='q'>
<span class="verse" id="PS18_5">5&#160;</span>Nopa mijca tlacoyoctli nechtlaquechilijtoya hasta ayoc nijpixqui fuerza. </div>
<div class='q'>San se quentzi más huan nimiquisquía. </div>
<div class='q'>
<span class="verse" id="PS18_6">6&#160;</span>Pero quema más nimocuesohuayaya, </div>
<div class='q'>nijnotzqui TOTECO. </div>
<div class='q'>Nijtlajtlani ma nechpalehui noTeco Dios. </div>
<div class='q'>Huan yajaya nechtlacaquili hasta nepa ipan elhuicac. </div>
<div class='q'>Quena, quichihuili cuenta tlen niquilhui. </div>
<div class='q'>
<span class="verse" id="PS18_7">7&#160;</span>Huajca chicahuac mojmolini tlali hasta momajmatijque nochi tepetini. </div>
<div class='q'>Moojolinijque nopa tepetini hasta campa ontlatzquitoque, </div>
<div class='q'>huan mohuihuixojque pampa Toteco Dios cualanqui. </div>
<div class='q'>
<span class="verse" id="PS18_8">8&#160;</span>Elqui queja quisayaya poctli ipan iyacatzol, </div>
<div class='q'>huan ipan icamac quisayaya se tlitl tlen nochi quitlamitlatiyaya, </div>
<div class='q'>huan nochi quixolehuayaya. </div>
<div class='q'>Quena, quimajcahuayaya tlicoli xaxahuacatoc pampa nelcualanqui. </div>
<div class='q'>
<span class="verse" id="PS18_9">9&#160;</span>Pampa Toteco Dios quitlapo nopa cortina tlen elhuicac, </div>
<div class='q'>huan temoc para nechpalehuis. </div>
<div class='q'>Nejnentihualayaya ipan miyac mixtli tlen nelyayahuic. </div>
<div class='q'>
<span class="verse" id="PS18_10">10&#160;</span>Toteco Dios tlejcoc ipan ieltlapal se querubín elhuicac ejquetl, </div>
<div class='q'>huan patlantihualajqui ipan ajacatl. </div>
<div class='q'>
<span class="verse" id="PS18_11">11&#160;</span>Yajaya motzajqui ica tzintlayohuilotl, </div>
<div class='q'>huan atl quiyahualo para axaca quiitasquía. </div>
<div class='q'>
<span class="verse" id="PS18_12">12&#160;</span>Tlapetlanilotl quiyacantihualajqui quema ajsiyaya yajaya tlen tlahuel tlahuía. </div>
<div class='q'>Huan nojquiya huetzqui tesihuitl huan tlicoli xaxahuacatoc. </div>
<div class='q'>
<span class="verse" id="PS18_13">13&#160;</span>TOTECO quichijqui ma quicaquica itos queja se tlatomonilotl tlen quisqui elhuicac. </div>
<div class='q'>Quena, Toteco Tlen Más Hueyi tlahuelchijqui. </div>
<div class='q'>¡Tlahuel miyac tesihuitl huan tlicoli xaxahuacatoc huetzqui! </div>
<div class='q'>
<span class="verse" id="PS18_14">14&#160;</span>Quimajcajqui cuatlamintli ma quinajsi nochi nocualancaitacahua, </div>
<div class='q'>huan inijuanti cholojtejque. </div>
<div class='q'>TOTECO quinhuitejqui ica hueyi tlapetlanilotl huan quintzontlamilti. </div>
<div class='q'>
<span class="verse" id="PS18_15">15&#160;</span>Quema TOTECO tlailpitzqui, </div>
<div class='q'>nochi nopa atl ipan hueyi atl san sejco momanqui hasta nesqui nochi nopa tlali tlen mocahua atzintla campa más tlahuejcatla. </div>
<div class='q'>Ica itlajtol TOTECO mopannexti itzinpehualtil tlaltepactli, pampa yajaya cualanqui. </div>
<div class='q'>
<span class="verse" id="PS18_16">16&#160;</span>Huan TOTECO quimelajqui ima hasta campa más huejcatla, </div>
<div class='q'>huan nechquixti tlen nopa hueyi atl. </div>
<div class='q'>
<span class="verse" id="PS18_17">17&#160;</span>Nechmaquixti ininmaco nocualancaitacahua tlen quipixque huejhueyi chicahualistli. </div>
<div class='q'>Quena, nechmanahui tlen nocualancaitacahua tlen más quipixque chicahualistli que na. </div>
<div class='q'>
<span class="verse" id="PS18_18">18&#160;</span>Inijuanti motlalijque noca na quema ax nijpixqui fuerza, </div>
<div class='q'>pero TOTECO nechtlalanqui. </div>
<div class='q'>
<span class="verse" id="PS18_19">19&#160;</span>Nechquixti huan nechsehui campa ax mahuilili. </div>
<div class='q'>Nechmanahui pampa nechicnelía. </div>
<div class='q'>
<span class="verse" id="PS18_20">20&#160;</span>TOTECO nechmacatoc tlen quinamiqui pampa nijchijtoc tlen xitlahuac. </div>
<div class='q'>Nechtlaxtlahuijtoc pampa cuali noyolis. </div>
<div class='q'>
<span class="verse" id="PS18_21">21&#160;</span>Nijtoquilijtoc iojhui TOTECO huan ax nimoiyocacajtoc tlen ya. </div>
<div class='q'>
<span class="verse" id="PS18_22">22&#160;</span>Niquilnamictoc nochi itlajtol huan ax quema nijcajtejtoc itlanahuatil. </div>
<div class='q'>
<span class="verse" id="PS18_23">23&#160;</span>Xitlahuac niitztoc iixpa. </div>
<div class='q'>Nimoiyocatlalijtoc tlen nochi tlen fiero. </div>
<div class='q'>
<span class="verse" id="PS18_24">24&#160;</span>Huan TOTECO nechtlaxtlahuijtoc queja quinamiqui ica tlen cuali nijchijtoc, </div>
<div class='q'>pampa quipantijtoc cuali noyolis iixpa. </div>
<div class='b'> &#160; </div>
<div class='q'>
<span class="verse" id="PS18_25">25&#160;</span>TOTECO, tiquinicnelía huan tiitztoc temachtli ica tlen teicnelíaj huan tlen temachme. </div>
<div class='q'>Tiitztoc cuali ica tlen quihuejcacahua tlajtlacoli. </div>
<div class='q'>
<span class="verse" id="PS18_26">26&#160;</span>Tiquintiochihua tlen tetiochihuaj, </div>
<div class='q'>pero tetic timotlalía ica inijuanti tlen mosisiníaj. </div>
<div class='q'>
<span class="verse" id="PS18_27">27&#160;</span>Tiquinmaquixtía tlen moicnonequij, </div>
<div class='q'>pero tiquinpinahualtía tlen mohueyimatij. </div>
<div class='q'>
<span class="verse" id="PS18_28">28&#160;</span>TOTECO, ta tlen tinoDios, </div>
<div class='q'>ta tinechmaca tlahuili. </div>
<div class='q'>Ta tijcueptoc nopa tzintlayohuilotl campa niitztoc ica tlahuili. </div>
<div class='q'>
<span class="verse" id="PS18_29">29&#160;</span>Ica mochicahualis, noTeco Dios, </div>
<div class='q'>niquintehuis nocualancaitacahua, </div>
<div class='q'>huan niquixcopanos nopa tepamitl tlen ica quitzactoque inialtepe. </div>
<div class='b'> &#160; </div>
<div class='q'>
<span class="verse" id="PS18_30">30&#160;</span>Iojhui Toteco Dios nelía xitlahuac. </div>
<div class='q'>Huan itlajtol tlen quitencahua, </div>
<div class='q'>cuali para ipan timotemachise. </div>
<div class='q'>TOTECO quinmanahuía nochi tlen ipan ya motemachíaj. </div>
<div class='q'>
<span class="verse" id="PS18_31">31&#160;</span>Axaca seyoc Dios queja TOTECO. </div>
<div class='q'>Axaca seyoc tlen huelis ipan timotemachise huan techmanahuis. </div>
<div class='q'>
<span class="verse" id="PS18_32">32&#160;</span>Toteco Dios nechmaca chicahualistli, </div>
<div class='q'>huan nechchihuilía ma ninejnemi xitlahuac. </div>
<div class='q'>
<span class="verse" id="PS18_33">33&#160;</span>Yajaya nechfuerzajmaca para ma ax nihuetzi. </div>
<div class='q'>Noicxihua mochihuaj temachtli queja iicxihua se chivo quema moquetzaj campa tlahuejcapa huan tlaxixitlaca. </div>
<div class='q'>
<span class="verse" id="PS18_34">34&#160;</span>Toteco Dios nechmachtía tlachque ma nijchihuas quema onca tlatehuijcayotl. </div>
<div class='q'>Nechfuerzajmaca para cuali ma niquitzqui nopa tetic tepos huitoli tlen quichijtoque ica bronce. </div>
<div class='b'> &#160; </div>
<div class='q'>
<span class="verse" id="PS18_35">35&#160;</span>Toteco Dios, ta tinechmanahuía huan tinechmaquixtía. </div>
<div class='q'>Tinechitzquía ica monejmatl. </div>
<div class='q'>Ica mohueyi teicnelijcayo tinechhueyichijtoc. </div>
<div class='q'>
<span class="verse" id="PS18_36">36&#160;</span>Tijchijtoc noojhui más patlahuac para ma ax nihuetzis. </div>
<div class='q'>
<span class="verse" id="PS18_37">37&#160;</span>Niquintepotztocac nocualancaitacahua huan niquinajsito. </div>
<div class='q'>Huan ax nimocuepqui hasta quema niquintzontlamiltijtoya. </div>
<div class='q'>
<span class="verse" id="PS18_38">38&#160;</span>Niquinhuejhuelo huan ayoc quema motlalanase. </div>
<div class='q'>Huetzque noicxitla. </div>
<div class='q'>
<span class="verse" id="PS18_39">39&#160;</span>Toteco Dios, ta tinechfuerzajmacac ipan nopa tlatehuijcayotl huan tijchijqui para nocualancaitacahua ma motlancuaquetzaquij noixtla. </div>
<div class='q'>
<span class="verse" id="PS18_40">40&#160;</span>Miyac moicancuepque para cholojtehuase huan queja nopa huelqui niquintzontlamilti. </div>
<div class='b'> &#160; </div>
<div class='q'>
<span class="verse" id="PS18_41">41&#160;</span>Inijuanti tetzajtzilijque ma quinpalehuica, </div>
<div class='q'>pero axaca huelqui quinpalehui. </div>
<div class='q'>Quinotzque TOTECO, </div>
<div class='q'>pero yajaya ax quinnanquili. </div>
<div class='q'>
<span class="verse" id="PS18_42">42&#160;</span>Queja se quitisi tlaltepoctli huan quihuica ajacatl, </div>
<div class='q'>na queja nopa niquinchijqui. </div>
<div class='q'>Huan ininpan nimoquejquetzqui queja soquitl ipan ojtli. </div>
<div class='q'>
<span class="verse" id="PS18_43">43&#160;</span>TOTECO nechmanahuijtoc tlen nopa sequinoc altepetl ehuani tlen mosisiníaj huan quinequiyayaj nechtehuise. </div>
<div class='q'>Yajaya nechchijtoc ma nieli niinintlayacanca tlacame tlen campa hueli ehuaj. </div>
<div class='q'>Tlacame tlen ax niquinixmatiyaya hualahuij para nechtequipanose. </div>
<div class='q'>
<span class="verse" id="PS18_44">44&#160;</span>Quema quicaquij notlajtol, </div>
<div class='q'>inijuanti nechneltoquilíaj. </div>
<div class='q'>Sequinoc altepetl ehuani huihuipicaj noixtla. </div>
<div class='q'>
<span class="verse" id="PS18_45">45&#160;</span>Nochi motemacaj noixtla huan huihuipicatiyohuij quema quisaj campa motlatijtoque. </div>
<div class='q'>
<span class="verse" id="PS18_46">46&#160;</span>Itztoc TOTECO. </div>
<div class='q'>Nijpaquilismacas yajaya tlen nechmocuitlahuía. </div>
<div class='q'>Ma tijhueyitlalica Toteco Dios, </div>
<div class='q'>notemaquixtijca. </div>
<div class='q'>
<span class="verse" id="PS18_47">47&#160;</span>Yajaya nopa Dios tlen quincuepilía ica tlen fiero inijuanti tlen nechcocojtoque. </div>
<div class='q'>Quintlalijtoc tlacame ipan miyac tlali nomaco para ma niquinnahuati. </div>
<div class='q'>
<span class="verse" id="PS18_48">48&#160;</span>Yajaya nechmanahuía tlen nocualancaitacahua huan nechhueyitlalía iniixtla tlen nechcocolíaj. </div>
<div class='b'> &#160; </div>
<div class='q'>TOTECO, ta tinechmaquixtijtoc ininmaco nopa tlatehuijca tlacame, </div>
<div class='q'>
<span class="verse" id="PS18_49">49&#160;</span>yeca nitepohuilis tlen ta campa hueli. </div>
<div class='q'>Nihuicas huan nijhueyitlalis motoca. </div>
<div class='q'>
<span class="verse" id="PS18_50">50&#160;</span>Miyac hueltas tijchijtoc para ma nitlatlani, na niDavid, </div>
<div class='q'>ninopa tlanahuatijquetl tlen tinechtlapejpenijtoc. </div>
<div class='q'>Tijpiya hueyi moyolo ica na tlen tinechtlalijtoc ma nitlanahuati. </div>
<div class='q'>Quena, hueyi moyolo nohuaya huan tijpiyas hueyi moyolo para nochipa ica noixhuihua.  </div>
<div class='psalmlabel' id='PS19_0'> 19</div>
<div class='s'>Ihueyitilis Toteco monextía ipan nochi tlen quichijtoc </div>
<div class='q'>
<span class="verse" id="PS19_1">1&#160;</span>Elhuicactli tepohuilía ihueyitilis Toteco Dios. </div>
<div class='q'>Tlanempa technextilía tlen nelpano yejyectzi tlen yajaya hueli quisencahua. </div>
<div class='q'>
<span class="verse" id="PS19_2">2&#160;</span>Quena, tonali huan yohuali elhuicactli quisenhuiquilía tepohuilía para tlahuel hueyi itlalnamiquilis. </div>
<div class='q'>
<span class="verse" id="PS19_3">3&#160;</span>Yonque ax tleno caquisti huan ax tijcaquij niyon se tlajtoli, </div>
<div class='q'>nochi tlacame campa hueli quiitaj iyejyejca elhuicactli huan quimachilíaj tlen techpohuilía. </div>
<div class='q'>
<span class="verse" id="PS19_4">4&#160;</span>Eltoc queja elhuicactli quipiya itos tlen ajsi hasta campa ontlantoc tlaltepactli, </div>
<div class='q'>huan teyolmelahua para itztoc Toteco Dios. </div>
<div class='q'>Ipan elhuicactli yajaya quiquetzqui ichaj tonati. </div>
<div class='q'>
<span class="verse" id="PS19_5">5&#160;</span>Huan tonati quisa mojmostla huan yohui ipan iojhui ica paquilistli queja se telpocatl quisa ipan ichaj para mosihuajtiti. </div>
<div class='q'>Quena, nopa tonati mochihua queja se motlalojquetl tlen paqui motlalohua pampa quimati quintlanis ne sequinoc. </div>
<div class='q'>
<span class="verse" id="PS19_6">6&#160;</span>Tonati quisa elhuicactli inacastla huan quimaca huelta hasta ne seyoc inacastla. </div>
<div class='q'>Axaca huelis motlatis para ax tonalmiquis. </div>
<div class='q'>
<span class="verse" id="PS19_7">7&#160;</span>Ileyes TOTECO eltoc senquistoc cuali, </div>
<div class='q'>huan temaca yancuic yolistli. </div>
<div class='q'>Huelis timotemachise ipan itlajtol, </div>
<div class='q'>pampa ya nopa quichihua ma tlalnamiqui se tlacatl tlen moicnonequi. </div>
<div class='q'>
<span class="verse" id="PS19_8">8&#160;</span>Quena, itlanahuatilhua TOTECO eltoc melahuac huan xitlahuac. </div>
<div class='q'>Quinmaca paquilistli tlacame ipan ininyolo. </div>
<div class='q'>Quena, sesen tlamantli tlen TOTECO techilhuijtoc ma tijchihuaca eltoc queja se tlahuili tlen chicahuac. </div>
<div class='q'>Techtlahuilía toojhui para tiquitase. </div>
<div class='q'>
<span class="verse" id="PS19_9">9&#160;</span>Senquistoc cuali para ma tijtlepanitaca TOTECO huan ma tiquimacasica para tiquixpanose. </div>
<div class='q'>Elis cuali para nochipa. </div>
<div class='q'>Tlen TOTECO quiijtojtoc para ma tijchihuaca, </div>
<div class='q'>ya nopa melahuac. </div>
<div class='q'>Quena, ya nopa temachtli. </div>
<div class='q'>
<span class="verse" id="PS19_10">10&#160;</span>Noja más nijpatiita que oro. </div>
<div class='q'>Quena, noja más cuali que miyac oro tlen senquistoc cuali. </div>
<div class='q'>Quema se tlacatl quiselía Itlajtol Toteco ipan iyolo, </div>
<div class='q'>eltoc más tzopelic que se sayolnectli tlen yancuic quipatzcatoque. </div>
<div class='q'>
<span class="verse" id="PS19_11">11&#160;</span>Nopa miyac tlanahuatili nechmacaj tlalnamiquistli, na niitlatequipanojca, </div>
<div class='q'>para ma ax nitlajtlacolchihua. </div>
<div class='q'>Tlen quitoquilía itlanahuatil TOTECO quitlanis miyac. </div>
<div class='b'> &#160; </div>
<div class='q'>
<span class="verse" id="PS19_12">12&#160;</span>Axaca huelis momacas cuenta tlen itlaixpanolhua sesen huelta quema quichihua tlen ax cuali. </div>
<div class='q'>TOTECO, xinechtlapojpolhui notlajtlacolhua tlen ax nijmatiyaya intla nijchijtoya. </div>
<div class='q'>
<span class="verse" id="PS19_13">13&#160;</span>Huan xinechpalehui para ax nimohueyimatis, </div>
<div class='q'>huan ax quema ma nitlajtlacolchihuas ica nopaquilis. </div>
<div class='q'>¡Axtle! Amo xijcahua tlajtlacoli ma nechnahuati. </div>
<div class='q'>Queja nopa nielis se tlacatl tlen axaca huelis nechteilhuis ica niyon se tlamantli. </div>
<div class='q'>Huan niitztos nitlatzejtzeloltic. </div>
<div class='q'>
<span class="verse" id="PS19_14">14&#160;</span>Ma mitzpacti tlen niquijtohua huan tlen nimoilhuía, TOTECO, </div>
<div class='q'>ta tinotlamanahuijca huan tinotemaquixtijca.  </div>
<div class='psalmlabel' id='PS20_0'> 20</div>
<div class='s'>David quitlajtlanía Toteco ma quipalehui para quintlanis icualancaitacahua </div>
<div class='q'>
<span class="verse" id="PS20_1">1&#160;</span>Ma TOTECO mitztlacaquili quema timocuesohua. </div>
<div class='q'>Ma mitzmanahui nopa Dios tlen huejcajquiya quimanahui Jacob. </div>
<div class='q'>
<span class="verse" id="PS20_2">2&#160;</span>Hasta campa yajaya itztoc ipan ichaj, </div>
<div class='q'>ma quititlani tlapalehuili tlen quisa tlen altepetl Jerusalén. </div>
<div class='q'>
<span class="verse" id="PS20_3">3&#160;</span>Ma quiilnamiqui nochi motlacajcahualis tlen tijmacatoc. </div>
<div class='q'>Ma moilhui tlen nopa tlacajcahualistli tlen tijtlati iixtla huan tlen yajaya quiseli ica paquilistli. </div>
<div class='q'>
<span class="verse" id="PS20_4">4&#160;</span>Ma mitzmacas nopa tlen moyolo quinequi. </div>
<div class='q'>Ma quichihua ma quisa cuali nochi tlen timoilhuijtoc tijchihuas. </div>
<div class='q'>
<span class="verse" id="PS20_5">5&#160;</span>Queja nopa tojuanti titzajtzise ica paquilistli pampa ta titlatlantoc, </div>
<div class='q'>huan tijtlalanase banderas ica itoca Toteco Dios pampa mitzpalehuijtoc. </div>
<div class='q'>Quena, TOTECO ma mitzmaca nochi tlen tijtlajtlanijtoc. </div>
<div class='q'>
<span class="verse" id="PS20_6">6&#160;</span>Cuali nijmati para TOTECO nechmaquixtía niitlanahuatijca tlen nechtlapejpenijtoc. </div>
<div class='q'>Hasta tlen nepa elhuicac campa nelía tlatzejtzeloltic nechhualpalehuijtoc, </div>
<div class='q'>huan nechchihua ma nitlatlani ica ichicahualis. </div>
<div class='q'>
<span class="verse" id="PS20_7">7&#160;</span>Tlacame ipan sequinoc tlaltini motemachíaj ipan inincarros huan inincahuajhua para momaquixtise quema onca tlatehuijcayotl. </div>
<div class='q'>Pero tojuanti timotemachíaj ipan TOTECO toDios. </div>
<div class='q'>
<span class="verse" id="PS20_8">8&#160;</span>Inijuanti tlaijiyohuise huan huetzise, </div>
<div class='q'>pero tojuanti timotlalanase huan noja tijpiyase fuerza. </div>
<div class='b'> &#160; </div>
<div class='q'>
<span class="verse" id="PS20_9">9&#160;</span>Toteco Dios, xijchihuas ma nitlatlani, </div>
<div class='q'>na nimotlanahuatijca. </div>
<div class='q'>Xinechnanquili quema timitznojnotzaj.  </div>
<div class='psalmlabel' id='PS21_0'> 21</div>
<div class='s'>Se huicatl pampa tlatlantoya </div>
<div class='q'>
<span class="verse" id="PS21_1">1&#160;</span>¡TOTECO! Na nitlanahuatijquetl, </div>
<div class='q'>nipaqui pampa tinechfuerzajmacatoc. </div>
<div class='q'>Nelía nipaqui pampa tijchijtoc ma nitlatlani. </div>
<div class='q'>
<span class="verse" id="PS21_2">2&#160;</span>Tinechmacatoc tlen noyolo quinequiyaya. </div>
<div class='q'>Quena, tinechmactili tlen nimitztlajtlaniyaya. </div>
<div class='q'>
<span class="verse" id="PS21_3">3&#160;</span>Tinechsehui nitlanahuatijquetl ica miyac tlatiochihualistli, huan tinechicpahuiltijtoc se tepos cuayohuali tlen senquistoc oro. </div>
<div class='q'>
<span class="verse" id="PS21_4">4&#160;</span>Nimitztlajtlani xinechcahuili ma huejcahuas niitztos, </div>
<div class='q'>huan nelía tinechmacatoc se yolistli tlen huejcahuas para nochipa. </div>
<div class='q'>
<span class="verse" id="PS21_5">5&#160;</span>Tinechpalehuijtoc ma nitlatlani miyac ica mohueyi chicahualis. </div>
<div class='q'>Huan yeca mopampa ta, nochi nechhueyitlepanitaj, </div>
<div class='q'>na nitlanahuatijquetl, huan nechhueyitlalíaj. </div>
<div class='q'>
<span class="verse" id="PS21_6">6&#160;</span>Tinechtiochijtoc ica tlen huejcahuas para nochipa, </div>
<div class='q'>huan nelhueyi nopa paquilistli tlen nijpiya pampa timocahua nohuaya. </div>
<div class='q'>
<span class="verse" id="PS21_7">7&#160;</span>Na nitlanahuatijquetl nimotemachía ipan ta, TOTECO. </div>
<div class='q'>Quena, nimotemachía ipan mohueyi teicnelilis ta Tlen Más tiHueyi, </div>
<div class='q'>yeca axaca huelis nechtlanis. </div>
<div class='q'>
<span class="verse" id="PS21_8">8&#160;</span>TOTECO, ica mochicahualis tiquinajsiti nochi mocualancaitacahua. </div>
<div class='q'>Ica monejmatl tiquinitzquis nochi tlen mitzcocolíaj. </div>
<div class='q'>
<span class="verse" id="PS21_9">9&#160;</span>Quema timonextis, inijuanti tlatlase moixtla queja itztosquíaj ipan se horno tlen xahuantoc. </div>
<div class='q'>TOTECO, quema tiquintlajtolsencahuas, </div>
<div class='q'>mocualancayo quintlamitlatis. </div>
<div class='q'>
<span class="verse" id="PS21_10">10&#160;</span>Tiquintzontlamiltis hasta ininconehua huan iniixhuihua. </div>
<div class='q'>
<span class="verse" id="PS21_11">11&#160;</span>Yonque tlacame tlen ax cuajcualme mitzcocolíaj huan quisencahuaj tlen ax cuali mitzchihuilise, </div>
<div class='q'>ax quisas cuali tlen moilhuijtoque. </div>
<div class='q'>
<span class="verse" id="PS21_12">12&#160;</span>Inijuanti moicancuepase para cholojtehuase quema quiitase para tiquinmelactlachilis ica mocuahuitol tlasencahuali para tiquintehuis. </div>
<div class='q'>
<span class="verse" id="PS21_13">13&#160;</span>Timitzhueyimatij, TOTECO, </div>
<div class='q'>pampa hueyi mochicahualis. </div>
<div class='q'>Huan timitzhueyichihuase ica huicatl pampa nelía tijpiya nochi chicahualistli.  </div>
<div class='psalmlabel' id='PS22_0'> 22</div>
<div class='s'>Se tlacatl quitzajtzilía Toteco huan teipa quipaquilismaca </div>
<div class='q'>
<span class="verse" id="PS22_1">1&#160;</span>¡NoTeco Dios! ¡NoTeco Dios! </div>
<div class='q'>¿Para tlen tinechtlahuelcajtoc? </div>
<div class='q'>¿Para tlen timohuejcachijtoc huan ax tihualajtoc para tinechmanahuiqui? </div>
<div class='q'>Ax tijtlacaquilía quema nimitztzajtzilía. </div>
<div class='q'>
<span class="verse" id="PS22_2">2&#160;</span>NoTeco, tonali huan yohuali ax nimosiyajcahua nimitznotza, </div>
<div class='q'>pero ax tinechnanquilía. </div>
<div class='q'>
<span class="verse" id="PS22_3">3&#160;</span>Huan yonque queja nopa eltoc, </div>
<div class='q'>ta quejipa titlatzejtzeloltic. </div>
<div class='q'>Nochi tohuejcapan tatahua tiisraelitame mitzyahualojque huan mitzhueyichijque. </div>
<div class='q'>
<span class="verse" id="PS22_4">4&#160;</span>Totatahua mochixque ipan ta. </div>
<div class='q'>Quena, motemachijque mopan ta huan ta tiquinmanahui. </div>
<div class='q'>
<span class="verse" id="PS22_5">5&#160;</span>Mitznojnotzque quema tlaijiyohuiyayaj huan tiquinmaquixti. </div>
<div class='q'>Mopan ta motemachijque huan ax tiquinpinahualti. </div>
<div class='q'>
<span class="verse" id="PS22_6">6&#160;</span>Pero na nimomati queja se pilocuiltzi huan ax queja se tlacatl. </div>
<div class='q'>Sequin san nechhuetzquilíaj huan sequinoc nechcocolíaj. </div>
<div class='q'>
<span class="verse" id="PS22_7">7&#160;</span>Nochi tlen nechitaj san noca paquij, </div>
<div class='q'>huan tlancuitzihuij huan mocuahuihuixohua, </div>
<div class='q'>
<span class="verse" id="PS22_8">8&#160;</span>huan quiijtohuaj: </div>
<div class='q'>“Yajaya tlen motemachía ipan TOTECO, </div>
<div class='q'>huajca ma tiquitaca intla quimaquixtis. </div>
<div class='q'>Intla nelía quiicnelía, </div>
<div class='q'>ma quimanahuiqui.” </div>
<div class='m'>Queja nopa quiijtohuaj tlacame. </div>
<div class='q'>
<span class="verse" id="PS22_9">9&#160;</span>Pero TOTECO, na nijmati para tinechpalehuijtoc. </div>
<div class='q'>Tinechquixti iijtico nonana. </div>
<div class='q'>Tinechmocuitlahuijtoc hasta tlen quema noja nichichiyaya. </div>
<div class='q'>
<span class="verse" id="PS22_10">10&#160;</span>Huan quema nitlacatqui ya ipa nimotemachijtoc ipan ta. </div>
<div class='q'>Nochi tonali tieltihualajtoc tinoTeco Dios. </div>
<div class='q'>
<span class="verse" id="PS22_11">11&#160;</span>Amo xinechtlalcahui pampa hualajtoc ni cuesoli huan axaca seyoc tlen huelis nechpalehuis. </div>
<div class='q'>
<span class="verse" id="PS22_12">12&#160;</span>Miyac nocualancaitacahua nechyahualojtoque queja torojme tlen mosisiníaj. </div>
<div class='q'>Quena, nesij queja nopa huejhueyi torojme tlen itztoque ipan tlali Basán. </div>
<div class='q'>
<span class="verse" id="PS22_13">13&#160;</span>Nanalcaj queja tecuanime tlen mosisiníaj. </div>
<div class='q'>Camachalohuaj huan nechmelactlachilíaj. </div>
<div class='q'>
<span class="verse" id="PS22_14">14&#160;</span>Na nimomati queja atl tlen mopatzcatoc huan campa hueli toyajtoc. </div>
<div class='q'>Nochi noomiyo san lelecuecatoc. </div>
<div class='q'>Noyolo eltoc queja cera tlen atiya. </div>
<div class='q'>
<span class="verse" id="PS22_15">15&#160;</span>Tlantoc nochi nochicahualis. </div>
<div class='q'>Nijpiya nocamac huactoc queja se chachapal tepalcatl, </div>
<div class='q'>huan nonenepil tlatzquitoc ica nocamacholec. </div>
<div class='q'>Tinechtlalijtoc campa tlahuactoc huan campa onca miquistli. </div>
<div class='q'>
<span class="verse" id="PS22_16">16&#160;</span>Tlacame tlen ax cuajcualme nechyahualojtoque queja chichime. </div>
<div class='q'>Quicocoyotztoque noma huan noicxihua. </div>
<div class='q'>
<span class="verse" id="PS22_17">17&#160;</span>Hasta huelis nijpohuas noomiyohua, </div>
<div class='q'>pampa sesen nechcocohua. </div>
<div class='q'>Nocualancaitacahua nechsentlachilijtoque huan san noca paquij. </div>
<div class='q'>
<span class="verse" id="PS22_18">18&#160;</span>Momajmacaj tlen nimoquentiyaya. </div>
<div class='q'>Quena, mahuiltíaj ica piltetzitzi para quiitase ajqueya quitocaros sesen noyoyohua. </div>
<div class='q'>
<span class="verse" id="PS22_19">19&#160;</span>Pero ta, TOTECO, amo xinechtlalcahui, </div>
<div class='q'>pampa na niitztoc momaco. </div>
<div class='q'>Xihuala nimantzi xinechpalehuiqui. </div>
<div class='q'>
<span class="verse" id="PS22_20">20&#160;</span>Xinechmanahui tlen ininmachete ni mosisinijca tlacame tlen itztoque queja chichime. </div>
<div class='q'>Amo xiquincahuili ma nechmictica. </div>
<div class='q'>
<span class="verse" id="PS22_21">21&#160;</span>Eltoc queja niitztoc inincamaco tecuanime, </div>
<div class='q'>huajca xinechmaquixti. Nopa tlacame itztoque queja torojme, </div>
<div class='q'>ma ax nechtompojhuica. </div>
<div class='q'>
<span class="verse" id="PS22_22">22&#160;</span>Huan na niquinpohuilis noicnihua tlen ta, TOTECO, </div>
<div class='q'>huan quema oncas tlasentilistli, </div>
<div class='q'>nimitzhueyichihuas iniixpa nochi tlacame. </div>
<div class='q'>
<span class="verse" id="PS22_23">23&#160;</span>TOTECO, tojuanti tlen timitztlepanitaj huan tiquimacasij timitzixpanose timitzpaquilismacaj. </div>
<div class='q'>Nochi tiiteipa ixhuihua Israel, </div>
<div class='q'>timitzhueyichihuaj. </div>
<div class='q'>Quena, timitzhueyimatij nochi tiisraelitame. </div>
<div class='q'>
<span class="verse" id="PS22_24">24&#160;</span>Pampa ax titechilcajtoc quema titlaijiyohuíaj, </div>
<div class='q'>niyon ax titechhuejcamajcajtoc. </div>
<div class='q'>Ax neli titechixtlatilía. </div>
<div class='q'>¡Axtle! Ta tinechtlacaquilía quema timitztlajtlaníaj xitechpalehuiqui. </div>
<div class='q'>
<span class="verse" id="PS22_25">25&#160;</span>Huajca, TOTECO, ipan nopa hueyi tlasentililistli nimitzpaquilismacas iniixtla nochi motlacajhua, </div>
<div class='q'>pampa ta titemachtli. </div>
<div class='q'>Iniixtla tlen mitztlepanitaj huan quiimacasij mitzixpanose, </div>
<div class='q'>na nijchihuas tlen nimitztencahuilijtoc para nijchihuas. </div>
<div class='b'> &#160; </div>
<div class='q'>
<span class="verse" id="PS22_26">26&#160;</span>Huajca nochi tlen teicneltzitzi tlacuase huan ixhuise. </div>
<div class='q'>Nochi tlen quitemohuaj TOTECO quipantise huan quipaquilismacase. </div>
<div class='q'>Quena, paquise para nochipa. </div>
<div class='q'>
<span class="verse" id="PS22_27">27&#160;</span>Tlacame ipan nochi tlaltini campa hueli ipan tlaltepactli motepotztocase huan quiilnamiquise TOTECO. </div>
<div class='q'>Inijuanti pehuase quihueyimatise huan motlancuaquetzase iixpa. </div>
<div class='q'>
<span class="verse" id="PS22_28">28&#160;</span>Pampa TOTECO, yajaya nopa tlanahuatijquetl tlen quinahuatía nochi tlaltini. </div>
<div class='q'>
<span class="verse" id="PS22_29">29&#160;</span>Nochi tlen quipiyaj tomi huan nochi tlen teicneltzitzi ipan ni tlaltepactli motlancuaquetzase iixpa. </div>
<div class='q'>Quena, nochi tlaltepac ehuani tlen teipa miquise, quihueyimatise. </div>
<div class='q'>
<span class="verse" id="PS22_30">30&#160;</span>Nojquiya noteipa ixhuihua quihueyimatise TOTECO huan tepohuilise tlen ya nochi ininnemilis. </div>
<div class='q'>
<span class="verse" id="PS22_31">31&#160;</span>Quema toteipa ixhuihua tlacajtiyase, </div>
<div class='q'>tepohuilise para xitlahuac TOTECO huan nochi nopa huejhueyi tlamantli tlen techchihuilijtoc.  </div>
<div class='psalmlabel' id='PS23_0'> 23</div>
<div class='s'>TOTECO nechmocuitlahuía </div>
<div class='q'>
<span class="verse" id="PS23_1">1&#160;</span>Queja se tlamocuitlahuijquetl quinmocuitlahuía pilborregojtzitzi, </div>
<div class='q'>TOTECO nechmocuitlahuía. </div>
<div class='q'>Huan yeca ax tleno nechpolohua. </div>
<div class='q'>
<span class="verse" id="PS23_2">2&#160;</span>Yajaya nechsehuía campa onca yejyectzi sacatl tlen xoxohuic. </div>
<div class='q'>Nechhuica campa onca cuali atl tlen ax mahuilili. </div>
<div class='q'>
<span class="verse" id="PS23_3">3&#160;</span>Quema ayoc hueli nimotlalana, </div>
<div class='q'>nechmaca yancuic chicahualistli. </div>
<div class='q'>Yajaya nechyacana ipan ojtli xitlahuac para nijchijtinemis tlen cuali, </div>
<div class='q'>huan queja nopa nochi quihueyitlalise. </div>
<div class='b'> &#160; </div>
<div class='q'>
<span class="verse" id="PS23_4">4&#160;</span>Yonque ninemis ipan tzintlayohuilotl nechca miquistli, </div>
<div class='q'>ax tleno niquimacasis, pampa ta, TOTECO, </div>
<div class='q'>tiitztoc nohuaya. </div>
<div class='q'>Ica mocuatopil tinechmanahuía ica tlen ax cuali. </div>
<div class='q'>Huan ica mocuachijcol tlen huehueyac tinechtilana quema seyoc ojtli nijtoquilisnequi. </div>
<div class='q'>
<span class="verse" id="PS23_5">5&#160;</span>Tinechsencahuilía se cuali tlacualistli iniixtla nocualancaitacahua. </div>
<div class='q'>Ica aceite tinechpajtía campa nimococojtoc. </div>
<div class='q'>Tinechtiochijtoc hasta mocahua. </div>
<div class='q'>
<span class="verse" id="PS23_6">6&#160;</span>Nijmati para ta, TOTECO, tinechyacanas nochi noyolis ica moteicnelijcayo, </div>
<div class='q'>pampa tijpiya hueyi moyolo nohuaya. </div>
<div class='q'>Huan teipa nimocahuas mohuaya ipan mochaj nepa elhuicac para nochipa.  </div>
<div class='psalmlabel' id='PS24_0'> 24</div>
<div class='s'>Nopa tlanahuatijquetl tlen nochi tlaltepactli huan elhuicactli </div>
<div class='q'>
<span class="verse" id="PS24_1">1&#160;</span>TOTECO iaxca ni tlaltepactli huan nochi tlen eltoc ipani. </div>
<div class='q'>Senquistoc nochi tlen itztoque ipan elhuicactli huan tlaltepactli iaxca. </div>
<div class='q'>
<span class="verse" id="PS24_2">2&#160;</span>Pampa yajaya quitlatzquilti cuali huan quiquetzqui ni tlaltepactli tlatzintla ipan nopa atl tlen tlahuel huejcatla. </div>
<div class='q'>
<span class="verse" id="PS24_3">3&#160;</span>¿Ajqueya huelis tlejcos ipan itepe TOTECO? </div>
<div class='q'>¿Ajqueya huelis itztos ipan itiopancal tlen tlatzejtzeloltic? </div>
<div class='q'>
<span class="verse" id="PS24_4">4&#160;</span>Huelis itztose nepa san tlen quipiyaj ininma huan ininyolo tlapajpactic iixpa, </div>
<div class='q'>pampa yajaya quintlapojpolhuijtoc inintlajtlacolhua. </div>
<div class='q'>San yase nepa tlen ax quihueyichihuaj se tlaixcopincayotl huan tlen ax istlacatij quema quitestigojquetzaj TOTECO. </div>
<div class='q'>
<span class="verse" id="PS24_5">5&#160;</span>Quena, quinmaquixtis TOTECO, </div>
<div class='q'>huan quintiochihuas huan quiijtos para inijuanti itztoque cuali iixpa. </div>
<div class='q'>
<span class="verse" id="PS24_6">6&#160;</span>Tlen queja nopa quitemohuaj Toteco Dios, </div>
<div class='q'>huelise moquetzase iixpa huan quihueyichihuase Toteco Dios tlen Jacob huejcajquiya quitoquili. </div>
<div class='q'>
<span class="verse" id="PS24_7">7&#160;</span>Ma motlapoca cuali nopa huejhueyi caltemitl tlen ipa eltoya huan nochipa eltos ipan altepetl Sion, </div>
<div class='q'>pampa calaquiqui nopa hueyi tlanahuatijquetl tlen quinahuatía nochi tlaltepactli huan elhuicac. </div>
<div class='q'>
<span class="verse" id="PS24_8">8&#160;</span>¿Ta tijmati ajqueya nopa hueyi tlanahuatijquetl tlen quinahuatía nochi elhuicactli huan tlaltepactli? </div>
<div class='q'>Yajaya TOTECO tlen tlahuel tetic huan hueyi ichicahualis. </div>
<div class='q'>Yajaya TOTECO tlen tlatlantinemi ipan nochi tlatehuijcayotl. </div>
<div class='q'>
<span class="verse" id="PS24_9">9&#160;</span>Ma motlapoca cuali nopa caltemitl tlen ipa eltoya ipan altepetl Sion, </div>
<div class='q'>huan calaquis nopa hueyi tlanahuatijquetl tlen quinahuatía nochi tlaltepactli huan elhuicactli. </div>
<div class='q'>
<span class="verse" id="PS24_10">10&#160;</span>¿Ta tijmati ajqueya nopa hueyi tlanahuatijquetl tlen quinahuatía nochi tlaltepactli huan elhuicactli? </div>
<div class='q'>Yajaya TOTECO. </div>
<div class='q'>Yajaya nopa hueyi tlanahuatijquetl tlen quinahuatía nochi tlaltepactli huan elhuicactli.  </div>
<div class='psalmlabel' id='PS25_0'> 25</div>
<div class='s'>David quinejqui quimatis nopa ojtli tlen más xitlahuac </div>
<div class='q'>
<span class="verse" id="PS25_1">1&#160;</span>Mopan ta, TOTECO, nimomaijtohua ica nochi noyoltzi. </div>
<div class='q'>
<span class="verse" id="PS25_2">2&#160;</span>Mopan ta, noTeco Dios, nimotemachía. </div>
<div class='q'>Amo xinechcahua para ma nimopinahualti. </div>
<div class='q'>Amo xiquincahuili nocualancaitacahua ma nechhuetzquilica. </div>
<div class='q'>
<span class="verse" id="PS25_3">3&#160;</span>Ax quema mopinahualtijtoc se tlen ipan ta motemachijtoc. </div>
<div class='q'>Ma mopinahuase inijuanti tlen nimantzi quinequij mitzixpanose. </div>
<div class='q'>
<span class="verse" id="PS25_4">4&#160;</span>TOTECO, xinechnextili moojhui. </div>
<div class='q'>Quena, xinechnextili nopa pilojtzi campa tijnequi ma ninejnemi. </div>
<div class='q'>
<span class="verse" id="PS25_5">5&#160;</span>Xinechyacana ipan moojhui tlen xitlahuac huan xinechmachti, </div>
<div class='q'>pampa ta tinoTeco Dios huan tinotemaquixtijca. </div>
<div class='q'>Mopan ta nimotemachía ipan tlen hueli hora. </div>
<div class='q'>
<span class="verse" id="PS25_6">6&#160;</span>TOTECO, xiquilnamiqui moteicnelilis tlen tijpixtoc para nochipa, </div>
<div class='q'>huan tlen hasta huejcajquiya titenextilijtoc, </div>
<div class='q'>huan yeca xinechtlasojtla. </div>
<div class='q'>
<span class="verse" id="PS25_7">7&#160;</span>Amo xiquilnamiqui notlajtlacolhua tlen nijchijqui quema nitelpocatixtoya. </div>
<div class='q'>Xiquilcahua quema nimotlepanitayaya moixpa. </div>
<div class='q'>TOTECO, xinechilnamiqui ica moteicnelilis pampa hueyi moyolo nohuaya. </div>
<div class='q'>
<span class="verse" id="PS25_8">8&#160;</span>TOTECO, ta nelía ticuali huan tixitlahuac. </div>
<div class='q'>Yeca tiquinnextilía tlajtlacolchihuani nopa cuali ojtli tlen ipan ma nejnemise. </div>
<div class='q'>
<span class="verse" id="PS25_9">9&#160;</span>Tiquinyacana tlen moicnonequij ipan nopa ojtli tlen más xitlahuac. </div>
<div class='q'>Quena, tiquinmachtía inijuanti tlen quitemohuaj tlachque mopaquilis. </div>
<div class='q'>
<span class="verse" id="PS25_10">10&#160;</span>Quema se tlacatl quitoquilía motlanahuatil, TOTECO, </div>
<div class='q'>nochi ojtli tlen ipan tijhuica quinextilía moteicnelilis, </div>
<div class='q'>huan quinextilía para ta tiitztoc tixitlahuac. </div>
<div class='q'>
<span class="verse" id="PS25_11">11&#160;</span>¡TOTECO! Xinechtlapojpolhui notlajtlacol yonque nelía hueyi. </div>
<div class='q'>Xinechtlapojpolhui pampa queja nopa tiquijtojtoc tijchihuas. </div>
<div class='q'>
<span class="verse" id="PS25_12">12&#160;</span>TOTECO, ica tlacame tlen quiimacasij mitzixpanose, </div>
<div class='q'>tiquinnextilis nopa cuali ojtli tlen tijtlapejpenijtoc para inijuanti. </div>
<div class='q'>
<span class="verse" id="PS25_13">13&#160;</span>Tiquintiochihuas miyac, </div>
<div class='q'>huan ininconehua quiselise nopa tlali tlen tiquinmacas. </div>
<div class='q'>
<span class="verse" id="PS25_14">14&#160;</span>TOTECO tiquinpohuilía tlen eltoc ipan moyolo inijuanti tlen mitztlepanitaj huan quiimacasij mitzixpanose. </div>
<div class='q'>Quena, tiquinnextilía nochi tlen ininhuaya timocajtoc tlacame. </div>
<div class='q'>
<span class="verse" id="PS25_15">15&#160;</span>Nochipa nimitztemohua TOTECO, </div>
<div class='q'>huan nijchiya para tinechpalehuiqui, </div>
<div class='q'>pampa san ta tihuelis tinechmanahuis tlen ni tlaquetztli. </div>
<div class='q'>
<span class="verse" id="PS25_16">16&#160;</span>Xinechtlachili, TOTECO, </div>
<div class='q'>huan xijpiya hueyi moyolo noca na, </div>
<div class='q'>pampa niitztoc noselti huan nimoyolcuesohua. </div>
<div class='q'>
<span class="verse" id="PS25_17">17&#160;</span>Nimoyolcuesohua ica tlahuel miyac tlamantli tlen ohui. </div>
<div class='q'>Xinechmanahui tlen ni cuesoli. </div>
<div class='q'>
<span class="verse" id="PS25_18">18&#160;</span>Xijtlachili ni cuesoli tlen nechcuatetzopa huan nechtlaijiyohuiltía. </div>
<div class='q'>Huan xinechtlapojpolhui nochi notlajtlacolhua. </div>
<div class='q'>
<span class="verse" id="PS25_19">19&#160;</span>Xiquita quesqui nocualancaitacahua niquinpiya huan quejatza tlahuel nechcocolíaj. </div>
<div class='q'>
<span class="verse" id="PS25_20">20&#160;</span>Xinechmocuitlahui huan xinechmaquixti para ax nechcocose. </div>
<div class='q'>Amo xijcahua ma nechpinahualtica, </div>
<div class='q'>pampa ipan ta nimotemachijtoc. </div>
<div class='q'>
<span class="verse" id="PS25_21">21&#160;</span>Xinechmanahui pampa nitemachtli huan nijchihua tlen xitlahuac, </div>
<div class='q'>huan nimotemachijtoc ipan ta. </div>
<div class='q'>
<span class="verse" id="PS25_22">22&#160;</span>NoTeco Dios, xitechmaquixti tiisraelitame tlen nochi tocuesol, </div>
<div class='q'>pampa timotlacajhua.  </div>
<div class='psalmlabel' id='PS26_0'> 26</div>
<div class='s'>Nopa nemilistli tlen tlahuel tlapajpactic </div>
<div class='q'>
<span class="verse" id="PS26_1">1&#160;</span>TOTECO, xinechtlajtolsencahua. </div>
<div class='q'>Xiteyolmelahua para ax tleno tlen fiero nijchijtoc. </div>
<div class='q'>Nimotemachijtoc san ipan ta huan ax quema nimoilhuijtoc nimitzcahuas. </div>
<div class='q'>
<span class="verse" id="PS26_2">2&#160;</span>Xinechyoltlachili, TOTECO, </div>
<div class='q'>huan xinechyejyeco. </div>
<div class='q'>Xijtlachili cuali noyolo huan notlalnamiquilis tlen más noyolijtic eltoc. </div>
<div class='q'>
<span class="verse" id="PS26_3">3&#160;</span>Pampa na nijpatiita moteicnelilis, huan nochipa nijtoquilía motlajtol tlen melahuac. </div>
<div class='q'>
<span class="verse" id="PS26_4">4&#160;</span>Ax quema ninejnentoc ininhuaya tlacame tlen tlacajcayahuaj, </div>
<div class='q'>niyon ax nimohuicatoc ininhuaya tlen quipiyaj ome ininxayac. </div>
<div class='q'>
<span class="verse" id="PS26_5">5&#160;</span>Nijcocolía inintlasentililis ax cuajcualme. </div>
<div class='q'>Ax quema nimosentilijtoc ininhuaya tlen fiero quichihuaj. </div>
<div class='q'>
<span class="verse" id="PS26_6">6&#160;</span>Tlapajpactli noma tlen nochi tlajtlacoli, </div>
<div class='q'>huan san queja nopa nimonechcahuis motlaixpa, TOTECO. </div>
<div class='q'>
<span class="verse" id="PS26_7">7&#160;</span>Nepa nihuicas huicatl para nimitzhueyitlalis huan niteyolmelahuas nochi tlen yejyectzi tlen ta tijchijtoc. </div>
<div class='q'>
<span class="verse" id="PS26_8">8&#160;</span>Tlahuel niquicnelía mochaj campa tiitztoc, TOTECO, </div>
<div class='q'>campa monextía motlatlanex. </div>
<div class='q'>
<span class="verse" id="PS26_9">9&#160;</span>Amo xinechchihuili queja tiquinchihuilía tlajtlacolchihuani huan temictiani. </div>
<div class='q'>
<span class="verse" id="PS26_10">10&#160;</span>Inijuanti quisencahuaj quejatza huelis tetlacuijcuilise. </div>
<div class='q'>Quipiyaj ininma temitoc ica tomi tlen tlaixtaca tlainantoque. </div>
<div class='q'>
<span class="verse" id="PS26_11">11&#160;</span>Pero na ninemi xitlahuac. </div>
<div class='q'>Xijpiya hueyi moyolo noca na, </div>
<div class='q'>huan xinechmaquixti. </div>
<div class='q'>
<span class="verse" id="PS26_12">12&#160;</span>Ipampa ta, cuali niijcatoc, </div>
<div class='q'>huan ax tinechcahuilijtoc ma nihuetzi. </div>
<div class='q'>Tlamiyacapa, TOTECO, nimitzhueyichihuas.  </div>
<div class='psalmlabel' id='PS27_0'> 27</div>
<div class='s'>TOTECO nechtlahuilía huan nechmaquixtía </div>
<div class='q'>
<span class="verse" id="PS27_1">1&#160;</span>TOTECO nechtlahuilía huan nechmaquixtía. </div>
<div class='q'>¿Ajqueya ma niquimacasis? </div>
<div class='q'>TOTECO yajaya nochicahualis, </div>
<div class='q'>huan na niitztoc imaco. </div>
<div class='q'>Axaca niquimacasis. </div>
<div class='q'>
<span class="verse" id="PS27_2">2&#160;</span>Quema ax cuajcualme quinequise nechtehuise huan quinequise nechmictise, </div>
<div class='q'>motepotlamise huan huetzise. </div>
<div class='q'>
<span class="verse" id="PS27_3">3&#160;</span>Yonque nochi isoldados se hueyi tlali motlalanase noixtla, </div>
<div class='q'>ax niyolmajmahuis. </div>
<div class='q'>Yonque nechtehuise, </div>
<div class='q'>na nimotemachijtos ipan TOTECO pampa yajaya itztoc nohuaya. </div>
<div class='q'>
<span class="verse" id="PS27_4">4&#160;</span>San se tlamantli nijtlajtlanijtoc TOTECO. </div>
<div class='q'>San se tlamantli nijnequi. </div>
<div class='q'>Nijnequi niitztos ipan ichaj TOTECO nochi tonali. </div>
<div class='q'>Nijnequi nijhueyichihuas nepa huan nimopaquilismacas ica nochi ihueyitilis huan itlatlanex. </div>
<div class='q'>Quena, ipan ichaj nijtemos tlen ya ipaquilis. </div>
<div class='q'>
<span class="verse" id="PS27_5">5&#160;</span>Quema ajsis tonali tlen ax cuali, </div>
<div class='q'>TOTECO nechmocuitlahuis. </div>
<div class='q'>Nechtlatis ipan itiopancal campa más tlatzejtzeloltic, </div>
<div class='q'>huan teipa nechquetzas ipan se hueyi tetl para nechhueyitlalis. </div>
<div class='q'>
<span class="verse" id="PS27_6">6&#160;</span>Quena, nechhueyitlalis iniixtla nocualancaitacahua. </div>
<div class='q'>Yeca na nijtencahuas tlacajcahualistli ipan itiopacal, </div>
<div class='q'>huan nitzajtzis ica paquilistli. </div>
<div class='q'>Nihuicas huan nitlatzotzonas para nijpaquilismacas TOTECO. </div>
<div class='b'> &#160; </div>
<div class='q'>
<span class="verse" id="PS27_7">7&#160;</span>TOTECO, xinechtlacaquili pampa nimitznojnotza. </div>
<div class='q'>Xijpiya hueyi moyolo noca na, </div>
<div class='q'>huan xinechnanquili. </div>
<div class='q'>
<span class="verse" id="PS27_8">8&#160;</span>TOTECO, quema tinechilhuía: </div>
<div class='q'>“Xinechcamahuiqui”, </div>
<div class='q'>na nimitznanquilía: </div>
<div class='q'>“Nimitzcamahuiti”. </div>
<div class='q'>
<span class="verse" id="PS27_9">9&#160;</span>¡Amo xinechnenetlatili! </div>
<div class='q'>¡Amo xinechhuejcamajcahua pampa ticualantoc nohuaya! </div>
<div class='q'>San ta tlen tinechpalehuía, </div>
<div class='q'>noTeco Dios, ta tlen tinotemaquixtijca. </div>
<div class='q'>Amo xinechiyocacahua, niyon amo xinechcajtehua noselti. </div>
<div class='q'>
<span class="verse" id="PS27_10">10&#160;</span>Yonque notata huan nonana nechtlahuelcahuase, </div>
<div class='q'>TOTECO, ta nochipa tinechmocuitlahuis. </div>
<div class='q'>
<span class="verse" id="PS27_11">11&#160;</span>TOTECO, xinechnextili tlen tijnequi ma nijchihua. </div>
<div class='q'>Xinechyacana san ipan nopa ojtli cuali campa tijnequi ma ninejnemi, </div>
<div class='q'>pampa nocualancaitacahua nechyahualohuaj. </div>
<div class='q'>
<span class="verse" id="PS27_12">12&#160;</span>Amo xinechtemactili ininmaco queja inijuanti quinequij, </div>
<div class='q'>pampa noca na motlalantoque tlacame tlen istlacatij huan san quimatij tlen más fiero nechchihuilise. </div>
<div class='b'> &#160; </div>
<div class='q'>
<span class="verse" id="PS27_13">13&#160;</span>Pero na cuali nijmati TOTECO nechmanahuis, </div>
<div class='q'>huan sampa niquitas quejatza cuali iyolo nohuaya ipan ni tlaltepactli campa niitztoc. </div>
<div class='q'>
<span class="verse" id="PS27_14">14&#160;</span>Ximochiya ipan TOTECO. </div>
<div class='q'>Ximotemaca huan ximosemaca huan amo ximomajmati. </div>
<div class='q'>Quena, ximotemachi ipan TOTECO.  </div>
<div class='psalmlabel' id='PS28_0'> 28</div>
<div class='s'>Toteco quitlacaquilía quema timomaijtohuaj </div>
<div class='q'>
<span class="verse" id="PS28_1">1&#160;</span>TOTECO, tinotlamanahuijca. </div>
<div class='q'>San ipan ta nimotlatía. </div>
<div class='q'>Ta tlen nimitztzajtzilía xinechpalehuiqui. </div>
<div class='q'>Amo ximotlahuelnequi para tinechnanquilis, </div>
<div class='q'>pampa intla ax tinechnanquilis, </div>
<div class='q'>san nimotemacas para ma nechmictica. </div>
<div class='q'>
<span class="verse" id="PS28_2">2&#160;</span>Xijcaqui notlajtol quema nimitztlajtlanía tlapalehuili. </div>
<div class='q'>Xinechchihuili cuenta quema nimomatlalanas huan nijmelactlachilis mocaltiopa tlen tlahuel tlatzejtzeloltic. </div>
<div class='q'>
<span class="verse" id="PS28_3">3&#160;</span>Amo xinechtlatzacuilti ininhuaya tlacame tlen ax cuajcualme tlen san quichihuaj tlen ax monequi. </div>
<div class='q'>Inijuanti camatij yejyectzi ica sequinoc, </div>
<div class='q'>pero quipiyaj nochi tlen ax cuali ipan ininyolo. </div>
<div class='q'>
<span class="verse" id="PS28_4">4&#160;</span>Xiquincuepili nochi tlen ax cuali quichijtoque ica tlen ax cuali nojquiya. </div>
<div class='q'>Xiquintlaxtlahui ica tlen fiero san se queja fiero quinchihuilijtoque sequinoc. </div>
<div class='q'>
<span class="verse" id="PS28_5">5&#160;</span>TOTECO, inijuanti ax quichihuilíaj cuenta nochi tlen tijchijtoc, </div>
<div class='q'>huajca tiquintzontlamiltis huan ax quema tiquintlalanas sampa. </div>
<div class='q'>
<span class="verse" id="PS28_6">6&#160;</span>TOTECO, nimitzpaquilismacas pampa tijtlacaquilijtoc tlen nimitztlajtlanijtoc. </div>
<div class='q'>
<span class="verse" id="PS28_7">7&#160;</span>TOTECO, yajaya nochicahualis huan notlamanahuijca ica nochi tlen mahuilili. </div>
<div class='q'>Ipan ya nimoneltemachijtoc huan nechpalehuijtoc, </div>
<div class='q'>yeca ipan noyolo nijpiya miyac paquilistli. </div>
<div class='q'>Nihuicas huan nimitztlascamatis, TOTECO. </div>
<div class='q'>
<span class="verse" id="PS28_8">8&#160;</span>TOTECO, ta tiquinpixtoc momaco nochi motlacajhua. </div>
<div class='q'>Yeca san ipan ta motemachía motlanahuatijca tlen tijtlapejpenijtoc. </div>
<div class='q'>
<span class="verse" id="PS28_9">9&#160;</span>Xijmaquixti moaltepe, TOTECO. </div>
<div class='q'>Huan xiquintiochihua inijuanti tlen moaxcahua. </div>
<div class='q'>Xitechmocuitlahui queja se quinmocuitlahuía ipilborregojhua. </div>
<div class='q'>Xitechhuica momaco para nochipa.  </div>
<div class='psalmlabel' id='PS29_0'> 29</div>
<div class='s'>Se huicatl tlen ihueyitilis TOTECO </div>
<div class='q'>
<span class="verse" id="PS29_1">1&#160;</span>Xijhueyichihuaca TOTECO, </div>
<div class='q'>imojuanti inielhuicac ejcahua. </div>
<div class='q'>Xijhueyichihuaca TOTECO tlen quipiya hueyi ichicahualis huan itlatlanex. </div>
<div class='q'>
<span class="verse" id="PS29_2">2&#160;</span>Xijhueyichihuaca TOTECO ipampa ihueyitilis, </div>
<div class='q'>pampa ya nopa quinamiqui para yajaya tlen tlahuel hueyi. </div>
<div class='q'>Xijhueyichihuatij TOTECO tlen itztoc campa tlahuel tlayejyectzi huan tlatzejtzeloltic. </div>
<div class='q'>
<span class="verse" id="PS29_3">3&#160;</span>Quema TOTECO camati, </div>
<div class='q'>caquisti queja tlatomonilotl tlen chicahuac ipan hueyi atl. </div>
<div class='q'>Itos Toteco Dios tlen itztoc ipan elhuicac caquisti queja tlatomoni ipan elhuicac tlahuel chicahuac. </div>
<div class='q'>Quena, TOTECO itos monanquilía iixpa nopa hueyi atl ica nochi ihueyitilis. </div>
<div class='q'>
<span class="verse" id="PS29_4">4&#160;</span>Itos TOTECO quipiya chicahualistli. </div>
<div class='q'>Quena, itos quipiya tlahuel miyac chicahualistli. </div>
<div class='q'>
<span class="verse" id="PS29_5">5&#160;</span>Itos tlahuel temajmati huan quema TOTECO camati, </div>
<div class='q'>quichihua para ma ixtzayanica tiocuatini. </div>
<div class='q'>Quena, Toteco quintlapana nochi tiocuatini ipan tlali Líbano. </div>
<div class='q'>
<span class="verse" id="PS29_6">6&#160;</span>Quichihua ma huihuipicaca nochi cuatitlamitl ipan tlaltini Líbano huan Sirión. </div>
<div class='q'>Quinchihuilía nopa cuatini ma molinica queja piltorojtzitzi huan pilhuacaxtzitzi tlen huitontehuaj. </div>
<div class='q'>
<span class="verse" id="PS29_7">7&#160;</span>Quema TOTECO camati, </div>
<div class='q'>quimajcahua tlilelemectli. </div>
<div class='q'>
<span class="verse" id="PS29_8">8&#160;</span>Quema TOTECO camati, </div>
<div class='q'>huihuipica nochi huactoc tlali. </div>
<div class='q'>Quena, hasta quichihua para ma huihuipica nopa huactoc tlali Cades. </div>
<div class='q'>
<span class="verse" id="PS29_9">9&#160;</span>Quema TOTECO quiijtohua para oncas tlatomonilotl, </div>
<div class='q'>huajca quichihua ma ixtzayanica nopa ahua cuatini huan quicahua tlapepestic ipan cuatitlamitl. </div>
<div class='q'>Ipan ichaj nepa elhuicac nochi quihueyichihuaj huan quiijtohuaj: “Nelpano yejyectzi mohueyitilis.” </div>
<div class='q'>
<span class="verse" id="PS29_10">10&#160;</span>TOTECO tlanahuatiyaya quema oncac nopa tlahuel miyac atl tlen momanqui ipan nochi tlaltepactli. </div>
<div class='q'>Huan TOTECO noja tlanahuatía huan tlanahuatis para nochipa. </div>
<div class='q'>
<span class="verse" id="PS29_11">11&#160;</span>TOTECO quinmaca chicahualistli nochi itlacajhua. </div>
<div class='q'>Quena, TOTECO quintiochihua huan quinmaca tlasejseltili ipan ininyolo.  </div>
<div class='psalmlabel' id='PS30_0'> 30</div>
<div class='s'>Se huicatl para quitlascamati TOTECO </div>
<div class='q'>
<span class="verse" id="PS30_1">1&#160;</span>TOTECO, nimitzhueyitlalía pampa tinechtlalanqui tlen más tlatzintla. </div>
<div class='q'>Ax tiquincahuilijtoc nocualancaitacahua ma noca paquica. </div>
<div class='q'>
<span class="verse" id="PS30_2">2&#160;</span>TOTECO, nimitztlajtlani motlapalehuil para xinechchicahua quema nimococohuayaya, </div>
<div class='q'>huan ta tinechchicajqui. </div>
<div class='q'>
<span class="verse" id="PS30_3">3&#160;</span>TOTECO, tinechmanahui quema niitztoya para nimiquis. </div>
<div class='q'>Tinechmacac noyolis sampa, </div>
<div class='q'>huan yeca ax niitztoc ostoijtic. </div>
<div class='q'>
<span class="verse" id="PS30_4">4&#160;</span>TOTECO, nochi moaxcahua ma huicaca tiohuicatl moixtla. </div>
<div class='q'>Ma mitzhueyichihuaca ta tlen titlatzejtzeloltic. </div>
<div class='q'>
<span class="verse" id="PS30_5">5&#160;</span>TOTECO, quema ticualani, </div>
<div class='q'>san elis para se tlalochtli, </div>
<div class='q'>pero ipan nochi tonemilis titechnextilía para tijpiya hueyi moyolo tohuaya. </div>
<div class='q'>Yonque tojuanti quemantzi tichocaj ica tlayohua, </div>
<div class='q'>ica ijnaloc tijpiyaj paquilistli ipan ta. </div>
<div class='q'>
<span class="verse" id="PS30_6">6&#160;</span>Quema cuali niitztoya huan ax tleno nechpolohuayaya, </div>
<div class='q'>nimoilhui axaca huelis nechtlanis. </div>
<div class='q'>
<span class="verse" id="PS30_7">7&#160;</span>TOTECO, ica moteicnelilis titechquetztoya cuali queja se hueyi tepetl tlen axaca hueli quiolinis. </div>
<div class='q'>Pero teipa, timoixtlati ica na huan nimajmajcamiquiyaya. </div>
<div class='q'>
<span class="verse" id="PS30_8">8&#160;</span>Huan nimitznotzqui, TOTECO. </div>
<div class='q'>Nimitztzajtzili para xinechtlasojtla. </div>
<div class='q'>
<span class="verse" id="PS30_9">9&#160;</span>Pampa, TOTECO, intla tinechcahuilisquía ma nimiqui, </div>
<div class='q'>tlachque tijtlanisquía. </div>
<div class='q'>Ayoc huelisquía nimitzhueyichihuasquía iniixtla nohuampoyohua. </div>
<div class='q'>Toteco, intla nimiquis, nimocuepas tlali, </div>
<div class='q'>huan tlali ax huelis mitzhueyichihuas. </div>
<div class='q'>Mijcatzitzi ax huelise tepohuilise para ta nelía titemachtli. </div>
<div class='q'>
<span class="verse" id="PS30_10">10&#160;</span>Huajca, TOTECO, xinechtlacaquili huan xijpiya hueyi moyolo nohuaya. </div>
<div class='q'>TOTECO, ta xieli tinotlapalehuijca. </div>
<div class='q'>
<span class="verse" id="PS30_11">11&#160;</span>Tinechtlacaquilijtoc huan tinechquixtilijtoc nopa cuesoli. </div>
<div class='q'>Tinechmacatoc hueyi paquilistli. </div>
<div class='q'>Tinechquixtilijtoc nopa yoyomitl tlen nimoquentijtoya pampa nimocuesohuayaya. </div>
<div class='q'>Huan tinechquentijtoc se cuali yoyomitl tlen tenextilía para nijpiya paquilistli. </div>
<div class='q'>
<span class="verse" id="PS30_12">12&#160;</span>Yeca TOTECO, ax hueli nimocamatzacuas. </div>
<div class='q'>Nimitzhueyichihuas ica tiohuicatl huan nochipa nimitztlascamatis.  </div>
<div class='psalmlabel' id='PS31_0'> 31</div>
<div class='s'>Ma timotemachica miyac ipan Toteco </div>
<div class='q'>
<span class="verse" id="PS31_1">1&#160;</span>TOTECO, ipan ta nimotemachijtoc. </div>
<div class='q'>Ax quema xiquincahuili sequinoc ma nechpinahualtica. </div>
<div class='q'>Xinechmanahui ta tlen nochipa tijchihua tlen xitlahuac. </div>
<div class='q'>
<span class="verse" id="PS31_2">2&#160;</span>TOTECO, ximotzonpilo huan xinechtlacaquili. </div>
<div class='q'>Xinechmanahuiqui nimantzi. </div>
<div class='q'>Xinechcahuili ma nimotlati mopan ta. </div>
<div class='q'>Na niitztos momaco para tinechmanahuis. </div>
<div class='q'>
<span class="verse" id="PS31_3">3&#160;</span>Ipan ta nimotemachía para tinechpalehuis. </div>
<div class='q'>Quena, ipan ta niitztoc ica temachili. </div>
<div class='q'>Tinechyacantiyas para nochi ma mitzhueyitlalica más. </div>
<div class='q'>
<span class="verse" id="PS31_4">4&#160;</span>Ta tinotlamocuitlahuijca, </div>
<div class='q'>xinechmaquixti tlen ni tlaquetztli tlen nocualancaitacahua quitlatijtoque ipan noojhui para nechmasiltise. </div>
<div class='q'>
<span class="verse" id="PS31_5">5&#160;</span>Nimitzmactilía notonal momaco. </div>
<div class='q'>Xinechmanahui, TOTECO, ta tlen tieli nopa Dios tlen titemachtli. </div>
<div class='q'>
<span class="verse" id="PS31_6">6&#160;</span>Niquincocolía nochi tlen quinhueyichihuaj teteyome, </div>
<div class='q'>pampa teteyome ax tleno hueli quichihuaj. </div>
<div class='q'>Pero na nimotemachijtoc ipan ta, TOTECO. </div>
<div class='q'>
<span class="verse" id="PS31_7">7&#160;</span>Nijpiya miyac paquilistli pampa tinechicnelía. </div>
<div class='q'>Ta tiquitztoc nochi nocuesol, </div>
<div class='q'>tiquixmajtoc nochi tlen nopantitoc. </div>
<div class='q'>
<span class="verse" id="PS31_8">8&#160;</span>Amo xinechtemactili ininmaco nocualancaitacahua. </div>
<div class='q'>¡Axtle! Campa tinechquetzqui eli tlacualca huan temachtli. </div>
<div class='s'>David tlaijiyohuiyaya ica cocolistli huan ica icualancaitacahua </div>
<div class='q'>
<span class="verse" id="PS31_9">9&#160;</span>TOTECO, xinechtlasojtla pampa niitztoc ipan cuesoli. </div>
<div class='q'>Nisenchocatoc hasta nijmati tlantiyohuij noixtiyolhua. </div>
<div class='q'>Ipan noyolo huan notlacayo nijmati nitlamitlaijiyohuijtoc ica cuesoli. </div>
<div class='q'>
<span class="verse" id="PS31_10">10&#160;</span>Ni tlacuajcualocayotl nechtzontlamiltía pampa san cuesoli nijmati. </div>
<div class='q'>Sesen xihuitl tlen pano san niayijtía. </div>
<div class='q'>Ya tlantinemi nochicahualis ipampa notlajtlacolhua hasta ya nitlacayohuactinemi. </div>
<div class='q'>
<span class="verse" id="PS31_11">11&#160;</span>Nocualancaitacahua huan hasta nocalnechcahua nechijiyaj. </div>
<div class='q'>Tlen nechixmatij nechimacasij. </div>
<div class='q'>Tlen nechitaj ojtipa nechtlalcahuíaj. </div>
<div class='q'>
<span class="verse" id="PS31_12">12&#160;</span>Nochi tlacame nechilcajtoque queja ya nimictosquía. </div>
<div class='q'>Nechtlahuelcajtoque queja se chachapal tepalcatl ipan tlasoli. </div>
<div class='q'>
<span class="verse" id="PS31_13">13&#160;</span>Nijcaqui quejatza nocualancaitacahua nechistlacahuíaj. </div>
<div class='q'>Yeca nechitzquitoc se hueyi majmajtli huan nechmajmatía. </div>
<div class='q'>Inijuanti san sejco moijilhuíaj quejatza huelise nechmictise. </div>
<div class='q'>
<span class="verse" id="PS31_14">14&#160;</span>Pero TOTECO, na nimotemachía ipan ta huan niquijtohua: “¡Taja tinoDios!” </div>
<div class='q'>
<span class="verse" id="PS31_15">15&#160;</span>Sesen tonali tlen niitztoc momaco eltoc. </div>
<div class='q'>Xinechmanahui ininmaco nocualancaitacahua tlen nechtlaijiyohuiltijtinemij. </div>
<div class='q'>
<span class="verse" id="PS31_16">16&#160;</span>TOTECO, ma monextis moteicnelijcayo ipan moxayac quema tinechtlachilía na, </div>
<div class='q'>nimotlatequipanojca. </div>
<div class='q'>Xinechmaquixti pampa ta tinechsenicnelijtoc. </div>
<div class='q'>
<span class="verse" id="PS31_17">17&#160;</span>TOTECO, na nimitztemojtoc. </div>
<div class='q'>Amo xiquincahuili para ma nechpinahualtica. </div>
<div class='q'>Xiquinpinahualti tlacame tlen ax cuajcualme. </div>
<div class='q'>Quena, inijuanti mocamatzacuase quema tiquintzontlamiltis. </div>
<div class='q'>
<span class="verse" id="PS31_18">18&#160;</span>TOTECO, ayoc molinis ininnenepil inijuanti tlen istlacatij quema ya mictose. </div>
<div class='q'>Ayoc itztose inijuanti tlen mohueyimatij quema camatij para techtlaijilhuise tojuanti tlen tinemij xitlahuac moixpa. </div>
<div class='q'>Quena, xiquinmicti tlen mohueyitlalíaj huan techmahuispolohuaj. </div>
<div class='q'>
<span class="verse" id="PS31_19">19&#160;</span>Pero ta, nelía hueyi moyolo ica inijuanti tlen mitztlepanitaj huan tiquinmocuitlahuía. </div>
<div class='q'>Nelía cuali moteicnelilis tlen ticajcoctoc para tojuanti tlen timotemachijtoque ipan ta, </div>
<div class='q'>tojuanti tlen tlamiyacapa titematiltijtoque para san ta tihueli titechmanahuis. </div>
<div class='q'>
<span class="verse" id="PS31_20">20&#160;</span>TOTECO, ta techtlatía campa ixtacatzi tojuanti tlen timitztlepanitaj, </div>
<div class='q'>huan nepa ta timocahua tohuaya. </div>
<div class='q'>Yeca fiero tlacame ax huelij techajsise ica tlen quisencajtoque. </div>
<div class='q'>Quena, momaco titechtlatía huan axaca tlen techmahuispolohua hueli techajsis. </div>
<div class='q'>
<span class="verse" id="PS31_21">21&#160;</span>Nimitztlascamati, TOTECO, </div>
<div class='q'>pampa tijchijqui huejhueyi tlamantli para tinechnextilis moteicnelijcayo. </div>
<div class='q'>Ica temachili tinechyahualojtoc para tinechmanahuis tlen nocualancaitacahua. </div>
<div class='q'>
<span class="verse" id="PS31_22">22&#160;</span>TOTECO, nimoilhuijtiquisqui para tinechtlahuelcajtoya. </div>
<div class='q'>¡Pero ax neli! </div>
<div class='q'>Tijcajqui quema nimitztzajtzili xinechpalehuiqui, huan tinechnanquili. </div>
<div class='b'> &#160; </div>
<div class='q'>
<span class="verse" id="PS31_23">23&#160;</span>Nochi imojuanti tlen iniaxcahua TOTECO, </div>
<div class='q'>xiquicnelica pampa yajaya quinmocuitlahuía tlen itztoque temachme. </div>
<div class='q'>Pero ica tlacame tlen mohueyimatij, </div>
<div class='q'>TOTECO quintlaxtlahuía hasta ica itlapanca nochi tlen ax cuali quichijtoque. </div>
<div class='q'>
<span class="verse" id="PS31_24">24&#160;</span>Nochi imojuanti tlen inmotemachíaj ipan TOTECO, </div>
<div class='q'>xipaquica huan ximotemachica.  </div>
<div class='psalmlabel' id='PS32_0'> 32</div>
<div class='s'>Nelía paqui nopa tlacatl tlen TOTECO quitlapojpolhuijtoc </div>
<div class='q'>
<span class="verse" id="PS32_1">1&#160;</span>Nelía paqui nopa tlacatl tlen TOTECO quitlapojpolhuijtoc itlajtlacolhua huan quiixpolojtoc nochi itlaixpanolhua. </div>
<div class='q'>
<span class="verse" id="PS32_2">2&#160;</span>Quipiya paquilistli tlen ya quipohuilijtoc TOTECO itlajtlacolhua, </div>
<div class='q'>huan ayoc quitlajtlacoltía ica niyon se tlamantli. </div>
<div class='q'>Ipan iyolo ayoc mocajcayahua queja ax tleno quichijtoc. </div>
<div class='q'>
<span class="verse" id="PS32_3">3&#160;</span>Quema aya nijpohuilijtoya TOTECO queja nitlajtlacolchijtoya, </div>
<div class='q'>semilhuitl nitlaijiyohuiyaya hasta nijmatqui para tlantoya nochicahualis. </div>
<div class='q'>
<span class="verse" id="PS32_4">4&#160;</span>Tinechtlatzacuiltiyaya tonaya huan tlayohua. </div>
<div class='q'>Tinechtlatzacuilti hasta nijmatiyaya nicuahuaquiyaya queja soquiatl huaqui quema chicahuac tlatotoniya. </div>
<div class='q'>
<span class="verse" id="PS32_5">5&#160;</span>Pero teipa nimitzpohuili nochi notlajtlacolhua huan niyon se ax nijtlati. </div>
<div class='q'>Nimotemacac nimitzpohuilis nochi notlaixpanolhua huan ta, TOTECO, nochi tinechtlapojpolhui, </div>
<div class='q'>huan tinechquixtili nopa tlaeticayotl. </div>
<div class='q'>
<span class="verse" id="PS32_6">6&#160;</span>Monequi para nochi tlen moaxcahua mitztemose quema itztoque ipan cuesoli. </div>
<div class='q'>Monequi motemachise ipan ta, </div>
<div class='q'>huan yonque cuesoli momiyaquilis queja se atlajtli tlen chicahuac mixcuepa, </div>
<div class='q'>ax quinajsis. </div>
<div class='q'>
<span class="verse" id="PS32_7">7&#160;</span>TOTECO, ipan ta nimotemachía quema onca cuesoli, </div>
<div class='q'>huan ta tinechmocuitlahuía. </div>
<div class='q'>Tijchijtoc para sequinoc ma nechyahualoca, </div>
<div class='q'>huan inijuanti huicaj chicahuac para mitzhueyichihuase pampa tinechmanahuijtoc. </div>
<div class='b'> &#160; </div>
<div class='q'>
<span class="verse" id="PS32_8">8&#160;</span>TOTECO quiijtohua: </div>
<div class='q'>“Na nimitztlalnamictis huan nimitznextilis nopa ojtli tlen más cuali, </div>
<div class='q'>tlen monequi ipan timonejnemiltis. </div>
<div class='q'>Na nimitzconsejomacas huan nimitztlachilijtos. </div>
<div class='q'>
<span class="verse" id="PS32_9">9&#160;</span>Amo ximochihua queja se cahuayo, </div>
<div class='q'>o se mula tlen ax quipiya tlalnamiquistli, </div>
<div class='q'>tlen monequi tijtlalilis se tepos camachali ica se mecatl huan tijtilanas para ma mitzneltocas.” </div>
<div class='b'> &#160; </div>
<div class='q'>
<span class="verse" id="PS32_10">10&#160;</span>Ax cuajcualme quipantise miyac tlaijiyohuilistli, </div>
<div class='q'>pero tojuanti tlen timotemachíaj ipan TOTECO, </div>
<div class='q'>yajaya techyahualohua ica iteicnelilis. </div>
<div class='q'>
<span class="verse" id="PS32_11">11&#160;</span>Xipaquica ipan TOTECO, </div>
<div class='q'>imojuanti tlen initztoque xitlahuaque iixpa. </div>
<div class='q'>Imojuanti tlen inquineltoquilíaj, </div>
<div class='q'>xitzajtzica ica paquilistli ipampa tlen TOTECO quichijtoc.  </div>
<div class='psalmlabel' id='PS33_0'> 33</div>
<div class='s'>Se huicatl para quihueyichihuase TOTECO </div>
<div class='q'>
<span class="verse" id="PS33_1">1&#160;</span>Xihuicaca ica paquilistli para TOTECO imojuanti tlen initztoque xitlahuac iixpa. </div>
<div class='q'>Nelía yejyectzi para nochi tojuanti tlen tijchijtinemij tlen cuali ma tijhueyichihuaca. </div>
<div class='q'>
<span class="verse" id="PS33_2">2&#160;</span>Xitlatzotzonaca ica arpa para xijhueyichihuaca, TOTECO. </div>
<div class='q'>Xihuicaca iixpa huan xijpaquilismacaca ica tlatzotzonali tlen nesi queja guitarra. </div>
<div class='q'>
<span class="verse" id="PS33_3">3&#160;</span>Xijsencahuaca se huicatl tlen yancuic, </div>
<div class='q'>huan xijhuicatica TOTECO. </div>
<div class='q'>Xitlatzotzonaca cuali, </div>
<div class='q'>huan xitzajtzica ica paquilistli. </div>
<div class='q'>
<span class="verse" id="PS33_4">4&#160;</span>Pampa nelía xitlahuac nochi tlen quiijtohua TOTECO. </div>
<div class='q'>Nochi tlen quichihua tenextilía para temachtli. </div>
<div class='q'>
<span class="verse" id="PS33_5">5&#160;</span>TOTECO quipactía nochi tlen xitlahuac huan tlen melahuac. </div>
<div class='q'>Nochi tlen itztoque ipan tlaltepactli quiselíaj iteicnelilis TOTECO. </div>
<div class='q'>
<span class="verse" id="PS33_6">6&#160;</span>TOTECO tlanahuati ma onca elhuicactli huan mochijqui. </div>
<div class='q'>San camatqui huan mochijqui metztli, tonati huan nochi sitlalime. </div>
<div class='q'>
<span class="verse" id="PS33_7">7&#160;</span>Yajaya quisejcotili nochi atl tlen eltoc ipan hueyi atl. </div>
<div class='q'>Quiajcojqui nopa atl campa más tlahuejcatla. </div>
<div class='q'>
<span class="verse" id="PS33_8">8&#160;</span>Nochi intlaltepac ehuani xijhueyitlepanitaca TOTECO. </div>
<div class='q'>Quena, nochi tlen initztoque ipan ni tlaltepactli xiquimacasica. </div>
<div class='q'>
<span class="verse" id="PS33_9">9&#160;</span>Pampa nochi tlen yajaya quiijto, </div>
<div class='q'>ya nopa mochijqui. </div>
<div class='q'>Huan tlen yajaya tlanahuati ma eli, </div>
<div class='q'>ya nopa elqui. </div>
<div class='q'>
<span class="verse" id="PS33_10">10&#160;</span>TOTECO quinxolehuilía inintlalnamiquilis tlacame ipan campa hueli tlaltini para ma ax quichihuaca tlen fiero moilhuijtoque. </div>
<div class='q'>San tlailpitzas huan quincuapolos tlaltini para ax huelise quichihuase tlen fiero quisencajtoque quichihuase. </div>
<div class='q'>
<span class="verse" id="PS33_11">11&#160;</span>Pero tlen TOTECO moilhuijtoc quichihuas ax quema mopatlas. </div>
<div class='q'>Tlen ya quinequi, </div>
<div class='q'>ya nopa elis para nochipa. </div>
<div class='q'>
<span class="verse" id="PS33_12">12&#160;</span>Paquij tlacame ipan nopa tlali tlen motemachíaj ipan TOTECO. </div>
<div class='q'>Quena, nelía paquij nopa tlacame tlen TOTECO quintlapejpenijtoc para iaxcahua. </div>
<div class='q'>
<span class="verse" id="PS33_13">13&#160;</span>TOTECO tlen itztoc nepa elhuicac techhualtlachilijtoc nochi titlacame. </div>
<div class='q'>
<span class="verse" id="PS33_14">14&#160;</span>Hasta nepa ipan elhuicac TOTECO techtlachilijtoc tlen tiitztoque ipan ni tlaltepactli. </div>
<div class='q'>
<span class="verse" id="PS33_15">15&#160;</span>Yajaya TOTECO tlen techyolchijchijqui nochi titlaltepac ehuani huan techtlachilía nochi tlen tijchijtinemij. </div>
<div class='q'>
<span class="verse" id="PS33_16">16&#160;</span>Se hueyi tlanahuatijquetl ax tlatlani pampa quinpiya miyac isoldados. </div>
<div class='q'>Niyon se soldado tlen motemaca ax tlatlani pampa quipiya miyac fuerza. </div>
<div class='q'>
<span class="verse" id="PS33_17">17&#160;</span>Amo ximotemachi ipan se cahuayo para mitzmanahuis yonque nelía tetic. </div>
<div class='q'>San ica ifuerza ax hueli temanahuía. </div>
<div class='q'>
<span class="verse" id="PS33_18">18&#160;</span>Pero TOTECO, quena, yajaya nochipa techtlachilijtoc tojuanti tlen tiquimacasij tiquixpanose. </div>
<div class='q'>Techmocuitlahuía tlen timochiyaj ipan iteicnelilis. </div>
<div class='q'>
<span class="verse" id="PS33_19">19&#160;</span>Techmanahuía quema tiitztoque nechca miquistli. </div>
<div class='q'>Huan techtlamacas quema oncas mayantli para noja ma tiitztoca. </div>
<div class='q'>
<span class="verse" id="PS33_20">20&#160;</span>Tojuanti ipan toyoltzi timotemachíaj ipan TOTECO. </div>
<div class='q'>Yajaya techpalehuía huan techmanahuía ica tlen ax cuali. </div>
<div class='q'>
<span class="verse" id="PS33_21">21&#160;</span>Yeca ma tiyolpaquica ipan TOTECO, </div>
<div class='q'>pampa timoneltemachijtoque ipan yajaya tlen nelía tlatzejtzeloltic. </div>
<div class='b'> &#160; </div>
<div class='q'>
<span class="verse" id="PS33_22">22&#160;</span>TOTECO, xijpiya moyolo tohuaya, </div>
<div class='q'>pampa san ipan ta timochiyaj.  </div>
<div class='psalmlabel' id='PS34_0'> 34</div>
<div class='s'>TOTECO techmocuitlahuía huan techmanahuía </div>
<div class='q'>
<span class="verse" id="PS34_1">1&#160;</span>Nijtlascamatis TOTECO ajachica huan nochipa nijsenpaquilismacatos. </div>
<div class='q'>
<span class="verse" id="PS34_2">2&#160;</span>Nijhueyitlalis huan niquinilhuis nochi tlacame tlen yajaya nechchihuilijtoc. </div>
<div class='q'>Inijuanti tlen teicneltzitzi quicaquise huan paquise. </div>
<div class='q'>
<span class="verse" id="PS34_3">3&#160;</span>Ma tijhueyichihuaca huan ma tijhueyitlalica TOTECO san sejco. </div>
<div class='q'>
<span class="verse" id="PS34_4">4&#160;</span>Nijtzajtzili TOTECO ma nechpalehuiqui, </div>
<div class='q'>huan yajaya nechtlacaquili huan nechmanahui tlen nochi tlen nechmajmatiyaya. </div>
<div class='q'>
<span class="verse" id="PS34_5">5&#160;</span>Sequinoc tlen motemachíaj ipan Toteco ixcahuanij ica paquilistli nojquiya, </div>
<div class='q'>ipampa tlen yajaya quinchihuilijtoc. </div>
<div class='q'>Ax quema pinahuase. </div>
<div class='q'>
<span class="verse" id="PS34_6">6&#160;</span>Yonque nipilteicneltzi, </div>
<div class='q'>nijtzajtzili TOTECO, </div>
<div class='q'>huan yajaya nechmaquixti ica nochi tlamantli tlen nechcuesohuayaya. </div>
<div class='q'>
<span class="verse" id="PS34_7">7&#160;</span>Ielhuicac ejca TOTECO quinmocuitlahuía nochi tlen quiimacasij TOTECO, </div>
<div class='q'>huan yajaya quinmanahuía. </div>
<div class='q'>
<span class="verse" id="PS34_8">8&#160;</span>Xijyejyecoca TOTECO huan inquiitase para melahuac cuali iyolo tohuaya. </div>
<div class='q'>Hueyi paquilistli quipiyaj nochi tlacame tlen ipan ya motemachíaj. </div>
<div class='q'>
<span class="verse" id="PS34_9">9&#160;</span>Nochi imojuanti tlen iniaxcahua TOTECO, xiquimacasica, </div>
<div class='q'>pampa nochi tlen quitlepanitaj ax tleno quinpolohua. </div>
<div class='q'>
<span class="verse" id="PS34_10">10&#160;</span>Nopa tecuanime tlen más quipiyaj chicahualistli quemantzi mayantinemij huan ax quipantíaj tlen quicuase, </div>
<div class='q'>pero tlacame tlen quitemohuaj TOTECO quipiyase nochi tlen cuali. </div>
<div class='q'>
<span class="verse" id="PS34_11">11&#160;</span>Xihualaca noconehua, huan xinechtlacaquilica, </div>
<div class='q'>huan nimechmachtis quejatza monequi inquitlepanitase TOTECO, </div>
<div class='q'>huan inquiimacasise inquiixpanose. </div>
<div class='q'>
<span class="verse" id="PS34_12">12&#160;</span>¿Tijnequi tiitztos ica yejyectzi? </div>
<div class='q'>¿Tijnequi tihuejcahuas ipan ni tlaltepactli, </div>
<div class='q'>huan tiquitas tlen cuali? </div>
<div class='q'>
<span class="verse" id="PS34_13">13&#160;</span>Monequi xijmocuitlahuis monenepil para ax tiquinmahuispolos sequinoc ica istlacatili. </div>
<div class='q'>
<span class="verse" id="PS34_14">14&#160;</span>Ximoiyocatlali ica tlen ax cuali, </div>
<div class='q'>huan xijchihua san tlen xitlahuac. </div>
<div class='q'>Xijchihuaca tlen inhuelij para ma oncas tlasejseltili ininhuaya nochi tlacame. </div>
<div class='q'>Quena, ya nopa xijtemoca ica nochi imoyolo. </div>
<div class='q'>
<span class="verse" id="PS34_15">15&#160;</span>TOTECO quintlachilía tlen nemij xitlahuac iixpa, </div>
<div class='q'>huan san quichiya para quinmacas tlen quitlajtlanise. </div>
<div class='q'>
<span class="verse" id="PS34_16">16&#160;</span>Pero TOTECO sencualantoc ica inijuanti tlen quichihuaj tlen fiero. </div>
<div class='q'>Quintzontlamiltis para ma axaca quinilnamiquis ipan ni tlaltepactli. </div>
<div class='q'>
<span class="verse" id="PS34_17">17&#160;</span>Quema tlacame tlen itztoque xitlahuaque iixpa TOTECO quitzajtzilíaj, </div>
<div class='q'>yajaya quintlacaquilía. </div>
<div class='q'>Huan quinmanahuía tlen nochi inincuesolhua. </div>
<div class='q'>
<span class="verse" id="PS34_18">18&#160;</span>TOTECO itztoc ininnechca tlacame tlen mocuesohuaj. </div>
<div class='q'>Huan quinmaquixtía tlen mocuesohuaj ica inintlajtlacolhua. </div>
<div class='q'>
<span class="verse" id="PS34_19">19&#160;</span>Se tlacatl tlen itztoc xitlahuac iixpa TOTECO quipiya miyac cuesoli, </div>
<div class='q'>pero TOTECO quimanahuía ica nochi tlen ipanti. </div>
<div class='q'>
<span class="verse" id="PS34_20">20&#160;</span>Pampa TOTECO quimocuitlahuía para ax postequis niyon se iomiyo. </div>
<div class='q'>
<span class="verse" id="PS34_21">21&#160;</span>Se tlacatl tlen fiero iyolis miquis ipampa nopa tlamantli fiero tlen quichihua. </div>
<div class='q'>Quena, TOTECO quintlalilis tlatzacuiltili tlen quicocolíaj tlen cuali. </div>
<div class='q'>
<span class="verse" id="PS34_22">22&#160;</span>TOTECO quinmaquixtía itlatequipanojcahua. </div>
<div class='q'>Quena, quintlapojpolhuía itlacajhua tlen motemachíaj ipan ya.  </div>
<div class='psalmlabel' id='PS35_0'> 35</div>
<div class='s'>Se tlamaijtoli para TOTECO ma quimaquixti </div>
<div class='q'>
<span class="verse" id="PS35_1">1&#160;</span>TOTECO, xiquincamaijixnamiqui tlen noca cualanij. </div>
<div class='q'>Xiquintehui tlen quinequij nechtehuise. </div>
<div class='q'>
<span class="verse" id="PS35_2">2&#160;</span>Xijcui nochi motlatehuijca teposhua, </div>
<div class='q'>huan xiquintehui para tinechmanahuis. </div>
<div class='q'>
<span class="verse" id="PS35_3">3&#160;</span>Xijquixti mohacha tlen ica titlatehuía, </div>
<div class='q'>huan xiquinojtzacua tlen nechtepotztocatihualahuij. </div>
<div class='q'>Huan xinechilhui: </div>
<div class='q'>“Na nimitzmaquixtis.” </div>
<div class='b'> &#160; </div>
<div class='q'>
<span class="verse" id="PS35_4">4&#160;</span>Ma mopinahuaca huan ma mocuapoloca tlen nechtemohuaj para nechmictise. </div>
<div class='q'>Ma mocuepaca ininchaj ica pinahualistli tlen quinequij nechchihuilise tlen fiero. </div>
<div class='q'>
<span class="verse" id="PS35_5">5&#160;</span>Queja se ajacatl quihuica tlasoli, </div>
<div class='q'>ielhuicac ejca TOTECO ma quintotocatiyas tlen nechcocolíaj. </div>
<div class='q'>
<span class="verse" id="PS35_6">6&#160;</span>Ma onca tzintlayohuilotl ipan iniojhui. </div>
<div class='q'>Ma tlaxixitlacas campa nemij para ma huetzica, </div>
<div class='q'>huan ielhuicac ejca Toteco ma quintepotztocatiyas para quinmictis. </div>
<div class='q'>
<span class="verse" id="PS35_7">7&#160;</span>Pampa yonque ax tleno nijchijtoya, </div>
<div class='q'>quitlalijque se tlaquetztli para nechmasiltise. </div>
<div class='q'>Quixajque se tlacoyoctli para ipan ma nihuetzi. </div>
<div class='q'>
<span class="verse" id="PS35_8">8&#160;</span>Ma quintlalochajsi se hueyi cuesoli. </div>
<div class='q'>Ma masica ipan nopa tlaquetztli tlen inijuanti quitlalijque huan ma motzontlamiltica. </div>
<div class='q'>
<span class="verse" id="PS35_9">9&#160;</span>Huajca quena, na nipaquis ipan TOTECO. </div>
<div class='q'>Nijpiyas paquilistli pampa TOTECO nechmaquixtijtos. </div>
<div class='q'>
<span class="verse" id="PS35_10">10&#160;</span>Ica nochi noyolo niquijtos: </div>
<div class='q'>“Axaca seyoc queja ta, TOTECO. </div>
<div class='q'>Tiquinmocuitlahuía tlen ax quipiyaj fuerza para tlacame tlen tetique ax huelis quinajsise. </div>
<div class='q'>Quena, tiquinmanahuía tlen teicneltzitzi huan tlen ax quipiyaj tlen inintechmonequi. </div>
<div class='q'>Tiquinmanahuía ininmaco tlen quinequij quintlacuijcuilise.” </div>
<div class='q'>
<span class="verse" id="PS35_11">11&#160;</span>Motlalanaj tlacame tlen ax cuajcualme huan nechcocolíaj. </div>
<div class='q'>Inijuanti tlatestigojquetzaj tlen ax neli, </div>
<div class='q'>huan nechtlaijilhuíaj ica tlamantli tlen ax nijmati. </div>
<div class='q'>
<span class="verse" id="PS35_12">12&#160;</span>Nechtlaxtlahuíaj ica tlen ax cuali, </div>
<div class='q'>yonque nelcuali niquinchihuilijtoc. </div>
<div class='q'>San quinequij nechcuesolmacase. </div>
<div class='q'>
<span class="verse" id="PS35_13">13&#160;</span>Pero quema inijuanti mococojque, </div>
<div class='q'>nimocueso ininhuaya huan nimoyoyonti ica nopa fiero yoyomitl para nochi quimatise nimocuesohuayaya ininhuaya. </div>
<div class='q'>Hasta nimosajqui ininpampa inijuanti para nijtlajtlanis TOTECO ma quinchicahua. </div>
<div class='q'>Pero TOTECO ax quicajqui tlen niquilhui. </div>
<div class='q'>
<span class="verse" id="PS35_14">14&#160;</span>Nimocuesojtinemiyaya queja se tlamantli fiero ipantitosquía se nohuampo o se noicni. </div>
<div class='q'>Nimocueso huan nichocatinemiyaya queja mictosquía nonana. </div>
<div class='q'>
<span class="verse" id="PS35_15">15&#160;</span>Pero quema na nechajsic cuesoli, inijuanti pajque. </div>
<div class='q'>Quema nimotepotlami huan nihuetzqui, </div>
<div class='q'>inijuanti mosentilijque huan nechhuetzquilijque. </div>
<div class='q'>Tlacame tlen ax cuajcualme huan tlen nechixmatiyayaj nechijilnamiquiyayaj huan nechmaquiliyayaj yonque ax tleno nijchijtoya. </div>
<div class='q'>
<span class="verse" id="PS35_16">16&#160;</span>Queja tlacame tlen ax cuajcualme quihuetzquilíaj tlen hueli, </div>
<div class='q'>inijuanti noca pajque huan motlancochhuehuechotzque noixtla ica cualantli. </div>
<div class='b'> &#160; </div>
<div class='q'>
<span class="verse" id="PS35_17">17&#160;</span>TOTECO, ¿hasta quema noja san tijtlachilijtos nochi ni tlamantli? </div>
<div class='q'>Xinechmanahui para ax nechmictise, </div>
<div class='q'>pampa san setzi noyolis. </div>
<div class='q'>Xinechmaquixti tlen ni tlacame tlen mochihuaj queja tecuanime tlen quinequij nechhuejhuelose. </div>
<div class='q'>
<span class="verse" id="PS35_18">18&#160;</span>Huan nimitztlascamatis tlamiyacapa ipan tlasentilistli. </div>
<div class='q'>Iniixtla nochi nopa miyac motlacajhua nimitzpaquilismacas. </div>
<div class='q'>
<span class="verse" id="PS35_19">19&#160;</span>Amo xiquincahuili nocualancaitacahua tlen istlacatij ma noca paquica. </div>
<div class='q'>Amo xiquincahuili tlen nechcocolíaj ma moixijcopilica ica paquilistli noixtla pampa nimocuesohua. </div>
<div class='q'>
<span class="verse" id="PS35_20">20&#160;</span>Inijuanti ax tenotzaj ica cuali. </div>
<div class='q'>San moilhuíaj quejatza huelis quincajcayahuase tlacame tlen itztoque ica yejyectzi ipan ni tlali. </div>
<div class='q'>
<span class="verse" id="PS35_21">21&#160;</span>Nechtlaijilhuíaj huan quiijtohuaj: </div>
<div class='q'>“¡Xiquitaca tijnelitztoque tlen fiero quichijqui!” </div>
<div class='b'> &#160; </div>
<div class='q'>
<span class="verse" id="PS35_22">22&#160;</span>TOTECO, ta tiquitztoc tlen quichihuaj. </div>
<div class='q'>Amo san xiitzto huan ax tleno tijchihuas. </div>
<div class='q'>¡Amo xinechtlahuelcahua! </div>
<div class='q'>
<span class="verse" id="PS35_23">23&#160;</span>Ximotlalana huan xinechchihuili tlen xitlahuac huan melahuac. </div>
<div class='q'>Quena, TOTECO, xiisihui huan xinechmanahuiqui. </div>
<div class='q'>
<span class="verse" id="PS35_24">24&#160;</span>TinoTeco Dios, ta tlen ipa titetlajtolsencahua xitlahuac, </div>
<div class='q'>xitenextili para ax tleno nijchijtoc. </div>
<div class='q'>Amo xiquincahuili nocualancaitacahua ma noca huetzcaca. </div>
<div class='q'>
<span class="verse" id="PS35_25">25&#160;</span>Ma ax nopanti tlen inijuanti quinequij. </div>
<div class='q'>Ma ax quiijtoca nechixpolojtoque. </div>
<div class='q'>Amo xiquincahuili ma moilhuica para inijuanti nechtlantoque. </div>
<div class='q'>
<span class="verse" id="PS35_26">26&#160;</span>Xijchihua para inijuanti tlen noca paquij ipampa nocuesol ma mocuapoloca huan ma ayoc quimatica tlachque quichihuase. </div>
<div class='q'>Quena, xijcahua para inijuanti tlen moilhuíaj para más huejhueyi que na ma mopinahualtica huan ma ayoc aca quintlepanitas. </div>
<div class='q'>
<span class="verse" id="PS35_27">27&#160;</span>Pero ma huicaca ica paquilistli inijuanti tlen nechpalehuíaj. </div>
<div class='q'>Ma paquica inijuanti tlen quiitaj para nijchihua tlen xitlahuac. </div>
<div class='q'>Huan nochipa ma quiijtoca: </div>
<div class='q'>“Nelía hueyi TOTECO tlen quipactía quipalehuis David, </div>
<div class='q'>pampa yajaya quitequipanohua.” </div>
<div class='q'>
<span class="verse" id="PS35_28">28&#160;</span>Quena, xijtlacaquili tlen nimitztlajtlanía, </div>
<div class='q'>huan teipa nitepohuilis para nelía xitlahuac tlen tijchihua. </div>
<div class='q'>Quena, semilhuitl nimitzpaquilismacas.  </div>
<div class='psalmlabel' id='PS36_0'> 36</div>
<div class='s'>Inintlajtlacol tlacame huan iteicnelilis TOTECO </div>
<div class='q'>
<span class="verse" id="PS36_1">1&#160;</span>Nijpixtoc ipan noyolo tlen nijnequi niteyolmelahuas tlen inintlajtlacol ax cuajcualme. </div>
<div class='q'>Ax cuajcualme quiilcahuaj Toteco Dios huan ax quiimacasij. </div>
<div class='q'>
<span class="verse" id="PS36_2">2&#160;</span>Mohueyimatij ica ininselti hasta moilhuíaj yajaya ax hueli quichihuas cuenta nochi tlen fiero quichijtinemij, </div>
<div class='q'>huan yeca ax quintlatzacuiltis. </div>
<div class='q'>
<span class="verse" id="PS36_3">3&#160;</span>Quisa inincamaco senquistoc tlen fiero huan tlen ax melahuac. </div>
<div class='q'>Quipolojtoque inintlalnamiquilis, </div>
<div class='q'>huan ayoc quichihuaj tlen cuali. </div>
<div class='q'>
<span class="verse" id="PS36_4">4&#160;</span>Quema motecaj ipan inintlapech para cochise, </div>
<div class='q'>san quisencahuaj tlachque tlajtlacoli quichihuase. </div>
<div class='q'>Moneltlatzquilijtoque ipan iniojhui tlen fiero huan san tlen ax cuali quinequij. </div>
<div class='b'> &#160; </div>
<div class='q'>
<span class="verse" id="PS36_5">5&#160;</span>TOTECO, motlasojtlacayo quinajsi nochi tlacame huan onajsi hasta elhuicac huan hasta campa mixtli. </div>
<div class='q'>Nelía titemachtli. </div>
<div class='q'>
<span class="verse" id="PS36_6">6&#160;</span>Tiitztoc tlahuel tixitlahuac huan ax quema timopatla. </div>
<div class='q'>Tiitztoc temachtli queja nopa huejhueyi tepetini campa tlahuel tlahuejcapa. </div>
<div class='q'>Nelxitlahuac titetlajtolsencahua, </div>
<div class='q'>huan ax hueli tijmachilíaj motlanejnehuilis, </div>
<div class='q'>pampa eltoc queja nopa hueyi atl tlen onpano huejcatla. </div>
<div class='q'>¡TOTECO! Ta san se tiquinmocuitlahuía queja tlacame huan tecuanime. </div>
<div class='q'>
<span class="verse" id="PS36_7">7&#160;</span>Toteco Dios, nelía yejyectzi moteicnelilis tlen ax quema techcahua. </div>
<div class='q'>Yeca tlacame tlen quipiyaj tlanahuatili huan tlen teicneltzitzi monechcahuíaj campa ta para xiquinmanahui. </div>
<div class='q'>Quena, mochihuaj queja pilpiyotzitzi tlen calaquij ieltlapaltzala ininnana. </div>
<div class='q'>
<span class="verse" id="PS36_8">8&#160;</span>Tlacame tlen mitztemohuaj ixhuij cuali ica nopa tlatiochihualistli tlen tiquinmaca nepa mochaj. </div>
<div class='q'>Eltoc queja se hueyi tlacualistli tlen titechtencahuilía toixtla. </div>
<div class='q'>Titechcahuilía ma tiatlica ipan nopa atlajtli tlen temaca ajhuiyac atl. </div>
<div class='q'>Quena, nochi tlen tijtlajtlaníaj titechmaca. </div>
<div class='q'>
<span class="verse" id="PS36_9">9&#160;</span>Pampa ta titechmaca yolistli nochi tlen tiitztoque, </div>
<div class='q'>huan pampa titechmaca tlahuili, tojuanti tihuelij titlachiyaj. </div>
<div class='q'>
<span class="verse" id="PS36_10">10&#160;</span>Nimitztlajtlanía para mojmostla xitechicneli tojuanti tlen timitzixmatij. </div>
<div class='q'>Nochipa titechchihuilía tlen xitlahuac nochi tojuanti tlen ipan toyolo tijnequij tijchihuase tlen cuali. </div>
<div class='q'>
<span class="verse" id="PS36_11">11&#160;</span>Amo xijcahua para ma nopan moquejquetzaca inijuanti tlen mohueyimatij. </div>
<div class='q'>Niyon amo xiquincahuili ma nechtojtocaca ax cuajcualme. </div>
<div class='b'> &#160; </div>
<div class='q'>
<span class="verse" id="PS36_12">12&#160;</span>Se tonal niquijtos: </div>
<div class='q'>¡Xiquitaca quejatza ama huetztoque nochi tlajtlacolchijca tlacame tlen mosisiníaj! </div>
<div class='q'>Toteco Dios quinhuetziltijtoc para ayoc huelise motlalanase.  </div>
<div class='psalmlabel' id='PS37_0'> 37</div>
<div class='s'>Iniojhui cuajcualme huan ax cuajcualme </div>
<div class='q'>
<span class="verse" id="PS37_1">1&#160;</span>Amo ximocueso ica ax cuajcualme. </div>
<div class='q'>Niyon amo xiquixtoca tlen quipiyaj tlacame tlen quichihuaj tlen ax monequi. </div>
<div class='q'>
<span class="verse" id="PS37_2">2&#160;</span>Pampa nimantzi huetzise queja cuapachtli quema quitzontequij. </div>
<div class='q'>Huan polihuise queja xihuitl tlen huaqui. </div>
<div class='q'>
<span class="verse" id="PS37_3">3&#160;</span>Ximotemachi ipan TOTECO huan xijchihua tlen cuali. </div>
<div class='q'>Queja nopa tipajcaitztos ipan motlal huan ax tleno mitzpolos. </div>
<div class='q'>
<span class="verse" id="PS37_4">4&#160;</span>Ximohuampochihua ihuaya TOTECO, </div>
<div class='q'>huan yajaya mitzmacas tlen moyolo quinequi. </div>
<div class='q'>
<span class="verse" id="PS37_5">5&#160;</span>Xijcahuili TOTECO ma mitznextili campa tinemis. </div>
<div class='q'>Ximotemachi ipan ya, huan yajaya quichihuas. </div>
<div class='q'>
<span class="verse" id="PS37_6">6&#160;</span>Quipannextis tlen xitlahuac tijchihua. </div>
<div class='q'>Quena, quichihuas para nochi ma quiitaca motlalnamiquilis queja nochi quiitaj quema tlahuía tonati ipan tlajcotona. </div>
<div class='q'>
<span class="verse" id="PS37_7">7&#160;</span>Xijpiya moyolo quema tiitztoc iixpa TOTECO. </div>
<div class='q'>Amo ximolini. </div>
<div class='q'>Xijchiya para yajaya quichihuas tlen moilhuijtoc quichihuas. </div>
<div class='q'>Amo xicualani ininhuaya tlen quipiyaj nochi tlen quinequij ama. </div>
<div class='q'>Amo xiquinchihuili cuenta inijuanti tlen quichijtinemij sesen tlamantli tlen fiero quisencajtoque. </div>
<div class='q'>
<span class="verse" id="PS37_8">8&#160;</span>Amo ximocualancamaca. </div>
<div class='q'>Xijtlalcahui cualantli, </div>
<div class='q'>pampa cualantli noja más hueyi mochihuas huan mitzcocos. </div>
<div class='q'>
<span class="verse" id="PS37_9">9&#160;</span>TOTECO quintzontlamiltis tlen mosisiníaj, </div>
<div class='q'>pero tlen motemachíaj ipan ya quintiochihuas huan moaxcatise nopa tlali. </div>
<div class='q'>
<span class="verse" id="PS37_10">10&#160;</span>Ayoc huejcahuas noja itztose ax cuajcualme, </div>
<div class='q'>teipa yonque titlachiyas campa itztoyaj, </div>
<div class='q'>ax quema sampa tiquinpantis. </div>
<div class='q'>
<span class="verse" id="PS37_11">11&#160;</span>Pero tlacame tlen moicnonequij iixpa Toteco itztose ipan nopa cuali tlali huan tlahuel paquise, </div>
<div class='q'>pampa yajaya quintiochihuas hasta mocahuas. </div>
<div class='q'>
<span class="verse" id="PS37_12">12&#160;</span>Tlacame tlen quicocolíaj Toteco mosenilhuijtoque tlachque fiero tlamantli huelis quinchihuilise inijuanti tlen xitlahuac nemij. </div>
<div class='q'>Quintlachilíaj ica cualantli huan motlanhuehuechotzaj iniixpa. </div>
<div class='q'>
<span class="verse" id="PS37_13">13&#160;</span>Pero Toteco quinhuetzquilía nopa tlacame, </div>
<div class='q'>pampa quimati para monechcahuía nopa hora quema quintzontlamiltis. </div>
<div class='q'>
<span class="verse" id="PS37_14">14&#160;</span>Tlacame tlen quicocolíaj Toteco quicopinaj ininmachete para quinmajcahuilise tlen teicneltzitzi. </div>
<div class='q'>Quihuitolohuaj inincuahuitol huan quinmelactlachilíaj tlen moicnonequij iixpa Toteco. </div>
<div class='q'>Quena, quinchiyaj para quinmictise tlen xitlahuac monejnemiltíaj. </div>
<div class='q'>
<span class="verse" id="PS37_15">15&#160;</span>Pero tlen inijuanti ininmachete calaquis ipan ininyolo, </div>
<div class='q'>huan inincuahuitolhua pojpostequis huan cuechtic elis. </div>
<div class='q'>
<span class="verse" id="PS37_16">16&#160;</span>Más cuali nopa quentzi tlen quipiya se cuali tlacatl huan ax queja imiyaca nochi tlamantli pajpatiyo tlen quipiyaj tlajtlacolchihuani. </div>
<div class='q'>
<span class="verse" id="PS37_17">17&#160;</span>Pampa TOTECO quinquixtilis ininchicahualis tlen ax itztoque tlapajpacme iixpa, </div>
<div class='q'>pero quinfuerzajmacas tlen monejnemiltíaj cuali iixpa. </div>
<div class='q'>
<span class="verse" id="PS37_18">18&#160;</span>Mojmostla TOTECO quitlachilía tlen quichihuaj tlacame tlen itztoque xitlahuaque iixpa, </div>
<div class='q'>huan nopa tlali tlen quinmacas para iniaxca huejcahuas para nochipa. </div>
<div class='q'>
<span class="verse" id="PS37_19">19&#160;</span>Quema ajsis tonali tlen ax cuali, </div>
<div class='q'>quinmocuitlahuis para ax más tlaijiyohuise. </div>
<div class='q'>Quema oncas mayantli, quinmacas tlen quicuase hasta mocahuas. </div>
<div class='q'>
<span class="verse" id="PS37_20">20&#160;</span>Pero ax cuajcualme miquise. </div>
<div class='q'>Quena, queja huaquij nopa yejyectzitzi xochitl sacapetlaixco huan ayoc nesi ininyejyejca, </div>
<div class='q'>nojquiya polihuise icualancaitacahua TOTECO. </div>
<div class='q'>Quena, polihuise queja poctli tlen quisa huan ayoc nesi. </div>
<div class='q'>
<span class="verse" id="PS37_21">21&#160;</span>Se tlacatl tlen ax cuali iyolo motlanehui se tlamantli huan ayoc quicuepa. </div>
<div class='q'>Pero tlacame tlen cuajcualme quipiyaj hueyi ininyolo huan temacaj hasta mocahua. </div>
<div class='q'>
<span class="verse" id="PS37_22">22&#160;</span>Tlen TOTECO quintiochihua quiselise nopa tlali tlen yajaya quinmacas, </div>
<div class='q'>pero tlen TOTECO quintelchihua quintzontlamiltis. </div>
<div class='q'>
<span class="verse" id="PS37_23">23&#160;</span>TOTECO quichihua ma eli temachtli sesen paso ipan iyolis se cuali tlacatl, </div>
<div class='q'>huan nopa tlacatl paqui miyac pampa nemi cuali. </div>
<div class='q'>
<span class="verse" id="PS37_24">24&#160;</span>Yonque huetzis nopa cuali tlacatl, ax mocahuas nepa huetztoc, </div>
<div class='q'>pampa TOTECO quitlalanas ica ima. </div>
<div class='q'>
<span class="verse" id="PS37_25">25&#160;</span>Na nojquiya nitelpocatixtoya huan ama ya nihuehuentzi, </div>
<div class='q'>pero ax quema niquitac TOTECO quitlahuelcahua se tlacatl tlen itztoc xitlahuac iixpa. </div>
<div class='q'>Niyon iconehua se cuali tlacatl ax niquinitztoc intla motlaejehuíaj para ica panose. </div>
<div class='q'>
<span class="verse" id="PS37_26">26&#160;</span>Mojmostla se cuali tlacatl quintlasojtla sequinoc huan quintlanejtía tlen monequi. </div>
<div class='q'>Iconehua se cuali tlacatl tepalehuíaj. </div>
<div class='q'>
<span class="verse" id="PS37_27">27&#160;</span>Huajca intla tijnequi tiitztos para nochipa, </div>
<div class='q'>xijtlalcahui tlajtlacoli huan xijchihua san tlen cuali. </div>
<div class='q'>
<span class="verse" id="PS37_28">28&#160;</span>Pampa TOTECO quipactía tlen xitlahuac huan ax quema quinhuejcamajcahuas iaxcahua tlen itztoque temachme. </div>
<div class='q'>¡Axtle! Techmocuitlahuis para nochipa. </div>
<div class='q'>Pero quintzontlamiltis nochi tlacame tlen ax cuajcualme, </div>
<div class='q'>huan ax quincahuilis niyon se iniixhui. </div>
<div class='q'>
<span class="verse" id="PS37_29">29&#160;</span>Tlacame tlen itztoque xitlahuaque iixpa TOTECO moaxcatise nopa tlali tlen yajaya quinmacas, </div>
<div class='q'>huan nepa itztose para nochipa. </div>
<div class='q'>
<span class="verse" id="PS37_30">30&#160;</span>Se tlacatl tlen itztoc cuali iixpa Toteco camati ica tlalnamiquilistli huan quiijtohua tlen xitlahuac. </div>
<div class='q'>
<span class="verse" id="PS37_31">31&#160;</span>Quipiya Itlajtol Toteco Dios ipan iyolo, </div>
<div class='q'>huan yeca ax huetzis ipan tlajtlacoli. </div>
<div class='q'>
<span class="verse" id="PS37_32">32&#160;</span>Tlacame tlen quicocolíaj Toteco Dios quintlachilíaj tlacame tlen monejnemiltíaj xitlahuac. </div>
<div class='q'>Quitemohuaj quejatza huelis quinteilhuise para ma quinmictica. </div>
<div class='q'>
<span class="verse" id="PS37_33">33&#160;</span>Pero TOTECO ax quincahuas para cuali tlacame ma mocahuaca ininmaco inincualancaitacahua. </div>
<div class='q'>Quema ajsise iixpa se juez, </div>
<div class='q'>ax quincahuas ma quintlatzacuiltica tlen cuajcualme ica se tlamantli tlen ax quichijtoque. </div>
<div class='q'>
<span class="verse" id="PS37_34">34&#160;</span>Ximotemachi ipan TOTECO huan xijchihua tlen yajaya quinequi, </div>
<div class='q'>pampa yajaya mitzhuejcapantlalis huan mitzmacas nopa tlali. </div>
<div class='q'>Huan tiquitas queja quintzontlamiltis tlen quinpactía tlajtlacolchihuase. </div>
<div class='q'>
<span class="verse" id="PS37_35">35&#160;</span>Pampa na niquinitztoc tlacame tlen quicocolíaj Toteco, </div>
<div class='q'>inijuanti mohueyimatij huan temajmatíaj. </div>
<div class='q'>Pampa quipiyaj chicahualistli queja se cuahuitl hueyi huan xajcaltic. </div>
<div class='q'>
<span class="verse" id="PS37_36">36&#160;</span>Pero panoc se ome tonal tlantiyajque huan ayoc niquinitac campa itztoyaj. </div>
<div class='q'>Huan yonque niquintemo, ayoc niquinpanti. </div>
<div class='q'>
<span class="verse" id="PS37_37">37&#160;</span>Pero xijtlachili queja monejnemiltía se tlacatl tlen itztoc xitlahuac iixpa TOTECO, </div>
<div class='q'>yajaya tlen axaca hueli quiteilhuis. </div>
<div class='q'>Nopa tlacatl quipiyas tlasehuilistli huan itztos ica yejyectzi para nochipa. </div>
<div class='q'>
<span class="verse" id="PS37_38">38&#160;</span>Pero TOTECO ica se huelta quintlamitzontlamiltis inijuanti tlen ax quitlepanitaj. </div>
<div class='q'>Huan ax quicajtehuase niyon se iniixhui. </div>
<div class='q'>
<span class="verse" id="PS37_39">39&#160;</span>TOTECO quinmaquixtía tlen itztoque xitlahuaque iixpa. </div>
<div class='q'>Quinfuerzajmaca quema huala tlaohuijcayotl. </div>
<div class='q'>
<span class="verse" id="PS37_40">40&#160;</span>TOTECO quinpalehuía huan quinmanahuía tlen cuajcualme. </div>
<div class='q'>Quinmanahuía ininmaco tlacame tlen quicocolíaj huan quinmaquixtía, </div>
<div class='q'>pampa inijuanti mochixtoque ipan ya.  </div>
<div class='psalmlabel' id='PS38_0'> 38</div>
<div class='s'>Itlamaijtol David quema tlajtlacolchijtoya </div>
<div class='q'>
<span class="verse" id="PS38_1">1&#160;</span>TOTECO, amo xinechtlaijiyohuilti quema ticualani. </div>
<div class='q'>Huan amo xinechtlatzacuilti ica mohueyicualancayo. </div>
<div class='q'>
<span class="verse" id="PS38_2">2&#160;</span>Miyac nechcocohua tlen ax cuali nijchijtoc. </div>
<div class='q'>Eltoc queja nochi mocuatlaminhua calactoc ipan na. </div>
<div class='q'>Quena, eltoc queja tinechajsitoc, </div>
<div class='q'>pampa nijmati ticualani nohuaya. </div>
<div class='q'>
<span class="verse" id="PS38_3">3&#160;</span>Huan pampa ticualani pampa nitlajtlacolchijtoc, </div>
<div class='q'>nijmati queja nochi notlacayo mococohua. </div>
<div class='q'>Niyon se noomiyo ax cuali eltoc. </div>
<div class='q'>
<span class="verse" id="PS38_4">4&#160;</span>Nochi notlajtlacolhua nopan huetztoc. </div>
<div class='q'>Eltoc queja nimisahuisquía campa miyac atl. </div>
<div class='q'>Notlajtlacolhua eltoc queja se tlamamali tlahuel etic tlen ax hueli niquijiyohuía. </div>
<div class='q'>
<span class="verse" id="PS38_5">5&#160;</span>Palani notlacayo pampa nijchijqui se huihuiyotl. </div>
<div class='q'>Mijyotíaj nococohua. </div>
<div class='q'>
<span class="verse" id="PS38_6">6&#160;</span>Nicuitlapanhuitoltic huan ax hueli nijtlalana notzonteco. </div>
<div class='q'>Semilhuitl nichocatinemi ipampa tlen nijchijtoc. </div>
<div class='q'>
<span class="verse" id="PS38_7">7&#160;</span>Nochi notlacayo tliquisa. </div>
<div class='q'>Huan ya tlantinemi nochicahualis ipampa notlajtlacol. </div>
<div class='q'>
<span class="verse" id="PS38_8">8&#160;</span>Nimomati queja nitlatejtetzontli. </div>
<div class='q'>Niyon quentzi fuerza ax nijpiya. </div>
<div class='q'>Nelía niayijtía ipan noyolo. </div>
<div class='q'>
<span class="verse" id="PS38_9">9&#160;</span>NoTeco, ta tijmati queja nijnequi sampa niitztos cuali moixpa. </div>
<div class='q'>Nochi tlen nimoilhuía nempa nesi moixpa. </div>
<div class='q'>Ax tleno hueli nimitztlatilía. </div>
<div class='q'>
<span class="verse" id="PS38_10">10&#160;</span>Noyolo nelhuihuipica, </div>
<div class='q'>huan ya tlantinemi nochicahualis. </div>
<div class='q'>Ayoc hueli nitlachiya cuali. </div>
<div class='q'>
<span class="verse" id="PS38_11">11&#160;</span>Nonelhuampoyohua huan noteixmatcahua san nechhuejcaitaj, pampa quiijiyaj nococohua. </div>
<div class='q'>
<span class="verse" id="PS38_12">12&#160;</span>Inijuanti tlen quinequij nechmictise quisencahuaj tlaquetztli para nechmasiltise. </div>
<div class='q'>Tlen quinequij nechcocose ajachica nechilhuíaj quejatza nechtzontlamiltise. </div>
<div class='q'>Semilhuitl quitemohuilíaj quejatza nechcajcayahuase. </div>
<div class='q'>
<span class="verse" id="PS38_13">13&#160;</span>Pero na nimochihua queja ax nijcaqui tlen quiijtohuaj. </div>
<div class='q'>Nimochihua queja se ninono huan ax nijtlapohua nocamac para niquinnanquilis. </div>
<div class='q'>
<span class="verse" id="PS38_14">14&#160;</span>Quena, na nimochihua queja ax nijcaqui inintlajtol, </div>
<div class='q'>huan ax tleno niquijtohua para ica nimomanahuis. </div>
<div class='q'>
<span class="verse" id="PS38_15">15&#160;</span>Pampa san ipan ta nimochiya, TOTECO, tinoDios. </div>
<div class='q'>Na nijcajtoc momaco para xiquinnanquili huan xinechmanahui. </div>
<div class='q'>
<span class="verse" id="PS38_16">16&#160;</span>San nimitztlajtlanía para amo xiquincahuili ma noca huetzcaca. </div>
<div class='q'>Amo xiquincahuili ma mohueyitlalica noixpa pampa nihuetzqui. </div>
<div class='q'>
<span class="verse" id="PS38_17">17&#160;</span>Nijmati nimiquis pampa tlacuajcualocayotl ax nechcahua niyon se tlalochtli. </div>
<div class='q'>
<span class="verse" id="PS38_18">18&#160;</span>TOTECO, nijnequi nimitzpannextilis nochi notlajtlacolhua, </div>
<div class='q'>pampa nelía nimocuesohua ica tlen nijchijtoc. </div>
<div class='q'>
<span class="verse" id="PS38_19">19&#160;</span>Nocualancaitacahua momiyaquilijtoque huan moyoltetilijtoque. </div>
<div class='q'>Miyac nechcocolíaj, yonque ax tleno niquinchihuilijtoc. </div>
<div class='q'>
<span class="verse" id="PS38_20">20&#160;</span>Yonque tlen cuali niquinchihuilijtoc, nechcuepilijtoque ica tlen fiero. </div>
<div class='q'>Nechcocolíaj pampa nijtoquilía tlen cuali. </div>
<div class='q'>
<span class="verse" id="PS38_21">21&#160;</span>NoTeco Dios, amo xinechcajtehua noselti. </div>
<div class='q'>Amo ximoiyocatlali ica na. </div>
<div class='q'>
<span class="verse" id="PS38_22">22&#160;</span>¡Toteco! Xihuala nimantzi xinechpalehuiqui, ta tinotemaquixtijca.  </div>
<div class='psalmlabel' id='PS39_0'> 39</div>
<div class='s'>Ax huejcahuas toyolis </div>
<div class='q'>
<span class="verse" id="PS39_1">1&#160;</span>Nimoilhuijtoya para nimomocuitlahuisquía miyac para ax nijchihuasquía tlen ax cuali. </div>
<div class='q'>Niquijtojtoya para nijmocuitlahuisquía nonenepil huan notlajtol para ax nitlajtlacolchihuas ica tlen niquijtohua. </div>
<div class='q'>Quena, ax tleno niquijtos quema niitztos iniixpa ax cuajcualme. </div>
<div class='q'>
<span class="verse" id="PS39_2">2&#160;</span>Huajca nimochijqui queja se ninono. </div>
<div class='q'>Ax tleno niquijtohuayaya, </div>
<div class='q'>niyon tlen cuali, niyon tlen ax cuali. </div>
<div class='q'>Huan pampa nicajcoctoya nochi tlen nijmatiyaya ipan noyolo, </div>
<div class='q'>noja más nitlaijiyohuiyaya. </div>
<div class='q'>
<span class="verse" id="PS39_3">3&#160;</span>Hasta nijmatiyaya queja noyolo tlatlayaya. </div>
<div class='q'>Huan quema san ya nopa nimosenilhuijtoya, </div>
<div class='q'>nijmatiyaya queja se tlitl lemeniyaya ipan noyolo. </div>
<div class='q'>Huajca ayoc niquijiyohui huan nicamatqui chicahuac, </div>
<div class='q'>huan niquilhui TOTECO: </div>
<div class='q'>
<span class="verse" id="PS39_4">4&#160;</span>“TOTECO, xinechnextili quesqui tonali niitztos huan quema nimiquis. </div>
<div class='q'>Nijmati nelquentzi tonali niyoltos nica. </div>
<div class='q'>
<span class="verse" id="PS39_5">5&#160;</span>Tinechmacatoc se yolistli tlen ax miyac xihuitl. </div>
<div class='q'>Huan nochi xihuitl tlen niyoltos elis san se tlalochtli moixpa, </div>
<div class='q'>pampa ta nochipa tiitztoc. </div>
<div class='q'>Nochi tlacame polijtehuaj nimantzi san queja ixpolihui iniijiyo quema tlaijiyotilanaj. </div>
<div class='q'>
<span class="verse" id="PS39_6">6&#160;</span>Nochi tlacame panotehuaj queja se ecahuilotl. </div>
<div class='q'>San tlapic nochi inintequi. </div>
<div class='q'>Yonque quimiyaquilíaj tlamantli tlen ipati, </div>
<div class='q'>ax quimatij ajqueya iaxca elis teipa. </div>
<div class='q'>
<span class="verse" id="PS39_7">7&#160;</span>Huajca, noTeco, ax tleno onca tlen ipan huelis nimotemachis. </div>
<div class='q'>Nimochiyas san ipan ta. </div>
<div class='q'>
<span class="verse" id="PS39_8">8&#160;</span>Xinechmaquixti tlen notlajtlacolhua. </div>
<div class='q'>Amo xiquincahuili tlacame tlen huihuitique ma noca paquica ica tlen nijchijtoc. </div>
<div class='q'>
<span class="verse" id="PS39_9">9&#160;</span>Nimocamatzacuas moixpa huan ayoc nimolinis ica tlen nopanti, pampa ta tinechtlatzacuiltía. </div>
<div class='q'>
<span class="verse" id="PS39_10">10&#160;</span>Pero noTeco, ayoc xinechtlatzacuilti. </div>
<div class='q'>Nijmati nimiquis pampa tinechpanajsitoc. </div>
<div class='q'>
<span class="verse" id="PS39_11">11&#160;</span>Quema se tlacatl tlajtlacolchihua, ta tijtlatzacuiltía. </div>
<div class='q'>Nopa tlamantli tlen más quiicnelía, </div>
<div class='q'>tiquixpolihuiltía queja mejtolime quitlamicualoltíaj toyoyo. </div>
<div class='q'>Niyon se tlacatl ax quipiya chicahualistli. </div>
<div class='q'>Nochi itztoque san queja se ajacatl tlen ica se tlalochtli panotehuaj. </div>
<div class='q'>
<span class="verse" id="PS39_12">12&#160;</span>NoTeco, xinechtlacaquili quema nimomaijtos. </div>
<div class='q'>Xinechtlacaquili quema nimitztzajtzilía. </div>
<div class='q'>Amo san xitlachixto quema nimochoquilía, xinechpalehuiqui. </div>
<div class='q'>Queja nochi nohuejcapan tatahua, san niitztos nica se tlalochtli. </div>
<div class='q'>Queja niehuasquía seyoc altepetl huan san nipanosquía, </div>
<div class='q'>ax nihuejcahuas nica. </div>
<div class='q'>
<span class="verse" id="PS39_13">13&#160;</span>Ayoc xinechtlatzacuilti. </div>
<div class='q'>Xinechcahuili sampa ma nijpiyas fuerza huan se quentzi paquilistli pampa se tonal nimiquis huan ayoc niitztos nica.”  </div>
<div class='psalmlabel' id='PS40_0'> 40</div>
<div class='s'>David quipaquilismaca TOTECO pampa quimanahui </div>
<div class='q'>
<span class="verse" id="PS40_1">1&#160;</span>Nijpixqui noyolo huan nimochixqui para TOTECO ma nechpalehuiqui. </div>
<div class='q'>Huan yaja, quena, moechcapano huan nechtlacaquili quema nijnojnotzayaya. </div>
<div class='q'>
<span class="verse" id="PS40_2">2&#160;</span>TOTECO nechtlalanqui quema nijmatiyaya niitztoya ipan se tlacoyoctli campa mahuilili. </div>
<div class='q'>Eltoya queja nimisahuijtinemiyaya ipan soqui atitla tlen huejcatla, </div>
<div class='q'>huan ayoc nijmatiyaya tlachque nijchihuas. </div>
<div class='q'>Pero TOTECO nechmaquixti tlen nopa cuesoli. </div>
<div class='q'>Quena, nechquetzqui ipan se hueyi tetl campa temachtli. </div>
<div class='q'>Huan teipa nechyacanqui ipan se cuali ojtli. </div>
<div class='q'>
<span class="verse" id="PS40_3">3&#160;</span>Huan teipa noTeco Dios nechmacac se huicatl yancuic, </div>
<div class='q'>se huicatl tlen ica ma nijpaquilismacas. </div>
<div class='q'>Miyac tlen quicaquise nochi tlen TOTECO nechchihuilijtoc, motemachise ipan ya. </div>
<div class='q'>
<span class="verse" id="PS40_4">4&#160;</span>Paqui nopa tlacatl tlen motemachía ipan TOTECO. </div>
<div class='q'>Huan ax motemachía ipan tlen mohueyimatij, </div>
<div class='q'>niyon ininpan tlen quinhueyichihuaj teteyome. </div>
<div class='b'> &#160; </div>
<div class='q'>
<span class="verse" id="PS40_5">5&#160;</span>TOTECO noDios, ta tinechchihuilijtoc miyac tlamantli tlen huejhueyi. </div>
<div class='q'>Axaca quiaxilis mohueyi chicahualis. </div>
<div class='q'>Ta nochipa tinechpixtoc ipan motlalnamiquilis. </div>
<div class='q'>Quena, tlahuel miyac tlamantli tlen yejyectzi tijsencajtoc tinechchihuilis. </div>
<div class='q'>Intla nijnequisquía niteyolmelahuas sesen tlamantli tlen tinechchihuilijtoc, </div>
<div class='q'>ax nihuelisquía. </div>
<div class='q'>Pampa nochi tlen cuali tinechchihuilijtoc quionpano tlen hueli nijpohua. </div>
<div class='q'>
<span class="verse" id="PS40_6">6&#160;</span>Ya nijmati nopa tlen más tijnequi para titlacame ma timitzmacaca. </div>
<div class='q'>Ax hueyi ipati moixpa nopa tlapiyalime huan sequinoc tlamantli tlacajcahualistli tlen tlacame mitzmacaj. </div>
<div class='q'>Ax hueyi ipati moixpa nopa tlacajcahualistli tlen tijtlatíaj moixpa ipampa totlajtlacolhua. </div>
<div class='q'>Tinechtlapohuilijtoc notlalnamiquilis para hueli nijmachilía tlen más tijnequi tlen tojuanti. </div>
<div class='q'>Tijnequi ma timotemacaca ipan ta. </div>
<div class='q'>Ya nopa, quena, hueyi ipati moixpa. </div>
<div class='q'>
<span class="verse" id="PS40_7">7&#160;</span>Yeca nimitzilhuijtoc: </div>
<div class='q'>“Nica niitztoc. </div>
<div class='q'>Ya nihuala queja ijcuilijtoc nijchihuasquía ipan motlajtol. </div>
<div class='q'>
<span class="verse" id="PS40_8">8&#160;</span>¡NoTeco Dios! </div>
<div class='q'>Nechpactía nijchihuas mopaquilis, </div>
<div class='q'>huan motlamachtil nijhuica ipan noyolo.” </div>
<div class='q'>
<span class="verse" id="PS40_9">9&#160;</span>Tlamiyacapa iniixtla motlacajhua niteyolmelajtoc para ta, TOTECO, </div>
<div class='q'>tiquinchihua tlacame xitlahuaque moixpa. </div>
<div class='q'>Cuali tijmati para ax san nicajcoctoc tlen nijmati. </div>
<div class='q'>
<span class="verse" id="PS40_10">10&#160;</span>Ax nijtlatijtoc nopa cuali tlajtoli ipan noyolo para axaca niquilhuis. </div>
<div class='q'>Nochi tlacame niquinyolmelahua para ta tiquinmaquixtis. </div>
<div class='q'>Nochipa nitematiltis para ta nelía titemachtli huan titepalehuía. </div>
<div class='q'>Nepa tlamiyacapa nitepohuilis para titetlasojtla huan ax timoyolpatla. </div>
<div class='q'>
<span class="verse" id="PS40_11">11&#160;</span>TOTECO, nijmati ax quema tijcahuas tinechtlasojtlas. </div>
<div class='q'>Nimochiya ipan moteicnelijcayo, </div>
<div class='q'>pampa ta nochipa tinechmocuitlahuis. </div>
<div class='q'>
<span class="verse" id="PS40_12">12&#160;</span>Miyac cuesoli nijpiya campa hueli. </div>
<div class='q'>Ax hueli nijpohua nochi. </div>
<div class='q'>Notlajtlacolhua nechtlantoc huan nichoca hasta ax hueli nitlachiya. </div>
<div class='q'>Notlajtlacolhua nelmiyac hasta quipano imiyaca notzoncal. </div>
<div class='q'>Tlantinemi noyolo huan nochicahualis. </div>
<div class='q'>
<span class="verse" id="PS40_13">13&#160;</span>TOTECO, xinechmanahuiqui. </div>
<div class='q'>Quena TOTECO, ximoisihuilti huan xinechpalehuiqui. </div>
<div class='q'>
<span class="verse" id="PS40_14">14&#160;</span>Ma mopinahualtica huan ma mocuapoloca tlen quinequij nechtzontlamiltise. </div>
<div class='q'>Xiquintojtocatinemi tlen nechcocolíaj huan tlahuel xiquinpinahualti. </div>
<div class='q'>
<span class="verse" id="PS40_15">15&#160;</span>Nochi tlen noca paquij ma huetzica. </div>
<div class='q'>Xiquincuepa san ica ininma. </div>
<div class='q'>
<span class="verse" id="PS40_16">16&#160;</span>Pero ma paquise miyac nochi tlen mitztemohuaj. </div>
<div class='q'>Quena, paquij tlen mitzicnelíaj pampa tiquinmaquixtijtoc. </div>
<div class='q'>Nochipa quiijtohuaj: </div>
<div class='q'>“Nelía hueyi TOTECO.” </div>
<div class='q'>
<span class="verse" id="PS40_17">17&#160;</span>Yonque nimocuesojtoc huan nechpolohua tlen nechmonequilía, </div>
<div class='q'>nijmati para ta TOTECO tinechilnamiqui. </div>
<div class='q'>Ta tinoTeco Dios, tinechpalehuis huan tinechmanahuis. </div>
<div class='q'>NoTeco Dios, amo xihuejcahua quema nimitznotza. </div>
<div class='q'>Nimantzi xinechpalehuiqui.  </div>
<div class='psalmlabel' id='PS41_0'> 41</div>
<div class='s'>David tlen mococohua quitlajtlanía Toteco ma quichicahua </div>
<div class='q'>
<span class="verse" id="PS41_1">1&#160;</span>Paqui nopa tlacatl tlen mocuesohua pampa quinicnelía tlen teicneltzitzi, </div>
<div class='q'>pampa TOTECO quipalehuis quema hualas tlaohuijcayotl. </div>
<div class='q'>
<span class="verse" id="PS41_2">2&#160;</span>TOTECO quimocuitlahuis para axaca quimictis. </div>
<div class='q'>Huan TOTECO quitiochihuas tlamiyacapa ipan tlali Israel. </div>
<div class='q'>Yajaya ax quicajtehuas, </div>
<div class='q'>niyon ax quicahuas ininmaco icualancaitacahua para ma quichihuilica tlen quinequise. </div>
<div class='q'>
<span class="verse" id="PS41_3">3&#160;</span>Quema huetztos ipan tlaijiyohuilistli, </div>
<div class='q'>TOTECO quitlalanas ipan itlapech huan quiijcuenilis nopa cocolistli. </div>
<div class='q'>
<span class="verse" id="PS41_4">4&#160;</span>Na niquilhui TOTECO: </div>
<div class='q'>“TOTECO, na nitlajtlacolchijtoc moca ta. </div>
<div class='q'>Xinechtlasojtla huan xinechchicahua.” </div>
<div class='q'>
<span class="verse" id="PS41_5">5&#160;</span>Nocualancaitacahua quinequij ma nechajsi tlen fiero. </div>
<div class='q'>Noca camatij huan quinequij ma nimiqui huan ayoc aca ma nechilnamiquis. </div>
<div class='q'>
<span class="verse" id="PS41_6">6&#160;</span>Quema nechpaxalohuaj, mochihuaj queja nohuampoyohua, </div>
<div class='q'>pero ax nelía tlen quiijtohuaj. </div>
<div class='q'>Quema itztoque nohuaya san quitlacaquilíaj tlachque onca para huelis quipatlase ica tlen más fiero, </div>
<div class='q'>huan teipa quisase huan teyolmelajtinemise tlen na. </div>
<div class='q'>
<span class="verse" id="PS41_7">7&#160;</span>Quena, nocualancaitacahua mosentilíaj huan noca camatij. </div>
<div class='q'>Tepohuilíaj para ayoc onca pajtli para na huan nimantzi nimiquis. </div>
<div class='q'>
<span class="verse" id="PS41_8">8&#160;</span>Quiijtohuaj: </div>
<div class='q'>“Nopa cocolistli tlen yajaya quipixtoc nelfiero. </div>
<div class='q'>Ayoc motlalanas tlen itlapech pampa nimantzi miquis.” </div>
<div class='q'>Queja nopa quiijtohuaj tlen na. </div>
<div class='q'>
<span class="verse" id="PS41_9">9&#160;</span>Nojquiya nechcajtejtoc tlen eliyaya nonelhuampo. </div>
<div class='q'>Yajaya tlen ipan nimotemachiyaya huan tlen tlacuayaya nohuaya, ama nechtlahuelcajtoc. </div>
<div class='q'>
<span class="verse" id="PS41_10">10&#160;</span>Pero ta, TOTECO, xinechtlasojtla. </div>
<div class='q'>Xinechtlalana tlen notlapech huan niquincuepilis queja nechchihuilijtoque. </div>
<div class='q'>
<span class="verse" id="PS41_11">11&#160;</span>Nijmati tinechicnelía pampa ax tiquincahuilijtoc nocualancaitacahua ma nechtlanica. </div>
<div class='q'>
<span class="verse" id="PS41_12">12&#160;</span>Xinechpalehui pampa nijchihua tlen xitlahuac huan tinechmacatoc tequihuejcayotl ma niitzto nepa moixpa para nochipa. </div>
<div class='b'> &#160; </div>
<div class='q'>
<span class="verse" id="PS41_13">13&#160;</span>Ma tijhueyichihuaca TOTECO, </div>
<div class='q'>yajaya tlen iTeco tohuejcapan tata, Israel. </div>
<div class='q'>Quena, ma tijhueyichihuaca ama huan nochipa. Queja nopa ma eli.  </div>
<div class='psalmlabel' id='PS42_0'> 42</div>
<div class='s'>Israelitame tlen quinhuicatoque ipan seyoc tlali quiilnamiquij inintlal </div>
<div class='q'>
<span class="verse" id="PS42_1">1&#160;</span>Queja se masatl tlen tlahuel amiqui quitemojtinemi se atlajtli para atlis, </div>
<div class='q'>queja nopa na nimitzyoltemohua, noTeco Dios. </div>
<div class='q'>
<span class="verse" id="PS42_2">2&#160;</span>Quena, queja se tlen tlahuel amiqui, </div>
<div class='q'>na ipan noyolo nimitznequi Toteco, </div>
<div class='q'>ta tlen nelnelía tiitztoc. </div>
<div class='q'>¿Hasta quema huelis niyas huan nimonextis moixpa? </div>
<div class='q'>
<span class="verse" id="PS42_3">3&#160;</span>Yohuali huan tonali nichoca huan ax nitlacua. </div>
<div class='q'>Nocualancaitacahua ajachica nechtlatzintoquilíaj: </div>
<div class='q'>“¿Canque itztoc moDios? </div>
<div class='q'>¿Para tlen ax mitzpalehuía?” </div>
<div class='q'>Queja nopa nechilhuía. </div>
<div class='b'> &#160; </div>
<div class='q'>
<span class="verse" id="PS42_4">4&#160;</span>Quema niquilnamiqui queja eliyaya achtohuiya nepa ipan notlal, eltoc queja atiya noyolo. </div>
<div class='q'>Niyohuiyaya ininhuaya miyac tlacame hasta ichaj Toteco Dios. </div>
<div class='q'>Na niquinyacanayaya nochi tlacame hasta ichaj ipan nopa hueyi ilhuitl. </div>
<div class='q'>Titzajtzitiyohuiyayaj ica paquilistli, </div>
<div class='q'>huan tijtlascamatiyayaj Toteco Dios pampa para ya tiilhuichihuayayaj. </div>
<div class='q'>
<span class="verse" id="PS42_5">5&#160;</span>Huajca nimoilhuía: </div>
<div class='q'>Ax monequi nimocuesos. </div>
<div class='q'>Na nimotemachijtoc ipan noTeco Dios, </div>
<div class='q'>huan sampa nijpaquilismacas, </div>
<div class='q'>pampa yajaya noDios huan notemaquixtijca. </div>
<div class='b'> &#160; </div>
<div class='q'>
<span class="verse" id="PS42_6">6&#160;</span>Pero noTeco, nelía nimocuesohua nica campa niitztoc ipan ni tlali tlen huejca. </div>
<div class='q'>Yeca nimitzilnamiquis, </div>
<div class='q'>huan niquilnamiquis queja tijpixqui hueyi moyolo tohuaya tlen tiehuaj ipan motlal. </div>
<div class='q'>Niquilnamiqui nopa tlali yejyectzi tlen pehua campa motlalohua nopa atlajtli Jordán, </div>
<div class='q'>huan ontlami hasta campa motlalantoc nopa tepetini Hermón huan Mizar. </div>
<div class='q'>
<span class="verse" id="PS42_7">7&#160;</span>Ama ta tinechtitlanilijtoc cuesoli tlen nechijiyomictía. </div>
<div class='q'>Quena, miyac cuesoli nechajsitoc queja imiyaca atl tlen huetzi tlen tepexico hasta ipan na. </div>
<div class='q'>Caquisti queja miyac atl tlen ajcahuacatoc, </div>
<div class='q'>huan nochi nopa atl nopan panotoc. </div>
<div class='b'> &#160; </div>
<div class='q'>
<span class="verse" id="PS42_8">8&#160;</span>Pero ica ijnaloc TOTECO nechtitlanilis iteicnelilis. </div>
<div class='q'>Huan ica tlayohua yajaya nechmacas se huicatl para nijhueyichihuas, </div>
<div class='q'>huan nimomaijtohua ica ya. </div>
<div class='q'>Quena, nijnojnotza NoTeco tlen mojmostla nechmaca yolistli. </div>
<div class='q'>
<span class="verse" id="PS42_9">9&#160;</span>Niquilhuis Toteco Dios: </div>
<div class='q'>“Ipan ta nimotlatía huan axaca hueli nechajsis. </div>
<div class='q'>¿Para tlen tinechilcajtoc? </div>
<div class='q'>Na san nimocuesojtinemi, </div>
<div class='q'>pampa nocualancaitacahua nechtlaijiyohuiltíaj. </div>
<div class='q'>
<span class="verse" id="PS42_10">10&#160;</span>Tlen nocualancaitacahua nechchihuilíaj nechcocohua hasta ajsi ipan noomiyohua, </div>
<div class='q'>pampa nechtlaijilhuíaj huan nechtlatzintoquilíaj ajachica: </div>
<div class='q'>‘¿Canque itztoc moDios? </div>
<div class='q'>¿Para tlen ax mitzpalehuía?’ ” </div>
<div class='q'>
<span class="verse" id="PS42_11">11&#160;</span>Pero ax monequi nimocuesolmacas, </div>
<div class='q'>niyon nimocuesos. </div>
<div class='q'>Na nimotemachijtoc ipan noTeco Dios, </div>
<div class='q'>huan teipa sampa nijpaquilismacas pampa yajaya noDios huan noTemaquixtijca.  </div>
<div class='psalmlabel' id='PS43_0'> 43</div>
<div class='s'>Se tlamaijtoli para Toteco ma quincuepa ipan inintlal </div>
<div class='q'>
<span class="verse" id="PS43_1">1&#160;</span>NoTeco Dios, xinechtlajtolsencahua xitlahuac huan xitenextili para ax tleno nijchijtoc. </div>
<div class='q'>Xinechmanahui tlen ni istlacatica tlacame huan ax cuajcualme tlen nechtelhuíaj. </div>
<div class='q'>
<span class="verse" id="PS43_2">2&#160;</span>Pampa san ta tinoTeco huan tinoDios huan notlamanahuijca na. </div>
<div class='q'>¿Para tlen tinechtlahuelcajtoc? </div>
<div class='q'>Nimocuesojtinemi huan más nechtlaijiyohuiltíaj nocualancaitacahua, </div>
<div class='q'>huan ax tleno tijchihua. </div>
<div class='q'>
<span class="verse" id="PS43_3">3&#160;</span>Toteco Dios, xinechyacana ica motlahuil huan xinechnextili tlen melahuac. </div>
<div class='q'>Queja nopa, quena, huelis nimocuepas motlal huan campa motepe tlen tlatzejtzeloltic campa ta tiitztoc ipan motiopancal. </div>
<div class='q'>
<span class="verse" id="PS43_4">4&#160;</span>Quena, noTeco Dios, nicalaquis huan niajsiti hasta motlaixpa campa tlacame mitzhueyichihuaj. </div>
<div class='q'>Nepa nimitzpaquilismacas ica arpa, ta tlen tinechmaca paquilistli, </div>
<div class='q'>pampa ta tinoTeco Dios. </div>
<div class='q'>
<span class="verse" id="PS43_5">5&#160;</span>San tlapic nimocuesos. </div>
<div class='q'>Na nimotemachijtoc ipan ta, noTeco Dios, huan sampa nimitzpaquilismacas, </div>
<div class='q'>pampa, ta tinoDios, huan tinotemaquixtijca.  </div>
<div class='psalmlabel' id='PS44_0'> 44</div>
<div class='s'>Se tlacatl quitlajtlanía Toteco ma quimocuitlahuis </div>
<div class='q'>
<span class="verse" id="PS44_1">1&#160;</span>Toteco Dios, tijcactoque tlachque techpohuilijtoque tohuejcapan tatahua tlen ta, </div>
<div class='q'>huan nochi nopa tlamantli tlen tiquinchihuili huejcajquiya. </div>
<div class='q'>
<span class="verse" id="PS44_2">2&#160;</span>Quena, Toteco Dios, ica mohueyi chicahualis ta tiquintojtocac nopa fiero tlacame tlen quinhueyichihuayayaj teteyome ipan nopa tlali, </div>
<div class='q'>huan nopa tlali tiquinmacac totatahua. </div>
<div class='q'>Quena, tiquintlatzacuilti ne sequinoc huan tiquinpalehui tohuejcapan tatahua para ma momiyaquilica, </div>
<div class='q'>huan ma moaxcatica. </div>
<div class='q'>
<span class="verse" id="PS44_3">3&#160;</span>Tohuejcapan tatahua ax quitlanque nopa tlali ica ininmachete, niyon ica ininchicahualis. </div>
<div class='q'>Tlatlanque ica nopa hueyi chicahualistli tlen ta tijpiya ipan monejmatl, </div>
<div class='q'>huan pampa hueyi moyolo ininhuaya, </div>
<div class='q'>huan achi más tiquinicnelía. </div>
<div class='q'>
<span class="verse" id="PS44_4">4&#160;</span>Ta tinotlanahuatijca huan tinoTeco Dios. </div>
<div class='q'>Ta tiquinmanahuía huan tijchihua ma tlatlanica motlacajhua. </div>
<div class='q'>
<span class="verse" id="PS44_5">5&#160;</span>Quena, ica motlapalehuil tiquintlanise tocualancaitacahua. </div>
<div class='q'>Huan ica mochicahualis ininpan timoquejquetzase tlen techtehuíaj. </div>
<div class='q'>
<span class="verse" id="PS44_6">6&#160;</span>Pampa ax timotemachíaj ipan tocuahuitol huan tomachete para ma timomanahuica huan titlatlanise. </div>
<div class='q'>
<span class="verse" id="PS44_7">7&#160;</span>Eltoc ta, Toteco, tlen tijchihua ma tiquintlanica tocualancaitacahua. </div>
<div class='q'>Ta tiquinpinahualtijtoc nochi tlen techcocolíaj. </div>
<div class='q'>
<span class="verse" id="PS44_8">8&#160;</span>Mojmostla timitzpaquilismacase Toteco Dios. </div>
<div class='q'>Huan timitzhueyichihuase ica huicatl para nochipa. </div>
<div class='q'>
<span class="verse" id="PS44_9">9&#160;</span>Pero amantzi eltoc queja titechtlahuelcajtoc huan titechpinahualtijtoc. </div>
<div class='q'>Niyon ayoc tinemi ininhuaya tosoldados quema tiontlatehuíaj. </div>
<div class='q'>
<span class="verse" id="PS44_10">10&#160;</span>Tijchijqui ma ticholoca iniixpa tocualancaitacahua. </div>
<div class='q'>Quena, inijuanti tlen techcocolíaj techtlaxtequilíaj huan quihuicaj nochi tlen quinequij. </div>
<div class='q'>
<span class="verse" id="PS44_11">11&#160;</span>Titechtemactilijtoc queja tipilborregojtzitzi tlen san quichiyaj para quinhuicase campa quinmictise. </div>
<div class='q'>Huan titechsemantoc campa hueli ipan sequinoc tlaltini campa quinhueyichihuaj teteyome. </div>
<div class='q'>
<span class="verse" id="PS44_12">12&#160;</span>Titechnamacatoc timotlacajhua ica nelquentzi queja ax tleno topati elisquía. </div>
<div class='q'>
<span class="verse" id="PS44_13">13&#160;</span>Nochi tlacame ipan nopa tlaltini tlen itztoque tonechca quiitaque tlen titechchihuilijtoc. </div>
<div class='q'>Yeca techtlaijilhuíaj huan toca paquij. </div>
<div class='q'>
<span class="verse" id="PS44_14">14&#160;</span>Tijchijtoc para inijuanti tlen quinhueyichihuaj tlaixcopincayome ma toca huetzcaca. </div>
<div class='q'>Nochi quema techitaj, motzonhuihuixohuaj. </div>
<div class='q'>
<span class="verse" id="PS44_15">15&#160;</span>Mojmostla toixpa eltoc nopa pinahualistli hasta tijnequisquíaj timoixtzacuase, </div>
<div class='q'>
<span class="verse" id="PS44_16">16&#160;</span>pampa techtlaijilhuíaj huan techhuetzquilíaj nopa motlacuepilijca tlacame. </div>
<div class='q'>Quena, techpinahualtíaj tocualancaitacahua. </div>
<div class='q'>
<span class="verse" id="PS44_17">17&#160;</span>Nochi ni tlamantli topantitoc, </div>
<div class='q'>yonque ax timitzilcajtoque, </div>
<div class='q'>niyon ax timoiyocacajtoque tlen nopa tlajtol sencahuali tlen tijchijqui ininhuaya tohuejcapan tatahua. </div>
<div class='q'>
<span class="verse" id="PS44_18">18&#160;</span>Ax timoiyocatlalijtoque tlen ta, </div>
<div class='q'>niyon ax tijcajtejtoque moojhui. </div>
<div class='q'>
<span class="verse" id="PS44_19">19&#160;</span>Pero titechtlahuelcajtoc campa axaca itztoc, </div>
<div class='q'>campa san itztoque tlapiyalime tlen mosisiníaj. </div>
<div class='q'>Titechcajtoc ipan se tzintlayohuilotl tlen eltoc queja miquistli. </div>
<div class='q'>
<span class="verse" id="PS44_20">20&#160;</span>Toteco Dios, intla timitzilcajtosquíaj, </div>
<div class='q'>o tijhueyichijtosquíaj se totlaixcopincayo, </div>
<div class='q'>
<span class="verse" id="PS44_21">21&#160;</span>ta tijmajtosquía, </div>
<div class='q'>pampa ta tijmati nochi tlen ixtacatzi eltoc ipan toyolo. </div>
<div class='q'>Pero ax tijchijtoque, Toteco. </div>
<div class='q'>
<span class="verse" id="PS44_22">22&#160;</span>Pero yonque ax tleno tijchijtoque, </div>
<div class='q'>mopampa ta tiitztoque nechca miquistli. </div>
<div class='q'>Titechchihuilíaj queja tipilborregojtzitzi tlen san quichiyaj ajqueya quinmictis pampa timoaxcahua. </div>
<div class='q'>
<span class="verse" id="PS44_23">23&#160;</span>¡Toteco ximotlalana! </div>
<div class='q'>¡Amo xicochi! </div>
<div class='q'>Amo ximoiyocatlali tlen tojuanti para nochipa. </div>
<div class='q'>
<span class="verse" id="PS44_24">24&#160;</span>¿Para tlen timoixtlatía? </div>
<div class='q'>Eltoc queja tiquilcajtoc para tojuanti titlaijiyohuíaj huan miyac techcocolíaj. </div>
<div class='q'>
<span class="verse" id="PS44_25">25&#160;</span>Techmajcajtoque tlalchi. </div>
<div class='q'>Toxayac mocahua ipan tlaltejpoctli huan ax hueli timotlalanase. </div>
<div class='q'>
<span class="verse" id="PS44_26">26&#160;</span>¡Ximotlalana, Toteco! </div>
<div class='q'>Xitechpalehuiqui. </div>
<div class='q'>Xitechmaquixti pampa tlahuel titechicnelía.  </div>
<div class='psalmlabel' id='PS45_0'> 45</div>
<div class='s'>Se huicatl para ma huicaca quema nopa tlanahuatijquetl mosihuajtía </div>
<div class='q'>
<span class="verse" id="PS45_1">1&#160;</span>Notlalnamiquilis temitoc ica tlajtoli tlen yejyectzitzi. </div>
<div class='q'>Niquijcuilos ni huicatl para ma tijhuicatica totlanahuatijca. </div>
<div class='q'>Tlahuel nijnequi nitepohuilis ni huicatl tlen nijsencajtoc, huan ya ni quiijtohua: </div>
<div class='q'>
<span class="verse" id="PS45_2">2&#160;</span>Ta más tiyejyectzi tlen nochi sequinoc telpocame, </div>
<div class='q'>huan yejyectzi tlen tiquijtohua, </div>
<div class='q'>pampa Toteco Dios mitztiochijtoc para nochipa. </div>
<div class='q'>
<span class="verse" id="PS45_3">3&#160;</span>Ximocualtlalili momachete para titlatehuis, </div>
<div class='q'>ta tlen nelía ax timajmahui. </div>
<div class='q'>Nelía tinesi tiyejyectzi pampa ta titlanahuatijquetl tlen más hueyi. </div>
<div class='q'>
<span class="verse" id="PS45_4">4&#160;</span>Xicahuajtlejco huan xitlatlaniti ica nochi mohueyitilis. </div>
<div class='q'>Ta tiquinmanahuía tlen teicneltzitzi huan tlen quichihuaj tlen melahuac. </div>
<div class='q'>Titetlajtolsencahua xitlahuac. </div>
<div class='q'>Nelía huejhueyi tlamantli tijchihua. </div>
<div class='q'>
<span class="verse" id="PS45_5">5&#160;</span>Tlatentili nopa cuatlamintli tlen tijhuica, </div>
<div class='q'>huan quinajsis ininyoltipa mocualancaitacahua quema tiquinmelactlachilis, </div>
<div class='q'>huan tiquinmajcahuilis. </div>
<div class='q'>Ma huetzica moicxitla nochi tlacame tlen campa hueli tlaltini campa quintlepanitaj teteyome. </div>
<div class='q'>
<span class="verse" id="PS45_6">6&#160;</span>Toteco Dios, titlanahuatis para nochipa huan ax quema tlamis. </div>
<div class='q'>Quena, motlanahuatilis elis senquistoc xitlahuac. </div>
<div class='q'>
<span class="verse" id="PS45_7">7&#160;</span>Tiquicnelía tlen melahuac huan tijcocolía tlen ax cuali. </div>
<div class='q'>Yeca Toteco Dios, yajaya tlen moTeco mitztequitlalijtoc titlanahuajtijquetl, </div>
<div class='q'>huan mitzmacatoc más paquilistli huan más tlatlepanitacayotl, </div>
<div class='q'>que nochi sequinoc tlanahuatiani. </div>
<div class='q'>
<span class="verse" id="PS45_8">8&#160;</span>Nochi moyoyo mijyotía ica nopa tlaajhuiyacayotl mirra, áloe huan canela. </div>
<div class='q'>Huan mitzpaquilismacaj ica tlatzotzonali nepa ipan mochaj campa quiyejyectlalijtoque nochi tlapepecholi ica tlamantli tlen tlahuel yejyectzitzi huan pajpatiyo. </div>
<div class='q'>
<span class="verse" id="PS45_9">9&#160;</span>Iniichpocahua sequinoc tlanahuatiani quipiyaj nopa hueyi tlatlepanitacayotl para mitztequipanose. </div>
<div class='q'>Huan ica monejmatl mosehuijtoc nopa ichpoca tlanahuatijquetl tlen elis mosihua tlen quiyejyectlalijtoque ica oro tlen onca tlali Ofir. </div>
<div class='b'> &#160; </div>
<div class='q'>
<span class="verse" id="PS45_10">10&#160;</span>Xijtlacaquili ichpocatl. </div>
<div class='q'>Quena, xijtlacaquili cuali, nocone, </div>
<div class='q'>tlen nimitzilhuis: </div>
<div class='q'>Ayoc xiquintoquili motatahua, </div>
<div class='q'>moicnihua huan nochi tlen timomajtoya tijchihua. </div>
<div class='q'>
<span class="verse" id="PS45_11">11&#160;</span>Nopa tlanahuatijquetl tlahuel mitzcualita, </div>
<div class='q'>huan nelía paqui ica moyejyejca. </div>
<div class='q'>Huajca monequi tijneltoquilis pampa ama ya moTeco. </div>
<div class='q'>
<span class="verse" id="PS45_12">12&#160;</span>Hualase mitzpaxaloquij iichpocahua nopa tlanahuatijquetl tlen altepetl Tiro. </div>
<div class='q'>Quena, tlen más tominpixtoque ipan nopa altepetl hualase huan mitzmacase regalos. </div>
<div class='q'>Ya ni quichihuase pampa quinequise ximohuampochihua ininhuaya. </div>
<div class='b'> &#160; </div>
<div class='q'>
<span class="verse" id="PS45_13">13&#160;</span>Nopa ichpoca monamictijquetl mocualtlalía ipan ichaj ica tlen más yejyectzi. </div>
<div class='q'>Yajaya iichpoca se tlanahuatijquetl huan ama mocuilis ne tlanahuatijquetl tlen hueyi. </div>
<div class='q'>Onpano yejyectzi nopa ichpocatl ica iyoyo tlen nelcuajcualtzi tlen tlajtzontli ica oro. </div>
<div class='q'>
<span class="verse" id="PS45_14">14&#160;</span>Quena, yejyectzi quiyoyontijtoque ica iyoyo tlajtzontli huan ama quihuicase iixpa nopa tlanahuatijquetl tlen ihuaya monamictis. </div>
<div class='q'>Itepotzco yase iichpocapoyohua tlen quinnotztoc. </div>
<div class='q'>
<span class="verse" id="PS45_15">15&#160;</span>Ica hueyi paquilistli calactiyohuij ipan nopa hueyi cali campa ichaj nopa tlanahuatijquetl. </div>
<div class='b'> &#160; </div>
<div class='q'>
<span class="verse" id="PS45_16">16&#160;</span>Tlanahuatijquetl, se tonal tiquinpiyas moconehua, </div>
<div class='q'>huan tiquinmacas tequihuejcayotl para tlanahuatise queja mohuejcapan tatahua mitzmacaque. </div>
<div class='q'>Quena, teipa tiquinpiyas motelpocahua tlen mitzpalehuise. </div>
<div class='q'>Huan tijchihuas ma tlanahuatica hasta campa hueli techaj ipan nochi motlal. </div>
<div class='q'>
<span class="verse" id="PS45_17">17&#160;</span>Huan na ica ni huicatl tlen niquijcuilojtoc para ta, </div>
<div class='q'>Toteco Dios, quichihuas para tlacame ma mitzilnamiquise sesen xihuitl tlen panotiyas. </div>
<div class='q'>Quena, tlacame ipan tlen hueli tlali camatise para nochipa tlen nopa huejhueyi tlamantli tlen ta tijchijqui.  </div>
<div class='psalmlabel' id='PS46_0'> 46</div>
<div class='s'>Tiitztoque imaco Toteco Dios </div>
<div class='q'>
<span class="verse" id="PS46_1">1&#160;</span>Toteco Dios, yajaya totlamanahuijca huan tochicahualis. </div>
<div class='q'>Nimantzi techpalehuía quema onca tlaohuijcayotl. </div>
<div class='q'>
<span class="verse" id="PS46_2">2&#160;</span>Yeca ax timajmahuise yonque ni tlaltepactli tlamixolehuis, </div>
<div class='q'>huan yonque misahuise tepetini hasta itlatzintla nopa hueyi atl. </div>
<div class='q'>
<span class="verse" id="PS46_3">3&#160;</span>Ma tlatomonijto nopa hueyi atl huan ma posoni miyac. </div>
<div class='q'>Ma mojmolinica tepetini, pero ax nechmajmatis. </div>
<div class='q'>
<span class="verse" id="PS46_4">4&#160;</span>Oncas se atlajtli tlen quinmacas paquilistli inijuanti tlen itztose ipan ialtepe Toteco. </div>
<div class='q'>Huan nepa campa más tlatzejtzeloltic itztoc Toteco Tlen Más Hueyi. </div>
<div class='q'>
<span class="verse" id="PS46_5">5&#160;</span>Toteco Dios mocahua ipan nopa altepetl, </div>
<div class='q'>huan axaca huelis quixolehuas. </div>
<div class='q'>Quema hualase icualancaitacahua, </div>
<div class='q'>Toteco Dios ax huejcahuas, nimantzi quipalehuis ialtepe. </div>
<div class='q'>
<span class="verse" id="PS46_6">6&#160;</span>Yonque tlahuelchihuaj tlacame ipan campa hueli tlaltini tlen ax quiixmatij Toteco, </div>
<div class='q'>huan yonque tlanahuatiani huan inintlacajhua tzajtzij ica cualantli, </div>
<div class='q'>ax tleno hueli quichihuase. </div>
<div class='q'>Quema Toteco Dios camatis, </div>
<div class='q'>quicaquise itos tlen caquistis queja tlatomoni, </div>
<div class='q'>huan inijuanti motlancuaquetzase iixpa ica majmajtli. </div>
<div class='q'>Huan ica itlajtol ni tlaltepactli atiyas. </div>
<div class='q'>
<span class="verse" id="PS46_7">7&#160;</span>Toteco Dios Tlen Quinyacana Ielhuicac Ejcahua Ma Tlatehuitij itztoc tohuaya. </div>
<div class='q'>Yajaya tlen techmocuitlahuía ama, </div>
<div class='q'>yajaya iTeco tohuejcapan tata Jacob tlen huejcajquiya itztoya. </div>
<div class='q'>
<span class="verse" id="PS46_8">8&#160;</span>Xihualaca xiquitaquij nochi nopa huejhueyi tlamantli tlen TOTECO quichijtoc. </div>
<div class='q'>Quitlamixolejtoc tlaltepactli huan ama tlatzitzicatoc mocajqui. </div>
<div class='q'>
<span class="verse" id="PS46_9">9&#160;</span>Yajaya quiquetza nochi tlatehuijcayotl hasta campa ontlantoc nochi tlaltepactli. </div>
<div class='q'>Quipostectoc nochi cuahuitoli huan quixolejtoc nochi tlamantli para ica tlatehuise tlacame. </div>
<div class='q'>Huan quintlatijtoc nochi tlatehuijca carrojme. </div>
<div class='q'>
<span class="verse" id="PS46_10">10&#160;</span>Huan yajaya quiijtohua: </div>
<div class='q'>“Ayoc ximolinica. </div>
<div class='q'>Ximomacaca cuenta para na niimoTeco Dios. </div>
<div class='q'>Na niquinnahuatía nochi tlacame ipan campa hueli tlali. </div>
<div class='q'>Nochi tlen itztoque ipan ni tlaltepactli nechhueyitlalise.” </div>
<div class='q'>
<span class="verse" id="PS46_11">11&#160;</span>Itztoc tohuaya TOTECO Tlen Quinyacana Ielhuicac Ejcahua Ma Tlatehuitij. </div>
<div class='q'>Yajaya tlen iTeco tohuejcapan tata Jacob tlen huejcajquiya itztoya, yajaya tlen techmocuitlahuía ama.  </div>
<div class='psalmlabel' id='PS47_0'> 47</div>
<div class='s'>Toteco Dios yajaya nopa Tlanahuatijquetl tlen nochi ni tlaltepactli </div>
<div class='q'>
<span class="verse" id="PS47_1">1&#160;</span>Nochi intlacame ximomatlajtlaxcaloca. </div>
<div class='q'>Xijpaquilismacaca Toteco Dios huan xihuicaca chicahuac. </div>
<div class='q'>
<span class="verse" id="PS47_2">2&#160;</span>Pampa TOTECO yajaya tlen más hueyi huan temajmati. </div>
<div class='q'>Yajaya nopa hueyi tlanahuatijquetl tlen quinahuatía nochi ni tlaltepactli. </div>
<div class='q'>
<span class="verse" id="PS47_3">3&#160;</span>Quintzontlamilti pilaltepetzitzi toixtla huan quitlalijtoc nochi tlaltini tomaco para tiquinnahuatise. </div>
<div class='q'>Yeca tojuanti tlahuel tipaquij. </div>
<div class='q'>
<span class="verse" id="PS47_4">4&#160;</span>Yajaya quitlapejpenijtoc ni tlali para techaxcatis. </div>
<div class='q'>Techmaca tlen más cuali pampa techicnelía tojuanti tiitlacajhua. </div>
<div class='q'>
<span class="verse" id="PS47_5">5&#160;</span>Toteco Dios tlejcotoc campa tlanahuatía. </div>
<div class='q'>Nochi tzajtziyaya ica paquilistli huan tlapitzayayaj ica tlapitzali quema TOTECO calaquiyaya. </div>
<div class='q'>
<span class="verse" id="PS47_6">6&#160;</span>Xihuicaca tiohuicatl para ma tijpaquilismacaca Toteco Dios. </div>
<div class='q'>Xijhuicatica pampa yajaya totlanahuatijca. </div>
<div class='q'>
<span class="verse" id="PS47_7">7&#160;</span>Toteco Dios, yajaya nopa tlanahuatijquetl tlen quinahuatía nochi ni tlaltepactli. </div>
<div class='q'>Xijcualtlalica se huicatl tlen yejyectzi huan xijhuicatica. </div>
<div class='q'>
<span class="verse" id="PS47_8">8&#160;</span>Toteco Dios mosehuijtoc ipan isiyaj tlatzejtzeloltic, </div>
<div class='q'>huan tlanahuatía ipan nochi tlaltini. </div>
<div class='q'>
<span class="verse" id="PS47_9">9&#160;</span>Nopa huejhueyi tlacame tlen quipiyaj tlanahuatili ipan campa hueli tlali ipan ni tlaltepactli mosejcotilíaj tohuaya. </div>
<div class='q'>Quinequij para ma san sejco tijhueyichihuase Toteco Dios, </div>
<div class='q'>yajaya tlen iTeco Abraham tlen huejcajquiya itztoya. </div>
<div class='q'>
<span class="verse" id="PS47_10">10&#160;</span>Iaxca ya nochi tlanahuatiani huan ininsoldados campa hueli ipan tlaltepactli, </div>
<div class='q'>huan inijuanti quihueyitlepanitaj.  </div>
<div class='psalmlabel' id='PS48_0'> 48</div>
<div class='s'>Sion, ialtepe TOTECO </div>
<div class='q'>
<span class="verse" id="PS48_1">1&#160;</span>¡Tlahuel hueyi TOTECO! </div>
<div class='q'>Quena, quinamiqui para tijpaquilismacase Toteco Dios tlen itztoc ipan ialtepe huan ipan itepe tlen tlatzejtzeloltic. </div>
<div class='q'>
<span class="verse" id="PS48_2">2&#160;</span>Nelía yejyectzi nopa tepetl Sion huan ijcatoc tlahuejcapa ipan nopa altepetl. </div>
<div class='q'>Nopano mosehuía Jerusalén, ialtepe Toteco Dios, </div>
<div class='q'>nopa hueyi tlanahuatijquetl. </div>
<div class='q'>
<span class="verse" id="PS48_3">3&#160;</span>Toteco Dios iselti itztoc ipan nopa huejcapantic cali campa monequi moquetzas tlen tlachixtoc para quimanahuis altepetl Jerusalén. </div>
<div class='q'>Tenextilijtoc para yajaya tlen quimanahuía huan quimocuitlahuía. </div>
<div class='q'>
<span class="verse" id="PS48_4">4&#160;</span>Tlanahuatiani tlen campa hueli itztoque ipan ni tlaltepactli mosentilijque para san sejco quitehuise nopa altepetl. </div>
<div class='q'>
<span class="verse" id="PS48_5">5&#160;</span>Pero quema quiitaj ajqueya quimocuitlahuía nopa altepetl huan para nelía hueyi ichicahualis, </div>
<div class='q'>momajmatíaj. </div>
<div class='q'>Huan nimantzi cholojtehuaj huan mocuepaj campa hualajtoque. </div>
<div class='q'>
<span class="verse" id="PS48_6">6&#160;</span>Quena, quinitzquía se majmajtli huan nelía tlaijiyohuíaj, </div>
<div class='q'>queja se sihuatl quema conepiya, </div>
<div class='q'>
<span class="verse" id="PS48_7">7&#160;</span>o queja se ajacatl chicahuac tlen quinxolehua nopa huejhueyi barcos tlen hualahuij tlali Tarsis. </div>
<div class='q'>
<span class="verse" id="PS48_8">8&#160;</span>Ipa tijcactoque quejatza TOTECO quimocuitlahuía ialtepe, </div>
<div class='q'>huan ama tiquitztoque. </div>
<div class='q'>Quena, TOTECO Tlen Quinyacana Ielhuicac Ejcahua Ma Tlatehuitij, </div>
<div class='q'>quitlalijtoc para ialtepe Jerusalén ma huejcahuas para nochipa. </div>
<div class='b'> &#160; </div>
<div class='q'>
<span class="verse" id="PS48_9">9&#160;</span>Toteco Dios, quema tiitztoque ipan motiopa, </div>
<div class='q'>tiquilnamiquij huan timoyolilhuíaj quejatza titechicnelía. </div>
<div class='q'>
<span class="verse" id="PS48_10">10&#160;</span>Toteco, campa hueli tlacame mitzpaquilismacaj, </div>
<div class='q'>pampa quicactoque quejatza mohueyitilis. </div>
<div class='q'>Quicactoque hasta campa ontlami tlaltepactli. </div>
<div class='q'>Huan quimatij para ica mohueyi chicahualis titetlajtolsencahua xitlahuac. </div>
<div class='q'>
<span class="verse" id="PS48_11">11&#160;</span>Huajca ma paquica nopa tlacame ipan tepetl Sion. </div>
<div class='q'>Ma huitonica ica paquilistli nochi tlen ehuaj ipan altepetini tlen tlali Judá pampa cuali huan xitlahuac titetlajtolsencahua. </div>
<div class='q'>
<span class="verse" id="PS48_12">12&#160;</span>Nochi imojuanti tlen initlacajhua Toteco Dios, </div>
<div class='q'>xiyaca xijyahualotij nopa altepetl Jerusalén, </div>
<div class='q'>huan xijpohuaca quesqui tepancali huejhueyi quipiya campa soldados tlamocuitlahuíaj. </div>
<div class='q'>
<span class="verse" id="PS48_13">13&#160;</span>Xijtlachilitij nopa hueyi ichaj nopa tlanahuatijquetl, </div>
<div class='q'>huan ximomacaca cuenta quejatza tlatzajtzactoque huan quiyejyectlalijtoque, </div>
<div class='q'>para queja nopa huelis inquinpohuilijtiyase imoteipa ixhuihua. </div>
<div class='q'>
<span class="verse" id="PS48_14">14&#160;</span>Pampa ni Toteco Dios, yajaya elis toDios para nochipa, </div>
<div class='q'>huan ax quema tlamis ichicahualis. </div>
<div class='q'>Yajaya techyacanas mojmostla ama huan teipa quema ya timictose noja techyacanas.  </div>
<div class='psalmlabel' id='PS49_0'> 49</div>
<div class='s'>Quichihuaj se huihuiyotl tlen motemachíaj ipan inintomi </div>
<div class='q'>
<span class="verse" id="PS49_1">1&#160;</span>Cuali xijtlacaquilica ya ni, </div>
<div class='q'>imojuanti tlen campa hueli initztoque ipan ni tlaltepactli. </div>
<div class='q'>
<span class="verse" id="PS49_2">2&#160;</span>Notlajtol elis para nochi tlacame. </div>
<div class='q'>Elis para tlen tominpixtoque huan para tlen teicneltzitzi. </div>
<div class='q'>Elis para tlen quipiyaj tequihuejcayotl huan para tlen ax quipiyaj tequihuejcayotl. </div>
<div class='q'>Huajca xijtlacaquilica. </div>
<div class='q'>
<span class="verse" id="PS49_3">3&#160;</span>Nicamatis ica tlalnamiquilistli. </div>
<div class='q'>Nimechpohuilis nochi tlen nimoyolilhuijtoc ipan noyolo. </div>
<div class='q'>
<span class="verse" id="PS49_4">4&#160;</span>Achtohui nimechilhuis se tlatzintoquili tlen totlalnamijca huejcapan tatahua quiijtojque, </div>
<div class='q'>huan nitlatzotzonas ica se arpa huan nihuicas para nimechmatiltis tlachque quinequi quiijtos: </div>
<div class='q'>
<span class="verse" id="PS49_5">5&#160;</span>¿Para tlen monequi nimomajmatis quema hualas tlaohuijcayotl, </div>
<div class='q'>huan quema nopa tlajtlacolchijca tlacame tlen nechcocolíaj hualase nechyahualoquij? </div>
<div class='q'>
<span class="verse" id="PS49_6">6&#160;</span>Inijuanti motemachiyaj ipan inintomi, </div>
<div class='q'>huan mohueyimatij pampa quipiyaj miyac tlamantli tlen pajpatiyo. </div>
<div class='q'>
<span class="verse" id="PS49_7">7&#160;</span>Pero niyon se tlen inijuanti ax huelis momaquixtis tlen itlajtlacolhua, </div>
<div class='q'>niyon ax huelis quimaquixtise se iniicni. </div>
<div class='q'>Axaca huelis quitlaxtlahuis Toteco Dios para ma quimaquixtis. </div>
<div class='q'>
<span class="verse" id="PS49_8">8&#160;</span>Pampa toyolis eltoc se tlamantli tlen miyac ipati. </div>
<div class='q'>Ax onca niyon se tomi ipan nochi tlaltepactli tlen ica huelis moixtlahuas. </div>
<div class='q'>
<span class="verse" id="PS49_9">9&#160;</span>¡Axtle! Axaca huelis quicohuas iyolis para itztos para nochipa huan para ax quema miquis. </div>
<div class='q'>
<span class="verse" id="PS49_10">10&#160;</span>Nochi tlacame miquise. </div>
<div class='q'>Tlen tlalnamiquij huan tlen mohueyimatij, </div>
<div class='q'>huan nojquiya nochi tlen huihuitique, </div>
<div class='q'>san se ininpanti. </div>
<div class='q'>Mictehuaj huan quicajtehuaj nochi tlen pajpatiyo quipiyayayaj. </div>
<div class='q'>Huan sequinoc moaxcatise. </div>
<div class='q'>
<span class="verse" id="PS49_11">11&#160;</span>Inijuanti moilhuíaj itztose para nochipa, </div>
<div class='q'>yeca quicualtlalíaj ininchajchaj huan quitlalíaj inintoca ipan inintlal, </div>
<div class='q'>queja elisquía iniaxca para nochipa. </div>
<div class='q'>
<span class="verse" id="PS49_12">12&#160;</span>Pero se tlacatl ax huejcahuas yonque nelía tominpixtoc, </div>
<div class='q'>pampa nojquiya miqui san se queja se cuatitlan tlapiyali. </div>
<div class='q'>
<span class="verse" id="PS49_13">13&#160;</span>Nochi tlacame tlen motemachijtoque san ipan ininseltitzi, </div>
<div class='q'>quipantise miquistli. </div>
<div class='q'>Huan nojquiya miquise nopa tlacame tlen quintoquilíaj huan quihueyitlalíaj inintlajtol. </div>
<div class='q'>
<span class="verse" id="PS49_14">14&#160;</span>Nopa tlacame miquise queja miquij borregojme. </div>
<div class='q'>Quena, miquistli quinchiya nochi tlacame. </div>
<div class='q'>Pero se tonal nopa tlacame tlen itztoque xitlahuaque iixpa Toteco Dios quinnahuatise tlacame tlen ax cuajcualme. </div>
<div class='q'>Queja nopa elis quema ya palantose inintlacayohua nopa tlacame tlalijtic. </div>
<div class='q'>Huajca quena, ipan nopa tonali nopa tominpiyani quicajtejtose huejca ininchajchaj tlen yejyectzi. </div>
<div class='q'>
<span class="verse" id="PS49_15">15&#160;</span>Pero Toteco Dios nechmaquixtis tlen ichicahualis miquistli huan nechhuicas ihuaya. </div>
<div class='q'>
<span class="verse" id="PS49_16">16&#160;</span>Amo ximocueso intla se tlacatl moricojchihua, </div>
<div class='q'>huan mojmostla más quiyecchijchihua ichaj. </div>
<div class='q'>
<span class="verse" id="PS49_17">17&#160;</span>Pampa quema miquis ax tleno huelis quihuicas. </div>
<div class='q'>¡Axtle! Quema quitemohuise itlacayo tlalijtic, </div>
<div class='q'>niyon quentzi tlen yejyectzi quipixqui ax huelis yas ihuaya. </div>
<div class='q'>
<span class="verse" id="PS49_18">18&#160;</span>Yonque se tlacatl itztos ica paquilistli quema noja yoltoc, </div>
<div class='q'>huan sequinoc quitlepanitase pampa moricojchijtoc, </div>
<div class='q'>
<span class="verse" id="PS49_19">19&#160;</span>ajsis se tonal quema miquis queja ihuejcapan tatahua, </div>
<div class='q'>huan ayoc quema quiitas tlahuili. </div>
<div class='q'>
<span class="verse" id="PS49_20">20&#160;</span>Se tlacatl tlen moricojchijtoc, </div>
<div class='q'>pero ax quiilnamiqui para ax huejcahuas iyolis ipan ni tlaltepactli, </div>
<div class='q'>mictehuas san se queja se cuatitlan tlapiyali.  </div>
<div class='psalmlabel' id='PS50_0'> 50</div>
<div class='s'>Toteco Dios techilhuía quejatza ma tijhueyichihuaca </div>
<div class='q'>
<span class="verse" id="PS50_1">1&#160;</span>Yajaya TOTECO Tlen Más Quipiya Chicahualistli que nochi tlen quintocaxtíaj tiotzitzi, </div>
<div class='q'>quinnotztoc nochi tlacame tlen itztoque campa hueli ipan ni tlaltepactli. </div>
<div class='q'>Quinnotza tlen itztoque hasta campa quisa tonati huan hasta campa oncalaqui. </div>
<div class='q'>
<span class="verse" id="PS50_2">2&#160;</span>Toteco Dios ica iyejyejca petlani huan tlahuía tlen Sion, </div>
<div class='q'>nopa tepetl campa ijcatoc itiopancal tlen senquistoc yejyectzi. </div>
<div class='q'>
<span class="verse" id="PS50_3">3&#160;</span>Toteco Dios hualas ica chicahualistli, </div>
<div class='q'>huan iixpa hualas se hueyi tlitl tlen quixolejtihualas nochi tlen quipantis. </div>
<div class='q'>Tlatomonilotl huan tlapetlanilotl quiyahualohua. </div>
<div class='q'>
<span class="verse" id="PS50_4">4&#160;</span>Toteco Dios quinnotza nochi tlen itztoque ipan elhuicactli huan ipan tlaltepactli, </div>
<div class='q'>para ma quihualtlachilica quejatza quintlajtolsencahuas itlacajhua. </div>
<div class='q'>Quiijtohua: </div>
<div class='q'>
<span class="verse" id="PS50_5">5&#160;</span>“Xiquinsentilica notlacajhua tlen moiyocacajtoque noca na. </div>
<div class='q'>Quena, ma hualaca nochi inijuanti tlen quichijtoque tlajtol sencahuali nohuaya, </div>
<div class='q'>quema nechmacaque tlacajcahualistli huan quiijtojque para nechtoquilisquíaj.” </div>
<div class='q'>
<span class="verse" id="PS50_6">6&#160;</span>Nochi elhuicactli tepohuilía para Toteco Dios itztoc xitlahuac. </div>
<div class='q'>Huan para yajaya nopa juez tlen tetlajtolsencahuas. </div>
<div class='b'> &#160; </div>
<div class='q'>
<span class="verse" id="PS50_7">7&#160;</span>“Xijtlacaquilica nochi innotlacajhua, </div>
<div class='q'>xijcaquica nochi tlen niquijtos. </div>
<div class='q'>Nimechteilhuis tlamiyacapa ica nochi tlamantli tlen inquichijtoque, </div>
<div class='q'>pampa na niDios huan niimoTeco. </div>
<div class='q'>
<span class="verse" id="PS50_8">8&#160;</span>Ax nimechajhuas pampa ax innechmacaj tlacajcahualistli, </div>
<div class='q'>niyon pampa ax inquinmictíaj tlapiyalime huan inquintlatíaj noixpa, </div>
<div class='q'>pampa quena, ya nopa inquichihuaj. </div>
<div class='q'>
<span class="verse" id="PS50_9">9&#160;</span>Pero ax ya nopa tlen nijnequi. </div>
<div class='q'>Para na ax monequi xinechmacaca tlacajcahualistli, </div>
<div class='q'>queja becerros huan oquich chivojme tlen hualahuij imopotrero. </div>
<div class='q'>
<span class="verse" id="PS50_10">10&#160;</span>Pampa na noaxcahua nochi tlapiyalime ipan cuatitlamitl huan nochi huacaxme tlen campa hueli tlacuajtinemij ipan senquistoc nochi tlachiquiltini. </div>
<div class='q'>
<span class="verse" id="PS50_11">11&#160;</span>Niquinixmati nochi totome campa hueli huan nochi tlapiyalime tlen nemij cuatitla, pampa noaxcahua. </div>
<div class='q'>
<span class="verse" id="PS50_12">12&#160;</span>Intla nimayanasquía, ax nimechtlajtlanisquía xinechtlamacaca, </div>
<div class='q'>pampa ni tlaltepactli huan nochi tlen eltoc ipani noaxca. </div>
<div class='q'>
<span class="verse" id="PS50_13">13&#160;</span>¿Inmoilhuíaj nimotlamaca ica torojme ininnacayo, </div>
<div class='q'>huan niqui inieso oquich chivojme? </div>
<div class='q'>¡Axtle! </div>
<div class='q'>
<span class="verse" id="PS50_14">14&#160;</span>Nijnequi xinechtlascamatilica ica nochi tlen nimechchihuilía huan ya nopa niquitas queja se tlacajcahualistli. </div>
<div class='q'>Xijtlamichihuaca nochi tlen inquiijtojtoque para inquichihuase. </div>
<div class='q'>
<span class="verse" id="PS50_15">15&#160;</span>Huan xinechnojnotzaca quema inmocuesohuaj, </div>
<div class='q'>huan na nimechmanahuis huan imojuanti innechnextilise miyac tlatlepanitacayotl.” </div>
<div class='q'>
<span class="verse" id="PS50_16">16&#160;</span>Pero Toteco quinilhuía tlacame tlen ax cuajcualme: </div>
<div class='q'>“Ax inquipiyaj tequihuejcayotl para incamatise tlen nopa tlajtol sencahuali, </div>
<div class='q'>tlen quiijtohua tlen nimechmacas, </div>
<div class='q'>niyon ax hueli intepohuilise notlanahuatilhua. </div>
<div class='q'>
<span class="verse" id="PS50_17">17&#160;</span>Pampa ax inquicaquij quema nimechtlacahualtía, </div>
<div class='q'>niyon ax inquichihuilíaj cuenta notlajtol. </div>
<div class='q'>
<span class="verse" id="PS50_18">18&#160;</span>Quema inquiitaj se tlaxtejquetl, </div>
<div class='q'>inmohuampochihuaj ihuaya, </div>
<div class='q'>huan nojquiya inmohuicaj ininhuaya tlen quichijtinemij tlen hueli ica tlen ax ininnamic. </div>
<div class='q'>
<span class="verse" id="PS50_19">19&#160;</span>San campa hueli inquicalaquijtinemij imonenepil para inquiijtose tlen fiero. </div>
<div class='q'>Nimantzi inistlacatij. </div>
<div class='q'>
<span class="verse" id="PS50_20">20&#160;</span>Inmosehuíaj huan inquiteilhuíaj se tlen imonelicni. </div>
<div class='q'>Quena, yajaya tlen nojquiya icone imonana huan san sejco inmoscaltijque, </div>
<div class='q'>inquitlaijilhuíaj. </div>
<div class='q'>
<span class="verse" id="PS50_21">21&#160;</span>Nochi ya ni inquichijtoque, </div>
<div class='q'>huan na ax tleno niquijtojtoc. </div>
<div class='q'>Huajca inmoilhuijtoque para na nieli san se queja imojuanti. </div>
<div class='q'>Pero ama nimechixcoilhuis nochi tlen inquichijtoque, </div>
<div class='q'>huan nimechpannextilis nochi. </div>
<div class='q'>
<span class="verse" id="PS50_22">22&#160;</span>Xijtlacaquilica ya ni, </div>
<div class='q'>imojuanti tlen innechilcahuaj na, niimoTeco Dios. </div>
<div class='q'>Intla ax innechilnamiquij, </div>
<div class='q'>nimechhuejhuelos huan axaca itztos tlen huelis inmechmanahuis nomaco. </div>
<div class='q'>
<span class="verse" id="PS50_23">23&#160;</span>Pero quema innechtlascamatij ica nochi tlen nimechchihuilía, </div>
<div class='q'>eltoc queja se tlacajcahualistli tlen nechnextilía innechtlepanitaj. </div>
<div class='q'>Huan nopa tlacatl tlen moyolilhuía campa mocuapolojtoc, </div>
<div class='q'>huan mocuepa ipan noojhui tlen xitlahuac, </div>
<div class='q'>na nijmaquixtis.”  </div>
<div class='psalmlabel' id='PS51_0'> 51</div>
<div class='s'>Se tlamaijtoli para Toteco ma quitlapojpolhui </div>
<div class='q'>
<span class="verse" id="PS51_1">1&#160;</span>¡Ta, tinoTeco Dios tlen tinechicnelía, </div>
<div class='q'>nimitztlajtlanía xijpiya hueyi moyolo ica na! </div>
<div class='q'>¡Xinechtlasojtla ta tlen tijpiya miyac moteicnelilis huan xinechtlapojpolhui nochi notlaixpanolhua! </div>
<div class='q'>
<span class="verse" id="PS51_2">2&#160;</span>¡Xinechpajpaca huan xinechquixtili ni notlajtlacol para sampa nielis nitlapajpactic! </div>
<div class='q'>
<span class="verse" id="PS51_3">3&#160;</span>Pampa ya nimomacatoc cuenta para nelía nitlajtlacolchijtoc moixpa. </div>
<div class='q'>Huan san ya nopa nimosenilhuijtoc nochipa. </div>
<div class='q'>
<span class="verse" id="PS51_4">4&#160;</span>San ica ta nitlajtlacolchijtoc. </div>
<div class='q'>Quena, san ica ta nijchijtoc ni hueyi tlajtlacoli tlen ta ax tijnequi tiquitas. </div>
<div class='q'>Ta tiquitac nochi tlen nijchijqui huan xitlahuac tinechtlajtolsencajtoc. </div>
<div class='q'>
<span class="verse" id="PS51_5">5&#160;</span>Pero na ipa nitlajtlacolchijquetl hasta quema nitlacatqui. </div>
<div class='q'>Quena, ipa nitlajtlacolchijca tlacatl hasta quema pejqui nimoscaltía iijtico nonana. </div>
<div class='q'>
<span class="verse" id="PS51_6">6&#160;</span>Ta tijnequi se tlacatl ma mitztlepanita ipan iyolo; </div>
<div class='q'>tijnequi ma tijchihuaca san tlen melahuac. </div>
<div class='q'>Xinechchihuili na ma nijmati motlalnamiquilis hasta campa más huejcatla ipan noyolo. </div>
<div class='q'>
<span class="verse" id="PS51_7">7&#160;</span>Xiquijtzelo nopani nopa estli tlen tetlapajpacchihua, </div>
<div class='q'>huan queja nopa nimocahuas nitlapajpactic. </div>
<div class='q'>Quena, xinechpajpaca, huan nimocahuas onpano nichipahuac moixpa. </div>
<div class='q'>
<span class="verse" id="PS51_8">8&#160;</span>Huan teipa quema ya tinechtlatzacuiltijtos, </div>
<div class='q'>xijchihuas para sampa ma niyolpaqui. </div>
<div class='q'>Huan elis queja sampa moyancuilise noomiyohua tlen tijtlatixchijtoc. </div>
<div class='q'>
<span class="verse" id="PS51_9">9&#160;</span>Amo xijsenhuiquili xijtlachilijto notlajtlacolhua. </div>
<div class='q'>Xiquixpolo tlen moixpa nochi tlen ax cuali nijchijtoc. </div>
<div class='q'>
<span class="verse" id="PS51_10">10&#160;</span>NoTeco Dios, xijchihua para noyolo ma eli yancuic huan tlapajpactic. </div>
<div class='q'>Xijchihua para ma nimoyolilhuis san ipan tlamantli tlen cuali, </div>
<div class='q'>huan para ma nijnequis nijchihuas san tlen xitlahuac. </div>
<div class='q'>
<span class="verse" id="PS51_11">11&#160;</span>Amo xinechiyocacahua tlen ta moixpa, </div>
<div class='q'>niyon amo xinechquixtili moTonaltzi tlen tlatzejtzeloltic. </div>
<div class='q'>
<span class="verse" id="PS51_12">12&#160;</span>Xijchihua para sampa ma nijmati nopa paquilistli tlen nijpixqui pampa ta tinechmaquixti. </div>
<div class='q'>Ica moTonaltzi xinechchihuili para nochipa ma nijnequis nimitztlepanitas. </div>
<div class='q'>
<span class="verse" id="PS51_13">13&#160;</span>Huan huajca niquinnextilis moojhui sequinoc tlajtlacolchihuani tlen tlaixpanotoque queja na. </div>
<div class='q'>Huan tlajtlacolchihuani moyolcuepase huan hualase campa ta. </div>
<div class='q'>
<span class="verse" id="PS51_14">14&#160;</span>Toteco Dios, ta tlen tinechmaquixtía, </div>
<div class='q'>xinechmanahui tlen ni tlaeticayotl tlen nijpiya pampa nitemicti. </div>
<div class='q'>Huan huajca nihuicas tiohuicatl para niteyolmelahuas para ta tijchihua tlen senquistoc xitlahuac. </div>
<div class='q'>
<span class="verse" id="PS51_15">15&#160;</span>Toteco, xijchihua para sampa ma nihuica, </div>
<div class='q'>huan nitepohuilis nochi tlen tinechchihuilijtoc huan na nimitzpaquilismacas. </div>
<div class='q'>
<span class="verse" id="PS51_16">16&#160;</span>Pampa ta ax tijnequi ma nimitzmaca tlacajcahualistli para tinechtlapojpolhuis. </div>
<div class='q'>Intla queja nopa elisquía, </div>
<div class='q'>huajca ica paquilistli nijchihuasquía. </div>
<div class='q'>Pero ax mitzpactía ma niquintlali tlapiyalime ipan tlaixpamitl para niquintlatis moixpa, </div>
<div class='q'>queja se tlacajcahualistli tlatlatili. </div>
<div class='q'>
<span class="verse" id="PS51_17">17&#160;</span>Ta tijnequi ma nimoyolcoco, </div>
<div class='q'>huan ma nimocueso ica nochi tlen ax cuali nijchijtoc, </div>
<div class='q'>huan ma nimoyolcuepa. </div>
<div class='q'>Quena, nopa tlacatl tlen moechcapantlalía huan moyolcuepa, </div>
<div class='q'>ta tinoTeco Dios, temachtli tijtlacaquilía huan ax tijhuejcamajcahua. </div>
<div class='q'>
<span class="verse" id="PS51_18">18&#160;</span>Huan, Toteco, amo xijtlatzacuilti altepetl Sion ipampa notlajtlacolhua. </div>
<div class='q'>Ta xiquinpalehui motlacajhua huan xijmocuitlahui moaltepe Jerusalén. </div>
<div class='q'>
<span class="verse" id="PS51_19">19&#160;</span>Huan quema noyolo ya eltos xitlahuac moixpa, </div>
<div class='q'>tipaquis ica tlen cuali nijchihuas. </div>
<div class='q'>Huan tijselis nochi tlacajcahualistli quema niquinhuicas torojme para niquinmictis, </div>
<div class='q'>huan nimitzmacas ipan motlaixpa.  </div>
<div class='psalmlabel' id='PS52_0'> 52</div>
<div class='s'>Toteco tetlasojtla huan tetlajtolsencahua </div>
<div class='q'>
<span class="verse" id="PS52_1">1&#160;</span>¡Xijtlacaquili ta tlen timoilhuía para tlahuel tihueyi! </div>
<div class='q'>¿Para tlen timohueyimati ica tlen fiero tiquinchihuili itlacajhua Toteco Dios? </div>
<div class='q'>Toteco Dios quipixtoc iteicnelilis para nochipa. </div>
<div class='q'>
<span class="verse" id="PS52_2">2&#160;</span>Pero ta nochipa timoyolilhuía san tlen fiero tiquinchihuilis sequinoc. </div>
<div class='q'>Huan nochi istlacayotl tlen quisa mocamaco eli queja se cuchillo tlen tlahuel tlatequi. </div>
<div class='q'>
<span class="verse" id="PS52_3">3&#160;</span>Achi más mitzpactía tijchihuas tlen fiero huan ax tlen cuali. </div>
<div class='q'>Huan nojquiya achi más mitzpactía istlacayotl huan ax tlen melahuac. </div>
<div class='q'>
<span class="verse" id="PS52_4">4&#160;</span>Mitzpactía titeistlacahuis. </div>
<div class='q'>Huan mitzpactía tiquijtos tlajtoli tlen tecocohua. </div>
<div class='q'>¡Tiistlacatica tlacatl! </div>
<div class='q'>
<span class="verse" id="PS52_5">5&#160;</span>Yeca Toteco Dios mitztzontlamiltis para nochipa. </div>
<div class='q'>Mitzhuahuatatzas para mitzquixtis tlen mochaj, </div>
<div class='q'>huan ayoc tiitztos ipan ni tlaltepactli campa itztoque tlacame. </div>
<div class='q'>
<span class="verse" id="PS52_6">6&#160;</span>Nochi tlacame tlen quitlepanitaj Toteco, </div>
<div class='q'>quiitase tlen yajaya quichihuilis nopa fiero tlacatl, </div>
<div class='q'>huan momajmatise. </div>
<div class='q'>Huajca inijuanti quihuetzquilise huan quiijtose: </div>
<div class='q'>
<span class="verse" id="PS52_7">7&#160;</span>“Xiquitaca tlen ipantic ne tlacatl tlen ax quitlepanita Toteco Dios. </div>
<div class='q'>San motemachi ipan itomi huan nochi tlamantli pajpatiyo tlen yajaya quipiya, </div>
<div class='q'>huan quichijtinenqui tlen ax cuali.” </div>
<div class='q'>
<span class="verse" id="PS52_8">8&#160;</span>Pero na cuali niijcatoc queja se olivo cuahuitl, </div>
<div class='q'>huan Toteco nechyahualohua para nechmocuitlahuis. </div>
<div class='q'>Na nimotemachía ipan Toteco para yajaya ma nechtlasojtla nochipa. </div>
<div class='b'> &#160; </div>
<div class='q'>
<span class="verse" id="PS52_9">9&#160;</span>NoTeco Dios, na nochipa nimitztlascamatis ipampa nochi nopa cuali tlamantli tlen tijchijtoc. </div>
<div class='q'>Huan san ipan ta nimochiyas para tinechtlasojtlas, </div>
<div class='q'>pampa nochi quimatij para ta nelía tijpiya hueyi moyolo ica tlen moaxcahua.  </div>
<div class='psalmlabel' id='PS53_0'> 53</div>
<div class='s'>Tlacame tlen huihuitique </div>
<div class='q'>
<span class="verse" id="PS53_1">1&#160;</span>San se tlacatl tlen tlahuel huihuitic moilhuisquía ipan iyolo para ax onca Dios. </div>
<div class='q'>¿Para tlen queja nopa quiijtosquía? </div>
<div class='q'>Eltoc pampa iyolo tlahuel fiero huan san quichihua tlen ax cuali. </div>
<div class='q'>Axaca se tlacatl tlen quichihua tlen nelxitlahuac. </div>
<div class='q'>
<span class="verse" id="PS53_2">2&#160;</span>Toteco Dios hasta nepa elhuicac quinhualtlachilía tlacame, </div>
<div class='q'>para quiitas intla onca se tlen nelía quitemohua huan quichihua tlen cuali. </div>
<div class='q'>
<span class="verse" id="PS53_3">3&#160;</span>¡Pero axtle! </div>
<div class='q'>Nochi tlacame mocueptoque ipan tlajtlacoli. </div>
<div class='q'>Quena, nochi tlajtlacolchijtoque huan moijtlacojtoque. </div>
<div class='q'>Axaca quichihua tlen senquistoc cuali, </div>
<div class='q'>niyon se. </div>
<div class='q'>
<span class="verse" id="PS53_4">4&#160;</span>Ax quipiyaj inintlalnamiquilis nopa tlajtlacolchijca tlacame. </div>
<div class='q'>Inijuanti quintzontlamiltíaj motlacajhua queja elisquíaj pantzi tlen quicuaj huan ax quinequij quitemose Toteco Dios. </div>
<div class='q'>
<span class="verse" id="PS53_5">5&#160;</span>Pero ajsis tonali quema Toteco Dios quinpinahualtis huan quintlatzacuiltis nopa tlacame. </div>
<div class='q'>Quena, quintzontlamiltis huan inintlacayohua mocahuase tepejtoque campa hueli. </div>
<div class='q'>Axaca quintlalpachos pampa yajaya quintlahuelcajtoc. </div>
<div class='q'>
<span class="verse" id="PS53_6">6&#160;</span>¡Cuali elisquía intla Toteco hualasquía tlen altepetl Jerusalén huan quinmaquixtis nochi israelitame! </div>
<div class='q'>Israelitame san huelis itztose ica paquilistli quema Toteco Dios quichihuas para inijuanti tlen itlacajhua ma tlatlanica.  </div>
<div class='psalmlabel' id='PS54_0'> 54</div>
<div class='s'>Se tlamaijtoli para Toteco ma quimanahui tlen icualancaitacahua </div>
<div class='q'>
<span class="verse" id="PS54_1">1&#160;</span>¡NoTeco Dios, xihuala xinechmaquixtiqui pampa nochi quimatij ta tihueyi! </div>
<div class='q'>¡Xinechmanahuiqui ica mohueyi chicahualis! </div>
<div class='q'>
<span class="verse" id="PS54_2">2&#160;</span>Xinechtlacaquili quema nimomaijtohua ica ta. </div>
<div class='q'>Quena, xijtlacaquili tlen nimitzpohuilía, </div>
<div class='q'>
<span class="verse" id="PS54_3">3&#160;</span>pampa tlatehuijca tlacame motlanantoque ica na. </div>
<div class='q'>Quena, tlacame tlen ax quema mitzilnamiquij nechtemohuaj para nechmictise. </div>
<div class='b'> &#160; </div>
<div class='q'>
<span class="verse" id="PS54_4">4&#160;</span>Pero Toteco Dios nochipa nechpalehuía, </div>
<div class='q'>huan ax quincahuilis ma nechmictica. </div>
<div class='q'>
<span class="verse" id="PS54_5">5&#160;</span>Toteco quincuepilis nocualancaitacahua nochi nopa tlamantli ax cuali tlen inijuanti quisencajtoque nechchihuilise. </div>
<div class='b'> &#160; </div>
<div class='q'>Quena, TOTECO, ta tlen nelía titemachtli, xijchihua senquistoc queja tinechtencahuilijtoc, </div>
<div class='q'>huan xiquintzontlamilti nochi nocualancaitacahua. </div>
<div class='q'>
<span class="verse" id="PS54_6">6&#160;</span>Ica paquilistli nimitzmacas notlacajcahualis. </div>
<div class='q'>Nimitzhueyimatis pampa ta nelía ticuali, </div>
<div class='q'>
<span class="verse" id="PS54_7">7&#160;</span>pampa ta tinechmanahuijtoc tlen nochi tlaohuijcayotl, </div>
<div class='q'>huan niquitztoc quejatza tiquintlantoc nochi nocualancaitacahua.  </div>
<div class='psalmlabel' id='PS55_0'> 55</div>
<div class='s'>Se tlamaijtoli tlen se tlacatl tlen quicajcayajqui ihuampo </div>
<div class='q'>
<span class="verse" id="PS55_1">1&#160;</span>NoTeco Dios, xinechtlacaquili quema nimomaijtohua ica ta. </div>
<div class='q'>Amo ximotlati quema nimitztzajtzilía. </div>
<div class='q'>
<span class="verse" id="PS55_2">2&#160;</span>Xinechtlacaquili huan xinechnanquili, </div>
<div class='q'>pampa tlahuel nimocuesohua huan nichoca pampa nitlaijiyohuía. </div>
<div class='q'>
<span class="verse" id="PS55_3">3&#160;</span>Nocualancaitacahua nechtzajtzilíaj chicahuac huan quinequij nechmictise. </div>
<div class='q'>Tlahuel nechcocolíaj huan ica nochi inincualancayo nechtoquilijtihualahui para nechtzontlamiltise. </div>
<div class='q'>
<span class="verse" id="PS55_4">4&#160;</span>Nelía nechcocohua noyolo pampa nechitzquía se hueyi majmajtli. </div>
<div class='q'>
<span class="verse" id="PS55_5">5&#160;</span>Quena, tlahuel nimajmahui huan nihuihuipica. </div>
<div class='q'>
<span class="verse" id="PS55_6">6&#160;</span>¡Cuali elisquía intla nijpiyasquía noeltlapal queja quipiya se paloma para huelisquía nipatlantehuasquía huan nimosiyajcahuati! </div>
<div class='q'>
<span class="verse" id="PS55_7">7&#160;</span>Quena, nicholosquía hasta nepa campa huactoc tlaltini tlen mopantíaj huejca huan nepa nimocahuasquía. </div>
<div class='q'>
<span class="verse" id="PS55_8">8&#160;</span>Nimoisihuiltisquía para nicholos huan nimotlatis tlen nochi ni tlaijiyohuilistli tlen hualajtoc nopani. </div>
<div class='q'>Eltoc queja se hueyi ajacatl hualajtoc tlen tlamitlaxolehua. </div>
<div class='q'>
<span class="verse" id="PS55_9">9&#160;</span>Toteco, xiquintzontlamilti nocualancaitacahua. </div>
<div class='q'>Xijchihua ma mocuapoloca inijuanti ininseltitzi quema camatij. </div>
<div class='q'>Na niquitztoc para nochi tlatehuíaj campa hueli ipan ni moaltepe. </div>
<div class='q'>
<span class="verse" id="PS55_10">10&#160;</span>Tlayohua huan tonaya yonque itztoque tosoldados tlen quiyahualojtinemij ni altepetl ipan nopa tepamitl para quimocuitlahuise tlen tocualancaitacahua, </div>
<div class='q'>inijuanti tlen nica ehuani ininseltitzi motehuíaj se ica seyoc ipan ni altepetl. </div>
<div class='q'>
<span class="verse" id="PS55_11">11&#160;</span>Tlatlajco nopa altepetl quichihuaj miyac tlamantli tlen ax cuali, </div>
<div class='q'>huan ax onca tlatlepanitacayotl. </div>
<div class='q'>Ipan tianquis huan campa hueli momictíaj, </div>
<div class='q'>tlaxtequij huan tlacajcayahuaj. </div>
<div class='q'>
<span class="verse" id="PS55_12">12&#160;</span>Ax elqui se nocualancaitaca tlen nechcajcayajqui, </div>
<div class='q'>pampa intla queja nopa eltosquía, huajca niquijiyohuijtosquía. </div>
<div class='q'>O hueltosquía nimotlatis huan nicholos. </div>
<div class='q'>
<span class="verse" id="PS55_13">13&#160;</span>Pero elqui se tlen nemiyaya nohuaya, </div>
<div class='q'>se tlen nechyacanayaya huan tlen nonelhuampo. </div>
<div class='q'>
<span class="verse" id="PS55_14">14&#160;</span>Quena, elqui yajaya tlen sentic timopohuiliyayaj nopa tlamantli tlen tijpixtoyaj ipan toyolo, </div>
<div class='q'>huan yejyectzi timocamahuiyayaj quema san sejco tiyohuiyayaj ipan mochaj, Toteco Dios. </div>
<div class='q'>
<span class="verse" id="PS55_15">15&#160;</span>Ma tlalochmiquica nochi nocualancaitacahua huan ma yaca hasta mictla quema noja yoltoque, </div>
<div class='q'>pampa ipan ininchaj huan ipan ininyolo san onca tlajtlacoli. </div>
<div class='b'> &#160; </div>
<div class='q'>
<span class="verse" id="PS55_16">16&#160;</span>Pero na san nijtzajtzilis Toteco Dios para ma nechmaquixti. </div>
<div class='q'>Huan quena, temachtli yajaya nechmaquixtis. </div>
<div class='q'>
<span class="verse" id="PS55_17">17&#160;</span>Na nimomaijtos ica ijnaloc, ica tlajco tona huan ica tiotlac. </div>
<div class='q'>Huan yajaya nechtlacaquilis huan nechnanquilis. </div>
<div class='q'>
<span class="verse" id="PS55_18">18&#160;</span>Ipan tlatehuijcayotl yajaya nechmanahuis, </div>
<div class='q'>yonque tlahuel miyac nocualancaitacahua nechtehuise chicahuac. </div>
<div class='q'>
<span class="verse" id="PS55_19">19&#160;</span>Toteco Dios tlen ipa itztoc huan tlanahuatijtoc hasta tlen huejcajquiya, </div>
<div class='q'>yajaya nechtlacaquilis huan quintzontlamiltis. </div>
<div class='q'>Pampa nocualancaitacahua ax quipatlaj ininyolis tlen fiero, </div>
<div class='q'>niyon ax quitlepanitaj itlanahuatil. </div>
<div class='q'>
<span class="verse" id="PS55_20">20&#160;</span>Nopa tlacame tlen ax cuajcualme momatlalanaj huan quintehuíaj hasta ininhuampoyohua. </div>
<div class='q'>Quiixpanoj nopa tlajtoli tlen quichihuaj ininhuaya sequinoc. </div>
<div class='q'>
<span class="verse" id="PS55_21">21&#160;</span>Quitequihuíaj tlajtoli tlen nelyejyectzi huan yamanic queja mantequiya, </div>
<div class='q'>pero ipan ininyolo san moilhuíaj quejatza tlatehuise. </div>
<div class='q'>Nochi tlen quiijtohuaj eltoc alaxtic queja aceite, </div>
<div class='q'>pero ixtacatzi teyolcocohuaj ica tlajtoli queja quema timotzontequis ica machete. </div>
<div class='b'> &#160; </div>
<div class='q'>
<span class="verse" id="PS55_22">22&#160;</span>Nochi mocuesol xijcahua imaco TOTECO huan yajaya mitzmacas temachili. </div>
<div class='q'>TOTECO ax quicahuas ma huetzi se tlen quitlepanita. </div>
<div class='b'> &#160; </div>
<div class='q'>
<span class="verse" id="PS55_23">23&#160;</span>Pero ta tinoTeco Dios, </div>
<div class='q'>tiquintitlanis nocualancaitacahua ipan nopa tlacoyoctli tlen tlahuel huejcatla. </div>
<div class='q'>Nopa temictiani huan istlacatini ax itztose niyon tlajco tlen ininyolis, </div>
<div class='q'>pampa ax huejcahuase itztose ipan ni tlaltepactli. </div>
<div class='q'>Pero na nochipa nimotemachis ipan ta para tinechmaquixtis.  </div>
<div class='psalmlabel' id='PS56_0'> 56</div>
<div class='s'>David momaijtohua ica Toteco </div>
<div class='q'>
<span class="verse" id="PS56_1">1&#160;</span>NoTeco Dios, xinechtlasojtla, </div>
<div class='q'>pampa nocualancaitacahua semilhuitl nechtepotztocatinemij. </div>
<div class='q'>Nochi se tonal nechtlaijiyohuiltíaj. </div>
<div class='q'>
<span class="verse" id="PS56_2">2&#160;</span>Nochi se tonal nechcuatetzopaj huan noca paquij. </div>
<div class='q'>Tlahuel miyac itztoque tlen quinequij nechtlamiltise. </div>
<div class='q'>
<span class="verse" id="PS56_3">3&#160;</span>Pero quema nijmati nimajmahui, na nimotemachía ipan ta. </div>
<div class='b'> &#160; </div>
<div class='q'>
<span class="verse" id="PS56_4">4&#160;</span>Nijhueyichihua Toteco Dios huan nimotemachía ipan ya para nechmanahuis queja nechtlajtolcahuilijtoc quichihuas ipan itlajtol. </div>
<div class='q'>Huajca pampa nimotemachía ipan ya, </div>
<div class='q'>¿tlachque huelis nechchihuilis se tlacatl? </div>
<div class='q'>
<span class="verse" id="PS56_5">5&#160;</span>Ajachica quipatlaj notlajtol huan san moilhuíaj quejatza huelis nechchihuilise tlen ax cuali. </div>
<div class='q'>
<span class="verse" id="PS56_6">6&#160;</span>Mosentilíaj huan quisencahuaj tlachque nechchihuilise. </div>
<div class='q'>Teipa motlatíaj ojteno huan nechchiyaj ma nipano para nechmictise. </div>
<div class='b'> &#160; </div>
<div class='q'>
<span class="verse" id="PS56_7">7&#160;</span>Toteco Dios, xijtlachili nochi inintlaixpanolhua huan xiquintlatzacuilti. </div>
<div class='q'>Ica mohueyi cualancayo, xiquinmajcahua hasta tlalchi. </div>
<div class='q'>
<span class="verse" id="PS56_8">8&#160;</span>Ta tinechitztoc quesqui hueltas nimochololtijtoc huan nimochoquilijtoc. </div>
<div class='q'>Nochi noixayo tijsentilijtoc huan ticajcoctoc ipan se frasco. </div>
<div class='q'>Huan ipan molibro tiquijcuilojtoc quesqui imiyaca. </div>
<div class='q'>
<span class="verse" id="PS56_9">9&#160;</span>NoTeco Dios, quema nimitztzajtzilía para xinechpalehui, </div>
<div class='q'>nochi nocualancaitacahua nimantzi cholohuaj. </div>
<div class='q'>Queja nopa eli pampa cuali nijmati para ta tiitztoc nohuaya para tinechpalehuis. </div>
<div class='b'> &#160; </div>
<div class='q'>
<span class="verse" id="PS56_10">10&#160;</span>Na nimotemachía ipan Toteco Dios. </div>
<div class='q'>Quena, nimopaquilismacas ipan TOTECO itlajtol, </div>
<div class='q'>ipampa nochi tlen nechtlajtolcahuilijtoc nechchihuilis. </div>
<div class='q'>
<span class="verse" id="PS56_11">11&#160;</span>Quena, nimotemachía ipan Toteco Dios huan ax nimajmahui. </div>
<div class='q'>¿Tlachque huelis nechchihuilis se tlacatl? </div>
<div class='b'> &#160; </div>
<div class='q'>
<span class="verse" id="PS56_12">12&#160;</span>NoTeco Dios, nochi tlen nimitztlajtolcahuilijtoc, nijtlamichihuas. </div>
<div class='q'>Nimitztlascamatilis ica tiohuicatl pampa tinechpalehuijtoc miyac. </div>
<div class='q'>
<span class="verse" id="PS56_13">13&#160;</span>Ta, Toteco Dios, tinechmanahuijtoc para ax nimiquis, </div>
<div class='q'>huan ax tinechcahuilijtoc ma nihuetzi ipan tlamantli tlen ax cuali. </div>
<div class='q'>Yeca ama noja hueli ninentinemis moixpa nica ipan ni tlaltepactli ica tlacame tlen itztoque.  </div>
<div class='psalmlabel' id='PS57_0'> 57</div>
<div class='s'>Se tlamaijtoli para Toteco ma quipalehui </div>
<div class='q'>
<span class="verse" id="PS57_1">1&#160;</span>Xinechtlasojtla, noTeco Dios, xijnexti moteicnelilis noca na, </div>
<div class='q'>pampa san ipan ta nimotemachía para tinechmanahuis. </div>
<div class='q'>Queja se pilpiyotzi motlatía ieltlapaltzala inana, </div>
<div class='q'>na nojquiya nimotlatía ipan ta hasta panos ni hueyi tlaohuijcayotl tlen eltoc queja se hueyi ajacatl. </div>
<div class='b'> &#160; </div>
<div class='q'>
<span class="verse" id="PS57_2">2&#160;</span>Nijtzajtzilis Toteco Dios Tlen Más Hueyi. </div>
<div class='q'>Quena, nijnojnotzas Toteco Dios tlen nochipa nechpalehuía ipan nochi tlamantli. </div>
<div class='q'>
<span class="verse" id="PS57_3">3&#160;</span>Tlen elhuicac nechtitlanilía itlapalehuil para nechmaquixtis. </div>
<div class='q'>Yajaya nechchololtis ininmaco nocualancaitacahua tlen ica miyac cualantli nechtepotztocatinemij, </div>
<div class='q'>huan quinequij nechtzontlamiltise. </div>
<div class='q'>Pampa yajaya Toteco Dios temachtli huan tlahuel nechicnelía. </div>
<div class='q'>
<span class="verse" id="PS57_4">4&#160;</span>Nechyahualojtoque tlacame tlen mosisiníaj queja tecuanime. </div>
<div class='q'>Inintlajtol eltoc queja tlitl tlen quisa inincamaco. </div>
<div class='q'>Inintlancoch tlajtlatequi queja cuatlamintli huan ininnenepil tlatequi queja machete. </div>
<div class='b'> &#160; </div>
<div class='q'>
<span class="verse" id="PS57_5">5&#160;</span>NoTeco Dios, nochi ma mitzhueyichihuaca ipan nochi elhuicactli. </div>
<div class='q'>Mohueyitilis ma quitemiti ni tlaltepactli. </div>
<div class='q'>
<span class="verse" id="PS57_6">6&#160;</span>Nocualancaitacahua quitlalijtoque se tlaquetztli para ma nimasi, </div>
<div class='q'>yeca tlahuel nimajmahui. </div>
<div class='q'>Nojquiya quichijque se tlacoyoctli ipan ojtli para ma nihuetzi ipani, </div>
<div class='q'>pero xiquita inijuantijya huetzque nopano. </div>
<div class='q'>
<span class="verse" id="PS57_7">7&#160;</span>NoTeco Dios, ipan noyolo nipaqui huan nijpiya tlasehuilistli. </div>
<div class='q'>Huan yeca nimocualtlalijtoc para nihuicas huan nijsencahuas tiohuicatl para ta. </div>
<div class='q'>
<span class="verse" id="PS57_8">8&#160;</span>Na nimocualtlalía para nijtzotzonas noarpa huan noguitarra. </div>
<div class='q'>Cualca niisa para nimitztlatzotzonilis. </div>
<div class='q'>
<span class="verse" id="PS57_9">9&#160;</span>Na nimitztlascamatis iniixpa tlacame pampa ta, Toteco, tinechchihuilijtoc miyac tlamantli tlen yejyectzi. </div>
<div class='q'>Huan nihuicas para nimitzhueyimatis iniixpa tlacame tlen nochi tlaltini. </div>
<div class='q'>
<span class="verse" id="PS57_10">10&#160;</span>Moteicnelijcayo nelhueyi queja ipatlajca elhuicactli huan huejcapantic hasta quionpano mixtli. </div>
<div class='q'>Ta tlahuel titemachtli. </div>
<div class='q'>
<span class="verse" id="PS57_11">11&#160;</span>Toteco Dios, nochi ma mitzhueyichihuaca ipan nochi elhuicactli. </div>
<div class='q'>Mohueyitilis ma quitemiti ni tlaltepactli.  </div>
<div class='psalmlabel' id='PS58_0'> 58</div>
<div class='s'>Se tlamaijtoli para Toteco ma quintlatzacuilti tlen ax tlatlepanitaj </div>
<div class='q'>
<span class="verse" id="PS58_1">1&#160;</span>¡Imojuanti intlacame tlen inquipiyaj tequihuejcayotl para intetlajtolsencahuaj! </div>
<div class='q'>¿Nelía xitlahuac inquintlajtolsencahuaj tlacame? </div>
<div class='q'>
<span class="verse" id="PS58_2">2&#160;</span>¡Axtle! San inmoilhuíaj tlen fiero huelis inquichihuase. </div>
<div class='q'>Inquichijtoque para noja más ma onca tlatehuijcayotl ipan imotlal. </div>
<div class='q'>
<span class="verse" id="PS58_3">3&#160;</span>Nopa tlacame tlen ax quitlepanitaj Toteco pejque moiyocacahuaj hasta quema tlacatque. </div>
<div class='q'>Huan ipa istlacatij hasta quema pejque huelij camatij. </div>
<div class='q'>
<span class="verse" id="PS58_4">4&#160;</span>Inijuanti tencocoque queja cohuame tlen temictíaj ica inintencococa. </div>
<div class='q'>Huan itztoque queja nopa cohuame tlen momatij quincaquij inintos inintecohua, </div>
<div class='q'>pero ayoc quinequij quinneltocase. </div>
<div class='q'>
<span class="verse" id="PS58_5">5&#160;</span>Monacastzacuaj huan ayoc quichihuilíaj cuenta, </div>
<div class='q'>yonque ininteco quintlatzotzonilíaj yejyectzi para ma quinneltoquilica. </div>
<div class='q'>Huan nimantzi tetzacaníaj. </div>
<div class='q'>Queja nopa itztoque ni fiero tlacame. </div>
<div class='b'> &#160; </div>
<div class='q'>
<span class="verse" id="PS58_6">6&#160;</span>NoTeco Dios, xiquintlamiltili ininchicahualis. </div>
<div class='q'>Quena, xiquinquixtili ininchicahualis nopa tlacame tlen mosisiníaj, </div>
<div class='q'>queja tiquinquixtilisquía inintlancoch huan inincamachal omiyo nopa tecuanime. </div>
<div class='q'>
<span class="verse" id="PS58_7">7&#160;</span>Ma ixpolihuica queja ixpolihui nopa atl tlen toyahui ipan huactoc tlali. </div>
<div class='q'>Huan nopa tepostli tlen quipixtoque ininmaco para ica tlatehuíaj, </div>
<div class='q'>ma eli queja ax tleno ipati. </div>
<div class='q'>
<span class="verse" id="PS58_8">8&#160;</span>Ma elica queja nopa cuachololojtli tlen achotiya quema noja nentinemi. </div>
<div class='q'>O ma elica queja se pilconetzi tlen tlacatqui mictoc huan tlen ax quema quiitac tlatlanextli. </div>
<div class='b'> &#160; </div>
<div class='q'>
<span class="verse" id="PS58_9">9&#160;</span>Toteco Dios quinixpolihuiltis tlen huehuentzitzi huan tlen telpocame. </div>
<div class='q'>Quintzontlamiltis nelnimantzi queja se chachapali tlen nimantzi totoniya ica nopa tlitl tlen lementoc ica huitzcuahuitl. </div>
<div class='q'>
<span class="verse" id="PS58_10">10&#160;</span>Pero tlen itztoque xitlahuaque iixpa Toteco, </div>
<div class='q'>paquise quema quiitase para Toteco ya momacueptoc ica nopa tlacame tlen ax tleno quitlepanitaj, </div>
<div class='q'>huan moixipajpacase ica inieso nopa tlacame. </div>
<div class='q'>
<span class="verse" id="PS58_11">11&#160;</span>Huan huajca nochi tlacame quiijtose: </div>
<div class='q'>“Nelía quiselíaj se cuali tlaxtlahuili nopa tlacame tlen itztoque xitlahuaque, </div>
<div class='q'>pampa melahuac itztoc se Dios tlen tetlajtolsencahua xitlahuac ipan ni tlaltepactli.”  </div>
<div class='psalmlabel' id='PS59_0'> 59</div>
<div class='s'>Se tlamaijtoli para Toteco ma quimanahui David </div>
<div class='q'>
<span class="verse" id="PS59_1">1&#160;</span>¡NoTeco Dios, xinechmanahui ininmaco nocualancaitacahua! </div>
<div class='q'>¡Xinechmocuitlahui tlen inijuanti tlen hualajtoque para nechtzontlamiltise! </div>
<div class='q'>
<span class="verse" id="PS59_2">2&#160;</span>¡Xinechmanahui ininmaco tlajtlacolchijca tlacame, </div>
<div class='q'>inijuanti tlen temictíaj! </div>
<div class='q'>
<span class="verse" id="PS59_3">3&#160;</span>Nechpijpiyaj para quiitase quejatza nechmictise. </div>
<div class='q'>Tlacame tlen quipiyaj chicahualistli nechchixtoque yahualtic. </div>
<div class='q'>Pero ax pampa niquinchihuilijtoc se tlamantli tlen ax cuali </div>
<div class='q'>o pampa niquinixpanotoc. </div>
<div class='q'>
<span class="verse" id="PS59_4">4&#160;</span>¡Axtle! Ax tleno tlen fiero niquinchihuilijtoc, </div>
<div class='q'>pero inijuanti mocualtlalíaj para nechmictise. </div>
<div class='q'>¡TOTECO, xiisa! </div>
<div class='q'>¡Xihuala xinechpalehuiqui! </div>
<div class='q'>
<span class="verse" id="PS59_5">5&#160;</span>TOTECO, Ta Tlen Tiquinyacana Moelhuicac Ejcahua Ma Tlatlanitij, </div>
<div class='q'>ta tlen titoDios tiisraelitame, </div>
<div class='q'>ximotlalana huan xiquintlatzacuilti nopa tlaltini tlen ax mitztlepanitaj. </div>
<div class='q'>Amo xiquintlapojpolhui nopa tlacame tlen mosisiníaj huan nimantzi tlaixpanoj. </div>
<div class='q'>
<span class="verse" id="PS59_6">6&#160;</span>Mojmostla ica tlapoyahui hualahuij para quitlachilise quejatza huelis techtlanise. </div>
<div class='q'>Tzajtzitinemij queja chichime tlen quiyahualojtinemij ni altepetl. </div>
<div class='q'>
<span class="verse" id="PS59_7">7&#160;</span>Nijcaqui camatij fiero hasta camaposonij, </div>
<div class='q'>huan mitztelchihuaj Toteco, </div>
<div class='q'>pampa inijuanti quiijtohuaj: </div>
<div class='q'>“Axaca techcaqui.” </div>
<div class='q'>
<span class="verse" id="PS59_8">8&#160;</span>Pero ta TOTECO, san xiquinhuetzquili, </div>
<div class='q'>huan xiquinpinahualti ni tlacame tlen sequinoc tlaltini. </div>
<div class='q'>
<span class="verse" id="PS59_9">9&#160;</span>NoTeco Dios, pampa nocualancaitacahua quipiyaj chicahualistli, ipan ta nimotemachis, </div>
<div class='q'>pampa ta tlen tinechmanahuía. </div>
<div class='q'>
<span class="verse" id="PS59_10">10&#160;</span>NoTeco Dios, ta nochipa tinechicnelijtoc miyac, </div>
<div class='q'>yeca nijmati para temachtli tinechyacantiyas. </div>
<div class='q'>Tijchihuas ma niquitas tlen tlahuel nijnectoc ma ininpanti nocualancaitacahua. </div>
<div class='q'>
<span class="verse" id="PS59_11">11&#160;</span>NoTeco, ta tlen tinechmanahuía, </div>
<div class='q'>amo xiquinmicti nimantzi ni nocualancaitacahua, </div>
<div class='q'>pampa huelis ni notlacajhua nimantzi quiilcahuase tlen ininpantis nopa mosisinijca tlacame. </div>
<div class='q'>Más cuali san xiquinsemana ica mohueyi chicahualis huan xiquinechcapantlali. </div>
<div class='q'>
<span class="verse" id="PS59_12">12&#160;</span>Quena, xiquintlatzacuilti pampa nochi inijuanti tlahuel istlacatij, mohueyimatij huan tlatelchihuaj. </div>
<div class='q'>
<span class="verse" id="PS59_13">13&#160;</span>Xiquintzontlamilti ica mohueyi cualancayo, </div>
<div class='q'>huan xiquintlamiixpolihuilti. </div>
<div class='q'>Huan queja nopa nochi tlacame quimatise para ta, Toteco Dios, </div>
<div class='q'>titlanahuatía ipan tlali Israel, </div>
<div class='q'>huan ipan nochi tlaltepactli. </div>
<div class='q'>
<span class="verse" id="PS59_14">14&#160;</span>Nocualancaitacahua mocuepaj ica tiotlac huan tzajtzij queja chichime, </div>
<div class='q'>huan quiyahualojtinemij ni altepetl. </div>
<div class='q'>
<span class="verse" id="PS59_15">15&#160;</span>Nentinemij campa hueli para quitemojtinemise inintlacualis. </div>
<div class='q'>Huan quema ax ixhuise, </div>
<div class='q'>tzajtzij seyohual queja chichime. </div>
<div class='q'>
<span class="verse" id="PS59_16">16&#160;</span>Pero na sesen ijnaloc nihuicas ica nopa chicahualistli tlen tinechmaca. </div>
<div class='q'>Huan nimitzhueyimatis pampa tinechtlasojtla miyac. </div>
<div class='q'>San ta tinechmanahuía huan san ipan ta nimotemachía, </div>
<div class='q'>quema huala tlaohuijcayotl. </div>
<div class='q'>
<span class="verse" id="PS59_17">17&#160;</span>Toteco Dios, momaco ta niitztoc temachtli, </div>
<div class='q'>yeca nimitzhueyimatis huan nihuicas para ta, </div>
<div class='q'>pampa san ta tinechmocuitlahuía huan tinechicnelía.  </div>
<div class='psalmlabel' id='PS60_0'> 60</div>
<div class='s'>Se tlamaijtoli para Toteco ma quimanahui David </div>
<div class='q'>
<span class="verse" id="PS60_1">1&#160;</span>Toteco Dios, ta titechhuejcamajcajtoc huan ayoc tijmatij tlachque monequi tijchihuase. </div>
<div class='q'>Ticualantoc ica tojuanti huan titechtlahuelcajtoc. </div>
<div class='q'>Ama timitztlajtlaníaj para sampa ximoyoltlali tohuaya huan sampa xitechfuerzajmaca. </div>
<div class='q'>
<span class="verse" id="PS60_2">2&#160;</span>Ni tlali tijchijqui ma huihuipica ica majmajtli. </div>
<div class='q'>Tlahuel tijtlaijiyohuiltijtoc. </div>
<div class='q'>Huajca ama, Toteco Dios, sampa xijcualtlali totlal tlen tlamitlatlapacatoc. </div>
<div class='q'>
<span class="verse" id="PS60_3">3&#160;</span>Tijchijtoc para tojuanti timotlacajhua ma tijpanoca huejhueyi tlaijiyohuilistli. </div>
<div class='q'>Huan ica ni tlaijiyohuilistli techchihuilijtoc ma timomimilojtinemica queja elisquía tiihuintitoque. </div>
<div class='q'>
<span class="verse" id="PS60_4">4&#160;</span>Pero ama titechmacatoc se bandera campa timosentilise nochi tojuanti tlen timitzimacasij huan timitztlepanitaj. </div>
<div class='q'>Huan quena, nochi tojuanti tlen tijchihuaj tlen melahuac timosentilise nopano, </div>
<div class='q'>para timomanahuise quema tocualancaitacahua techmajcahuilise cuatlamintli. </div>
<div class='q'>
<span class="verse" id="PS60_5">5&#160;</span>Xitechnanquili huan xitechmanahui nochi tojuanti tlen titechicnelía. </div>
<div class='q'>Xijtequihui mohueyi chicahualis para titechmanahuis. </div>
<div class='b'> &#160; </div>
<div class='q'>
<span class="verse" id="PS60_6">6&#160;</span>Toteco Dios, yajaya tlen itztoc ipan ichaj nepa elhuicac quiijtojtoc: </div>
<div class='q'>“Ica paquilistli nijxelos tlali Siquem, </div>
<div class='q'>huan nijyejyecos nopa tlamayamitl tlen itoca Sucot, </div>
<div class='q'>para nijmacas tlen nijnequis pampa nopa tlaltini noaxcahua. </div>
<div class='q'>
<span class="verse" id="PS60_7">7&#160;</span>Huan nopa tlali Galaad huan Manasés nojquiya noaxcahua. </div>
<div class='q'>Ipan tlali Efraín hualase nosoldados tlen nechmanahuise queja notzontzajca, </div>
<div class='q'>huan ipan tlali Judá hualase notlanahuatijcahua. </div>
<div class='q'>
<span class="verse" id="PS60_8">8&#160;</span>Tlen itztose ipan tlali Moab elise notlatequipanojcahua tlen teicneltzitzi. </div>
<div class='q'>Tlen itztoque ipan tlali Edom nechtequipanose. </div>
<div class='q'>Huan nitlahuejchihuas chicahuac quema ya niquintlantos nopa filisteos.” </div>
<div class='m'>Queja nopa quiijtohua Toteco. </div>
<div class='b'> &#160; </div>
<div class='q'>
<span class="verse" id="PS60_9">9&#160;</span>¿Ajqueya nechchihuas ma nicalaqui ipan nopa altepetini tlen moyahualtzactoque ica tepamitl ipan tlali Edom? </div>
<div class='q'>¿Ajqueya nechchihuas ma niquintlani intla ax ta? </div>
<div class='q'>
<span class="verse" id="PS60_10">10&#160;</span>San ta tinechyacanas ipan tlatehuijcayotl, noTeco Dios. </div>
<div class='q'>Amo xinechtlahuelcahua. </div>
<div class='q'>Intla ta ax tiyas ihuaya tosoldados para tlatehuise, Toteco, </div>
<div class='q'>axaca techpalehuis. </div>
<div class='q'>
<span class="verse" id="PS60_11">11&#160;</span>Quena, Toteco Dios, xitechpalehui para tiquintlanise tocualancaitacahua, </div>
<div class='q'>pampa inintlapalehuil tlacame, ax tleno ipati. </div>
<div class='b'> &#160; </div>
<div class='q'>
<span class="verse" id="PS60_12">12&#160;</span>Ica itlapalehuil Toteco Dios tijchihuase huejhueyi tlamantli. </div>
<div class='q'>Yajaya iselti quintzontlamiltis nochi tocualancaitacahua.  </div>
<div class='psalmlabel' id='PS61_0'> 61</div>
<div class='s'>David quinequi itztos ipan itiopa Toteco </div>
<div class='q'>
<span class="verse" id="PS61_1">1&#160;</span>NoTeco Dios, xinechtlacaquili quema nimitztzajtzilía. </div>
<div class='q'>Xijtlacaquili notlamaijtol. </div>
<div class='q'>
<span class="verse" id="PS61_2">2&#160;</span>Yonque niitztosquía campa hueli o hasta campa ontlantoc tlaltepactli, </div>
<div class='q'>na nimitztzajtzilisquía para nimitztlajtlanis motlapalehuil. </div>
<div class='q'>Quema nimajmahui o nimocuesohua, </div>
<div class='q'>tinechyacana huan tinechtlatía ipan se huejcapantic tetl, </div>
<div class='q'>campa ax tleno huelis nechajsis. </div>
<div class='q'>
<span class="verse" id="PS61_3">3&#160;</span>Pampa san ipan ta nimotemachía para ax tleno nopantis. </div>
<div class='q'>Ta tiitztoc queja se huejcapantic cali tlen nechmanahuía, </div>
<div class='q'>para ax huelis nechajsise nocualancaitacahua. </div>
<div class='q'>
<span class="verse" id="PS61_4">4&#160;</span>Nijnequi niitztos para nochipa ipan motiopa para tinechmocuitlahuis. </div>
<div class='q'>Nopano niitztos temachtli queja se pilpiyotzi tlen mocahua ieltlapaltzala inana. </div>
<div class='q'>
<span class="verse" id="PS61_5">5&#160;</span>Ta tinoTeco Dios, tijcactoc tlen nimitztlajtolcahuilijtoc para nijchihuas. </div>
<div class='q'>Huan tinechmacatoc nopa tlatiochihualistli tlen ticajcoctoc para tiquinmacas tlacame tlen mitzimacasij huan mitztlepanitaj. </div>
<div class='q'>
<span class="verse" id="PS61_6">6&#160;</span>Xijchihua para na nitlanahuatijquetl ma niitzto miyac xihuitl, </div>
<div class='q'>huan para noyolis ma eli yejyectzi. </div>
<div class='q'>
<span class="verse" id="PS61_7">7&#160;</span>Xinechcahuili ma nitlanahuatis moixpa para nochipa. </div>
<div class='q'>Xinechmanahui huan xinechmocuitlahui ica moteicnelijcayo. </div>
<div class='q'>
<span class="verse" id="PS61_8">8&#160;</span>Queja nopa nimitzpaquilismacas mojmostla. </div>
<div class='q'>Quena, sesen tonal nijtlamichihuas tlen nimitztencahuilijtoc para nijchihuas para ta.  </div>
<div class='psalmlabel' id='PS62_0'> 62</div>
<div class='s'>David motemachi san ipan Toteco </div>
<div class='q'>
<span class="verse" id="PS62_1">1&#160;</span>Na san ipan Toteco Dios nimochiya para yajaya ma nechmanahui, </div>
<div class='q'>pampa san ya hueli temaquixtía. </div>
<div class='q'>
<span class="verse" id="PS62_2">2&#160;</span>Nimotlatía ipan ya para ax tleno nechajsis. </div>
<div class='q'>San yajaya nechmaquixtía huan nechmocuitlahuía quema huala tlaohuijcayotl. </div>
<div class='q'>Ax tleno hueli nechpanos. </div>
<div class='q'>
<span class="verse" id="PS62_3">3&#160;</span>Pero ¿hasta quema tlamis nocualancaitacahua nechtehuise? </div>
<div class='q'>Ayoc nijpiya más chicahualistli queja tlanahuatijquetl ipan notlanahuatilis. </div>
<div class='q'>Nocualancaitacahua quisencahuaj quejatza huelis nechmajcahuase. </div>
<div class='q'>Nechitaj queja se nitlapepecholi o nitepamitl tlen nihuetzisnequiya. </div>
<div class='q'>
<span class="verse" id="PS62_4">4&#160;</span>Quena, san moilhuíaj san sejco quejatza huelis nechtzontlamiltise. </div>
<div class='q'>Quinpactía quitlacaquilise istlacayotl huan tlacajcayahualistli. </div>
<div class='q'>Ica inincamac nechcamahuíaj yejyectzi, </div>
<div class='q'>pero ipan ininyolo nechtelchihuaj. </div>
<div class='q'>
<span class="verse" id="PS62_5">5&#160;</span>Pero na san nimochiya ipan Toteco Dios, </div>
<div class='q'>san nimochiya para yajaya ma nechmanahui, </div>
<div class='q'>pampa san ya hueli temaquixtía. </div>
<div class='q'>
<span class="verse" id="PS62_6">6&#160;</span>Nimotlatía ipan ya para ax tleno nechajsis. </div>
<div class='q'>San yajaya nechmaquixtía huan nechmocuitlahuía quema huala tlaohuijcayotl, </div>
<div class='q'>yeca san ipan ya nimotemachía. </div>
<div class='q'>
<span class="verse" id="PS62_7">7&#160;</span>San Toteco Dios hueli nechmaquixtis huan sampa nechhueyitlalis iniixpa sequinoc. </div>
<div class='q'>Yajaya nechtlatía huan nechfuerzajmaca. </div>
<div class='q'>Nechmocuitlahuía para ma ax nechajsi tlen fiero. </div>
<div class='q'>
<span class="verse" id="PS62_8">8&#160;</span>¡Innotlacajhua, nochipa ximotemachica ipan Toteco Dios! </div>
<div class='q'>Xijpohuilica nochi tlen eltoc ipan imoyolo, </div>
<div class='q'>pampa san yajaya hueli techmocuitlahuis ica tlen ax cuali. </div>
<div class='q'>
<span class="verse" id="PS62_9">9&#160;</span>Ax tleno nelía ininpati tlacame iixpa Toteco, </div>
<div class='q'>yonque tlen tominpiyaj o tlen teicneltzitzi. </div>
<div class='q'>Intla se quintlalisquía ipan balanza para quinyejyecosquía intla etique queja se tlamantli tlen tlahuel ipati, </div>
<div class='q'>momacas cuenta para melahuac ax etique pampa tlacame itztoque san queja ajacatl. </div>
<div class='q'>
<span class="verse" id="PS62_10">10&#160;</span>Tlacame, amo ximoilhuica para intlatehuise para inquitlanise más tomi. </div>
<div class='q'>Amo ximoilhuica para intlaxtequise para inmoricojchihuase. </div>
<div class='q'>Huan intla inmochihuase rico, </div>
<div class='q'>amo ximohueyimatica, niyon amo ximotemachica ipan imotomi. </div>
<div class='q'>
<span class="verse" id="PS62_11">11&#160;</span>Nijmati ya ni, pampa miyac hueltas Toteco Dios nechilhuijtoc: </div>
<div class='q'>san yajaya quipiya nochi chicahualistli. </div>
<div class='b'> &#160; </div>
<div class='q'>
<span class="verse" id="PS62_12">12&#160;</span>San ta, Toteco, titeicnelía mojmostla. </div>
<div class='q'>Huan tiquintlaxtlahuía sesen tlacatl queja quinamiqui ica tlen quichijtoque.  </div>
<div class='psalmlabel' id='PS63_0'> 63</div>
<div class='s'>Nijtemohua noTeco </div>
<div class='q'>
<span class="verse" id="PS63_1">1&#160;</span>¡Toteco Dios, ta tinoDios! </div>
<div class='q'>¡Nelía tlahuel nimitztemohua! </div>
<div class='q'>¡Queja se tlacatl tlen tlahuel amiqui ipan huactoc tlali campa ax onca atl, </div>
<div class='q'>na ica nochi noyolo huan ica nochi noalma nijnequi nimitzpantis! </div>
<div class='q'>
<span class="verse" id="PS63_2">2&#160;</span>Nijnequi niquitas mochicahualis huan mohueyitilis queja niquitac ipan motiopa. </div>
<div class='q'>
<span class="verse" id="PS63_3">3&#160;</span>Pampa moteicnelijcayo más hueyi ipati huan ax noyolis. </div>
<div class='q'>¡Tlahuel nimitzhueyimati! </div>
<div class='q'>
<span class="verse" id="PS63_4">4&#160;</span>Huan nochi tonali quema noja niitztos, nimitztiochihuas. </div>
<div class='q'>Huan moixpa nimomatlalanas huan nimomaijtos ica ta. </div>
<div class='q'>
<span class="verse" id="PS63_5">5&#160;</span>Huan huajca, quena, nijmatis queja elisquía ya niixhuic ica se tlacualistli tlen ajhuiyac. </div>
<div class='q'>Huan nimitzhueyimatis ica miyac paquilistli. </div>
<div class='q'>
<span class="verse" id="PS63_6">6&#160;</span>Nochi yohuali quema nimoteca ipan notlapech huan ax hueli nicochi, </div>
<div class='q'>nimoilhuía tlen ta. </div>
<div class='q'>Quena, nimoyolilhuía tlen ta sesen hora. </div>
<div class='q'>
<span class="verse" id="PS63_7">7&#160;</span>Nimoilhuía quejatza tinechpalehuijtoc huan yeca sesen yohuali tlahuel nipaqui. </div>
<div class='q'>Queja se piyo quintlatía iconehua ieltlapaltzala, </div>
<div class='q'>queja nopa ta tinechtlatía na para ax tleno nechajsis. </div>
<div class='q'>
<span class="verse" id="PS63_8">8&#160;</span>Nimotlatzquilijtoc ipan ta pampa san ta tinechmocuitlahuía ica mohueyi chicahualis. </div>
<div class='q'>
<span class="verse" id="PS63_9">9&#160;</span>Nochi tlen quinequij nechmictise yase mictla. </div>
<div class='q'>
<span class="verse" id="PS63_10">10&#160;</span>Pampa ya eltoc tlasencahuali para miquise, </div>
<div class='q'>huan para sequinoc quintzontlamiltise ica machete. </div>
<div class='q'>Huan inintlacayohua elis tlacualistli para nopa tepechichime. </div>
<div class='q'>
<span class="verse" id="PS63_11">11&#160;</span>Pero na, nitlanahuatijquetl, nimopaquilismacas ipan ta, Toteco Dios. </div>
<div class='q'>Huan nojquiya paquise nochi sequinoc tlen senquistoc motemachíaj ipan ta. </div>
<div class='q'>Pero nochi tlen istlacatij, </div>
<div class='q'>ta, Toteco, tiquincamatzacuas.  </div>
<div class='psalmlabel' id='PS64_0'> 64</div>
<div class='s'>Se tlamaijtoli para Toteco ma quimocuitlahui </div>
<div class='q'>
<span class="verse" id="PS64_1">1&#160;</span>NoTeco Dios, xijtlachili nocuesol. </div>
<div class='q'>¡Xijmanahui noyolis tlen nocualancaitacahua tlen quinequij nechmictise! </div>
<div class='q'>
<span class="verse" id="PS64_2">2&#160;</span>Xinechtlati tlen ni ax cuajcualme tlen ixtacatzi quisencahuaj para nechchihuilise tlen fiero. </div>
<div class='q'>
<span class="verse" id="PS64_3">3&#160;</span>Nochi inintlajtol ajsi ipan noyolo, </div>
<div class='q'>huan tlahuel nechcocohua queja elisquía se cuatlamintli. </div>
<div class='q'>
<span class="verse" id="PS64_4">4&#160;</span>Inijuanti ax majmahuij para nechtlatzacuiltise. </div>
<div class='q'>Motlatíaj campa axaca hueli quinita, </div>
<div class='q'>huan quinmajcahuilíaj cuatlamintli tlacame tlen ax tleno quichijtoque. </div>
<div class='q'>Niyon quentzi ax majmahuij ica tlen fiero quichihuaj. </div>
<div class='q'>
<span class="verse" id="PS64_5">5&#160;</span>Se ica seyoc mofuerzajmacaj para quichihuase más tlen fiero. </div>
<div class='q'>Ixtacatzi mosentilíaj para quitlalise tlaquetztli. </div>
<div class='q'>Huan quiijtohuaj: “Nica tijtlalise ni tlaquetztli campa axaca huelis quiitas.” </div>
<div class='q'>
<span class="verse" id="PS64_6">6&#160;</span>Ica miyac cuidado quisencahuaj quejatza quichihuase para temictise. </div>
<div class='q'>Ica yolic quitemolíaj quejatza quichihuase tlen fiero quisencajtoque quichihuase para ma cualquisa. </div>
<div class='q'>Iyolo huan itlalnamiquilis se tlacatl tlahuel quimati quisencahuas tlen fiero para quichihuas. </div>
<div class='b'> &#160; </div>
<div class='q'>
<span class="verse" id="PS64_7">7&#160;</span>Pero Toteco Dios yajaya iselti quintlamicocos. </div>
<div class='q'>Elis queja quinmajcahuilis cuatlamintli quema ax quichiyaj, </div>
<div class='q'>huan nimantzi quintlanis. </div>
<div class='q'>
<span class="verse" id="PS64_8">8&#160;</span>Quena, huetzise huan motzontlamiltise, </div>
<div class='q'>ipampa nopa tlajtoli tlen quiijtojtoque. </div>
<div class='q'>Huan nochi tlen quinitase momajmatise. </div>
<div class='q'>
<span class="verse" id="PS64_9">9&#160;</span>Huajca nochi tlacame quitlepanitase Toteco Dios huan quiimacasise quiixpanose. </div>
<div class='q'>Tepohuilise nochi tlen yajaya quichijtoc. </div>
<div class='q'>Huan huajca quimachilise para san ya quichihua huejhueyi tlamantli. </div>
<div class='q'>
<span class="verse" id="PS64_10">10&#160;</span>Huan nochi tlacame tlen itztoque xitlahuaque quipaquilismacase TOTECO, </div>
<div class='q'>huan más motemachise ipan ya huan quihueyimatise.  </div>
<div class='psalmlabel' id='PS65_0'> 65</div>
<div class='s'>David quihueyimati Toteco </div>
<div class='q'>
<span class="verse" id="PS65_1">1&#160;</span>Toteco Dios, san ta quinamiqui ma timitzhueyimatica, </div>
<div class='q'>ta tlen tiitztoc ipan altepetl Jerusalén. </div>
<div class='q'>Huan quinamiqui ma timitzmacaca nochi tlen timitztlajtolcahuilijtoque timitzmacase. </div>
<div class='q'>
<span class="verse" id="PS65_2">2&#160;</span>Ta titechnanquilía quema timomaijtohuaj huan titechmaca tlen timitztlajtlaníaj, </div>
<div class='q'>huajca nochi tlacame ipan tlaltepactli ma hualaca campa ta. </div>
<div class='q'>
<span class="verse" id="PS65_3">3&#160;</span>Yonque toyolo temitoc ica tlajtlacoli, </div>
<div class='q'>ta titechtlapojpolhuía nochi totlaixpanolhua. </div>
<div class='q'>
<span class="verse" id="PS65_4">4&#160;</span>¡Nelía tipaquij miyac tojuanti tlen titechtlapejpenijtoc para ma tihualaca, </div>
<div class='q'>huan ma tiitztoquij mohuaya ipan motiopa tlen tlatzejtzeloltic! </div>
<div class='q'>¡Ta titechmacas hueyi paquilistli huan nochi tlen cuali tlen onca nopano! </div>
<div class='q'>
<span class="verse" id="PS65_5">5&#160;</span>Quema timitztlajtlaníaj se tlamantli, </div>
<div class='q'>ta titechnanquilía ica huejhueyi tlamantli. </div>
<div class='q'>Toteco Dios, nochi tlacame ipan tlaltepactli motemachíaj ipan ta. </div>
<div class='q'>Quena, yonque itztoque hasta campa ontlantoc hueyi atl, </div>
<div class='q'>nochi motemachíaj para ta tiquinpalehuis. </div>
<div class='q'>
<span class="verse" id="PS65_6">6&#160;</span>Ta ica mohueyi chicahualis tiquinchijchijqui nopa tepetini huan tiquintlatzquilti campa eltoc. </div>
<div class='q'>
<span class="verse" id="PS65_7">7&#160;</span>Ta tijseseltía nopa hueyi atl quema mosisinía. </div>
<div class='q'>Huan tiquinyoltlalía tlacame campa hueli quema quinequij motehuise. </div>
<div class='q'>
<span class="verse" id="PS65_8">8&#160;</span>¡Yeca nochi tlacame tlen itztoque hasta campa ontlantoc tlaltepactli, </div>
<div class='q'>mitztlepanitaj huan mitzimacasij para mitzixpanose quema quiitaj nopa huejhueyi tlamantli tlen tijchihua! </div>
<div class='q'>Tijchihua para tlacame ma paquica tlen quema tlanesi huan hasta quema tlayohuiya. </div>
<div class='q'>
<span class="verse" id="PS65_9">9&#160;</span>Ta ticatequía ni tlaltepactli para ma tlaelilti, </div>
<div class='q'>ica nopa atemitl tlen ta moaxca tlen ax quema huaquij. </div>
<div class='q'>Ta tijcualtlalía ni tlali para motlacajhua ma quitocaca ininxinach, </div>
<div class='q'>huan teipa tijchihua para ma onca se hueyi pixquistli. </div>
<div class='q'>
<span class="verse" id="PS65_10">10&#160;</span>Ta tijxolonía ica miyac atl nopa surcos ipan mila. </div>
<div class='q'>Tijchihua ma huetzi atl para ma yamanía nopa tlali huan ma poxoni nopa tlaltojtolomitl. </div>
<div class='q'>Huan tijchihua para ma ixhua nochi tlamantli tlatoctli ipan nochi tlaltepactli. </div>
<div class='q'>
<span class="verse" id="PS65_11">11&#160;</span>Teipa sesen xihuitl tijtlamiltía ica se pixquistli tlen nelía yejyectzi. </div>
<div class='q'>Huan nopa mixtli tijchihua para tlaahuetziltía miyac. </div>
<div class='q'>
<span class="verse" id="PS65_12">12&#160;</span>Onca sacatl ipan huactoc tlali, </div>
<div class='q'>huan campa tlaixtemolis moscaltíaj cuajcuali xihuitl, </div>
<div class='q'>huan temacaj ininxochiyo. </div>
<div class='q'>Nesi queja moscaltíaj ica miyac paquilistli. </div>
<div class='q'>
<span class="verse" id="PS65_13">13&#160;</span>Ta tijchijtoc para nochi potreros ma temica ica borregojme para quicuase nopa sacatl. </div>
<div class='q'>Huan ipan nochi nopa tlamayamitl motlanantoc trigo mili. </div>
<div class='q'>Eltoc queja nochi tlen ta tijchijtoc ipan tlaltepactli tzajtzij ica paquilistli huan huicaj.  </div>
<div class='psalmlabel' id='PS66_0'> 66</div>
<div class='s'>Se huicatl para quitlascamatis Toteco </div>
<div class='q'>
<span class="verse" id="PS66_1">1&#160;</span>¡Nochi intlacame ipan tlaltepactli, </div>
<div class='q'>xihuicaca ica paquilistli para Toteco Dios! </div>
<div class='q'>
<span class="verse" id="PS66_2">2&#160;</span>¡Xihuicaca tiohuicatl tlen tepohuilía para tlahuel hueyi ya! </div>
<div class='q'>¡Xijhueyimatica ipampa nochi tlen quichijtoc! </div>
<div class='q'>
<span class="verse" id="PS66_3">3&#160;</span>Xiquilhuica Toteco Dios: </div>
<div class='q'>“¡Nelía tlahuel nelpano yejyectzi nochi tlen tijchijtoc! </div>
<div class='q'>¡Tlahuel hueyi mochicahualis! </div>
<div class='q'>Yeca nochi mocualancaitacahua motemactilíaj ica ta pampa tlahuel temajmati tlen tijchihua. </div>
<div class='q'>
<span class="verse" id="PS66_4">4&#160;</span>Nochi tlacame ipan tlaltepactli mitzhueyichihuase. </div>
<div class='q'>Inijuanti huicase para mitzhueyimatise, </div>
<div class='q'>huan tepohuilise tlen mohueyitilis.” </div>
<div class='q'>
<span class="verse" id="PS66_5">5&#160;</span>Xihualaca huan xiquitaquij nochi nopa huejhueyi tlamantli tlen Toteco Dios quichijtoc. </div>
<div class='q'>¡Quinchihuilijtoc tlacame huejhueyi chicahualnescayotl! </div>
<div class='q'>
<span class="verse" id="PS66_6">6&#160;</span>Quihuatzqui nopa atl huan tlatlajco nopa hueyi atl quitlapo se ojtli huactoc campa panoque tohuejcapan tatahua. </div>
<div class='q'>¡Nochi israelitame quipixque se hueyi paquilistli ipan nopa tonal! </div>
<div class='q'>
<span class="verse" id="PS66_7">7&#160;</span>Toteco ica ichicahualis tlanahuatía para nochipa. </div>
<div class='q'>Yajaya quitlachilía sesen tlamantli tlen tlacame quichihuaj ipan nochi tlaltini ipan tlaltepactli. </div>
<div class='q'>Tlen ax quitlepanitaj huan tlen mohueyimatij, </div>
<div class='q'>yajaya quinechcapantlalis. </div>
<div class='q'>
<span class="verse" id="PS66_8">8&#160;</span>Nochi intlacame xijtlascamatica Toteco Dios huan xijhueyimatica, </div>
<div class='q'>ipampa nochi tlen quichijtoc, </div>
<div class='q'>
<span class="verse" id="PS66_9">9&#160;</span>pampa sesen tojuanti toyolis eltoc imaco. </div>
<div class='q'>Quena, yajaya techmocuitlahuijtoc huan techyacantoc xitlahuac ipan toojhui. </div>
<div class='b'> &#160; </div>
<div class='q'>
<span class="verse" id="PS66_10">10&#160;</span>Pampa ta, tiToteco Dios, titechyejyecojtoc huan titechtlapajpacchijtoc, </div>
<div class='q'>queja nopa tepos plata tlen quimoloníaj ipan tlitl tlen tlahuel totonic, </div>
<div class='q'>para san mocahuas tlen senquistoc cuali. </div>
<div class='q'>
<span class="verse" id="PS66_11">11&#160;</span>Ta titechmasilti ipan momatla huan tijtlali tocuitlapa tlamamali tlen tlahuel etic. </div>
<div class='q'>
<span class="verse" id="PS66_12">12&#160;</span>Tijchijqui ma nemica topani tlen ehuaj sequinoc tlaltini. </div>
<div class='q'>Tipanoque ipan atl huan ipan tlitl. </div>
<div class='q'>Pero ama tinechtiochijtoc huan tinechmacatoc nochi tlen cuali. </div>
<div class='q'>
<span class="verse" id="PS66_13">13&#160;</span>Ama nihualajtoc ipan motiopa para nimitzmacas tlacajcahualistli tlatlatili. </div>
<div class='q'>Huan queja nopa nijtlamichihuas tlen nimitztlajtolcahuilijtoc para nijchihuas. </div>
<div class='q'>
<span class="verse" id="PS66_14">14&#160;</span>Pampa quema niitztoya ipan tlaohuijcayotl, nimitztlajtolcahuili ica nocamac, </div>
<div class='q'>para nimitzmacas miyac tlacajcahualistli. </div>
<div class='q'>
<span class="verse" id="PS66_15">15&#160;</span>Yeca ama nimitzhualiquilía ni oquich borregojme, chivojme huan becerrojme tlen tomahuaque. </div>
<div class='q'>Huan ininpocyo tlejcos hasta ajsis moixpa. </div>
<div class='b'> &#160; </div>
<div class='q'>
<span class="verse" id="PS66_16">16&#160;</span>Nochi imojuanti tlen inquitlepanitaj Toteco Dios huan inquiimacasij inquiixpanose, </div>
<div class='q'>xihualaca xijtlacaquiliquij, </div>
<div class='q'>huan nimechpohuilis nochi tlen yajaya nechchihuilijtoc. </div>
<div class='q'>
<span class="verse" id="PS66_17">17&#160;</span>Chicahuac na nijtzajtzili para ma nechpalehui, </div>
<div class='q'>huan quema nijcamahuiyaya, nijhueyimatiyaya. </div>
<div class='q'>
<span class="verse" id="PS66_18">18&#160;</span>Pero intla na ax niquilhuijtosquía Toteco notlajtlacolhua para ma nechtlapojpolhui, </div>
<div class='q'>huajca ax nechtlacaquilijtosquía. </div>
<div class='q'>
<span class="verse" id="PS66_19">19&#160;</span>Pero pampa niquilhui Toteco Dios ma nechtlapojpolhui, </div>
<div class='q'>yajaya nechtlacaquili huan quichijqui tlen niquilhui. </div>
<div class='q'>
<span class="verse" id="PS66_20">20&#160;</span>Xijpaquilismacaca Toteco Dios, </div>
<div class='q'>pampa yajaya nechtlacaquili huan ax quihuejcamajcajqui notlajtol quema nimomaijto. </div>
<div class='q'>Nechtlasojtlac huan nechicneli.  </div>
<div class='psalmlabel' id='PS67_0'> 67</div>
<div class='s'>Se huicatl para quitlascamatis Toteco </div>
<div class='q'>
<span class="verse" id="PS67_1">1&#160;</span>Toteco Dios, xijpiya hueyi moyolo ica tojuanti huan xitechtiochihua. </div>
<div class='q'>Ma petlani moxayac pampa tipaqui ica tojuanti quema titechhualtlachilía hasta tlen nepa elhuicac. </div>
<div class='q'>
<span class="verse" id="PS67_2">2&#160;</span>Nochi tlacame ipan tlaltepactli ma quiixmatica moojhui. </div>
<div class='q'>Tlacame ipan nochi tlaltini ma quimatica para ta titemaquixtía. </div>
<div class='q'>
<span class="verse" id="PS67_3">3&#160;</span>NoTeco Dios, ma mitzpaquilismacaca nochi tlacame ipan tlaltepactli. </div>
<div class='q'>Quena, nochi tlacame ma mitzhueyimatica. </div>
<div class='q'>
<span class="verse" id="PS67_4">4&#160;</span>¡Ma paquica nochi tlacame ipan nochi tlaltini huan ma huicaca pampa ta, tiinintlanahuatijca! </div>
<div class='q'>Ta tiquintlajtolsencahuas queja quinamiqui, </div>
<div class='q'>huan nochi tlaltini tiquinyacanas xitlahuac. </div>
<div class='q'>
<span class="verse" id="PS67_5">5&#160;</span>¡NoTeco Dios, ma mitzpaquilismacaca nochi ipan tlaltepactli! </div>
<div class='q'>¡Quena, nochi tlacame ma mitzhueyimatica! </div>
<div class='q'>
<span class="verse" id="PS67_6">6&#160;</span>Ni tlali temacatoc miyac pixquistli, pampa ta, Toteco Dios, </div>
<div class='q'>tlen titoDios tojuanti, tlahuel titechtiochijtoc. </div>
<div class='q'>
<span class="verse" id="PS67_7">7&#160;</span>Quena, noja más titechtiochihuas, Toteco Dios, </div>
<div class='q'>huan tlacame campa hueli ipan ni tlaltepactli mitztlepanitase huan quiimacasise mitzixpanose.  </div>
<div class='psalmlabel' id='PS68_0'> 68</div>
<div class='s'>Toteco Dios tlatlantoc </div>
<div class='q'>
<span class="verse" id="PS68_1">1&#160;</span>¡Ximotlalana, Toteco Dios, huan xiquinsemana nochi mocualancaitacahua! </div>
<div class='q'>Xiquinchihua ma choloca tlen moixpa nochi tlen ax mitzcualitaj. </div>
<div class='q'>
<span class="verse" id="PS68_2">2&#160;</span>Xiquinixpolo queja poctli ixpolihui ipan ajacatl. </div>
<div class='q'>Xiquintlamilti queja nopa cera tlen atiya ipan tlitl. </div>
<div class='q'>Queja nopa ma ininpanti moixpa nochi ax cuajcualme. </div>
<div class='b'> &#160; </div>
<div class='q'>
<span class="verse" id="PS68_3">3&#160;</span>Pero nochi tlacame tlen itztoque xitlahuaque ma paquica iixpa Toteco Dios huan ma huitonica ica paquilistli. </div>
<div class='q'>
<span class="verse" id="PS68_4">4&#160;</span>Xijhuicatica Toteco huan xijpaquilismacaca. </div>
<div class='q'>Xijhueyitlalica yajaya tlen nejnemi iixco mixtli, </div>
<div class='q'>yajaya tlen itoca TOTECO. </div>
<div class='q'>Xipaquica miyac iixpa ya. </div>
<div class='q'>
<span class="verse" id="PS68_5">5&#160;</span>Toteco Dios yajaya inintata tlen icnotzitzi. </div>
<div class='q'>Yajaya quinchihuilía tlen xitlahuac nopa cahual toahuihua, </div>
<div class='q'>pampa yajaya tlatzejtzeloltic. </div>
<div class='q'>
<span class="verse" id="PS68_6">6&#160;</span>Toteco Dios quinmaca ininchampoyohua tlen itztoque ininseltitzi. </div>
<div class='q'>Huan quinmalacanía tlen quintzactoque. </div>
<div class='q'>Pero tlen motlepanitaj quintitlanilía mayantli huan tlaijiyohuilistli. </div>
<div class='b'> &#160; </div>
<div class='q'>
<span class="verse" id="PS68_7">7&#160;</span>Toteco Dios, quema tiquinyacantiyajqui motlacajhua tlen tlali Egipto </div>
<div class='q'>huan tiquinhuicac ipan nopa huactoc tlali, </div>
<div class='q'>
<span class="verse" id="PS68_8">8&#160;</span>nopa tlali mojmolini huan huetzqui atl tlen elhuicactli moixpa. </div>
<div class='q'>Nopa tepetl Sinaí mojmolini moixpa ta tlen titoTeco tiisraelitame. </div>
<div class='q'>
<span class="verse" id="PS68_9">9&#160;</span>Toteco Dios, ta tijchijqui ma huetzi miyac atl ipan ni tlali tlen tiquinmacac motlacajhua. </div>
<div class='q'>Quena, ica nopa atl tiquinfuerzajmacac tlen moaxcahua quema tlahuel tlaxicojtoyaj. </div>
<div class='q'>
<span class="verse" id="PS68_10">10&#160;</span>Yeca motlacajhua mocajque nica ipan ni tlali. </div>
<div class='q'>Huan ta ica moteicnelijcayo tiquinmacac nopa teicneltzitzi nochi tlen monequiyaya para ica mopanoltise. </div>
<div class='b'> &#160; </div>
<div class='q'>
<span class="verse" id="PS68_11">11&#160;</span>Toteco quiijto para ya tlatlantoya, </div>
<div class='q'>huan miyac tlacame tzajtzique chicahuac para tepohuilise tlen panotoc. </div>
<div class='q'>Quiijtojque: </div>
<div class='q'>
<span class="verse" id="PS68_12">12&#160;</span>“Cholojtejque nopa soldados tlen hualajtoyaj para techtzontlamiltise.” </div>
<div class='q'>Quena, ama nopa israelita sihuame momajmacaj nochi tlamantli tlen quicajtejque nopa soldados. </div>
<div class='q'>
<span class="verse" id="PS68_13">13&#160;</span>Xiquitaca, yonque quinmocuitlahuiyayaj borregojme, </div>
<div class='q'>ama nopa sihuame hasta petlanij ica oro huan plata. </div>
<div class='q'>Nochi inintlacayo quitlamitzactoque ica tlamantzitzi tlen yejyectzitzi queja se paloma quitlamitzacua itlacayo ica ieltlapal. </div>
<div class='q'>
<span class="verse" id="PS68_14">14&#160;</span>Toteco Dios Tlen Quipiya Nochi Chicahualistli quinsemana icualancaitacahua queja nopa setl tlen huetzi ipan tepetl Salmón. </div>
<div class='q'>
<span class="verse" id="PS68_15">15&#160;</span>Nochi nopa tepetini tlen huejcapantique tlen mopantíaj ipan tlali Basán iaxcahua Toteco huan nelía yejyectzi inintzonatipa, </div>
<div class='q'>
<span class="verse" id="PS68_16">16&#160;</span>pero ma ax mochicoitas ica nopa Tepetl Sion tlen TOTECO quitlapejpenijtoc para ipan itztos para nochipa. </div>
<div class='q'>
<span class="verse" id="PS68_17">17&#160;</span>Toteco Dios quisqui ipan tepetl Sinaí ica millones icuacarrojhua huan ielhuicac ejcahua. </div>
<div class='q'>Yajaya yajqui ipan itiopa tlen tlatzejtzeloltic ipan tepetl Sion. </div>
<div class='q'>
<span class="verse" id="PS68_18">18&#160;</span>Quema Toteco tlejcoc elhuicac campa más huejcapa, </div>
<div class='q'>quichihuayaya queja se tlatlanquetl tlen mocuepa ipan se tlatehuijcayotl, </div>
<div class='q'>huan quinhuicac ilpitoque nopa tlacame tlen quintlantoya para iaxcahua. </div>
<div class='q'>Huan nopa tonal Toteco quiseli regalos tlen nochi tlacame, </div>
<div class='q'>hasta nojquiya tlacame tlen ax quinejque quitlepanitase. </div>
<div class='q'>Huan ama TOTECO temachtli itztos ica tojuanti. </div>
<div class='q'>
<span class="verse" id="PS68_19">19&#160;</span>Ma tijpaquilismacaca Toteco, </div>
<div class='q'>pampa yajaya mojmostla techmaca itlatiochihualis. </div>
<div class='q'>Yajaya Toteco tlen techpalehuía huan techmaquixtía. </div>
<div class='q'>
<span class="verse" id="PS68_20">20&#160;</span>Toteco Dios, yajaya tlen techmalacanía tlen ininmaco tocualancaitacahua. </div>
<div class='q'>Huan yajaya Toteco tlen techmanahuía para ax timiquise. </div>
<div class='q'>
<span class="verse" id="PS68_21">21&#160;</span>Temachtli Toteco quintzontlamiltis nochi icualancaitacahua, </div>
<div class='q'>pampa inijuanti tlahuel yoltetique huan ax quinequij quicahuase inintlajtlacolhua. </div>
<div class='q'>
<span class="verse" id="PS68_22">22&#160;</span>Toteco quinilhuijtoc itlacajhua: </div>
<div class='q'>“Na niquinhualicas nochi imocualancaitacahua. </div>
<div class='q'>Niquincuiti yonque motlatijtose ipan nopa huejcapantic tepetl tlen itoca Basán, </div>
<div class='q'>o yonque motlatijtose hasta atzintlaj ipan nopa hueyi atl. </div>
<div class='q'>
<span class="verse" id="PS68_23">23&#160;</span>Niquinhualicas pampa monequi nochi inquintzontlamiltise. </div>
<div class='q'>Inieso quixolonise imoicxihua huan imochichihua quipipitzose.” </div>
<div class='b'> &#160; </div>
<div class='q'>
<span class="verse" id="PS68_24">24&#160;</span>NoTeco Dios, tinotlanahuatijca, </div>
<div class='q'>niquinita miyac tlacame mitztoquilíaj para yase ipan motiopa. </div>
<div class='q'>
<span class="verse" id="PS68_25">25&#160;</span>Inijuanti tlen huicaj tlayacantiyohuij. </div>
<div class='q'>Tlatlajco yohuij nopa ichpocame tlen quitzilinijtiyohuij panderos. </div>
<div class='q'>Tlatepotzco yohuij tlen tlatzotzonaj. </div>
<div class='q'>
<span class="verse" id="PS68_26">26&#160;</span>Huan quej ni huicaj: </div>
<div class='q'>“Nochi inisraelitame, xijhueyimatica Toteco Dios. </div>
<div class='q'>Xijpaquilismacaca Toteco tlen techmacatoc yolistli nochi tojuanti.” </div>
<div class='q'>
<span class="verse" id="PS68_27">27&#160;</span>Tlayacantiyohuij iixhuihua Benjamín. </div>
<div class='q'>Huan tlatepotzco hualahuij nopa tlayacanani huan huehue tlacame tlen iixhuihua Judá, </div>
<div class='q'>huan nopa tlayacanani tlen iixhuihua Zabulón huan Neftalí. </div>
<div class='q'>
<span class="verse" id="PS68_28">28&#160;</span>Toteco Dios, ica mohueyi chicahualis xijchihua nochi tlen titechilhuijtoc. </div>
<div class='q'>Quena, xijnexti mohueyi chicahualis para sequinoc ma quiitaca nopa huejhueyi tlamantli tlen ta titechchihuilijtoc. </div>
<div class='q'>
<span class="verse" id="PS68_29">29&#160;</span>Nopa tlanahuatiani tlen nochi tlaltini quihualicaj iniofrendas ipan motiopa tlen eltoc ipan altepetl Jerusalén. </div>
<div class='q'>
<span class="verse" id="PS68_30">30&#160;</span>Toteco Dios, xiquinajhua tocualancaitacahua. </div>
<div class='q'>Xiquinechcapantlali nopa tlacame tlen mosisiníaj queja torojme, </div>
<div class='q'>huan xiquinchihua ma motemactilica ica ta. </div>
<div class='q'>Ma mitzhualiquilica inintepos plata queja se ofrenda. </div>
<div class='q'>Xiquinsemana nopa mosisinijca tlacame tlen tlahuel quinpactía tlatehuise. </div>
<div class='q'>
<span class="verse" id="PS68_31">31&#160;</span>Nopa Egipto ehuani quinhualicase inintelpocahua huan nochi tlamantli ininteposhua tlen yejyectzitzi huan pajpatiyo. </div>
<div class='q'>Huan nopa Etiopía ehuani momatlalanase moixpa para mitzhueyichihuase. </div>
<div class='b'> &#160; </div>
<div class='q'>
<span class="verse" id="PS68_32">32&#160;</span>Nochi intlanahuatiani ipan nochi ni tlaltepactli, </div>
<div class='q'>xijhuicatica Toteco Dios. </div>
<div class='q'>Xihuicaca huan xijpaquilismacaca Toteco. </div>
<div class='q'>
<span class="verse" id="PS68_33">33&#160;</span>Yajaya tlen nentinemi ipan nopa elhuicactli tlen hasta huejcajquiya eltoc. </div>
<div class='q'>Xijcaquica itos tlen chicahuac caquisti queja quema tlatomoni. </div>
<div class='q'>
<span class="verse" id="PS68_34">34&#160;</span>Xiquinpohuilica nochi tlacame quejatza hueyi ichicahualis Toteco Dios. </div>
<div class='q'>Huan itlatlanex ajsi ipan nochi israelitame. </div>
<div class='q'>Quena, nelía tlahuel hueyi ichicahualis nepa elhuicac. </div>
<div class='b'> &#160; </div>
<div class='q'>
<span class="verse" id="PS68_35">35&#160;</span>Ma tijhueyitlepanitaca Toteco Dios pampa temajmati ihueyitilis nopano ipan itiopa. </div>
<div class='q'>ToDios tiisraelitame quinmaca tetili huan chicahualistli nochi itlacajhua. </div>
<div class='q'>¡Ma tijpaquilismacaca Toteco Dios!  </div>
<div class='psalmlabel' id='PS69_0'> 69</div>
<div class='s'>David quinotza Toteco ma quipalehuiqui </div>
<div class='q'>
<span class="verse" id="PS69_1">1&#160;</span>NoTeco Dios, xinechmaquixti, </div>
<div class='q'>pampa ni tlaohuijcayotl tlahuel mochijtoc hueyi hasta nijmachilía nimiquis. </div>
<div class='q'>Eltoc queja atl tlen nechatzonpolihuiltisnequi, </div>
<div class='q'>huan ya ajsic hasta noquechtla. </div>
<div class='q'>
<span class="verse" id="PS69_2">2&#160;</span>Eltoc queja nimasitoc ipan soquitl tlen huejcatla huan ax hueli niquisa. </div>
<div class='q'>O queja nechyahualosquía tlahuel miyac atl huan huejcatla. </div>
<div class='q'>
<span class="verse" id="PS69_3">3&#160;</span>Tlahuel nichocatoc hasta nisiyajtoc. </div>
<div class='q'>Nimitztzajtzilijtoc, Toteco Dios, hasta nechcocohua noquechtla huan ayoc hueli nicamati. </div>
<div class='q'>Nochi noixtiyol semajtoc ica choquistli. </div>
<div class='q'>Ya niixcuati pampa campa hueli nitlachixtoc para niquitas intla tihuala, Toteco Dios, para tinechpalehuis. </div>
<div class='q'>
<span class="verse" id="PS69_4">4&#160;</span>Tlahuel miyac nopa tlacame tlen nechcocolíaj yonque ax tleno niquinchihuilijtoc. </div>
<div class='q'>Nelía quipiyaj miyac chicahualistli nocualancaitacahua tlen quinequij nechmictise. </div>
<div class='q'>Pero na ax niquinixpanotoc. </div>
<div class='q'>Quinequij nechtlatzacuiltise ica se tlamantli tlen ax nijchijtoc. </div>
<div class='q'>
<span class="verse" id="PS69_5">5&#160;</span>NoTeco Dios, ta tijmati para nelía nihuihuitic, </div>
<div class='q'>huan tiquixmati nochi notlajtlacolhua. </div>
<div class='q'>
<span class="verse" id="PS69_6">6&#160;</span>TOTECO, ta tiDios Tlen Tijpiya Nochi Chicahualistli, </div>
<div class='q'>amo xiquincahuili ma huetzica ipan tlajtlacoli nopampa na notlajtlacol, </div>
<div class='q'>nopa tlacame tlen motemachíaj ipan ta. </div>
<div class='q'>Ta tlen titoTeco tiisraelitame, </div>
<div class='q'>amo xiquincahuili ma mopinahuaca sequinoc israelitame ica tlen nijchijtoc na. </div>
<div class='q'>
<span class="verse" id="PS69_7">7&#160;</span>Pampa nimitzicnelía, niquijiyohuijtoc pinahualistli, </div>
<div class='q'>huan nechhuetzquilijtoque hasta ax nijmatqui tlachque nijchihuasquía. </div>
<div class='q'>
<span class="verse" id="PS69_8">8&#160;</span>Hasta noicnihua nechchihuaj queja ax nechixmatij huan nechitaj, </div>
<div class='q'>queja se niseyoc altepetl ejquetl. </div>
<div class='q'>
<span class="verse" id="PS69_9">9&#160;</span>Quena, niquicnelía motiopa ica nochi noyolo yonque ica ya nopa monequi nimiquis. </div>
<div class='q'>Huan tlen mitztlaijilhuíaj ta, </div>
<div class='q'>nojquiya nechtlaijilhuíaj na pampa nimitztequipanohua. </div>
<div class='q'>
<span class="verse" id="PS69_10">10&#160;</span>¡Quena, tlahuel nechhuetzquilíaj huan nechpinajtíaj, </div>
<div class='q'>quema nichoca huan nimosahua iixpa Toteco! </div>
<div class='q'>
<span class="verse" id="PS69_11">11&#160;</span>¡Tlahuel fiero camatij tlen na quema nimoquentía yoyomitl tlen sosoltic para nijnextis nimocuesohua ipampa notlajtlacolhua! </div>
<div class='q'>
<span class="verse" id="PS69_12">12&#160;</span>Nopa tlayacanca tequihuejme tlen mosehuíaj ipuertajteno altepetl, </div>
<div class='q'>noca motlahuetzquiltíaj. </div>
<div class='q'>Huan nopa ihuintini noca huicatinemij. </div>
<div class='q'>
<span class="verse" id="PS69_13">13&#160;</span>Pero TOTECO na nijsenhuiquilía nimitztemohua huan nimomaijtohua ipan ta, </div>
<div class='q'>pampa nijmati ajsis tonali para tinechtlacaquilis. </div>
<div class='q'>Toteco Dios, ica mohueyi teicnelilis xinechnanquili, </div>
<div class='q'>pampa ta nochipa tinechicnelijtoc. </div>
<div class='q'>Huajca xinechnanquili quema nimomaijtohua huan xinechmanahui. </div>
<div class='q'>
<span class="verse" id="PS69_14">14&#160;</span>Xinechquixti tlen ni soquitl tlen huejcatla campa nimasitoc. </div>
<div class='q'>Amo xinechcahuili para niatzonpolihuis. </div>
<div class='q'>Xinechmanahui ininmaco tlen nechcocolíaj. </div>
<div class='q'>Xinechquixti tlen ni hueyi atl tlen nechyahualojtoc. </div>
<div class='q'>
<span class="verse" id="PS69_15">15&#160;</span>Amo xijcahuili ma nechtlaijiyohuilti ni tlahuelatl, </div>
<div class='q'>niyon amo xijcahuili nopa atl ma nechtolo. </div>
<div class='q'>Xinechmanahui para ax nimasis ipan nopa tlalostotl tlen tlahuel huejcatla. </div>
<div class='q'>
<span class="verse" id="PS69_16">16&#160;</span>TOTECO, xinechnanquili quema nimitztzajtzilía pampa ta nelía ticuali. </div>
<div class='q'>Ta tinechicnelía miyac huan tijpiya hueyi moyolo ica na. </div>
<div class='q'>
<span class="verse" id="PS69_17">17&#160;</span>¡Amo ximotlati quema nimitztemohua pampa tlahuel nitlaijiyohuía! </div>
<div class='q'>Ximoisihuilti, xihuala huan xinechmaquixtiqui. </div>
<div class='q'>
<span class="verse" id="PS69_18">18&#160;</span>Xihuala, noTeco Dios huan xinechmanahuiqui. </div>
<div class='q'>Xinechmaquixti ininmaco nocualancaitacahua. </div>
<div class='q'>
<span class="verse" id="PS69_19">19&#160;</span>Ta tijmati quejatza camatij fiero tlen na huan quejatza nechpinahualtijtoque. </div>
<div class='q'>Quichijtoque para ayoc aca ma nechtlepanita. </div>
<div class='q'>Ta tiquinixmati nochi nocualancaitacahua huan tijmati tlachque quiijtojtoque sesen inijuanti. </div>
<div class='q'>
<span class="verse" id="PS69_20">20&#160;</span>Inijuanti tlahuel nechyolcocojtoque huan nechcuesolmacatoque. </div>
<div class='q'>Nijtemojtoc tlen nechtlasojtlasquía huan nechyoltlalisquía, </div>
<div class='q'>pero niyon se ax nijpanti. </div>
<div class='q'>
<span class="verse" id="PS69_21">21&#160;</span>Quema nimayanayaya nechmacaque pajtli tlen temictía para notlacualis. </div>
<div class='q'>Huan quema niamiquiyaya nechmacaque ma niqui vinagre. </div>
<div class='q'>
<span class="verse" id="PS69_22">22&#160;</span>Nopa paquilistli tlen inijuanti quipiyaj ma mocuepa ica cuesoli. </div>
<div class='q'>Huan nopa tlasehuilistli tlen quipiyaj ica ininhuampoyohua, </div>
<div class='q'>ma mocuepa ica cualantli. </div>
<div class='q'>
<span class="verse" id="PS69_23">23&#160;</span>Ma huala ininpani tzintlayohuilotl huan ma huihuipicaca pampa ayoc quipiyase más fuerza. </div>
<div class='q'>Ma elica popoyotzitzi huan ma tlami nochi ininchicahualis. </div>
<div class='q'>
<span class="verse" id="PS69_24">24&#160;</span>Xiquinnextili mohueyi cualancayo huan xiquintzontlamilti. </div>
<div class='q'>
<span class="verse" id="PS69_25">25&#160;</span>Ipan inintequicalhua ma mocahua tlaxolejtoc, </div>
<div class='q'>huan ipan ininchajchaj ma tlatzitzicato. </div>
<div class='q'>Ayoc aca ma itzto. </div>
<div class='q'>
<span class="verse" id="PS69_26">26&#160;</span>Pampa inijuanti más quitlaijiyohuiltíaj tlen ta tijcocojtoc, </div>
<div class='q'>huan quipinajtíaj tlen ta tijcuesolmacatoc. </div>
<div class='q'>
<span class="verse" id="PS69_27">27&#160;</span>Xiquijcuilo nochi inintlajtlacolhua huan amo xiquintlapojpolhui. </div>
<div class='q'>
<span class="verse" id="PS69_28">28&#160;</span>¡Xiquixpolo inintoca ipan moama campa eltoc inintoca inijuanti tlen yoltoque! </div>
<div class='q'>¡Ma ax quipiyaca tlasehuilistli queja quipiyaj nopa tlacame tlen itztoque xitlahuaque moixpa! </div>
<div class='q'>
<span class="verse" id="PS69_29">29&#160;</span>Pero na tlen nitlaijiyohuía huan niteicneltzi, </div>
<div class='q'>xinechmaquixti huan xinechtlalana. </div>
<div class='q'>Quena, Toteco Dios, xinechtlali campa ta tiquitas quinamiqui. </div>
<div class='b'> &#160; </div>
<div class='q'>
<span class="verse" id="PS69_30">30&#160;</span>Huan huajca nihuicas huan nijpaquilismacas Toteco Dios. </div>
<div class='q'>Quena, nijhueyimatis huan nijtlascamatis. </div>
<div class='q'>
<span class="verse" id="PS69_31">31&#160;</span>Huan TOTECO achi más quipactis ya nopa, </div>
<div class='q'>huan ax queja intla nijmacasquía se toro o se becerro tlen tlacuacuajhuía huan quipiya iistihua. </div>
<div class='q'>
<span class="verse" id="PS69_32">32&#160;</span>Inijuanti tlen teicneltzitzi quiitase Toteco Dios quema quinmacas itlapalehuil, </div>
<div class='q'>huan yeca tlahuel paquise. </div>
<div class='q'>Huan nochi tlen quitemohuaj Toteco Dios itztose ica paquilistli. </div>
<div class='q'>
<span class="verse" id="PS69_33">33&#160;</span>Pampa TOTECO quintlacaquilía tlen teicneltzitzi, </div>
<div class='q'>huan ax quintlahuelcahua inijuanti tlen itztoque ipan tlatzactli. </div>
<div class='q'>
<span class="verse" id="PS69_34">34&#160;</span>¡Xijpaquilismacaca TOTECO nochi imojuanti tlen initztoque ipan elhuicactli huan tlaltepactli! </div>
<div class='q'>¡Ma quihueyichihuaca nochi tlen itztoque ipan hueyi atl! </div>
<div class='q'>
<span class="verse" id="PS69_35">35&#160;</span>Pampa Toteco Dios quimaquixtis ialtepe, Jerusalén, </div>
<div class='q'>huan sampa quincualtlalis nopa altepetini ipan tlali Judá. </div>
<div class='q'>Huan itlacajhua mochantise nopano huan moaxcatise nopa tlali. </div>
<div class='q'>
<span class="verse" id="PS69_36">36&#160;</span>Huan teipa ininconehua nojquiya moaxcatise nopa tlali. </div>
<div class='q'>Huan nochi tlen quitequipanohuaj huan quiicnelíaj Toteco itztose nopano temachme.  </div>
<div class='psalmlabel' id='PS70_0'> 70</div>
<div class='s'>Se tlamaijtoli para Toteco ma quipalehuiqui </div>
<div class='q'>
<span class="verse" id="PS70_1">1&#160;</span>¡NoTeco Dios, xihuala xinechmanahuiqui ininmaco nocualancaitacahua! </div>
<div class='q'>¡Quena, ximoisihuilti, Toteco Dios! </div>
<div class='q'>¡Xihuala xinechpalehuiqui! </div>
<div class='q'>
<span class="verse" id="PS70_2">2&#160;</span>Inijuanti nentinemij notepotzco huan paquij quema nechtlaijiyohuiltíaj. </div>
<div class='q'>Yeca nimitztlajtlanía xiquinpinahualti, </div>
<div class='q'>huan xiquincuepa para ayoc ma nechchihuilica tlen fiero. </div>
<div class='q'>
<span class="verse" id="PS70_3">3&#160;</span>Xiquincuepa ica pinahualistli huan ayoc xiquincahuili ma nechpinajtica. </div>
<div class='q'>
<span class="verse" id="PS70_4">4&#160;</span>Pero nochi tlacame tlen mitztemohuaj, </div>
<div class='q'>xiquinmaca miyac paquilistli. </div>
<div class='q'>Nochi tlen paquij pampa tiquinmaquixtijtoc, ma quiijtoca: </div>
<div class='q'>“Ma tijhueyitlalica Toteco Dios.” </div>
<div class='q'>
<span class="verse" id="PS70_5">5&#160;</span>Pero na tlen tlahuel nitlaijiyohuía, </div>
<div class='q'>nimitztlajtlanía xihuala nimantzi huan xinechmanahuiqui, </div>
<div class='q'>pampa san ta hueli tinechpalehuis huan tinechmaquixtis. </div>
<div class='q'>¡NoTeco Dios, amo xihuejcahua!  </div>
<div class='psalmlabel' id='PS71_0'> 71</div>
<div class='s'>Tlamaijtoli tlen se huehue tlacatl tlen itztoc xitlahuac iixpa Toteco </div>
<div class='q'>
<span class="verse" id="PS71_1">1&#160;</span>¡TOTECO, na san ipan ta nimotemachijtoc! </div>
<div class='q'>¡Amo quema xinechpinahualti! </div>
<div class='q'>
<span class="verse" id="PS71_2">2&#160;</span>¡Xinechmanahui tlen nocualancaitacahua, </div>
<div class='q'>pampa ta tixitlahuac! </div>
<div class='q'>¡Xinechmalacani ininmaco! </div>
<div class='q'>Ximopacho quentzi para tinechtlacaquilis huan xinechmaquixti. </div>
<div class='q'>
<span class="verse" id="PS71_3">3&#160;</span>Nochipa san nimotlatijtoc huan nimotemachijtoc ipan ta para ax nechajsise nocualancaitacahua. </div>
<div class='q'>Nijmati para ta titlanahuatijtoc ma nechmaquixtica pampa san ipan ta huelis nimomanahuis. </div>
<div class='q'>
<span class="verse" id="PS71_4">4&#160;</span>NoTeco Dios, xinechmanahui ininmaco ni mosisinijca tlacame huan temictiani. </div>
<div class='q'>
<span class="verse" id="PS71_5">5&#160;</span>TOTECO, ta tlen titoTeco, san ipan ta nimotlatzquilijtoc, </div>
<div class='q'>huan san ipan ta nimotemachijtoc hasta tlen quema niconetzi. </div>
<div class='q'>Huan queja nopa nitelpocatixqui. </div>
<div class='q'>
<span class="verse" id="PS71_6">6&#160;</span>Ta nochipa tiitztoc nohuaya hasta quema noja niitztoya iijtico nonana. </div>
<div class='q'>Quena, tlen iijtico nonana ta tinechquixti huan nochipa tinechpalehuijtoc. </div>
<div class='q'>¡Yeca tlahuel nijnequi nimitzpaquilismacas para nochipa! </div>
<div class='q'>
<span class="verse" id="PS71_7">7&#160;</span>Miyac san nechsentlachilíaj pampa quiitaj quejatza tinechmocuitlahuía. </div>
<div class='q'>
<span class="verse" id="PS71_8">8&#160;</span>Semilhuitl nimitzpaquilismacas huan nimitzhueyimatis ipampa nochi tlen tinechchihuilijtoc. </div>
<div class='q'>
<span class="verse" id="PS71_9">9&#160;</span>Amo xinechtlahuelcahua ama quema ya nihuehuentzi huan ayoc nijpiya fuerza. </div>
<div class='q'>
<span class="verse" id="PS71_10">10&#160;</span>Pampa nocualancaitacahua nechijilnamiquij, </div>
<div class='q'>huan san sejco mosentilijque ininhuaya sequinoc tlen quinequij nechmictise. </div>
<div class='q'>
<span class="verse" id="PS71_11">11&#160;</span>Huan quiijtohuaj: </div>
<div class='q'>“¡Ma tijtepotztocaca para tiquitzquise pampa iDios ya quitlahuelcajtoc, </div>
<div class='q'>huan axaca huelis quimanahuis!” </div>
<div class='q'>
<span class="verse" id="PS71_12">12&#160;</span>¡Toteco Dios, amo ximohuejcatlali tlen na! </div>
<div class='q'>¡NoTeco, xihuala nimantzi xinechpalehuiqui! </div>
<div class='q'>
<span class="verse" id="PS71_13">13&#160;</span>Xiquinpinahualti huan xiquintzontlamilti nopa nocualancaitacahua tlen quinequij nechchihuilise tlen fiero. </div>
<div class='q'>Quena, ma ayoc quimatica tlachque quichihuase. </div>
<div class='q'>
<span class="verse" id="PS71_14">14&#160;</span>Pero na más nimotemachis mopan ta para tinechpalehuis. </div>
<div class='q'>Huan noja más nimitzpaquilismacas. </div>
<div class='q'>
<span class="verse" id="PS71_15">15&#160;</span>Nochi tlacame niquinilhuis para san ta ticuali huan niquinpohuilis quejatza tinechmanahuijtoc, </div>
<div class='q'>huan tinechmocuitlahuijtoc mojmostla. </div>
<div class='q'>Ax hueli nijpohuas quesqui huelta tinechmanahuijtoc ica tlen ax cuali pampa tlahuel miyac. </div>
<div class='q'>
<span class="verse" id="PS71_16">16&#160;</span>Nochi tonali ninejnemi ica nopa chicahualistli tlen tinechmaca, TOTECO, ta tlen tinoDios. </div>
<div class='q'>Huan nochi tlacame niquinilhuía para san ta tixitlahuac huan ticuali. </div>
<div class='q'>
<span class="verse" id="PS71_17">17&#160;</span>¡Toteco Dios, ta tinechpalehuijtoc hasta quema noja nieliyaya niconetzi! </div>
<div class='q'>Hasta ama noja niquinpohuilijtinemi sequinoc tlen nopa huejhueyi tlamantli tlen tijchijtoc. </div>
<div class='q'>
<span class="verse" id="PS71_18">18&#160;</span>¡Toteco Dios, ama quema ya nihuehuentzi huan nicuaichyojqui, </div>
<div class='q'>amo xinechtlahuelcahua! </div>
<div class='q'>Noja xinechmaca yolistli para niquinpohuilis tlen mohueyi chicahualis ni tlacame tlen itztoque ama huan tlen teipa tlacatise. </div>
<div class='q'>
<span class="verse" id="PS71_19">19&#160;</span>Toteco Dios, mochicahualis huan tlen xitlahuac tijchihua onajsi hasta elhuicac. </div>
<div class='q'>Ta tijchijtoc huejhueyi tlamantli. </div>
<div class='q'>Ax onca seyoc Dios queja ta. </div>
<div class='q'>
<span class="verse" id="PS71_20">20&#160;</span>Ta tinechcahuilijtoc ma nijpano huejhueyi tlaohuijcayotl huan cuesoli. </div>
<div class='q'>Pero nijmati para teipa, sampa tinechtlalanas tlen campa nopa tlacoyoctli, </div>
<div class='q'>huan tijchihuas ma nimoyolcui. </div>
<div class='q'>Huan sampa nijpiyas yolistli. </div>
<div class='q'>
<span class="verse" id="PS71_21">21&#160;</span>Huan huajca achi más tinechhueyitlalis huan sampa tinechyoltlalis. </div>
<div class='q'>
<span class="verse" id="PS71_22">22&#160;</span>Huan na nimitzpaquilismacas ica tlatzotzonali tlen arpa huan guitarra. </div>
<div class='q'>NoTeco Dios, nihuicas tiohuicatl tlen tepohuilía para tijchihua nochi tlen tiquijtohua. </div>
<div class='q'>Ta titoTeco tiisraelitame huan titlatzejtzeloltic huan nelía titemachtli. </div>
<div class='q'>
<span class="verse" id="PS71_23">23&#160;</span>Ica paquilistli nitzajtzis huan nihuicas para niteilhuis quejatza tinechmaquixtijtoc. </div>
<div class='q'>
<span class="verse" id="PS71_24">24&#160;</span>Semilhuitl nitepohuilis para ta tijchihua tlen xitlahuac, </div>
<div class='q'>pampa nochi tlen quinequiyayaj nechmictise tiquinpinahualti huan tiquinechcapantlali.  </div>
<div class='psalmlabel' id='PS72_0'> 72</div>
<div class='s'>Itlanahuatilis nopa tlanahuatijquetl tlen itztoc xitlahuac iixpa Toteco </div>
<div class='q'>
<span class="verse" id="PS72_1">1&#160;</span>Toteco Dios, xinechmaca motlamachtil huan xinechpalehui na tlen nitlanahuatijquetl, </div>
<div class='q'>para ma nitetlajtolsencahua xitlahuac queja ta titetlajtolsencahua. </div>
<div class='q'>Huan xijpalehui nocone para ma monejnemilti xitlahuac teipa. </div>
<div class='q'>
<span class="verse" id="PS72_2">2&#160;</span>Xijpalehui para ma quintlajtolsencahuas xitlahuac nochi motlacajhua, </div>
<div class='q'>huan tlen teicneltzitzi nojquiya. </div>
<div class='q'>
<span class="verse" id="PS72_3">3&#160;</span>Xijchihua para nochi tlacame ipan ni tlali ma paquica pampa nopa tlanahuatijquetl quichihua tlen xitlahuac, </div>
<div class='q'>hasta eltoc queja nochi cuatini tlen onca ipan tepetini huan ipan tlachiquili nojquiya paquij huan temacaj cuali inintlajca. </div>
<div class='q'>
<span class="verse" id="PS72_4">4&#160;</span>Yajaya quinmanahuis tlen itztoque ipan cuesoli huan tlen ax tleno quipiyaj. </div>
<div class='q'>Nojquiya ma quintlatzacuilti nopa tlacame tlen tetlaijiyohuiltíaj. </div>
<div class='q'>
<span class="verse" id="PS72_5">5&#160;</span>Huan tlen teicneltzitzi huan ax tleno quipiyaj mitzimacasise mitzixpanose nochi tonali quema noja eltos tonati huan metztli. </div>
<div class='q'>¡Quena, ma mitzhueyimatica para nochipa! </div>
<div class='q'>
<span class="verse" id="PS72_6">6&#160;</span>Huan nochi altepetini ipan itlanahuatilis nocone ma eli yejyectzi huan temachtli, </div>
<div class='q'>queja nopa atl tlen huetzi para ma chamanica cuatini, </div>
<div class='q'>o queja nopa ajhuechtli tlen quixolonía nopa tlali. </div>
<div class='q'>
<span class="verse" id="PS72_7">7&#160;</span>Huan nochi tlacame tlen itztoque xitlahuaque huan cuajcualme, </div>
<div class='q'>ma itztoca ica yejyectzi quema yajaya tlanahuatis. </div>
<div class='q'>Quema yajaya tlanahuatis, oncas miyac tlasehuilistli hasta itlamiya tonali. </div>
<div class='q'>
<span class="verse" id="PS72_8">8&#160;</span>Itlanahuatilis nocone ma ajsi hasta campa pehua huan hasta campa ontlami nopa hueyi atl. </div>
<div class='q'>Ma ajsi tlen campa nopa hueyi atl Éufrates hasta campa ontlantoc tlaltepactli. </div>
<div class='q'>
<span class="verse" id="PS72_9">9&#160;</span>Nochi tlacame tlen itztose ipan huactoc tlali mohuijtzomase iixpa, </div>
<div class='q'>huan icualancaitacahua motlancuaquetzase iixpa hasta quipipitzose tlaltejpoctli. </div>
<div class='q'>
<span class="verse" id="PS72_10">10&#160;</span>Nochi nopa tlanahuatiani tlen itztoque itejteno nopa hueyi atl tlen itoca Mediterráneo, </div>
<div class='q'>huan nopa tlanahuatiani tlen tlali Tarsis huan nopa tlanahuatiani tlen tlali Sabá huan Seba quihualiquilise miyac regalos. </div>
<div class='q'>
<span class="verse" id="PS72_11">11&#160;</span>Quena, nochi tlanahuatiani tlen campa hueli tlaltini motlancuaquetzase, huan moixtlapachose iixpa huan quitequipanose. </div>
<div class='q'>
<span class="verse" id="PS72_12">12&#160;</span>Yajaya quinmanahuis nopa teicneltzitzi huan tlen ax tleno quipiyaj quema quitlajtlanise tlapalehuili. </div>
<div class='q'>Pampa inijuanti ax quipiyaj ajqueya quinpalehuis. </div>
<div class='q'>
<span class="verse" id="PS72_13">13&#160;</span>Yajaya quintlasojtlas tlen ax quipiyaj chicahualistli huan tlen teicneltzitzi, </div>
<div class='q'>huan quinmanahuis. </div>
<div class='q'>
<span class="verse" id="PS72_14">14&#160;</span>Quinmanahuis para ax quintlaijiyohuiltise huan para ax quintehuise. </div>
<div class='q'>Pampa quiitas para ininyolis tlahuel miyac ipati iixpa. </div>
<div class='q'>
<span class="verse" id="PS72_15">15&#160;</span>Huan quema noja itztos nopa tlanahuatijquetl, </div>
<div class='q'>quimacase miyac oro tlen onca ipan tlali Sabá. </div>
<div class='q'>Huan itlacajhua quisenhuiquilijtose momaijtojtose ica Toteco huan mojmostla quitlascamatise. </div>
<div class='q'>
<span class="verse" id="PS72_16">16&#160;</span>Ma oncas miyac trigo ipan nochi nopa tlali, </div>
<div class='q'>huan hasta nopa cuatini tlen onca ipan tepetini ma temacase inintlajca queja temacaj nopa cuatini tlen onca ipan tlali Líbano. </div>
<div class='q'>Huan ma onca miyac tlacame ipan altepetini, </div>
<div class='q'>queja imiyaca nopa xihuitini tlen onca ipan cuatitlamitl. </div>
<div class='q'>
<span class="verse" id="PS72_17">17&#160;</span>Nochi ma quihueyimatica nopa tlanahuatijquetl para nochipa, </div>
<div class='q'>huan itequihuejcayo ma huejcahua queja huejcahuas tonati. </div>
<div class='q'>Nochi ma quiselica tlatiochihualistli ipampa ya. </div>
<div class='q'>Huan tlacame ipan nochi tlaltini ma quipaquilismacaca, </div>
<div class='q'>huan ma quiijtoca para Toteco quintiochijtoc. </div>
<div class='q'>
<span class="verse" id="PS72_18">18&#160;</span>Ma tijhueyichihuaca TOTECO Dios tlen toDios tiisraelitame, </div>
<div class='q'>pampa san yajaya hueli quichihua huejhueyi tlamantli. </div>
<div class='q'>
<span class="verse" id="PS72_19">19&#160;</span>Nochipa ma tijpaquilismacaca Toteco. </div>
<div class='q'>¡Nochi tlaltepactli ma temi ica ihueyitilis! </div>
<div class='q'>¡Queja nopa ma eli! </div>
<div class='q'>
<span class="verse" id="PS72_20">20&#160;</span>Nica tlami momaijtohua David, icone Isaí.  </div>
<div class='psalmlabel' id='PS73_0'> 73</div>
<div class='s'>Iteicnelilis Toteco Dios </div>
<div class='q'>
<span class="verse" id="PS73_1">1&#160;</span>Toteco Dios nelía cuali iyolo ica israelitame. </div>
<div class='q'>Quena, quinicnelía nochi tlen quipiyaj tlapajpactic ininyolo. </div>
<div class='q'>
<span class="verse" id="PS73_2">2&#160;</span>San quentzi polihuiyaya para nihuetztosquía. </div>
<div class='q'>Noicxihua xitlaniyaya huan nechcatitoya para nimomimilos tlatepexico. </div>
<div class='q'>
<span class="verse" id="PS73_3">3&#160;</span>Queja nopa nielqui pampa ax niquijiyohui para ax niquixtocas quema niquitac quejatza tlapijpiyayayaj nopa tlacame tlen mohueyimatij huan tlen tlaixpanoj. </div>
<div class='q'>
<span class="verse" id="PS73_4">4&#160;</span>Itztoque cuali ipan nochi ininyolis, </div>
<div class='q'>huan ax mococohuaj. </div>
<div class='q'>
<span class="verse" id="PS73_5">5&#160;</span>Ax quinajsi tlaohuijcayotl niyon cuesoli, </div>
<div class='q'>queja sequinoc quipiyaj. </div>
<div class='q'>
<span class="verse" id="PS73_6">6&#160;</span>Yeca quema mohueyimatij, quiitaj para yejyectzi queja se costli tlen tlachijchihuali ica piltetzitzi tlen pajpatiyo. </div>
<div class='q'>Huan quema quichihuaj tlen ax cuali, </div>
<div class='q'>quiitaj queja ininyoyo tlen yejyectzi. </div>
<div class='q'>
<span class="verse" id="PS73_7">7&#160;</span>Nopa tlaixpanoca tlacame ya quijquisaj iniixtiyol pampa tlahuel motomajtoque, </div>
<div class='q'>huan ya quipixtoque nochi tlen ininyolo quinequij. </div>
<div class='q'>
<span class="verse" id="PS73_8">8&#160;</span>Inijuanti san quihuetzquilíaj Toteco huan quintemajmajtíaj itlacajhua. </div>
<div class='q'>Mohueyimatij quema camatij. </div>
<div class='q'>
<span class="verse" id="PS73_9">9&#160;</span>Fiero quitlaijilhuíaj Toteco Dios tlen itztoc ipan elhuicactli. </div>
<div class='q'>Huan quintelchihuaj tlen itztoque ipan ni tlaltepactli. </div>
<div class='q'>
<span class="verse" id="PS73_10">10&#160;</span>Yeca Toteco Dios quinhualicas sampa nochi itlacajhua ipan ni inialtepe, </div>
<div class='q'>huan quipiyase miyac atl nochi inijuanti. </div>
<div class='q'>
<span class="verse" id="PS73_11">11&#160;</span>Huan quiijtose: </div>
<div class='q'>“¿Toteco nelía quimatis tlachque pano? </div>
<div class='q'>¿Yajaya Tlen Más Hueyi nelía quichihuilía cuenta tlen pano nica?” </div>
<div class='q'>
<span class="verse" id="PS73_12">12&#160;</span>Xiquitaca, ni tlacame tlen ax tleno quineltocaj ax tleno ininpati. </div>
<div class='q'>Quipiyaj se yejyectzi yolistli huan ajachica quimiyaquilíaj más inintomi. </div>
<div class='q'>
<span class="verse" id="PS73_13">13&#160;</span>¡Ax tleno nechpalehuía para nijpiya noyolo tlapajpactic, </div>
<div class='q'>huan san tlapic nimocuatotonía para ax nijchihuas tlajtlacoli! </div>
<div class='q'>
<span class="verse" id="PS73_14">14&#160;</span>Pampa nochi se tonal nechtlatzacuiltíaj huan nechtlaijiyohuiltíaj sesen ijnaloc. </div>
<div class='b'> &#160; </div>
<div class='q'>
<span class="verse" id="PS73_15">15&#160;</span>Intla nicamatitosquía queja inijuanti, </div>
<div class='q'>huajca niquincajcayajtosquía nochi motlacajhua. </div>
<div class='q'>
<span class="verse" id="PS73_16">16&#160;</span>Quema nijnejqui nijmachili para tlen itztoque cuali nopa tlacame tlen quicocolíaj Toteco, </div>
<div class='q'>elqui tlahuel ohui para nijmachilis. </div>
<div class='b'> &#160; </div>
<div class='q'>
<span class="verse" id="PS73_17">17&#160;</span>Pero se tonal nicalajqui ipan motiopa, Toteco Dios, para nimoyolilhuis tlen nopa tlamantli, </div>
<div class='q'>huan huajca nijmachili tlachque quinchiya. </div>
<div class='q'>
<span class="verse" id="PS73_18">18&#160;</span>Tiquintlalijtoc ipan se ojtli tlen tlahuel alaxtic. </div>
<div class='q'>Quema tiquincuatopehuas, </div>
<div class='q'>huajca nimantzi huetzise ipan se hueyi tlacoyoctli huan nopano nenpolihuise. </div>
<div class='q'>
<span class="verse" id="PS73_19">19&#160;</span>Quena, ica se tlalochtli tlamis nochi ininpaquilis. </div>
<div class='q'>Huan itztose ipan majmajtli para nochipa. </div>
<div class='q'>
<span class="verse" id="PS73_20">20&#160;</span>¡Nochi ininyolis eltoc queja se temictli! </div>
<div class='q'>Quena, queja quema se cochtoc huan isatiquisas, </div>
<div class='q'>Toteco, queja nopa quema timotlalanas huan tiquinhuejcamajcahuas. </div>
<div class='q'>
<span class="verse" id="PS73_21">21&#160;</span>Quema niquitac ya ni, </div>
<div class='q'>nelía tlahuel nicualanqui huan hasta nechcocohuayaya noyolo. </div>
<div class='q'>
<span class="verse" id="PS73_22">22&#160;</span>Pampa niquitac para tlahuel nihuihuitic nieltoya. </div>
<div class='q'>¡Hasta ninesiyaya moixpa queja se nitlapiyali tlen ax quipiya itlalnamiquilis! </div>
<div class='q'>
<span class="verse" id="PS73_23">23&#160;</span>Pero yonque ya ni nopantic, nochipa niitztoc mohuaya ta, Toteco, </div>
<div class='q'>huan tinechitzquitoc ipan noma nejmatl. </div>
<div class='q'>
<span class="verse" id="PS73_24">24&#160;</span>Huan nijmati para motlamachtil quisenhuiquilis nechyacanas ipan nochi noyolis. </div>
<div class='q'>Huan teipa, quema nimiquis, </div>
<div class='q'>tinechselis nepa mochaj campa tlayejyectzi. </div>
<div class='q'>
<span class="verse" id="PS73_25">25&#160;</span>Axaca seyoc nijpiya nepa elhuicac. </div>
<div class='q'>¡San ta, tinoTeco Dios! </div>
<div class='q'>¡Huan san ta nimitznequi ipan ni tlaltepactli huan axaca más! </div>
<div class='b'> &#160; </div>
<div class='q'>
<span class="verse" id="PS73_26">26&#160;</span>Quemantzi nimococohua huan nimocuesohua. </div>
<div class='q'>¡Pero Toteco Dios yajaya mocahua para nochipa! </div>
<div class='q'>Yajaya quifuerzajmaca noyolo huan san yajaya noaxca para nochipa. </div>
<div class='q'>
<span class="verse" id="PS73_27">27&#160;</span>Pero Toteco quintzontlamiltis nochi tlen ax quinequij quihueyichihuase. </div>
<div class='q'>Quena, yajaya quintzontlamiltía nochi tlen quitlahuelcahuaj. </div>
<div class='q'>
<span class="verse" id="PS73_28">28&#160;</span>Pero na achi más nimonechcahuis campa Toteco Dios, </div>
<div class='q'>pampa ya nopa tlen más cuali para na. </div>
<div class='q'>San ipan TOTECO nimotemachijtoc pampa yajaya noTeco. </div>
<div class='q'>Huan niquinpohuilis nochi tlacame nochi nopa yejyectzi tlamantli tlen yajaya nechchihuilía.  </div>
<div class='psalmlabel' id='PS74_0'> 74</div>
<div class='s'>Ma tijtemoca Toteco quema tocualancaitacahua techtlaijiyohuiltíaj </div>
<div class='q'>
<span class="verse" id="PS74_1">1&#160;</span>Toteco Dios, ¿para tlen tinechtlahuelcajtoc para nochipa? </div>
<div class='q'>¿Para tlen tlahuel ticualani ica tojuanti tlen tiitztoque queja timopilborregojhua? </div>
<div class='q'>
<span class="verse" id="PS74_2">2&#160;</span>Xiquilnamiqui para tojuanti timotlacajhua tlen timocohui huejcajquiya quema titlatequipanohuayayaj san tlapic. </div>
<div class='q'>Quena, tinechtlapejpeni para titechchihuas timoaxcahua. </div>
<div class='q'>Nojquiya tijtlapejpeni nopa altepetl Jerusalén para tijchihuas queja elisquía mochaj ipan ni tlaltepactli. </div>
<div class='q'>
<span class="verse" id="PS74_3">3&#160;</span>Xihuala xiquitaqui queja quitlamixolejtoque nopa altepetl, </div>
<div class='q'>huan xijtlachili quejatza tocualancaitacahua quixolejtoque motiopa. </div>
<div class='q'>
<span class="verse" id="PS74_4">4&#160;</span>Nopano tzajtzique mocualancaitacahua ica paquilistli quema tlaxolehuayayaj. </div>
<div class='q'>Teipa san techhuetzquilijque huan quinquetzque ininteteyohua para quinextise ya techtlanquejya. </div>
<div class='q'>
<span class="verse" id="PS74_5">5&#160;</span>Hualajque ica ininhachas huan huejhueyi martillos hasta nesiyaya queja cuajcuahuini tlatlajco cuatitlamitl. </div>
<div class='q'>
<span class="verse" id="PS74_6">6&#160;</span>Huan ama ica ininteposhua quitlapanque huan quixolejtoque nochi tlamantli tlen ica tlayejyecchijtoyaj motiopa. </div>
<div class='q'>
<span class="verse" id="PS74_7">7&#160;</span>Quena, motiopa quitlatijque, </div>
<div class='q'>huan quimahuispolojque moixpa nopa tlen quihuicayaya motoca, </div>
<div class='q'>huan quimajcajque tlalchi. </div>
<div class='q'>
<span class="verse" id="PS74_8">8&#160;</span>Huan quiijtojque ipan ininyolo: </div>
<div class='q'>“Ma tijtlamixolehuaca nochi tlen onca ipan ni tlali.” </div>
<div class='q'>Huan yajque campa hueli huan quitlatijque nochi israelita tiopantini, </div>
<div class='q'>campa timosentiliyayaj para timitzhueyichihuase, Toteco Dios. </div>
<div class='q'>
<span class="verse" id="PS74_9">9&#160;</span>Ayoc onca niyon se tlamantli tlen quinextía para timotlacajhua. </div>
<div class='q'>Ayoc onca tiocamanalohuani. </div>
<div class='q'>Ayoc aca huelis techilhuis hasta quema tlamis nochi ya ni. </div>
<div class='q'>
<span class="verse" id="PS74_10">10&#160;</span>Toteco Dios, ¿hasta quema tlamis mitzmahuispolohuaj mocualancaitacahua? </div>
<div class='q'>¿Huelis ax quema tiquintlatzacuiltis? </div>
<div class='q'>
<span class="verse" id="PS74_11">11&#160;</span>¿Para tlen tihuejcahua para titechpalehuis? </div>
<div class='q'>¿Para tlen ax tijnextía mohueyi chicahualis huan titechpalehuía? </div>
<div class='q'>
<span class="verse" id="PS74_12">12&#160;</span>Hasta tlen huejcajquiya Toteco Dios itztoc notlanahuatijca. </div>
<div class='q'>Yajaya nechpalehuijtoc ipan ni tlaltepactli huan campa hueli campa niyajtoc. </div>
<div class='q'>
<span class="verse" id="PS74_13">13&#160;</span>Ica mochicahualis tijxelo hueyi atl. </div>
<div class='q'>Huan tiquintzontlamilti huejhueyi tlapiyalime tlen temajmatijque tlen itztoyaj ipan atl. </div>
<div class='q'>
<span class="verse" id="PS74_14">14&#160;</span>Tijcuaxamani nopa hueyi tlapiyali tlen itoca Leviatán, </div>
<div class='q'>huan inacayo tiquinmacac ma quicuaca nopa tecuanime tlen itztoyaj ipan huactoc tlali. </div>
<div class='q'>
<span class="verse" id="PS74_15">15&#160;</span>Tijchijqui ma meya atl ipan huejhueyi ameltini, huan tijchihua para miyac atemitl ma quipiyaca atl. </div>
<div class='q'>Nojquiya tiquinhuatzqui sequin atemitl tlen ax quema huactoyaj. </div>
<div class='q'>
<span class="verse" id="PS74_16">16&#160;</span>Ta moaxca tonali huan yohuali. </div>
<div class='q'>Ta tijchijchijqui metztli huan tonati. </div>
<div class='q'>
<span class="verse" id="PS74_17">17&#160;</span>Ta tijyejyeco hasta canque tlamis tlaltepactli. </div>
<div class='q'>Nojquiya ta tijchihua ma tlatotoniya huan ma tlaseseya. </div>
<div class='q'>
<span class="verse" id="PS74_18">18&#160;</span>TOTECO, xiquita quejatza mitzmahuispolohuaj mocualancaitacahua, </div>
<div class='q'>huan quejatza mitztlaijilhuíaj nopa tlacame tlen mohueyimatij. </div>
<div class='q'>
<span class="verse" id="PS74_19">19&#160;</span>¡TOTECO, amo xinechtlahuelcahua! </div>
<div class='q'>Xijmanahui mopaloma imaco nopa cuajtli. </div>
<div class='q'>Quena, xiquinmanahui motlacajhua ininmaco nopa tlacame tlen itztoque queja tecuanime. </div>
<div class='q'>
<span class="verse" id="PS74_20">20&#160;</span>¡Xiquilnamiqui nopa tlajtol sencahuali tlen tijchijtoc tohuaya! </div>
<div class='q'>Pampa ni tlali temitoc ica tzintlayohuilotl huan ica tlacame tlen mosisiníaj. </div>
<div class='q'>
<span class="verse" id="PS74_21">21&#160;</span>Amo xijcahua para ajachica ma techmahuispoloca tojuanti tlen tijpanotoque miyac tlaohuijcayotl. </div>
<div class='q'>Xiquinpalehui tlen teicneltzitzi huan ax tleno quipiyaj para huelis mitzpaquilismacase. </div>
<div class='q'>
<span class="verse" id="PS74_22">22&#160;</span>Toteco Dios, ximotlalana huan ximomanahui ica tlen quiijtohuaj mocualancaitacahua. </div>
<div class='q'>Xiquilnamiqui nochi nopa tlajtoli tlen ica mitztlaijilhuijtoque nochi se tonal. </div>
<div class='q'>
<span class="verse" id="PS74_23">23&#160;</span>Amo xiquilcahua quejatza mitztelchijtoque mocualancaitacahua, </div>
<div class='q'>pampa inijuanti noja más mitztlaijilhuíaj.  </div>
<div class='psalmlabel' id='PS75_0'> 75</div>
<div class='s'>Toteco quinicnotlalis sequin huan quinhueyitlalis sequinoc </div>
<div class='q'>
<span class="verse" id="PS75_1">1&#160;</span>¡Timitztlascamatij, Toteco Dios, pampa tiitztoc tonechca! </div>
<div class='q'>Pampa tlacame tepohuilíaj nochi huejhueyi chicahualnescayotl tlen tijchijtoc. </div>
<div class='q'>
<span class="verse" id="PS75_2">2&#160;</span>Huan Toteco Dios quiijtohua: </div>
<div class='q'>“Quena, quema ya nimocualtlalijtos, na niquixtlalis se tonal. </div>
<div class='q'>¡Huan niquintlatzacuiltis queja quinamiqui nochi nopa tlaixpanoca tlacame! </div>
<div class='q'>
<span class="verse" id="PS75_3">3&#160;</span>Yonque ni tlaltepactli mojmolinis huan nochi tlacame huihuipicase, </div>
<div class='q'>itlaquetzalhua ax huetzise pampa na niquinquetztoc cuali ipan ininlugar.” </div>
<div class='q'>
<span class="verse" id="PS75_4">4&#160;</span>Niquinilhui tlacame tlen mohueyimatij ma ax mohuihuinequica. </div>
<div class='q'>Huan niquinilhui tlaixpanoca tlacame ma ax mohueyimatica. </div>
<div class='q'>
<span class="verse" id="PS75_5">5&#160;</span>Niquinilhuijtoc tlen quipiyaj chicahualistli ma ax tetlamiijilhuica. </div>
<div class='q'>Huan quema incamatij, amo ximoyacaquetzaca para inmohueyimatise. </div>
<div class='q'>
<span class="verse" id="PS75_6">6&#160;</span>Pampa san Toteco hueli tehueyitlalía. </div>
<div class='q'>Axaca tlen huala tlen campa quisa tonati, o ica campa oncalaqui, </div>
<div class='q'>o campa huactoc tlali huelis quihueyitlalis se tlacatl. ¡Axtle! </div>
<div class='q'>
<span class="verse" id="PS75_7">7&#160;</span>San Toteco Dios itztoc Juez. </div>
<div class='q'>San yajaya nopa tetlajtolsencajquetl tlen hueli tehueyitlalía huan temaca chicahualistli. </div>
<div class='q'>Huan sequin tlacame quinhueyitlalía huan sequin quinicnotlalía. </div>
<div class='q'>
<span class="verse" id="PS75_8">8&#160;</span>Toteco quipixtoc imaco se caxitl tlen temitoc ica huino tlen nelía cococ. </div>
<div class='q'>Huan ya nopa eltoc nopa tlatzacuiltili tlen quintitlanilis tlaixpanoca tlacame ipan ni tlaltepactli. </div>
<div class='q'>Huan monequis quiise hasta quitlamise ica nochi itetejtzo. </div>
<div class='q'>
<span class="verse" id="PS75_9">9&#160;</span>Pero na para nochipa nitepohuilis nochi tlen quichijtoc Toteco Dios, </div>
<div class='q'>yajaya tlen iTeco Jacob. </div>
<div class='q'>
<span class="verse" id="PS75_10">10&#160;</span>Yajaya quiijtohua: “Na nijtlamiltis ininchicahualis nopa fiero tlacame, </div>
<div class='q'>pero tlen itztoque xitlahuaque noja niquinmacas más chicahualistli.”  </div>
<div class='psalmlabel' id='PS76_0'> 76</div>
<div class='s'>Se huicatl tlen huicaque quema ya tlatlanque </div>
<div class='q'>
<span class="verse" id="PS76_1">1&#160;</span>Ipan tlali Judá huan hasta nochi tlali Israel nochi tlacame quiixmatij Toteco Dios para nelía hueyi. </div>
<div class='q'>
<span class="verse" id="PS76_2">2&#160;</span>Itiopa eltoc ipan altepetl Jerusalén. </div>
<div class='q'>Quena, ipan tepetl Sion moquetza ichaj. </div>
<div class='q'>
<span class="verse" id="PS76_3">3&#160;</span>Nopano quipojpostejqui nochi tlamantli ininteposhua tocualancaitacahua. </div>
<div class='q'>
<span class="verse" id="PS76_4">4&#160;</span>¡Nopa tepetini tlen eltoque tlen huejcajquiya ax quipiyaj ininyejyejca queja tepetl Sion quipiya! </div>
<div class='q'>
<span class="verse" id="PS76_5">5&#160;</span>Nopa tocualancaitacahua tlen más quipiyayayaj chicahualistli, </div>
<div class='q'>quintlamitlacuijcuilijque. </div>
<div class='q'>Toixpa tepejtoque mictoque. </div>
<div class='q'>Niyon se tlen inijuanti ayoc hueli quitlalanas ima para techtehuis. </div>
<div class='b'> &#160; </div>
<div class='q'>
<span class="verse" id="PS76_6">6&#160;</span>Quema ta tiToteco, tlen tiiDios Jacob, tiquinajhuac nopa cahuajme huan tlen tlejcotoyaj ininpani, </div>
<div class='q'>nochi huetzque hasta tlalchi. </div>
<div class='q'>
<span class="verse" id="PS76_7">7&#160;</span>¡Yeca nochi quiitaj para tlahuel titemajmati! </div>
<div class='q'>Huan axaca huelis quiijiyohuis ijcatos moixpa quema tlahuel ticualantoc. </div>
<div class='q'>
<span class="verse" id="PS76_8">8&#160;</span>Hasta nepa elhuicac titlayolmelahua para titetlatzacuiltis. </div>
<div class='q'>Huan ni tlaltepactli majmahui huan ax molinía moixpa, </div>
<div class='q'>
<span class="verse" id="PS76_9">9&#160;</span>quema timotlalanqui, Toteco Dios, </div>
<div class='q'>para tiquintlatzacuiltis tlen quichihuaj tlen ax cuali, </div>
<div class='q'>huan para tiquinmanahuis nochi tlen moicnochihuaj ipan ni tlaltepactli. </div>
<div class='q'>
<span class="verse" id="PS76_10">10&#160;</span>Ta tijtequihuía inincualancayo tlacame para sequinoc ma mitzhueyimatica. </div>
<div class='q'>Huan tijtequihuis para más monextis moyejyejca. </div>
<div class='b'> &#160; </div>
<div class='q'>
<span class="verse" id="PS76_11">11&#160;</span>Xijchihuaca nochi tlen inquitlajtolcahuilijtoque TOTECO para inquichihuase. </div>
<div class='q'>Sesen ma quihualica nopa tlamantli tlen quitencahuilijtoc para quimacas Toteco Dios. </div>
<div class='q'>Monequi ma tijhueyitlepanitaca huan ma tiquimacasica, </div>
<div class='q'>
<span class="verse" id="PS76_12">12&#160;</span>pampa yajaya quintlamiltilía ininyolis nopa huejhueyi tlayacanani. </div>
<div class='q'>Quichihuas para nochi tlanahuatiani ipan tlaltepactli ma quiimacasica.  </div>
<div class='psalmlabel' id='PS77_0'> 77</div>
<div class='s'>Moyolilhui David tlen Toteco quichijqui huejcajquiya </div>
<div class='q'>
<span class="verse" id="PS77_1">1&#160;</span>Chicahuac nijtzajtzilía Toteco Dios para ma nechpalehui. </div>
<div class='q'>Quena, nijnojnotza pampa nijnequi ma nechtlacaquilis. </div>
<div class='q'>
<span class="verse" id="PS77_2">2&#160;</span>Quema nechajsic miyac tlaijiyohuilistli nimantzi nijtemo noTeco. </div>
<div class='q'>Seyohual nimomatlalantoya huan nimomaijtohuayaya, </div>
<div class='q'>huan ax nijcahuili niyon se tlalochtli. </div>
<div class='q'>Ax nipaquis hasta yajaya monextis huan nechcaquis. </div>
<div class='q'>
<span class="verse" id="PS77_3">3&#160;</span>Nimoyolilhuía tlen Toteco Dios huan niyolpitzahuía huan nichoca. </div>
<div class='q'>Nimocuesohua pampa tlami nochicahualis, </div>
<div class='q'>yeca tlahuel nijnequi ma nechpalehui. </div>
<div class='b'> &#160; </div>
<div class='q'>
<span class="verse" id="PS77_4">4&#160;</span>Toteco, ta ax tinechcahuili ma nicochis. </div>
<div class='q'>Ax tinechcahuilía nimomaijtos pampa tlahuel hueyi ni nocuesol. </div>
<div class='q'>
<span class="verse" id="PS77_5">5&#160;</span>Ajachica nimoyolilhuía tlen nopa yejyectzi tonali huan nopa xihuitl tlen panoque huejcajquiya. </div>
<div class='q'>
<span class="verse" id="PS77_6">6&#160;</span>Niquilnamiqui nopa miyac yohuali quema nihuicayaya ica paquilistli. </div>
<div class='q'>Quena, nimotlajtlachilía huan niquita para ama nochi tlamantli tlahuel mopatlatoc. </div>
<div class='b'> &#160; </div>
<div class='q'>
<span class="verse" id="PS77_7">7&#160;</span>¿Huelis Toteco nechtlahuelcajtoc para nochipa? </div>
<div class='q'>¿Huelis ayoc quema nechpalehuis? </div>
<div class='q'>
<span class="verse" id="PS77_8">8&#160;</span>¿Huelis ya tlanqui iteicnelilis ica na? </div>
<div class='q'>¿Huelis ya tlanqui tlen achtohuiya nechtlajtolcahuili nechmacas? </div>
<div class='q'>
<span class="verse" id="PS77_9">9&#160;</span>¿Huelis Toteco Dios ya quiilcajqui para monequi nechchihuilis tlen cuali na tlen niitztoc ipan cuesoli? </div>
<div class='q'>¿Huelis tlahuel cualantoc huan yeca ayoc quinequi nechtlasojtlas? </div>
<div class='q'>
<span class="verse" id="PS77_10">10&#160;</span>Huan ipan nohueyi cuesol nimoilhui: </div>
<div class='q'>“Toteco Tlen Más Hueyi mopatlatoc. </div>
<div class='q'>Achtohui niitztoya inejmatl huan nechtiochihuayaya miyac, </div>
<div class='q'>pero ama nechcocolía. </div>
<div class='q'>
<span class="verse" id="PS77_11">11&#160;</span>Más cuali niquilnamiquis nochi nopa huejhueyi tiochicahualnescayotl tlen TOTECO nechchihuili huejcajquiya.” </div>
<div class='q'>
<span class="verse" id="PS77_12">12&#160;</span>Quena, mojmostla nimoilhuis tlen nopa huejhueyi tlamantli para nochipa. </div>
<div class='q'>Ax hueli nijcahuas nimoyolilhuis tlen yajaya quichijtoc. </div>
<div class='b'> &#160; </div>
<div class='q'>
<span class="verse" id="PS77_13">13&#160;</span>¡NoTeco Dios, nelía tlatzejtzeloltic nochi moojhui! </div>
<div class='q'>Axaca seyoc dios tlen más quipiya chicahualistli que ta, titoTeco. </div>
<div class='q'>
<span class="verse" id="PS77_14">14&#160;</span>¡Ta tiDios tlen tijchihua huejhueyi chicahualnescayotl huan miyac tlamantli tlen tlacame quisentlachilíaj! </div>
<div class='q'>Huan hasta ama quejipa tijnextía mohueyi chicahualis. </div>
<div class='q'>
<span class="verse" id="PS77_15">15&#160;</span>Ica mohueyi chicahualis titechmanahui, </div>
<div class='q'>timotlacajhua tlen tiiconehua Jacob huan José. </div>
<div class='q'>
<span class="verse" id="PS77_16">16&#160;</span>Toteco Dios, nopa hueyi atl tlen itoca Chichiltic momajmati quema mitzitac. </div>
<div class='q'>Huan huihuipicac hasta tlatzintla campa más huejcatla. </div>
<div class='q'>
<span class="verse" id="PS77_17">17&#160;</span>Nopa mixtli quichijqui ma tlaahuetzi chicahuac. </div>
<div class='q'>Huan tlatomonqui nepa elhuicac. </div>
<div class='q'>Huan nojquiya tlapetlanqui tlen se lado hasta seyoc. </div>
<div class='q'>
<span class="verse" id="PS77_18">18&#160;</span>Caquistic tlatomonilotl ipan nopa hueyi ajcomalacatl. </div>
<div class='q'>Huan nopa tlapetlancayotl quitlahuili nochi tlaltepactli, </div>
<div class='q'>huan ni tlaltepactli huihuipicac. </div>
<div class='q'>
<span class="verse" id="PS77_19">19&#160;</span>Tijchijqui se ojtli quema tiquixcotonqui nopa hueyi atl, </div>
<div class='q'>pero axaca quipanti campa tijquetztiyajqui moicxihua. </div>
<div class='q'>
<span class="verse" id="PS77_20">20&#160;</span>Huan ipan ni ojtli tiquinyacanqui motlacajhua queja eltosquíaj pilborregojtzitzi ininmaco Moisés huan Aarón.  </div>
<div class='psalmlabel' id='PS78_0'> 78</div>
<div class='s'>Tlen huejcajquiya panoc ipan tlali Israel </div>
<div class='q'>
<span class="verse" id="PS78_1">1&#160;</span>Notlacajhua, xijtlacaquilica notlamachtil huan nochi tlen niquijtohua, </div>
<div class='q'>
<span class="verse" id="PS78_2">2&#160;</span>pampa nimechnextilis tlamantli tlen axaca más quimati tlen panoc huejcajquiya. </div>
<div class='q'>
<span class="verse" id="PS78_3">3&#160;</span>Tlamantli tlen tijcactoque huan tijmajtoque pampa totatahua techpohuilijque. </div>
<div class='q'>
<span class="verse" id="PS78_4">4&#160;</span>Quena, nimechmatiltis para inhuelise inquinpohuilise imoconehua nochi nopa yejyectzitzi huan huejhueyi tlamantli, </div>
<div class='q'>tlen TOTECO quichijqui ica ihueyi chicahualis. </div>
<div class='q'>
<span class="verse" id="PS78_5">5&#160;</span>Toteco Dios quimacac miyac tlanahuatili Jacob ipan tlali Israel para ma monejnemiltica xitlahuac, </div>
<div class='q'>huan quinnahuati tohuejcapan tatahua ma quinnextilica ininconehua, </div>
<div class='q'>
<span class="verse" id="PS78_6">6&#160;</span>huan iniixhuihua tlen tlacatise teipa. </div>
<div class='q'>Huan queja nopa nochi tlacame quinixmatise itlanahuatilhua Toteco. </div>
<div class='q'>
<span class="verse" id="PS78_7">7&#160;</span>Yeca hasta ama miyac tlacame quintlepanitaj itlanahuatilhua Toteco Dios, </div>
<div class='q'>huan motemachíaj ipan ya para quinmocuitlahuis. </div>
<div class='q'>Huan ma ax quiilcahuaca nochi nopa huejhueyi tlamantli tlen quichijtoc Toteco. </div>
<div class='q'>Monequi ma quintoquilijtinemica nochi itlanahuatilhua. </div>
<div class='q'>
<span class="verse" id="PS78_8">8&#160;</span>Pampa ax quinamiqui para elise queja ininhuejcapan tatahua tlen moyoltetilijque huan ax tlatlepanitaque. </div>
<div class='q'>Inijuanti ax elque temachme ica Toteco Dios, </div>
<div class='q'>niyon ax quimactilijque ininyolo, niyon ininyolis. </div>
<div class='q'>
<span class="verse" id="PS78_9">9&#160;</span>Nopa tlacame tlen tlali Efraín mocuepatoj huan cholojque ipan nopa tonali quema yahuiyayaj tlatehuitij. </div>
<div class='q'>Quena, cholojque yonque quipiyayayaj miyac tepostli para tlatehuise. </div>
<div class='q'>
<span class="verse" id="PS78_10">10&#160;</span>Ax quintlepanitaque itlanahuatilhua Toteco Dios, </div>
<div class='q'>huan ax quinejque nejnemise ipan iojhui. </div>
<div class='q'>
<span class="verse" id="PS78_11">11&#160;</span>Quiilcajque nochi tlamantli tlen yajaya hueli quichihua. </div>
<div class='q'>Ax quiilnamijque nopa yejyectzi chicahualnescayotl tlen quichijqui Toteco. </div>
<div class='q'>
<span class="verse" id="PS78_12">12&#160;</span>Quena, Toteco Dios quichijqui miyac tlamantli iniixpa ininhuejcapan tatahua ipan tlali Egipto campa itoca Zoán. </div>
<div class='q'>
<span class="verse" id="PS78_13">13&#160;</span>Quitlajcoxelo nopa hueyi atl huan quichijqui ma panoca. </div>
<div class='q'>Ipan nochi ome lados nopa atl moquetzqui queja tepamitl. </div>
<div class='q'>
<span class="verse" id="PS78_14">14&#160;</span>Ica tonaya quinyacanqui ica se mixtli para quinecahuilis, </div>
<div class='q'>huan ica tlayohua ica se mixtli tlen tlahuiyaya queja tlitl. </div>
<div class='q'>
<span class="verse" id="PS78_15">15&#160;</span>Ipan huactoc tlali quitlapo nopa hueyi tetl huan quisqui miyac atl para atlique hasta aixhuique. </div>
<div class='q'>
<span class="verse" id="PS78_16">16&#160;</span>¡Quena, ipan tetl quisqui miyac atl tlen motlalo queja se atemitl! </div>
<div class='q'>
<span class="verse" id="PS78_17">17&#160;</span>Pero inijuanti quisenhuiquilijque ax quitlepanitaque. </div>
<div class='q'>Huan nepa campa huactoc tlali tlajtlacolchijque ica Toteco Tlen Más Hueyi. </div>
<div class='q'>
<span class="verse" id="PS78_18">18&#160;</span>Pampa quiyejyecojque Toteco Dios huan quitlajtlanijque tlacualistli tlen ininyolo quinequiyaya. </div>
<div class='q'>
<span class="verse" id="PS78_19">19&#160;</span>Hasta cualanque ica Toteco huan quiijtojque: </div>
<div class='q'>“¿Toteco Dios huelis techtlamacas ipan ni huactoc tlali? </div>
<div class='q'>
<span class="verse" id="PS78_20">20&#160;</span>Xiquitaca, Toteco Dios quitlapo nopa hueyi tetl huan quisqui miyac atl queja eltosquía se atemitl hasta atzonpolijqui tlali, </div>
<div class='q'>pero ¿nojquiya huelis techmacas tlacualistli? </div>
<div class='q'>¿Huelis techtlamacas tiitlacajhua ica nacatl?” </div>
<div class='q'>
<span class="verse" id="PS78_21">21&#160;</span>Huan quema TOTECO quicajqui ni tlamantli, tlahuel cualanqui. </div>
<div class='q'>Huan ipan icualancayo quisqui tlitl ica israelitame, inijuanti tlen iixhuihua Israel, </div>
<div class='q'>
<span class="verse" id="PS78_22">22&#160;</span>pampa inijuanti ax quineltocaque Toteco Dios, </div>
<div class='q'>niyon ax motemachijque ipan ya para quipiya chicahualistli para quinmaquixtis. </div>
<div class='q'>
<span class="verse" id="PS78_23">23&#160;</span>Pero yonque queja nopa quichijque, </div>
<div class='q'>Toteco Dios quinahuati nopa mixtli huan quitlapo elhuicactli. </div>
<div class='q'>
<span class="verse" id="PS78_24">24&#160;</span>Huan quichijqui ma huetzi nopa tlacualistli tlen itoca maná para ma quicuaca queja quema huetzi atl. </div>
<div class='q'>Quinmacac tlacualistli tlen hualajqui tlen elhuicac. </div>
<div class='q'>
<span class="verse" id="PS78_25">25&#160;</span>Tlacame quicuajque tlen elqui inintlacualis ielhuicac ejcahua Toteco. </div>
<div class='q'>Quena, quintlamacac hasta cuali ixhuique huan hasta mocajqui nopa tlacualistli. </div>
<div class='q'>
<span class="verse" id="PS78_26">26&#160;</span>Ica ihueyi chicahualis quihualicac nopa ajacatl tlen huala campa quisa tonati huan tlen huala ica sur para ma tlaajaca campa elhuicactli. </div>
<div class='q'>
<span class="verse" id="PS78_27">27&#160;</span>Quichijqui ma hualaca miyac totome queja imiyaca tlaltejpoctli. </div>
<div class='q'>Quena, hualajque totome queja mixtli huan queja imiyaca xali tlen onca iteno atemitl. </div>
<div class='q'>
<span class="verse" id="PS78_28">28&#160;</span>Huan Toteco quichijqui para nopa totome ma huetzica tlatlajco campa quichijtoyaj ininyoyoncal. </div>
<div class='q'>
<span class="verse" id="PS78_29">29&#160;</span>Huan nopa tlacame tlacuajque hasta ixhuique. </div>
<div class='q'>Toteco quinmacac nacatl queja ininyolo quinequiyaya. </div>
<div class='q'>
<span class="verse" id="PS78_30">30&#160;</span>Pero quema sanoc tlantoyaj tlacuaj, </div>
<div class='q'>huan hasta noja quipixtoyaj nacatl ipan inincamac, </div>
<div class='q'>
<span class="verse" id="PS78_31">31&#160;</span>Toteco Dios motlalanqui ica ihueyi cualancayo, </div>
<div class='q'>huan quintzontlamilti nochi nopa telpocame tlen más tlapejpenilme ipan tlali Israel. </div>
<div class='q'>
<span class="verse" id="PS78_32">32&#160;</span>Pero yonque Toteco quinchihuili ya nopa, </div>
<div class='q'>nopa tlacame quisenhuiquilijque tlajtlacolchijque, </div>
<div class='q'>huan ax quineltocaque nopa huejhueyi chicahualnescayotl tlen yajaya quichijqui iniixpa. </div>
<div class='q'>
<span class="verse" id="PS78_33">33&#160;</span>Yeca Toteco quintlaijiyohuilti ipan nochi ininyolis huan quintzontlamilti san ica se tlalochtli. </div>
<div class='q'>
<span class="verse" id="PS78_34">34&#160;</span>Pero teipa, quema ya quintzontlamiltijtoya sequin, </div>
<div class='q'>huajca quena, ne sequinoc quitemojque Toteco Dios. </div>
<div class='q'>¡Quena, nimantzi mocuepque huan quitoquilijque! </div>
<div class='q'>
<span class="verse" id="PS78_35">35&#160;</span>Huan quiilnamijque para yajaya Toteco Dios tlen quinmocuitlahuiyaya para ax quinajsis tlen ax cuali. </div>
<div class='q'>Huan quiilnamijque para Toteco Tlen Más Hueyi san yajaya inintemaquixtijca. </div>
<div class='q'>
<span class="verse" id="PS78_36">36&#160;</span>Pero nopa israelitame ax quitoquiliyayaj ica nochi ininyolo. </div>
<div class='q'>¡Axtle! Quitoquiliyayaj san ica inincamac. </div>
<div class='q'>
<span class="verse" id="PS78_37">37&#160;</span>Pampa ininyolo eltoya huejca tlen Toteco. </div>
<div class='q'>Huan ax quichihuayayaj tlen quitlajtolcahuilijtoyaj Toteco para quichihuase. </div>
<div class='q'>
<span class="verse" id="PS78_38">38&#160;</span>Pero Toteco quipixqui hueyi iyolo ica inijuanti. </div>
<div class='q'>Quintlapojpolhuiyaya inintlajtlacolhua huan ax quintzontlamiltiyaya. </div>
<div class='q'>Miyac huelta quiquetzqui icualancayo para ax quintlatzacuiltis. </div>
<div class='q'>
<span class="verse" id="PS78_39">39&#160;</span>Pampa Toteco quiilnamijqui para inijuanti san elque tlacame tlen ininyolis ixpolihui san ica se tlalochtli, </div>
<div class='q'>huan ax quema mocuepasquíaj sampa. </div>
<div class='q'>
<span class="verse" id="PS78_40">40&#160;</span>Nepa ipan huactoc tlali, </div>
<div class='q'>tlahuel miyac huelta ax tlatlepanitaque ica Toteco Dios huan quiyolcocojque. </div>
<div class='q'>
<span class="verse" id="PS78_41">41&#160;</span>Ajachica quiyejyecojque, </div>
<div class='q'>huan ica ya nopa mochihuilijque para Toteco ma quintzontlamilti. </div>
<div class='q'>Niyon ax quicahuilijque para Toteco ma quintiochihua, </div>
<div class='q'>yajaya tlen ininDios israelitame huan tlen Tlatzejtzeloltic. </div>
<div class='q'>
<span class="verse" id="PS78_42">42&#160;</span>Quiilcajque ihueyi chicahualis huan iteicnelijcayo. </div>
<div class='q'>Huan quiilcajque quejatza quinmanahui ininmaco inincualancaitacahua. </div>
<div class='q'>
<span class="verse" id="PS78_43">43&#160;</span>Quiilcajque quejatza Toteco quititlanqui tlatzacuiltili ipan tlali Zoán huan ipan tlali Egipto. </div>
<div class='q'>
<span class="verse" id="PS78_44">44&#160;</span>Quiilcajque quejatza quicuepqui estli nopa atl huan ayoc aca huelqui quiic. </div>
<div class='q'>
<span class="verse" id="PS78_45">45&#160;</span>Quiilcajque quejatza quintitlanqui tlahuel miyac sayolime hasta quitemitijque nopa tlali. </div>
<div class='q'>Quiilcajque quejatza nopa tamasolime quitemitijque nopa tlali Egipto. </div>
<div class='q'>
<span class="verse" id="PS78_46">46&#160;</span>Toteco quintitlanqui ocuilime huan chapolime para ma quicuaca inintlatochui huan ininpixquilis. </div>
<div class='q'>
<span class="verse" id="PS78_47">47&#160;</span>Ica tesihuitl quintzontlamilti ininxocomecamil huan ininhiguera mil. </div>
<div class='q'>
<span class="verse" id="PS78_48">48&#160;</span>Ininhuacaxhua mijque ipan potrero pampa Toteco Dios quinmajcahuili tesihuitl tlen tlahuel huejhueyi. </div>
<div class='q'>Huan ininborregojhua mijque ica tlapetlancayotl. </div>
<div class='q'>
<span class="verse" id="PS78_49">49&#160;</span>Quena, Toteco tlahuel cualanqui ica inijuanti, </div>
<div class='q'>huan yeca quintitlanili tlacuajcualocayotl huan tlaohuijcayotl. </div>
<div class='q'>Huan quintitlanili se pamitl tlen elhuicac ehuani tlen tetzontlamiltíaj. </div>
<div class='q'>
<span class="verse" id="PS78_50">50&#160;</span>Cualanqui nelchicahuac huan ax quimanahui niyon se Egipto ejquetl. </div>
<div class='q'>San quintitlanili tlatzacuiltili huan huejhueyi cocolistli. </div>
<div class='q'>
<span class="verse" id="PS78_51">51&#160;</span>Teipa Toteco quinmicti nopa achtohui ehuani ipan sesen familia tlen tlali Egipto. </div>
<div class='q'>Quena, quinmicti tlen elqui iniachtohui fuerza quema pejque quinpiyaj coneme. </div>
<div class='q'>
<span class="verse" id="PS78_52">52&#160;</span>Pero quinquixti itlacajhua queja elisquíaj pilborregojtzitzi, </div>
<div class='q'>huan quinyacanqui ica yejyectzi ipan nopa huactoc tlali. </div>
<div class='q'>
<span class="verse" id="PS78_53">53&#160;</span>Quinyacanqui ica miyac temachili para ma ax majmahuica. </div>
<div class='q'>Pero nopa hueyi atl quinatzonpolihuilti inincualancaitacahua. </div>
<div class='q'>
<span class="verse" id="PS78_54">54&#160;</span>Huan quinhuicac hasta campa inepantipa nopa tlali tlen tlatzejtzeloltic. </div>
<div class='q'>Nopa tlali tlen quipiya miyac tepetini tlen Toteco quintlanili para inijuanti. </div>
<div class='q'>
<span class="verse" id="PS78_55">55&#160;</span>Iniixtla quintotocac nopa tlacame tlen itztoyaj ipan nopa tlali. </div>
<div class='q'>Teipa quiyejyeco huan quinmajmacac nopa huejhueyi familias tlen israelitame para iniaxca. </div>
<div class='q'>Huan nopano quincajqui ma itztoca. </div>
<div class='q'>
<span class="verse" id="PS78_56">56&#160;</span>Pero yonque quinchihuili ya nopa, </div>
<div class='q'>inijuanti quisenhuiquilijque quiyejyecohuaj huan quicualancamacaj Toteco Tlen Más Hueyi. </div>
<div class='q'>Huan ax quinejque quitlepanitase itlajtol. </div>
<div class='q'>
<span class="verse" id="PS78_57">57&#160;</span>Yeca mocuepque para ax calaquise ipan nopa tlali tlatencahuali huan quicamaijixnamijque san se queja inintatahua quichijque. </div>
<div class='q'>Huan queja se cuatlamintli tlen huijcoltic ax yahui xitlahuac quema quimajcahuaj, </div>
<div class='q'>inijuanti nojquiya ax yajque xitlahuac para quichihuase ipaquilis Toteco. </div>
<div class='q'>
<span class="verse" id="PS78_58">58&#160;</span>Quicualancamacaque Toteco pampa mochijchihuilijque teteyome huan tlaixpamitl para quinhueyichihuase ininteteyohua. </div>
<div class='q'>
<span class="verse" id="PS78_59">59&#160;</span>Pero quema Toteco Dios quiitac ya ni, </div>
<div class='q'>tlahuel cualanqui huan pejqui quincualancaita. </div>
<div class='q'>
<span class="verse" id="PS78_60">60&#160;</span>Huan quitlahuelcajqui itiopa tlen eltoya ipan altepetl Silo, </div>
<div class='q'>nopa yoyon cali campa ipan itztoya tlen quichijtoya nopano ininhuaya itlacajhua. </div>
<div class='q'>
<span class="verse" id="PS78_61">61&#160;</span>Huan Toteco quincahuili inincualancaitacahua ma quihuicaca icaxa tlen quinpixtoya itlanahuatilhua. </div>
<div class='q'>Elqui queja quincuilijque ininchicahualis huan ininyejyejca. </div>
<div class='q'>
<span class="verse" id="PS78_62">62&#160;</span>Nojquiya quintemactili itlacajhua ininmaco inincualancaitacahua para ma quinmictica ica machete, </div>
<div class='q'>pampa yajaya tlahuel cualantoya ininhuaya. </div>
<div class='q'>
<span class="verse" id="PS78_63">63&#160;</span>Inintelpocahua quintlatijque, </div>
<div class='q'>huan iniichpocahua quintzontlamiltijque, </div>
<div class='q'>niyon ax quiaxilijque para monamictise huan huicase ipan nenamictili. </div>
<div class='q'>
<span class="verse" id="PS78_64">64&#160;</span>Quintzontlamiltijque nopa totajtzitzi ica machete huan ininsihuajhua nojquiya mijque nimantzi, </div>
<div class='q'>niyon ax quinchoquilijque ininhuehuejhua. </div>
<div class='q'>
<span class="verse" id="PS78_65">65&#160;</span>Huajca Toteco motlalanqui queja quema se acajya cochi huan mehua, </div>
<div class='q'>o queja se tetica tlacatl tlen tlahuel tzajtzi chicahuac pampa ihuintitoc. </div>
<div class='q'>
<span class="verse" id="PS78_66">66&#160;</span>Huan Toteco quinixtacahui quintehui icualancaitacahua. </div>
<div class='q'>Quena, quinhuejcamajcajqui huan quintitlanqui ipan se lugar campa quipanose pinahualistli para nochipa. </div>
<div class='q'>
<span class="verse" id="PS78_67">67&#160;</span>Pero Toteco quintlahuelcajqui nopa huejhueyi familias tlen hualajqui tlen José huan Efraín. </div>
<div class='q'>
<span class="verse" id="PS78_68">68&#160;</span>San quintlapejpeni ihueyi familia Judá, </div>
<div class='q'>huan nopa tepetl Sion tlen yajaya tlahuel quiicneliyaya. </div>
<div class='q'>
<span class="verse" id="PS78_69">69&#160;</span>Huan nopano quichijchijqui itiopa tlen yejyectzi huan temachtli, </div>
<div class='q'>huan tlen huejcahuasquía para nochipa queja huejcahua elhuicactli huan tlaltepactli. </div>
<div class='q'>
<span class="verse" id="PS78_70">70&#160;</span>Quitlapejpeni itlatequipanojca, David, </div>
<div class='q'>quema quinmocuitlahuiyaya borregojme, </div>
<div class='q'>
<span class="verse" id="PS78_71">71&#160;</span>quema yahuiyaya inintepotzco nopa tenan borregojme tlen quinpiyayayaj ininconehua, </div>
<div class='q'>huan quinhualicayaya para ma quinmocuitlahui. </div>
<div class='q'>Huan Toteco quichijqui David ma quinyacana itlacajhua, </div>
<div class='q'>nopa israelitame tlen quintlapejpenijtoya para iaxcahua. </div>
<div class='q'>
<span class="verse" id="PS78_72">72&#160;</span>Huan quena, David quinmocuitlahui itlacajhua Toteco ica nochi ichicahualis huan ica nochi iyolo.  </div>
<div class='psalmlabel' id='PS79_0'> 79</div>
<div class='s'>Cuesoli pampa tlacame quixolejtoque Jerusalén </div>
<div class='q'>
<span class="verse" id="PS79_1">1&#160;</span>¡NoTeco Dios, tlacame tlen sequinoc tlaltini hualajque huan moaxcatijque motlal! </div>
<div class='q'>Quichijtoque motiopa ax tlapajpactic huan quitlamixolejtoque altepetl Jerusalén. </div>
<div class='q'>
<span class="verse" id="PS79_2">2&#160;</span>Nochi inintlacayo motlacajhua quincuamajcajtoque para ma quincuaca totome. </div>
<div class='q'>Hasta quincuamajcajtoque ininnacayo mototajtzitzi, </div>
<div class='q'>nopa tlatzejtzeloltijca tlacame tlen moquetzque moixpa, </div>
<div class='q'>para ma quincuaca tecuanime. </div>
<div class='q'>
<span class="verse" id="PS79_3">3&#160;</span>Quena, tocualancaitacahua quintzontlamiltijque nochi nopa tlacame ipan altepetl Jerusalén. </div>
<div class='q'>Huan inieso tlen toyajqui temoc queja se atemitl, </div>
<div class='q'>huan ax mocajqui niyon se para quintlalpachos. </div>
<div class='q'>
<span class="verse" id="PS79_4">4&#160;</span>Huan ama nochi tlaltini tlen techyahualojtoque techpinajtíaj huan techhuetzquilíaj. </div>
<div class='q'>
<span class="verse" id="PS79_5">5&#160;</span>Toteco Dios, ¿hasta quema tlamis ticualantos ica tojuanti? </div>
<div class='q'>¿Huelis para nochipa mocualancayo eltos queja tlitl? </div>
<div class='q'>
<span class="verse" id="PS79_6">6&#160;</span>Xijtitlani mohueyi cualancayo ipan nopa tlaltini campa ax mitzixmatij, </div>
<div class='q'>huan ipan altepetini campa axaca mitzhueyimati, </div>
<div class='q'>pero amo xijtitlani ipan tojuanti. </div>
<div class='q'>
<span class="verse" id="PS79_7">7&#160;</span>Pampa inijuanti quintzontlamiltijque nochi moisraelita tlacajhua huan quinxolejque nochi caltini. </div>
<div class='q'>
<span class="verse" id="PS79_8">8&#160;</span>¡Amo xitechtlatzacuilti tojuanti ipampa inintlajtlacolhua tohuejcapan tatahua, </div>
<div class='q'>tlen inijuanti quichijque huejcajquiya! </div>
<div class='q'>Más cuali nimantzi xitechtlasojtla pampa ayoc tijpiyaj fuerza. </div>
<div class='q'>
<span class="verse" id="PS79_9">9&#160;</span>Toteco Dios, titotemaquixtijca, xitechpalehui, </div>
<div class='q'>para queja nopa nochi mitzhueyitlepanitase. </div>
<div class='q'>¡Xitechmaquixti huan xitechtlapojpolhui totlajtlacolhua ica mohueyi teicnelilis! </div>
<div class='q'>
<span class="verse" id="PS79_10">10&#160;</span>Pampa intla ax titechpalehuis, </div>
<div class='q'>huajca nopa tlacame tlen ax mitzneltocaj quiijtose: </div>
<div class='q'>“¿Canque itztoc ininTeco Dios?” </div>
<div class='q'>Huajca xiquintlatzacuilti, Toteco, iniixpa nochi tlacame pampa quinmictijque motlacajhua. </div>
<div class='q'>
<span class="verse" id="PS79_11">11&#160;</span>Xijtlacaquili inincuesol nopa tlacame tlen tzactoque, </div>
<div class='q'>huan ica mohueyitilis huan mohueyi chicahualis, </div>
<div class='q'>xiquinmanahui tlen quinixtlalijtoque para quinmictise. </div>
<div class='q'>Xiquinmaquixti para nochi ma quiitaca mohueyi chicahualis. </div>
<div class='q'>
<span class="verse" id="PS79_12">12&#160;</span>TOTECO, xiquincuepili chicome huelta tlen mitzchihuilijque quema mitzpinahualtijque nopa tlaltini tlen san mitzhuetzquilíaj. </div>
<div class='q'>
<span class="verse" id="PS79_13">13&#160;</span>Huan huajca tojuanti, timotlacajhua tlen tiitztoque queja timoborregojhua, </div>
<div class='q'>timitzhueyichihuase para nochi tonali huan timitzpaquilismacase ica huicatl para nochipa.  </div>
<div class='psalmlabel' id='PS80_0'> 80</div>
<div class='s'>Se tlamaijtoli para Toteco ma quicualtlali tlali Israel </div>
<div class='q'>
<span class="verse" id="PS80_1">1&#160;</span>¡Ta tlen tiinintlamocuitlahuijca israelitame huan techyacana queja tielisquíaj timoborregojhua, </div>
<div class='q'>xitechtlacaquili! </div>
<div class='q'>Ta tlen timosehuijtoc tlatlajco nopa querubines elhuicac ehuani, </div>
<div class='q'>ximohuijtzoma quentzi huan xitechtlacaquili quema timomaijtohuaj. </div>
<div class='q'>Xijnexti mohueyi chicahualis huan mohueyitilis tlen petlani. </div>
<div class='q'>
<span class="verse" id="PS80_2">2&#160;</span>Xijchihua para nochi tiisraelitame, </div>
<div class='q'>hasta nojquiya iniixhuihua Efraín, Benjamín huan Manasés, </div>
<div class='q'>ma tiquitaca quejatza timotlalanas huan titechmanahuis ica mohueyi chicahualis. </div>
<div class='q'>
<span class="verse" id="PS80_3">3&#160;</span>Toteco Dios, xijchihua ma timocuepaca ica ta. </div>
<div class='q'>Xitechtlachili ica moxayac tlen senpactoc. </div>
<div class='q'>Xitechicneli huan xitechmaquixti. </div>
<div class='q'>
<span class="verse" id="PS80_4">4&#160;</span>TOTECO, ta tiDios Tlen Tijpiya Nochi Chicahualistli, </div>
<div class='q'>¿hasta quema tlamis ticualantos ica tojuanti huan ax tijtlacaquilis quema timomaijtohuaj? </div>
<div class='q'>
<span class="verse" id="PS80_5">5&#160;</span>Techmacatoc ma tijcuaca pantzi ica choquistli, huan ma tiquica toixayo. </div>
<div class='q'>
<span class="verse" id="PS80_6">6&#160;</span>Tijcajtoc ma techpinahualtica nopa tlaltini tlen techyahualohuaj huan ma techhuetzquilica tocualancaitacahua. </div>
<div class='q'>
<span class="verse" id="PS80_7">7&#160;</span>Toteco Dios, ta tiDios Tlen Tijpiya Nochi Chicahualistli, xijchihua ma timocuepaca ica ta. </div>
<div class='q'>Xitechtlachili ica moxayac tlen senpactoc. </div>
<div class='q'>Xitechicneli huan xitechmaquixti. </div>
<div class='q'>
<span class="verse" id="PS80_8">8&#160;</span>Titechhualicac tlen tlali Egipto queja tieltosquíaj se xocomeca tzontli tlen selic. </div>
<div class='q'>Tiquintojtocac nopa sequinoc tlacame tlen ax mitzixmatque huan nopano titechtojqui. </div>
<div class='q'>
<span class="verse" id="PS80_9">9&#160;</span>Tijcualtlali nopa tlali huan elque queja tijpixque miyac tonelhuayohua. </div>
<div class='q'>Huan tijtemitijque nopa tlali. </div>
<div class='q'>
<span class="verse" id="PS80_10">10&#160;</span>Nopa tepetini tiquintlamitzajque ica toecahuil. </div>
<div class='q'>Huan tielque queja tiocuatini tlen huejcapantique tlen moaxcahua, Toteco. </div>
<div class='q'>
<span class="verse" id="PS80_11">11&#160;</span>Tichamanque huan moscaltijque tomacuayohua. </div>
<div class='q'>Huan toecahuil tiisraelitame ajsic hasta campa nopa hueyi atl tlen itoca Mediterráneo huan hasta campa nopa atemitl Éufrates. </div>
<div class='q'>
<span class="verse" id="PS80_12">12&#160;</span>Huajca ¿para tlen ayoc titechmocuitlahuía? </div>
<div class='q'>Eltoc queja tijtlamixolehua itepantzaca moxocomeca mil huan tijcahua ma quitlamicuaca nochi ojnemini. </div>
<div class='q'>
<span class="verse" id="PS80_13">13&#160;</span>Inijuanti itztoque queja cuapitzome tlen hualahuij huan tlalpoxahuaj yahualtic tlen tojuanti, </div>
<div class='q'>huan eltoc queja nopa tecuanime ya techtlamicuaj. </div>
<div class='q'>
<span class="verse" id="PS80_14">14&#160;</span>Yeca Toteco Dios Tlen Tijpiya Nochi Chicahualistli timitztlajtlaníaj, </div>
<div class='q'>ximocuepa huan xitechtiochihua. </div>
<div class='q'>Xitechhualtlachili tlen nopano elhuicac, </div>
<div class='q'>ximomaca cuenta quejatza tiitztoque huan xijmocuitlahui ni moxocomeca mil. </div>
<div class='q'>
<span class="verse" id="PS80_15">15&#160;</span>Quena, xijmocuitlahui tlen ta tijtojqui huan nopa ichamanca tlen cuali tijtlatzquiltijtoc. </div>
<div class='q'>
<span class="verse" id="PS80_16">16&#160;</span>Pampa tocualancaitacahua techhuejhuelojtoque huan techtlatijtoque. </div>
<div class='q'>¡Xiquintzontlamilti ica mohueyi cualancayo! </div>
<div class='q'>
<span class="verse" id="PS80_17">17&#160;</span>Xijmaca chicahualistli nopa telpocatl tlen tiquicnelía huan tijtlapejpenijtoc para tlanahuatis. </div>
<div class='q'>
<span class="verse" id="PS80_18">18&#160;</span>Queja nopa ayoc quema timitztlahuelcahuase. </div>
<div class='q'>Xitechmaca yancuic yolistli huan sampa timitznotzase huan timomaijtose moixpa ta. </div>
<div class='q'>
<span class="verse" id="PS80_19">19&#160;</span>Xitechchihuili ma timocuepaca sampa ica ta, TOTECO, </div>
<div class='q'>ta tiDios Tlen Tijpiya Nochi Chicahualistli. </div>
<div class='q'>Sampa xitechtlachili ica moxayac tlen senpactoc. </div>
<div class='q'>San ica ta motlapalehuil timomaquixtise tlen tocualancaitacahua.  </div>
<div class='psalmlabel' id='PS81_0'> 81</div>
<div class='s'>Toteco quipiya hueyi iyolo ica nopa tlaixpanoca israelitame </div>
<div class='q'>
<span class="verse" id="PS81_1">1&#160;</span>¡Xihuicaca ica paquilistli para Toteco Dios, </div>
<div class='q'>pampa yajaya techpixtoc imaco! </div>
<div class='q'>¡Ma tijpaquilismacaca! </div>
<div class='q'>¡Ma tihuicaca para Toteco Dios yajaya tlen iTeco Jacob! </div>
<div class='q'>
<span class="verse" id="PS81_2">2&#160;</span>Ma tihuicaca huan ma tijtzilinica pandero. </div>
<div class='q'>Nojquiya ma tijtzotzonaca nopa arpa huan guitarra. </div>
<div class='q'>
<span class="verse" id="PS81_3">3&#160;</span>Ma tijpitzaca tlapitzali quema yancuic metztli, </div>
<div class='q'>quema temitoc metztli, </div>
<div class='q'>huan ipan sequinoc tonali quema tiilhuichihuaj, </div>
<div class='q'>
<span class="verse" id="PS81_4">4&#160;</span>pampa Toteco Dios tlen eli iTeco tohuejcapan tata Israel techmacatoc nopa tonali para ma tipaquica miyac. </div>
<div class='q'>Huan nojquiya eltoc ijcuilijtoc ipan itlanahuatilhua para ma tijchihuaca. </div>
<div class='q'>
<span class="verse" id="PS81_5">5&#160;</span>Huan techmacac para ma tiquilnamiquica tlen quichijqui ica José, </div>
<div class='q'>huan quejatza motehuijqui ininhuaya nopa tlacame tlen tlali Egipto, </div>
<div class='q'>campa titlatequipanojque san tlapic. </div>
<div class='q'>Nijcajqui camatqui se tlen ax niquixmatqui huan quiijto: </div>
<div class='q'>
<span class="verse" id="PS81_6">6&#160;</span>“Ama nimechquixtilis nopa tlamamali tlen inquihuicaj imoajcolpa, </div>
<div class='q'>huan ayoc inquitlalanase ica imoma tlamantli tlen tlahuel etic.” </div>
<div class='q'>
<span class="verse" id="PS81_7">7&#160;</span>Nojquiya quiijto: </div>
<div class='q'>“Imojuanti innechtzajtzilijque quema initztoyaj ipan tlaohuijcayotl huan na nimechmaquixti. </div>
<div class='q'>Nimechnanquili hasta tlen nepa tepetl Sion campa motlatía nopa tlatomonilotl. </div>
<div class='q'>Nojquiya ipan tlali Meriba nimechyejyecohuili imotlaneltoquilis quema inmocuesohuayayaj pampa ax oncayaya atl. </div>
<div class='q'>
<span class="verse" id="PS81_8">8&#160;</span>Yeca innoisraelita tlacajhua, </div>
<div class='q'>xinechtlacaquilica quema chicahuac nimechtlacahualtía. </div>
<div class='q'>
<span class="verse" id="PS81_9">9&#160;</span>Ax quema xijhueyichihuaca seyoc tlen quitocaxtíaj ‘dios’. </div>
<div class='q'>Niyon amo xiquinpiyaca tlaixcopincayome ipan imocalijtic. </div>
<div class='q'>
<span class="verse" id="PS81_10">10&#160;</span>Pampa elqui na, niIMOTECO huan imoDios, </div>
<div class='q'>tlen nimechquixti ipan tlali Egipto. </div>
<div class='q'>Xijtlapoca imocamac huan inquiitase intla ax nimechixhuitis. </div>
<div class='q'>Quena, inquiselise nochi tlamantli tlatiochihualistli tlen inmechpolohua. </div>
<div class='q'>
<span class="verse" id="PS81_11">11&#160;</span>¡Pero axtle! Notlacajhua ax quinejque nechtlacaquilise. </div>
<div class='q'>Israelitame ax quinejque ma niitzto tlatlajco inijuanti. </div>
<div class='q'>
<span class="verse" id="PS81_12">12&#160;</span>Yeca niquintlahuelcajqui para ma huihuitiyaca huan ma elica queja popoyotzitzi. </div>
<div class='q'>Huan niquincahuili ma quichihuaca tlen inijuanti quinequiyayaj. </div>
<div class='q'>
<span class="verse" id="PS81_13">13&#160;</span>Pero intla noisraelita tlacajhua nechtlacaquilijtosquíaj huan quitoquilijtosquíaj noojhui, </div>
<div class='q'>
<span class="verse" id="PS81_14">14&#160;</span>huajca na san ipan se tlalochtli niquinicnotlalijtosquía inincualancaitacahua huan niquintzontlamiltijtosquía.” </div>
<div class='b'> &#160; </div>
<div class='q'>
<span class="verse" id="PS81_15">15&#160;</span>Quena, nochi tlen quicocolíaj TOTECO, </div>
<div class='q'>nimantzi moechcapanojtosquíaj iixtla. </div>
<div class='q'>Huan itztosquíaj ipan tlatzacuiltili para nochipa. </div>
<div class='q'>
<span class="verse" id="PS81_16">16&#160;</span>Pero Toteco Dios inmechtlamacasquía ica tlacualistli tlen más cuali. </div>
<div class='q'>Huan inmechmacasquía sayolnectli huan nochi tlen más inquinequij para inmechixhuitisquía.  </div>
<div class='psalmlabel' id='PS82_0'> 82</div>
<div class='s'>Toteco quinajhuac nopa jueces tlen ax tetlajtolsencahuaj xitlahuac </div>
<div class='q'>
<span class="verse" id="PS82_1">1&#160;</span>Toteco Dios itztoc ipan se hueyi tlasentilistli nepa elhuicac. </div>
<div class='q'>Huan nopano tlayolmelahua quejatza quintlatzacuiltis nopa jueces huan quinilhuía: </div>
<div class='q'>
<span class="verse" id="PS82_2">2&#160;</span>“¿Hasta quema tlamis intlacajcayahuaj quema intetlajtolsencahuaj? </div>
<div class='q'>¿Hasta quema tlamis inquinchicoicnelise ax cuajcualme tlen fiero quichihuaj? </div>
<div class='q'>
<span class="verse" id="PS82_3">3&#160;</span>Xiquintenpalehuica tlen aya quipiyaj tetili huan tlen icnotzitzi. </div>
<div class='q'>Xiquintlajtolsencahuaca tlen tlaijiyohuíaj huan tlen ax tleno quipiyaj. </div>
<div class='q'>
<span class="verse" id="PS82_4">4&#160;</span>Xiquinmaquixtica tlen ayoc quipiyaj fuerza huan quinpolohua tlen ica panose. </div>
<div class='q'>Quena, xiquinmanahuica ininmaco nopa tlacame tlen axaca quitlepanitaj. </div>
<div class='q'>
<span class="verse" id="PS82_5">5&#160;</span>Imojuanti tlen inquintlaijiyohuiltíaj ax tleno inquimatij huan ax tleno inquimachilíaj. </div>
<div class='q'>Innemij ipan tzintlayohuilotl huan nochi itzinpehualtil tlaltepactli huihuipica. </div>
<div class='q'>
<span class="verse" id="PS82_6">6&#160;</span>Quena, na nimechtocaxtijtoc ‘indioses’ huan ‘innoconehua niDios Tlen Más Hueyi’, </div>
<div class='q'>
<span class="verse" id="PS82_7">7&#160;</span>pero quema hualas miquistli, nimantzi inmiquise pampa imojuanti san intlacame. </div>
<div class='q'>Imopantis queja ipanti tlen hueli tlacatl tlen quipiya tequihuejcayotl, </div>
<div class='q'>pampa nochi miquise.” </div>
<div class='q'>Queja nopa quiijto Toteco. </div>
<div class='b'> &#160; </div>
<div class='q'>
<span class="verse" id="PS82_8">8&#160;</span>¡Toteco Dios, ximotlalana huan xijtlajtolsencahua ni tlaltepactli, </div>
<div class='q'>pampa nochi moaxca! </div>
<div class='q'>Nochi tlaltini huan tlanahuatiani eltoque momaco.  </div>
<div class='psalmlabel' id='PS83_0'> 83</div>
<div class='s'>Toteco, xiquintlatzacuilti tlen quicocolíaj Israel </div>
<div class='q'>
<span class="verse" id="PS83_1">1&#160;</span>¡Toteco Dios, amo san xitlacacto, </div>
<div class='q'>niyon amo san xitlachixto quema timomaijtohuaj! </div>
<div class='q'>Monequi xitechnanquili huan xitechmanahui, </div>
<div class='q'>
<span class="verse" id="PS83_2">2&#160;</span>pampa mocualancaitacahua tlahuelchihuaj hasta queja nanalcaj huan mohueyimatij ica ta. </div>
<div class='q'>
<span class="verse" id="PS83_3">3&#160;</span>Inijuanti tlahuel quimatij quejatza quitlalise tlaquetztli ica motlacajhua. </div>
<div class='q'>Huan quisencahuaj quejatza quichihuase para quinmictise tlen tiquintlapejpenijtoc. </div>
<div class='q'>
<span class="verse" id="PS83_4">4&#160;</span>Huan quiijtohuaj: </div>
<div class='q'>“Ma tiyaca tiquintzontlamiltitij nochi nopa israelitame para ayoc ma elica se tlali ica itlacajhua. </div>
<div class='q'>Huan ayoc quema quiilnamiquis itoca Israel.” </div>
<div class='q'>
<span class="verse" id="PS83_5">5&#160;</span>Ya nopa tlen quisencajque san sejco quema mosentilijque para mocamahuise. </div>
<div class='q'>Quena, san sejco quichijque se tlajtoli para fiero mitzchihuilise. </div>
<div class='q'>
<span class="verse" id="PS83_6">6&#160;</span>Nopa tlacame elque iixhuihua Edom, Ismael, Agar huan Moab. </div>
<div class='q'>
<span class="verse" id="PS83_7">7&#160;</span>Nojquiya inijuanti hualajque tlen nopa tlaltini Gebal, Amón, Amalec, Filistea huan Tiro. </div>
<div class='q'>
<span class="verse" id="PS83_8">8&#160;</span>Huan nopa tlacame tlen tlali Asiria nojquiya mosejcotilijque ininhuaya. </div>
<div class='q'>Nojquiya iixhuihua Lot. </div>
<div class='q'>
<span class="verse" id="PS83_9">9&#160;</span>Xiquinchihuili san se queja tiquinchihuili tlali Madián ehuani, </div>
<div class='q'>o queja tijchihuili Sísara huan Jabín ehuani ipan atemitl Cisón. </div>
<div class='q'>
<span class="verse" id="PS83_10">10&#160;</span>O xiquinchihuili queja tijchijqui ica mocualancaitacahua ipan tlali Endor. </div>
<div class='q'>Inijuanti inintlacayohua mocajque tepejtoque tlalchi huan elque queja abono para tlali. </div>
<div class='q'>
<span class="verse" id="PS83_11">11&#160;</span>Xijchihua para nopa tlacame tlen tlahuel tejtetique ma miquica queja Oreb huan Zeeb quinmictijque. </div>
<div class='q'>Huan nojquiya xijchihua para inintlayacancahua ma miquica queja nopa tlanahuatiani Zeba huan Zalmuna. </div>
<div class='q'>
<span class="verse" id="PS83_12">12&#160;</span>Pampa inijuanti quiijtojque: </div>
<div class='q'>“Ma timoaxcatica nopa tlali tlen iaxca Dios.” </div>
<div class='q'>
<span class="verse" id="PS83_13">13&#160;</span>NoTeco Dios, xiquinsemana ica moijiyo queja inijuanti elisquíaj tlaltejpoctli, </div>
<div class='q'>o queja tlasoli tlen quihuica ajacatl, </div>
<div class='q'>
<span class="verse" id="PS83_14">14&#160;</span>o queja se hueyi tlitl tlen quitlamitlatía ipan se cuatitlamitl. </div>
<div class='q'>
<span class="verse" id="PS83_15">15&#160;</span>Xiquintojtoca ica huejhueyi tlitl, ica tlatomonilotl, </div>
<div class='q'>huan ica huejhueyi ajcomalacatl. </div>
<div class='q'>
<span class="verse" id="PS83_16">16&#160;</span>TOTECO, xiquinpinahualti nochi hasta mitzixmatise ta huan mohueyi chicahualis. </div>
<div class='q'>
<span class="verse" id="PS83_17">17&#160;</span>Ayoc ma quimatica tlachque quichihuase. </div>
<div class='q'>Ma mopinahualtica huan ma huetzica ipan majmajtli. </div>
<div class='q'>
<span class="verse" id="PS83_18">18&#160;</span>Quena, xiquinchihuili ya nopa hasta quimachilise para san ta tiTOTECO, </div>
<div class='q'>huan para ta tiDios Tlen Más Hueyi huan para san ta tijnahuatía nochi tlaltepactli.  </div>
<div class='psalmlabel' id='PS84_0'> 84</div>
<div class='s'>Tlacame tlahuel quinejque itztose ipan itiopa Toteco </div>
<div class='q'>
<span class="verse" id="PS84_1">1&#160;</span>TOTECO, ta tiDios Tlen Tijpiya Nochi Chicahualistli, </div>
<div class='q'>tlahuel yejyectzi motiopa. </div>
<div class='q'>
<span class="verse" id="PS84_2">2&#160;</span>Nelía tlahuel nijnequi nicalaquis ipan icalixpa nopa tiopamitl, </div>
<div class='q'>para nimonechcahuis huan nihuicas ica nochi noyolo para ta, Toteco Dios, tlen tiitztoc. </div>
<div class='q'>
<span class="verse" id="PS84_3">3&#160;</span>TOTECO, ta tiDios Tlen Tijpiya Nochi Chicahualistli. </div>
<div class='q'>Ta tinotlanahuatijca huan tinoTeco. </div>
<div class='q'>Campa motlaixpa ipan mochaj nochi quipantíaj ininchaj, </div>
<div class='q'>hasta nopa cochome huan tototzitzi tlen nopano motepasoltíaj, </div>
<div class='q'>para nopano quintlacatiltíaj ininconehua. </div>
<div class='q'>
<span class="verse" id="PS84_4">4&#160;</span>¡Nelía paquij nopa tlacame tlen itztoque ipan motiopa huan quisenhuiquilíaj mitzpaquilismacaj! </div>
<div class='q'>
<span class="verse" id="PS84_5">5&#160;</span>Cuali ininpanti nopa tlacame tlen itztoque momaco, Toteco, </div>
<div class='q'>huan quitoquilíaj moojhui huan yahuij Jerusalén para mitzhueyimatise. </div>
<div class='q'>
<span class="verse" id="PS84_6">6&#160;</span>Quema panose campa ohui huan ipan nopa tlamayamitl tlen Choquistli, </div>
<div class='q'>quicuepase para elis queja se yejyectzi ameli tlen temitos ica atl quema tlaahuetzi, </div>
<div class='q'>pampa nopano quipantise miyac tlatiochihualistli, </div>
<div class='q'>
<span class="verse" id="PS84_7">7&#160;</span>Huan queja nopa nejnentiyase mojmostla ica más fuerza, </div>
<div class='q'>huan ajsise ipan Jerusalén para nopano monextise moixpa, Toteco. </div>
<div class='q'>
<span class="verse" id="PS84_8">8&#160;</span>TOTECO Dios, ta tiDios Tlen Tijpiya Nochi Chicahualistli, xinechtlacaquili quema nimomaijtohua. </div>
<div class='q'>Quena, xinechtlacaquili ta tiiTeco Israel. </div>
<div class='q'>
<span class="verse" id="PS84_9">9&#160;</span>Toteco, ta tlen tinechmanahuía. </div>
<div class='q'>Xinechcualita huan xinechtiochihua na ninopa tlanahuatijquetl tlen tinechaltijtoc para nitlanahuatis ipan Israel. </div>
<div class='q'>
<span class="verse" id="PS84_10">10&#160;</span>Achi más cuali ma niyolto se tonal huan ma niitzto ipan motiopa, noTeco, </div>
<div class='q'>huan ax niyoltos se mil tonali huan san ninentinemis campa hueli. </div>
<div class='q'>Quena, achi más cuali nimoquetzasquía campa ipuerta motiopa, noTeco, </div>
<div class='q'>huan ax niitztos ipan se hueyi cali campa onca tlajtlacoli. </div>
<div class='q'>
<span class="verse" id="PS84_11">11&#160;</span>Pampa ta, Toteco Dios, titetlahuilía huan titemanahuía. </div>
<div class='q'>Ta titeicnelía huan titehueyitlalía. </div>
<div class='q'>Huan nochi tlen monejnemiltíaj xitlahuac ipan moojhui, </div>
<div class='q'>ta tiquinmacas nochi tlamantli cuajcuali tlen inijuanti quinequij. </div>
<div class='q'>
<span class="verse" id="PS84_12">12&#160;</span>Toteco Dios, ta tiDios Tlen Tijpiya Nochi Chicahualistli, </div>
<div class='q'>nelía paquij nopa tlacame tlen motemachíaj ipan ta para tiquinmocuitlahuis.  </div>
<div class='psalmlabel' id='PS85_0'> 85</div>
<div class='s'>Tlamaijtoli para Toteco ma quintlasojtla nopa israelitame </div>
<div class='q'>
<span class="verse" id="PS85_1">1&#160;</span>TOTECO, ta titechtitlanilijtoc miyac tlatiochihualistli tlen yejyectzitzi ipan ni tlali, </div>
<div class='q'>pampa sampa tiquinhualicac nica iixhuihua Jacob tlen itztoyaj ipan sequinoc tlaltini. </div>
<div class='q'>
<span class="verse" id="PS85_2">2&#160;</span>Tiquinquixtili inintlaixpanolhua nochi motlacajhua. </div>
<div class='q'>Quena, tiquixtlalpacho nochi inintlajtlacolhua. </div>
<div class='q'>
<span class="verse" id="PS85_3">3&#160;</span>Timoyoltlali tohuaya huan ayoc tlahuel ticualantoc. </div>
<div class='q'>
<span class="verse" id="PS85_4">4&#160;</span>NoTeco Dios, ta tlen titemaquixtía, </div>
<div class='q'>ama xijchihua para sampa ma timitzicnelica para ayoc quema techajsis mohueyi cualancayo. </div>
<div class='q'>
<span class="verse" id="PS85_5">5&#160;</span>¿O huelis tijsenhuiquilis ticualantos tohuaya para nochipa? </div>
<div class='q'>¿O huelis tijhueyilis mohueyi cualancayo para nochi xihuitl? </div>
<div class='q'>
<span class="verse" id="PS85_6">6&#160;</span>Toteco Dios, sampa xitechtlalana, </div>
<div class='q'>huan tojuanti timotlacajhua sampa timopaquilismacase ipan ta. </div>
<div class='q'>
<span class="verse" id="PS85_7">7&#160;</span>TOTECO, xitechnextili mohueyi teicnelilis, </div>
<div class='q'>huan xitechmaquixti. </div>
<div class='b'> &#160; </div>
<div class='q'>
<span class="verse" id="PS85_8">8&#160;</span>Na nijtlacaquilijtoc nochi tlen quiijtohua TOTECO Dios, </div>
<div class='q'>pampa yajaya quincamahuis itlatzejtzeloltijca tlacajhua tlen quintlapejpenijtoc. </div>
<div class='q'>Huan tlen quiijtos quinmacas tlasehuilistli ipan ininyolo, </div>
<div class='q'>para inijuanti ma ayoc mocuepaca ipan nopa ojtli tlen huihuitic campa nemiyayaj ipan tlajtlacoli. </div>
<div class='q'>
<span class="verse" id="PS85_9">9&#160;</span>Melahuac Toteco Dios itztoc nechca para quinmaquixtis tlacame tlen quitlepanitaj huan quiimacasij quiixpanose. </div>
<div class='q'>Se tonal ihueyitilis Toteco quitemitis totlal. </div>
<div class='q'>
<span class="verse" id="PS85_10">10&#160;</span>Campa hueli mopantise teicnelijcayotl huan tlen melahuac. </div>
<div class='q'>Campa hueli nochi quimatise para quichihuase nochi tlen xitlahuac huan queja nopa oncas tlasehuilistli campa hueli. </div>
<div class='q'>
<span class="verse" id="PS85_11">11&#160;</span>Tlen melahuac elis campa hueli ipan tlaltepactli, </div>
<div class='q'>huan yajaya tlen senquistoc xitlahuac hualtlachixtos tlen nepa elhuicac huan paquis ica tlen quiitas. </div>
<div class='q'>
<span class="verse" id="PS85_12">12&#160;</span>Quena, TOTECO quititlanis itlatiochihual ipan ni totlal, </div>
<div class='q'>huan nochi totlatochui temacas itlajca. </div>
<div class='q'>
<span class="verse" id="PS85_13">13&#160;</span>Campa hueli yas Toteco oncas tlen melahuac, </div>
<div class='q'>huan nochipa iojhui elis xitlahuac.  </div>
<div class='psalmlabel' id='PS86_0'> 86</div>
<div class='s'>Tlamaijtoli para Toteco ma quipalehui </div>
<div class='q'>
<span class="verse" id="PS86_1">1&#160;</span>TOTECO, ximohuijtzoma quentzi huan xinechtlacaquili quema nimomaijtohua. </div>
<div class='q'>Xinechnanquili pampa niteicneltzi huan niitztoc ipan cuesoli huan tlaohuijcayotl. </div>
<div class='q'>
<span class="verse" id="PS86_2">2&#160;</span>NoTeco Dios, xinechmanahui pampa na nijchihua campeca para nijchihuas tlen quiijtohuaj motlanahuatilhua. </div>
<div class='q'>Xinechmaquixti pampa na nimitztequipanohua huan san ipan ta nimotemachía para tinechmocuitlahuis. </div>
<div class='q'>
<span class="verse" id="PS86_3">3&#160;</span>TOTECO, xijpiya hueyi moyolo ica na pampa nochi se tonal nimitztzajtzilijtoc, </div>
<div class='q'>huan ipan ta nimochiya para tinechpalehuis. </div>
<div class='q'>
<span class="verse" id="PS86_4">4&#160;</span>Toteco, xinechmaca paquilistli pampa na san ta nimitzhueyichihua. </div>
<div class='q'>
<span class="verse" id="PS86_5">5&#160;</span>Toteco, ta nelía ticuali huan timoquetztoc timocualtlalijtoc para titetlapojpolhuis. </div>
<div class='q'>Tiquinicnelía huan nimantzi tiquintlasojtla nochi tlen mitztlajtlaníaj motlapalehuil. </div>
<div class='q'>
<span class="verse" id="PS86_6">6&#160;</span>TOTECO, xinechtlacaquili quema nimomaijtohua. </div>
<div class='q'>Quena, xinechtlacaquili quema nimitztzajtzilía. </div>
<div class='q'>
<span class="verse" id="PS86_7">7&#160;</span>Nimitztzajtzilis ipan nopa tonali quema nechajsis tlaohuijcayotl, </div>
<div class='q'>pampa san ta tinechnanquilía huan tinechpalehuía. </div>
<div class='q'>
<span class="verse" id="PS86_8">8&#160;</span>Ipan nochi sequinoc tlen quintocaxtíaj “dioses”, </div>
<div class='q'>ax onca seyoc queja ta, Toteco. </div>
<div class='q'>Huan axaca hueli quichihua huejhueyi tlamantli queja ta tijchihua. </div>
<div class='q'>
<span class="verse" id="PS86_9">9&#160;</span>Elqui ta tlen tiquinchijchijqui nochi tlaltini ica inintlacajhua. </div>
<div class='q'>Yeca hualase huan mitzhueyichihuase, Toteco. </div>
<div class='q'>Huan mitzhueyitlalise ta tlen titlatzejtzeloltic, </div>
<div class='q'>
<span class="verse" id="PS86_10">10&#160;</span>pampa ta tlahuel tihueyi huan tijchihua huejhueyi tlamantli. </div>
<div class='q'>¡San ta nelía tiDios! </div>
<div class='q'>
<span class="verse" id="PS86_11">11&#160;</span>TOTECO, xinechnextili moojhui huan nijtoquilis pampa san ya nopa temachtli. </div>
<div class='q'>Xijchihua para noyolo ma mitzhueyitlepanita, </div>
<div class='q'>huan ma quiimacasis mitzixpanos nochi noyolis. </div>
<div class='q'>
<span class="verse" id="PS86_12">12&#160;</span>TOTECO Dios, nimitzpaquilismacas ica nochi noyolo huan nimitzhueyitlalis para nochipa, </div>
<div class='q'>
<span class="verse" id="PS86_13">13&#160;</span>pampa tlahuel hueyi moteicnelilis noca na, </div>
<div class='q'>huan ax quema tlami. </div>
<div class='q'>Ta tinechmanahuijtoc para ax niyas mictla campa tlanahuatía miquistli. </div>
<div class='q'>
<span class="verse" id="PS86_14">14&#160;</span>Toteco Dios, miyac tlacame tlen mohueyimatij huan tlen mosisiníaj motlanantoque para nechtehuise. </div>
<div class='q'>Huan miyac tlatehuijca tlacame huan tlaixpanoni quinequij nechmictise, </div>
<div class='q'>huan ax moyolilhuíaj tlen ta. </div>
<div class='q'>
<span class="verse" id="PS86_15">15&#160;</span>Pero ta Toteco nelía titetlasojtla huan hueyi moyolo. </div>
<div class='q'>Ax nimantzi ticualani. </div>
<div class='q'>San ta titeicnelía huan san ta timelahuac. </div>
<div class='q'>
<span class="verse" id="PS86_16">16&#160;</span>Xinechtlachili ica miyac teicnelijcayotl huan xinechmaca chicahualistli na nimotlatequipanojca. </div>
<div class='q'>Huan xijmanahui icone mosihua tlatequipanojca. </div>
<div class='q'>
<span class="verse" id="PS86_17">17&#160;</span>Xijnexti se tlanextili para ta tinechcualita. </div>
<div class='q'>Queja nopa quiitase nocualancaitacahua, </div>
<div class='q'>huan mopinahuase pampa momacase cuenta para ta, TOTECO, </div>
<div class='q'>tlahuel tinechpalehuía huan tinechyoltlalía.  </div>
<div class='psalmlabel' id='PS87_0'> 87</div>
<div class='s'>Nelía elis se hueyi paquilistli para tlen ehuaj altepetl Jerusalén </div>
<div class='q'>
<span class="verse" id="PS87_1">1&#160;</span>Altepetl Jerusalén eltoc ipan nopa tepetl tlatzejtzeloltic tlen iaxca Toteco. </div>
<div class='q'>
<span class="verse" id="PS87_2">2&#160;</span>Huan TOTECO quiicnelía Jerusalén achi más que nopa sequinoc pilaltepetzitzi ipan tlali Israel. </div>
<div class='q'>
<span class="verse" id="PS87_3">3&#160;</span>Quena, Jerusalén eltoc ialtepe Toteco Dios, </div>
<div class='q'>huan quema tlacame quiilnamiquij, </div>
<div class='q'>camatij nelyejyectzi tlen nopa altepetl. </div>
<div class='q'>
<span class="verse" id="PS87_4">4&#160;</span>Quema niquintocaxtía tlaltini tlen nechixmati, niquintocaxtis Egipto, Babilonia, Filistea, Tiro huan Etiopía. </div>
<div class='q'>Mohueyimatij tlen tlacatqui ipan sesen nopa tlaltini. </div>
<div class='q'>
<span class="verse" id="PS87_5">5&#160;</span>Pero ajsis tonali quema tlacame quiselise más hueyi tlatlepanitacayotl pampa tlacatque ipan altepetl Jerusalén, </div>
<div class='q'>pampa Toteco Tlen Más Hueyi quitiochihuas ni altepetl. </div>
<div class='q'>
<span class="verse" id="PS87_6">6&#160;</span>Huan TOTECO quiijcuilos inintoca nochi tlen itztoque ipan nopa altepetl. </div>
<div class='q'>Huan nochi tlen tlacatque nopano quintlalilis se tlanextili campa ijcuilijtos inintoca. </div>
<div class='q'>
<span class="verse" id="PS87_7">7&#160;</span>Huan quema ilhuichihuase inijuanti, huicase ica paquilistli huan quiijtose: </div>
<div class='q'>“Nochi noyolo nijtlalijtoc ipan Jerusalén.”  </div>
<div class='psalmlabel' id='PS88_0'> 88</div>
<div class='s'>Tlamaijtoli para Toteco ma quinmanahui imaco miquistli </div>
<div class='q'>
<span class="verse" id="PS88_1">1&#160;</span>TOTECO, ta tlen tinoDios huan tinotemaquixtijca. </div>
<div class='q'>Tonali huan yohuali nimitztzajtzilijtoc para xinechpalehui. </div>
<div class='q'>
<span class="verse" id="PS88_2">2&#160;</span>Xinechtlacaquili quema nimomaijtohua huan quema nimitztzajtzilía, </div>
<div class='q'>
<span class="verse" id="PS88_3">3&#160;</span>pampa nijmati nisiyajtoc ica nochi tlen ax cuali hasta nijmati ya nechca eltoc para nimiquis. </div>
<div class='q'>
<span class="verse" id="PS88_4">4&#160;</span>Miyac quiijtohuaj para ya tlantinemi noyolis huan para ayoc nijpiya chicahualistli. </div>
<div class='q'>
<span class="verse" id="PS88_5">5&#160;</span>Tlacame nechtlahuelcajtoque para ma nimiqui. </div>
<div class='q'>Niitztoc queja se tlen ya mijqui ipan tlatehuijcayotl huan nochi quiilcahuaj intla itztoya. </div>
<div class='q'>Huan eltoc queja ta tinechilcajqui huan ayoc tinechmocuitlahuía. </div>
<div class='q'>
<span class="verse" id="PS88_6">6&#160;</span>Ta tinechtlalijtoc ipan nopa tlacoyoctli tlen más huejcatla campa onca tzintlayohuilotl tlen más yayahuic. </div>
<div class='q'>
<span class="verse" id="PS88_7">7&#160;</span>Mocualancayo nechtlaijiyohuiltía chicahuac huan ajachica nechtlatzintlanhuetziltía más. </div>
<div class='q'>
<span class="verse" id="PS88_8">8&#160;</span>Tijchijtoc para noteixmatcahua ma nechtlahuelcahuaca huan ma nechijiyaca. </div>
<div class='q'>Eltoc queja niitztoc ipan se tlatzactli huan ax hueli niquisa. </div>
<div class='q'>
<span class="verse" id="PS88_9">9&#160;</span>Ayoc hueli nitlachiya pampa tlahuel nimochoquilijtoc. </div>
<div class='q'>Mojmostla nimitztlajtlanía motlapalehuil, </div>
<div class='q'>huan nimomatlalana quema nimomaijtohua ica ta, TOTECO, para xinechtlasojtla. </div>
<div class='q'>
<span class="verse" id="PS88_10">10&#160;</span>Pero nijmachilía para, quena, nimiquis nimantzi, </div>
<div class='q'>huan ¿tlachque ipati elis para na nopa chicahualnescayotl tlen tijchihuas quema ya nimictoc? </div>
<div class='q'>¡Ax tleno! ¿Huelis nihuelis nimitzpaquilismacas quema ya nimictos? </div>
<div class='q'>
<span class="verse" id="PS88_11">11&#160;</span>Se mijcatzi tlen ya quitlalpachojtoque ax huelis tepohuilis para tijpiya hueyi teicnelili. </div>
<div class='q'>Ax huelis tepohuilis para titemachtli. </div>
<div class='q'>
<span class="verse" id="PS88_12">12&#160;</span>Nepa campa tzintlayohua ax huelise tepohuilise nopa huejhueyi chicahualnescayotl tlen tijchihua. </div>
<div class='q'>Mijcatzitzi itztoque ipan se tlali campa ayoc tleno quiilnamiquij, </div>
<div class='q'>huan ax huelis mitzilnamiquise para san ta tixitlahuac. </div>
<div class='q'>
<span class="verse" id="PS88_13">13&#160;</span>Pero na nimitztzajtzilijtoc ta TOTECO, </div>
<div class='q'>huan sesen ijnaloc nochi tlen niquijtohua quema nimomaijtohua ica ta ajsi hasta moixtla. </div>
<div class='q'>
<span class="verse" id="PS88_14">14&#160;</span>TOTECO, ¿para tlen tijcocolía noyolis? </div>
<div class='q'>¿Para tlen tiquijcuenía moxayac huan titlachiya sejcoyoc? </div>
<div class='q'>
<span class="verse" id="PS88_15">15&#160;</span>Na niitztoc ipan tlaijiyohuili huan cuesoli hasta quema noja niitztoya nitelpocatl. </div>
<div class='q'>Majmajtli huan miquistli tlen ta tinechtitlanilijtoc nechtoquilijtinemi, </div>
<div class='q'>huan ama ayoc nihueli más niquijiyohuía. </div>
<div class='q'>
<span class="verse" id="PS88_16">16&#160;</span>Miyac huelta hualajtoc nopan na mohueyi cualancayo, </div>
<div class='q'>huan nopa majmajtli tlen tinechtitlanilijtoc tlahuel nechtlaijiyohuiltía. </div>
<div class='q'>
<span class="verse" id="PS88_17">17&#160;</span>Quena, nochi nopa tlamantli nechyahualojtoc queja atl. </div>
<div class='q'>
<span class="verse" id="PS88_18">18&#160;</span>Nochi tlen niquinicnelía huan tlen itztoyaj nohuampoyohua tiquinchijtoc ma nechtlahuelcahuaca, </div>
<div class='q'>ayoc nechchihuilíaj cuenta. </div>
<div class='q'>Huan noteixmatcahua tiquintlalijtoc ipan tzintlayohuilotl.  </div>
<div class='psalmlabel' id='PS89_0'> 89</div>
<div class='s'>Nopa tlajtolsencahuali tlen Toteco quichijqui ihuaya David </div>
<div class='q'>
<span class="verse" id="PS89_1">1&#160;</span>Nimitzhuicatis, TOTECO, para nochipa pampa tlahuel hueyi moyolo ica na. </div>
<div class='q'>Quena, nochi telpocame huan huehuentzitzi niquinpohuilis para ta nelía titemachtli. </div>
<div class='q'>
<span class="verse" id="PS89_2">2&#160;</span>Na niquijto: “Ta titetlasojtlas para nochipa. </div>
<div class='q'>Huan nochipa tiitztos titemachtli san queja para nochipa huejcahuas elhuicac campa tiitztoc.” </div>
<div class='q'>
<span class="verse" id="PS89_3">3&#160;</span>Ta tiquijtojtoc para tijchijqui se tlajtolsencahuali ica motlatequipanojca David tlen tijtlapejpenijtoc. </div>
<div class='q'>Titlatestigojquetzqui tlen tijchihuilis. </div>
<div class='q'>
<span class="verse" id="PS89_4">4&#160;</span>Tiquilhui para se iixhui mosehuis ipan isiyaj campa yajaya tlanahuatía, </div>
<div class='q'>huan nopano tlanahuatis para nochipa. </div>
<div class='q'>
<span class="verse" id="PS89_5">5&#160;</span>TOTECO, tlen itztoque ipan elhuicac mitzpaquilismacaj ipampa nochi nopa chicahualnescayotl tlen tijchihua. </div>
<div class='q'>Huan miyac millones moelhuicac ejcahua mitzhueyimatise pampa titemachtli. </div>
<div class='q'>
<span class="verse" id="PS89_6">6&#160;</span>Pampa ipan nochi elhuicac axaca seyoc tlen san se queja ta, Toteco Dios. </div>
<div class='q'>Huan niyon se elhuicac ejquetl ax quipiya chicahualistli queja tlen tijpiya ta, Toteco. </div>
<div class='q'>
<span class="verse" id="PS89_7">7&#160;</span>Toteco Dios, ta nelía tihueyi huan titemajmati. </div>
<div class='q'>Nochi motlatzejtzeloltijca elhuicac ejcahua mitztlepanitaj. </div>
<div class='q'>Quena, nochi tlen mitzyahualojtoque, majmahuij quema moquetzaj moixpa. </div>
<div class='q'>
<span class="verse" id="PS89_8">8&#160;</span>TOTECO, ta tiDios Tlen Tijpiya Nochi Chicahualistli, </div>
<div class='q'>¿ajqueya seyoc tlahuel quipiya chicahualistli queja ta? </div>
<div class='q'>¡Axaca seyoc! San ta TOTECO tlahuel tijpiya chicahualistli. </div>
<div class='q'>San ta nelía titemachtli. </div>
<div class='q'>
<span class="verse" id="PS89_9">9&#160;</span>San ta tihueli tijnahuatía nopa hueyi atl quema mosisinía huan mocoxonía chicahuac. </div>
<div class='q'>Tijtlacahualtía huan quichihua tlen tiquilhuía. </div>
<div class='q'>
<span class="verse" id="PS89_10">10&#160;</span>Ta tijtzontlamilti nopa tlen temajmatiyaya ipan hueyi atl. </div>
<div class='q'>Ica mohueyi chicahualis tiquinsemanqui mocualancaitacahua. </div>
<div class='q'>
<span class="verse" id="PS89_11">11&#160;</span>Ta moaxca elhuicactli, tlaltepactli huan nochi tlen onca, </div>
<div class='q'>pampa nochi tijchijchijqui ta. </div>
<div class='q'>
<span class="verse" id="PS89_12">12&#160;</span>Tijchijchijqui nopa norte huan sur. </div>
<div class='q'>Nopa tepetini Tabor huan Hermón paquij pampa ta tiquinchijchijqui. </div>
<div class='q'>
<span class="verse" id="PS89_13">13&#160;</span>Moajcol tlahuel quipiya chicahualistli. </div>
<div class='q'>Huan monejmatl quipiya tetili huan miyac yajatili para tlatlanis. </div>
<div class='q'>
<span class="verse" id="PS89_14">14&#160;</span>Motlanahuatilis motlatzquilijtoc ipan ome tlamantli: </div>
<div class='q'>Titetlajtolsencahua xitlahuac huan tijchihua tlen cuali. </div>
<div class='q'>Titeicnelía huan tiquijtohua tlen melahuac. </div>
<div class='q'>
<span class="verse" id="PS89_15">15&#160;</span>Nelía paquij nopa tlacame tlen quicaquij nopa tlapistli tlen quinnotza ma mitzhueyichihuaca, TOTECO. </div>
<div class='q'>Inijuanti nemise nelía monechca huan ta tiquintlahuilis. </div>
<div class='q'>
<span class="verse" id="PS89_16">16&#160;</span>Mojmostla mopaquilismacase ipan ta pampa tlahuel tihueyi huan tixitlahuac. </div>
<div class='q'>
<span class="verse" id="PS89_17">17&#160;</span>Pampa san ta tijpiya mohueyitilis huan tiquinfuerzajmaca. </div>
<div class='q'>Titlacame tijpiyaj chicahualistli pampa ta titechpalehuía. </div>
<div class='q'>
<span class="verse" id="PS89_18">18&#160;</span>Quena, Toteco Dios, ta tlen titlatzejtzeloltic titechmocuitlahuía tojuanti ipan tlali Israel. </div>
<div class='q'>Ta titotlanahuatijca. </div>
<div class='q'>
<span class="verse" id="PS89_19">19&#160;</span>Ipan se tlanextili tijcamahui motlatzejtzeloltijca tiocamanalojca huan tiquilhui: </div>
<div class='q'>“Tlen nochi tlacame nijtlapejpenijtoc se yejyectzi telpocatl tlen tlahuel mosemaca, </div>
<div class='q'>huan nijtequitlali ma eli tlanahuatijquetl para na. </div>
<div class='q'>
<span class="verse" id="PS89_20">20&#160;</span>Quena, nijpantijtoc notlatequipanojca David huan nicaltijtoc ica nopa aceite tlen ica niteiyocatlalía para ma nechtequipanoca. </div>
<div class='q'>
<span class="verse" id="PS89_21">21&#160;</span>Nijchihuas ma eli temachtli huan nijmacas chicahualistli. </div>
<div class='q'>
<span class="verse" id="PS89_22">22&#160;</span>Ax quiicnotlalise icualancaitacahua, </div>
<div class='q'>niyon ax quitlanise tlaixpanoca tlacame. </div>
<div class='q'>
<span class="verse" id="PS89_23">23&#160;</span>Iixpa niquintzontlamiltis icualancaitacahua huan nochi tlen quicocolíaj. </div>
<div class='q'>
<span class="verse" id="PS89_24">24&#160;</span>Na tlen nitemachtli nijmocuitlahuis huan nijtiochihuas ajachica, </div>
<div class='q'>huan tlahuel miyac niquicnelis. </div>
<div class='q'>Ica na notlapalehuil yajaya elis tlahuel hueyi. </div>
<div class='q'>
<span class="verse" id="PS89_25">25&#160;</span>Na nijchihuas para itlanahuatilis pehuas campa atemitl Éufrates, </div>
<div class='q'>huan tlamis hasta campa hueyi atl tlen itoca Mediterráneo. </div>
<div class='q'>
<span class="verse" id="PS89_26">26&#160;</span>Huan yajaya nechtzajtzilis huan nechilhuis: </div>
<div class='q'>‘¡Ta tinoTata, ta tinoTeco Dios! </div>
<div class='q'>Ta tlen tinechmaquixtía huan tinechtlatía para ax tleno nechajsis.’ </div>
<div class='q'>
<span class="verse" id="PS89_27">27&#160;</span>Na niquitas nopa tlanahuatijquetl queja noachtohui cone. </div>
<div class='q'>Nijchihuas para yajaya ma eli nopa tlanahuatijquetl tlen más hueyi ipan nochi tlaltepactli. </div>
<div class='q'>
<span class="verse" id="PS89_28">28&#160;</span>Niquicnelis para nochipa huan para nochipa nijchihuilis tlen cuali. </div>
<div class='q'>Huan nopa tlajtolsencahuali tlen nijchijtoc ihuaya, ax quema tlamis. </div>
<div class='q'>
<span class="verse" id="PS89_29">29&#160;</span>Na nijtequimacas se iixhui para ma tlanahuatis campa yajaya tlanahuatiyaya. </div>
<div class='q'>Itlanahuatilis huejcahuas para nochipa queja huejcahuas elhuicactli. </div>
<div class='q'>
<span class="verse" id="PS89_30">30&#160;</span>Pero intla iconehua quitlahuelcahuase noley huan ax monejnemiltise queja quiijtohua notlamachtil, </div>
<div class='q'>
<span class="verse" id="PS89_31">31&#160;</span>o intla quiixpanose tlen niquinnahuatijtoc ma quichihuaca ipan ininyolis huan ax quintlepanitase notlanahuatilhua, </div>
<div class='q'>
<span class="verse" id="PS89_32">32&#160;</span>huajca niquintlatzacuiltis pampa ya nopa quinextis para ax nechneltocatoque huan tlajtlacolchihuaj. </div>
<div class='q'>
<span class="verse" id="PS89_33">33&#160;</span>Pero ax nijcahuas niquinicnelis, </div>
<div class='q'>niyon ax nijtlamiltis nopa tlajtoli tlen nijchijtoc ininhuaya. </div>
<div class='q'>
<span class="verse" id="PS89_34">34&#160;</span>Ax niquilcahuas tlen ica nimocajtoc David huan ax nijpatlas notlajtol. </div>
<div class='q'>
<span class="verse" id="PS89_35">35&#160;</span>Pampa na nitlatestigojquetzqui para nijchihuilis David nochi tlen nijtlajtolcahuilijtoc. </div>
<div class='q'>Huan na niDios tlen nitlatzejtzeloltic ax hueli niistlacatis. </div>
<div class='q'>
<span class="verse" id="PS89_36">36&#160;</span>Iixhui mosehuis huan tlanahuatis para nochipa campa ya mosehui. </div>
<div class='q'>Itlanahuatilis huejcahuas san queja imiyaca tonali tlahuijtos tonati. </div>
<div class='q'>
<span class="verse" id="PS89_37">37&#160;</span>Quena, itlanahuatilis tlahuel huejcahuas queja huejcahuas metztli, </div>
<div class='q'>o queja huejcahuas nochi tlen eltoc ipan elhuicac tlen eltoque queja notestigos.” </div>
<div class='m'>Quena, queja nopa tiquijto, Toteco. </div>
<div class='q'>
<span class="verse" id="PS89_38">38&#160;</span>¿Huajca para tlen tinechtlahuelcahua huan tinechhuejcamajcahua? </div>
<div class='q'>¿Para tlen tlahuel ticualani ica yajaya tlen tijtlapejpenijtoc para elis tlanahuatijquetl? </div>
<div class='q'>
<span class="verse" id="PS89_39">39&#160;</span>¿Huelis tijxolejtoc nopa tlajtoli tlen tijchijqui ihuaya? </div>
<div class='q'>Pampa eltoc queja tijmajcahua icorona hasta tlalchi. </div>
<div class='q'>
<span class="verse" id="PS89_40">40&#160;</span>Tijcahuili tocualancaitacahua ma quihuelonica nopa tepamitl tlen yahualtic quitzacuayaya toaltepe. </div>
<div class='q'>Huan quintlamixolejque nopa caltini tlen huejcapantique campa timomanahuiyayaj. </div>
<div class='q'>
<span class="verse" id="PS89_41">41&#160;</span>Nochi tlen panoj nopano quiixtequij tlen inijuanti quinequij. </div>
<div class='q'>Huan nopa tlacame tlen itztoque tonechca san techhuetzquilíaj. </div>
<div class='q'>
<span class="verse" id="PS89_42">42&#160;</span>Tiquinfuerzajmacatoc tocualancaitacahua, </div>
<div class='q'>huan tiquinchijtoc ma paquica pampa techtlantoque. </div>
<div class='q'>
<span class="verse" id="PS89_43">43&#160;</span>Tijquixtili itlatequiyo tomachete tlen ica titlatehuiyayaj, </div>
<div class='q'>huan ax tijnejqui techpalehuis para ma titlatlanica. </div>
<div class='q'>
<span class="verse" id="PS89_44">44&#160;</span>Tinechquixtili noyejyejca huan tijmajcajtoc hasta tlalchi notlanahuatilis. </div>
<div class='q'>
<span class="verse" id="PS89_45">45&#160;</span>Tinechchihuilijtoc ma nitlalochhuehuentiya huan tinechpinahualtijtoc iniixpa nochi tlacame. </div>
<div class='q'>
<span class="verse" id="PS89_46">46&#160;</span>TOTECO, ¿hasta quema tlamis ticualantos? </div>
<div class='q'>¿Hasta quema noja timotlatijtos tlen tojuanti? </div>
<div class='q'>¿Huelis para nochipa mohueyi cualancayo eltos queja tlitl? </div>
<div class='q'>
<span class="verse" id="PS89_47">47&#160;</span>¡Toteco, xiquilnamiqui para toyolis ax huejcahuas ipan ni tlaltepactli! </div>
<div class='q'>¿Huelis ax tleno ipati nopa yolistli tlen tiquinmacatoc nochi tlacame? </div>
<div class='q'>
<span class="verse" id="PS89_48">48&#160;</span>Niyon se tlacatl ax huelis itztos para nochipa. ¡Nochi miquise! </div>
<div class='q'>¿Ajqueya huelis quimanahuis iyolis imaco miquistli? </div>
<div class='q'>
<span class="verse" id="PS89_49">49&#160;</span>NoTeco Dios, ¿canque eltoc moteicnelilis tlen huejcajquiya? </div>
<div class='q'>¿Para tlen ayoc tijpiya hueyi moyolo ica tojuanti? </div>
<div class='q'>Ta tiToteco tlen titemachtli, tijtlajtolcahuili David para melahuac ax quema tinechtlahuelcahuas. </div>
<div class='q'>
<span class="verse" id="PS89_50">50&#160;</span>TOTECO, xijtlachili quejatza nochi tlacame techcocolíaj tojuanti timotlacajhua. </div>
<div class='q'>
<span class="verse" id="PS89_51">51&#160;</span>Mocualancaitacahua quipinahualtíaj yajaya tlen tijtlapejpenijtoc para elis tlanahuatijquetl. </div>
<div class='b'> &#160; </div>
<div class='q'>
<span class="verse" id="PS89_52">52&#160;</span>Ma tijpaquilismacaca TOTECO para nochipa. </div>
<div class='q'>Queja nopa ma eli.  </div>
<div class='psalmlabel' id='PS90_0'> 90</div>
<div class='s'>Tlacame ax huejcahuaj </div>
<div class='q'>
<span class="verse" id="PS90_1">1&#160;</span>Toteco, ta nochipa titechmocuitlahuijtinentoc, </div>
<div class='q'>hasta tlen ipejya nochi xihuitl huan para nochi tonali. </div>
<div class='q'>
<span class="verse" id="PS90_2">2&#160;</span>Hasta quema aya tiquinchijchihuayaya tepetini huan tlaltepactli, ta ipa tiitztoc. </div>
<div class='q'>Pampa ta, tiToteco Dios, ax quema tijpixqui mopejya, </div>
<div class='q'>huan ax quema tijpiyas motlamiya. </div>
<div class='q'>
<span class="verse" id="PS90_3">3&#160;</span>Ta tijchihua para nochi tlacame ma mocuepaca tlali. </div>
<div class='q'>Quena, ticamati huan tiquijtohua: </div>
<div class='q'>“Ximiquica intlacame.” </div>
<div class='q'>
<span class="verse" id="PS90_4">4&#160;</span>Pampa mil xihuitl ta tiquita queja se tonal tlen panoc yalohua, </div>
<div class='q'>o queja elisquía se eyi hora quema se tlamocuitlahuiyaya tlayohua. </div>
<div class='q'>
<span class="verse" id="PS90_5">5&#160;</span>Toyolis motlaloti queja atl tlen hualtemo chicahuac ipan se atlajtli. </div>
<div class='q'>Huan ica se tlalochtli tiixpolijtehuaj queja se temictli. </div>
<div class='q'>Nojquiya tiitztoque queja se xihui cuahuitl. </div>
<div class='q'>
<span class="verse" id="PS90_6">6&#160;</span>Ica ijnaloc moscaltía huan cahuani, </div>
<div class='q'>huan ica tiotlac quitzontequij huan huaqui. </div>
<div class='q'>
<span class="verse" id="PS90_7">7&#160;</span>Pampa ica mohueyi cualancayo titechtlaijiyohuiltía huan titechtzontlamiltía. </div>
<div class='q'>
<span class="verse" id="PS90_8">8&#160;</span>Totlajtlacolhua huan totlaixpanolhua tlanempa nestoc moixpa. </div>
<div class='q'>
<span class="verse" id="PS90_9">9&#160;</span>Yeca nochi tonali huan nochi xihuitl tijpanoj huejhueyi tlaohuijcayotl, </div>
<div class='q'>tlen ta titechtitlanilía ica mohueyi cualancayo. </div>
<div class='q'>
<span class="verse" id="PS90_10">10&#160;</span>San titechcahuilía titlacame ma tiitztoca setenta xihuitl. </div>
<div class='q'>Huan tlen quentzi más tejtetique san tiquincahuilía ma itztoca ochenta xihuitl. </div>
<div class='q'>Pero ipan nochi nopa xihuitl san tijpanoj tlaohuijcayotl huan cuesoli, </div>
<div class='q'>pampa nochi nopa xihuitl san panotiquisa huan tojuanti san tiixpolijtehuaj. </div>
<div class='q'>
<span class="verse" id="PS90_11">11&#160;</span>¿Ajqueya quimachilía nochi tlen tihuelis tijchihuas quema ticualani? </div>
<div class='q'>¿Ajqueya tlen tojuanti mitzimacasi queja quinamiqui? </div>
<div class='q'>
<span class="verse" id="PS90_12">12&#160;</span>Ax miyac tonali tijpiyaj, </div>
<div class='q'>huajca xitechnextili quejatza ma tijchihuaca para ax timotonalpolose, </div>
<div class='q'>huan para ma tijpiyaca tlalnamiquistli ipan toyolo nochi tonali. </div>
<div class='q'>
<span class="verse" id="PS90_13">13&#160;</span>TOTECO, xihuala huan xitechtiochihua. </div>
<div class='q'>¿Hasta quema tlamis ticualantos? </div>
<div class='q'>Xitechtlasojtla tojuanti timotlatequipanojcahua. </div>
<div class='q'>
<span class="verse" id="PS90_14">14&#160;</span>Mojmostla ica ijnaloc xitechnextili moteicnelilis, </div>
<div class='q'>huan nochi toyolis timitzhuicatise huan tiyolpactose. </div>
<div class='q'>
<span class="verse" id="PS90_15">15&#160;</span>Toteco, xitechmaca paquilistli queja ipatlaca nopa tlaohuijcayotl tlen tijpanoque. </div>
<div class='q'>Huan xitechcahuili ma tiitztoca ica yejyectzi para miyac xihuitl, </div>
<div class='q'>queja imiyaca nopa xihuitl quema tijpanoque tlamantli tlen fiero. </div>
<div class='q'>
<span class="verse" id="PS90_16">16&#160;</span>Xijchihua para sampa ma tiquitaca nopa huejhueyi chicahualnescayotl tlen tijchihua. </div>
<div class='q'>Huan toconehua ma quiitaca nochi nopa yejyectzitzi tlamantli san se queja tijchihuayaya achtohuiya. </div>
<div class='q'>
<span class="verse" id="PS90_17">17&#160;</span>TOTECO, ta titoDios, </div>
<div class='q'>titechtlahuilía ica motlatlanex huan titechnextilía para titechcualita. </div>
<div class='q'>Xitechpalehui para nochi tlen tijchihuase ma cualquisas huan ma huejcahuas. </div>
<div class='q'>Quena, Toteco, ma cualquisa nochi tlen toma quichihuas pampa ta titechfuerzajmaca.  </div>
<div class='psalmlabel' id='PS91_0'> 91</div>
<div class='s'>Ma timotlatzquilijtoca ipan Toteco </div>
<div class='q'>
<span class="verse" id="PS91_1">1&#160;</span>Tlen motlatzquilijtoc ipan Toteco Dios Tlen Más Hueyi itztos temachtli imaco, </div>
<div class='q'>pampa mocahuas ica Toteco Tlen Quipiya Nochi Chicahualistli. </div>
<div class='q'>
<span class="verse" id="PS91_2">2&#160;</span>Huan na niquijtos tlen TOTECO para yajaya nechmocuitlahuía ica ihueyi chicahualis. </div>
<div class='q'>Yajaya noTeco Dios huan san ipan ya nimotemachía. </div>
<div class='q'>
<span class="verse" id="PS91_3">3&#160;</span>Pampa san yajaya hueli mitzmanahuis tlen nochi tlaquetztli tlen sequinoc quintlatise para mitzmasiltise. </div>
<div class='q'>Mitzmocuitlahuis para ax mitzajsis nopa cocolistli tlen tetzontlamiltía. </div>
<div class='q'>
<span class="verse" id="PS91_4">4&#160;</span>Queja se tenanpiyo quintlatía ipilconehua ieltlapaltzala, </div>
<div class='q'>Toteco queja nopa nojquiya mitzmocuitlahuía. </div>
<div class='q'>Temachtli mitzchihuilis nochi tlen mitztlajtolcahuilijtoc, </div>
<div class='q'>pampa timotemachijtoc ipan ya para mitzmanahuis. </div>
<div class='q'>
<span class="verse" id="PS91_5">5&#160;</span>Huajca ama ayoc ximajmahui ica tlayohua, </div>
<div class='q'>niyon amo xiquimacasi tlen hueli panos ipan tonaya. </div>
<div class='q'>
<span class="verse" id="PS91_6">6&#160;</span>Amo xiquimacasi nopa tlaijiyohuilistli tlen huala ipan tzintlayohuilotl, </div>
<div class='q'>niyon nopa miquistli tlen ajsi ica tlajcotona. </div>
<div class='q'>
<span class="verse" id="PS91_7">7&#160;</span>Yonque monechca miquise mil o majtlactli mil tlacame, </div>
<div class='q'>pero ta ax mitzajsis. </div>
<div class='q'>
<span class="verse" id="PS91_8">8&#160;</span>Ica moixtiyol tiquitas quejatza quiselise tlatzacuiltili nopa tlaixpanoca tlacame. </div>
<div class='q'>
<span class="verse" id="PS91_9">9&#160;</span>Intla timotemachijtoc ipan TOTECO para mitzmocuitlahuis, </div>
<div class='q'>huan timochiya ipan Toteco Tlen Más Hueyi para mitzpalehuis, </div>
<div class='q'>
<span class="verse" id="PS91_10">10&#160;</span>huajca ax mitzajsis niyon se tlamantli tlen ax cuali, </div>
<div class='q'>niyon ax quiajsis mochaj. </div>
<div class='q'>
<span class="verse" id="PS91_11">11&#160;</span>Pampa Toteco quintitlanis ielhuicac ejcahua para ma mitzmocuitlahuica, </div>
<div class='q'>huan mitzmocuitlahuijtinemise campa hueli ta tiyas. </div>
<div class='q'>
<span class="verse" id="PS91_12">12&#160;</span>Huan ielhuicac ejcahua mitztlalanase ica ininma para ax timotepotlamis ipan ojtli. </div>
<div class='q'>
<span class="verse" id="PS91_13">13&#160;</span>Niyon ax timajmahuis yonque tijquetzas moicxi ipan se león o se cohuatl tlen temictía. </div>
<div class='q'>Quena, ax tleno mopantis yonque timoquejquetzas ininpani. </div>
<div class='q'>
<span class="verse" id="PS91_14">14&#160;</span>Pampa Toteco Dios quiijtohua: </div>
<div class='q'>“Na nijmanahuis pampa nechicnelía. </div>
<div class='q'>Nijhueyitlalis pampa motemachía ipan na. </div>
<div class='q'>
<span class="verse" id="PS91_15">15&#160;</span>Quema nechtzajtzilis, na nijnanquilis. </div>
<div class='q'>Nojquiya niitztos ihuaya quema quipiyas cuesoli. </div>
<div class='q'>Nijmanahuis huan nijhueyitlalis. </div>
<div class='q'>
<span class="verse" id="PS91_16">16&#160;</span>Nijchihuas ma itzto tlahuel miyac xihuitl huan nijmaquixtis.”  </div>
<div class='psalmlabel' id='PS92_0'> 92</div>
<div class='s'>Xijpaquilismacaca Toteco </div>
<div class='q'>
<span class="verse" id="PS92_1">1&#160;</span>Nelía cuali para timitzhueyichihuase, TOTECO, </div>
<div class='q'>ta nopa Dios Tlen Más tiHueyi. </div>
<div class='q'>Cuali ma timitzpaquilismacaca ica huicatl. </div>
<div class='q'>
<span class="verse" id="PS92_2">2&#160;</span>Ica ijnaloc ma titepohuilica moteicnelilis pampa hueyi moyolo, </div>
<div class='q'>huan ica tlapoyahui ma tipaquica miyac pampa nelía titemachtli. </div>
<div class='q'>
<span class="verse" id="PS92_3">3&#160;</span>Ma tihuicaca huan ma titlatzotzonaca ica nopa tlatzotzonali tlen itoca arpa, guitarra huan lira. </div>
<div class='q'>
<span class="verse" id="PS92_4">4&#160;</span>NoTeco Dios, ta nelía titechchihuilijtoc miyac tlamantli tlen cuali, </div>
<div class='q'>huan tinechchihuilijtoc ma nipaqui. </div>
<div class='q'>Yeca nihuica ica miyac paquilistli. </div>
<div class='q'>
<span class="verse" id="PS92_5">5&#160;</span>¡TOTECO, ta tijchihua huejhueyi chicahualnescayotl! </div>
<div class='q'>¡Huan motlalnamiquilis axaca hueli quimachilía! </div>
<div class='q'>
<span class="verse" id="PS92_6">6&#160;</span>Nopa tlacame tlen huihuitique ax quimatij niyon ax quimachilíaj. </div>
<div class='q'>
<span class="verse" id="PS92_7">7&#160;</span>Tlacame tlen fiero ininyolis motlalanaj huan mohueyichihuaj ica tlamantli tlen ax cuali, </div>
<div class='q'>pero ax quimatij para teipa quintzontlamiltise huan ayoc quema motlalanase. </div>
<div class='q'>
<span class="verse" id="PS92_8">8&#160;</span>Pero ta tiTOTECO, mitzhueyitlalijtose para nochipa pampa ta tiDios Tlen Más Hueyi. </div>
<div class='q'>
<span class="verse" id="PS92_9">9&#160;</span>Xiquita nica itztoque mocualancaitacahua pero nojquiya nica tiquintzontlamiltis. </div>
<div class='q'>Quena, TOTECO, nochi tlacame tlen quichihuaj tlen ax cuali, ta tiquinenpolos. </div>
<div class='q'>
<span class="verse" id="PS92_10">10&#160;</span>Pero tinechmacas na chicahualistli queja se toro tlen nemi cuatitla. </div>
<div class='q'>Huan sampa tinechaltis ica moaceite tlen temaca yancuic chicahualistli. </div>
<div class='q'>
<span class="verse" id="PS92_11">11&#160;</span>Niquitas quejatza tiquintzontlamiltis nocualancaitacahua. </div>
<div class='q'>Huan nijcaquis quejatza quintzontlamiltise nopa tlaixpanoca tlacame tlen motlanantoque ica na. </div>
<div class='b'> &#160; </div>
<div class='q'>
<span class="verse" id="PS92_12">12&#160;</span>Pero tlen itztoque xitlahuaque iixtla Toteco quipiyase chicahualistli. </div>
<div class='q'>Inijuanti yejyectzitzi queja ixochiyo apach cuahuitl. </div>
<div class='q'>Mohueyichihuase queja nopa tiocuatini tlen onca ipan tlali Líbano. </div>
<div class='q'>
<span class="verse" id="PS92_13">13&#160;</span>Tlacame tlen cuajcualme quipiyase chicahualistli queja cuatini tlen quintoctoque ipan ichaj TOTECO, </div>
<div class='q'>huan Toteco Dios yajaya quinmocuitlahuis. </div>
<div class='q'>
<span class="verse" id="PS92_14">14&#160;</span>Huan quema nopa cuajcualme huehuejtiyase, noja quipiyase fuerza. </div>
<div class='q'>Itztose queja cuatini tlen temacase inintlajca, </div>
<div class='q'>huan nochipa xoxohuixtose. </div>
<div class='q'>
<span class="verse" id="PS92_15">15&#160;</span>Huan ya nopa quinextis para TOTECO tlen nechmocuitlahuía quichihua tlen melahuac. </div>
<div class='q'>Nochipa yajaya xitlahuac tetlajtolsencahua.  </div>
<div class='psalmlabel' id='PS93_0'> 93</div>
<div class='s'>Toteco tlahuel hueyi </div>
<div class='q'>
<span class="verse" id="PS93_1">1&#160;</span>¡TOTECO tlanahuatía! </div>
<div class='q'>Yajaya tlahuel hueyi hasta quipiya itlatlanex tlen onpano yejyectzi. </div>
<div class='q'>Quitlatzquilti nelcuali ni tlaltepactli, </div>
<div class='q'>huan ax hueli mojmolinis tlen itlatzinpehualtil. </div>
<div class='b'> &#160; </div>
<div class='q'>
<span class="verse" id="PS93_2">2&#160;</span>Nochipa hasta tlen huejcajquiya ta tijpixtoc tlanahuatili, </div>
<div class='q'>huan nochi tlen itztoque ipan motlanahuatilis mocahuaj temachme. </div>
<div class='q'>San ta tiitztoc para nochipa. </div>
<div class='q'>
<span class="verse" id="PS93_3">3&#160;</span>TOTECO, nochi atemitl caquisti para mitzpaquilismacaj quema mocoxoníaj. </div>
<div class='q'>
<span class="verse" id="PS93_4">4&#160;</span>Pero ta, TOTECO, tlen tiitztoc hasta huejcapa tijpiya más chicahualistli, </div>
<div class='q'>huan ax queja nopa atl tlen mocoxonía ipan nochi huejhueyi atl ipan tlaltepactli. </div>
<div class='q'>
<span class="verse" id="PS93_5">5&#160;</span>Motlanahuatilhua ax quema mopatlaj. </div>
<div class='q'>TOTECO, para nochi xihuitl huan para nochi tonali motequihuejcayo eltoc senquistoc tlatzejtzeloltic.  </div>
<div class='psalmlabel' id='PS94_0'> 94</div>
<div class='s'>Tlamaijtoli para Toteco ma quincuepili tocualancaitacahua </div>
<div class='q'>
<span class="verse" id="PS94_1">1&#160;</span>TOTECO, ximonexti. </div>
<div class='q'>Ta tiDios tlen tijpiya motequi para tiquincuepilis tlen ax cuali techchihuilijtoque tocualancaitacahua. </div>
<div class='q'>
<span class="verse" id="PS94_2">2&#160;</span>Ximotlalana huan xijtlatzacuilti ni tlali. </div>
<div class='q'>Nochi tlen mohueyimatij xiquintlatzacuilti queja quinamiqui. </div>
<div class='q'>
<span class="verse" id="PS94_3">3&#160;</span>TOTECO, ¿hasta quema tlamis tlatlanise huan mopaquilismacase nopa tlacame tlen axaca quitlepanitaj? </div>
<div class='q'>
<span class="verse" id="PS94_4">4&#160;</span>¿Hasta quema tlamis tetlaijilhuise huan mohueyimatise nopa tlajtlacolchijca tlacame? </div>
<div class='q'>
<span class="verse" id="PS94_5">5&#160;</span>TOTECO, inijuanti tlahuel quintlaijiyohuiltíaj huan quincuesolmacaj motlacajhua tlen tiquinicnelía. </div>
<div class='q'>
<span class="verse" id="PS94_6">6&#160;</span>Inijuanti quinmictíaj cahual toahuihua tlen ehuani ipan sequinoc altepetini huan tlen icnotzitzi. </div>
<div class='q'>
<span class="verse" id="PS94_7">7&#160;</span>Huan quiijtohuaj para ta, TOTECO, ax tiquita, </div>
<div class='q'>niyon ax timomaca cuenta. </div>
<div class='q'>Queja nopa quiijtohuaj tlen ta tlen tiiTeco tohuejcapan tata Jacob. </div>
<div class='b'> &#160; </div>
<div class='q'>
<span class="verse" id="PS94_8">8&#160;</span>Imojuanti tlen inhuihuitique ipan ni tlacame, xijmachilica. </div>
<div class='q'>¿Hasta quema inquitequihuise imotlalnamiquilis para intlamachilise? </div>
<div class='q'>
<span class="verse" id="PS94_9">9&#160;</span>Toteco quisencajqui tonacashua, </div>
<div class='q'>huajca ¿inmoilhuíaj para ax quicaquis tlen inquiijtohuaj? </div>
<div class='q'>Yajaya quichijchijqui toixtiyol, </div>
<div class='q'>huan ¿inmoilhuíaj para ax quiitas tlen inquichihuaj? </div>
<div class='q'>
<span class="verse" id="PS94_10">10&#160;</span>Yajaya quintlatzacuiltía tlacame ipan nochi tlaltini, </div>
<div class='q'>¿inmoilhuíaj ax inmechtlatzacuiltis nojquiya? </div>
<div class='q'>Yajaya quimati nochi tlen pano, </div>
<div class='q'>huan ¿inmoilhuíaj ax quimati tlachque inquichihuaj? </div>
<div class='q'>
<span class="verse" id="PS94_11">11&#160;</span>TOTECO quiixmati inintlalnamiquilis tlacame huan quimati para san moilhuíaj tlamantli tlen ax cuali. </div>
<div class='b'> &#160; </div>
<div class='q'>
<span class="verse" id="PS94_12">12&#160;</span>Pero cuali ininpanti nopa tlacame tlen ta, TOTECO, </div>
<div class='q'>tiquintlatzacuiltis para tiquintlalnamictis. </div>
<div class='q'>Ya nopa quinpalehuía para quitoquilise moojhui, </div>
<div class='q'>huan para monejnemiltise xitlahuac ipan motlanahuatilhua. </div>
<div class='b'> &#160; </div>
<div class='q'>
<span class="verse" id="PS94_13">13&#160;</span>Huan para itztose ica paquilistli quema ajsis nopa tonali tlen fiero. </div>
<div class='q'>Pero nopa tlacame tlen ax quitlepanitaj TOTECO mochihuilíaj se tlacoyoctli para ipan momasiltise huan motzontlamiltise. </div>
<div class='q'>
<span class="verse" id="PS94_14">14&#160;</span>Pampa TOTECO ax quintlahuelcahuas itlacajhua pampa inijuanti iaxcahua. </div>
<div class='q'>
<span class="verse" id="PS94_15">15&#160;</span>Se tonal Toteco tetlajtolsencahuas xitlahuac, </div>
<div class='q'>huan nochi tlen itztoque ica ininyolis xitlahuac, </div>
<div class='q'>inijuanti paquise miyac. </div>
<div class='q'>
<span class="verse" id="PS94_16">16&#160;</span>¿Ajqueya nechmanahuis ininmaco nopa mosisinijca tlacame? </div>
<div class='q'>¿Ajqueya nechmocuitlahuis tlen nopa tlaixpanoca tlacame? </div>
<div class='q'>
<span class="verse" id="PS94_17">17&#160;</span>Intla Toteco ax nechpalehuijtosquía, </div>
<div class='q'>huajca noyoltzi ya eltosquía campa tlatzitzicatoc pampa ya nimictosquía. </div>
<div class='q'>
<span class="verse" id="PS94_18">18&#160;</span>Na nitzajtzic huan niquijto: </div>
<div class='q'>“TOTECO, moxitlanía noicxihua.” </div>
<div class='q'>Huan yajaya nechtlasojtlac huan nechmaquixti. </div>
<div class='b'> &#160; </div>
<div class='q'>
<span class="verse" id="PS94_19">19&#160;</span>NoTeco, quema san nimoyolilhuía tlen miyac cuesoli huan san ya nopa nijmati, </div>
<div class='q'>ta tinechyoltlalía. </div>
<div class='q'>Tinechchihuilía ma nimotemachi ipan ta huan tinechmaca paquilistli. </div>
<div class='q'>
<span class="verse" id="PS94_20">20&#160;</span>Se tlanahuatijquetl tlen ax quichihua tlen xitlahuac, </div>
<div class='q'>ax tijcahuas para mosentilis ica ta. </div>
<div class='q'>Niyon ax itztoc mohuaya tlen quichihua se tlanahuatili tlen ax xitlahuac. </div>
<div class='b'> &#160; </div>
<div class='q'>
<span class="verse" id="PS94_21">21&#160;</span>Pero tlanahuatiani queja nopa mosentilíaj huan mocamahuíaj para quejatza quimictise se tlen ax tleno quichijtoc, </div>
<div class='q'>o se tlen cuali monejnemiltía. </div>
<div class='q'>
<span class="verse" id="PS94_22">22&#160;</span>Pero TOTECO yajaya nechmocuitlahuía pampa tlahuel miyac chicahualistli quipiya. </div>
<div class='q'>Ipan noTeco Dios nimomaijtohua huan ax tleno huelis nechajsis pampa yajaya nechmanahuía. </div>
<div class='q'>
<span class="verse" id="PS94_23">23&#160;</span>Huan Toteco Dios quichijtoc para ma huetzi ininpani nopa mosisinijca tlacame nochi nopa tlamantli tlen ax cuali quichijtoque. </div>
<div class='q'>Yajaya quintzontlamiltis senquistoc queja quisencajtoyaj quinchihuilise sequinoc. </div>
<div class='q'>Quena, TOTECO toDios yajaya quintzontlamiltis.  </div>
<div class='psalmlabel' id='PS95_0'> 95</div>
<div class='s'>Se huicatl para tijpaquilismacase huan tijhueyichihuase Toteco </div>
<div class='q'>
<span class="verse" id="PS95_1">1&#160;</span>¡Xihualaca, ma tihuicaca para TOTECO! </div>
<div class='q'>Quena, ma tihuicaca ica paquilistli para tijhueyimatise Toteco tlen techmaquixtía huan techtlatía para ax tleno techajsis. </div>
<div class='q'>
<span class="verse" id="PS95_2">2&#160;</span>Ma tiyaca iixtla Toteco para tijtlascamatise ica nochi toyolo. </div>
<div class='q'>Ma tijpaquilismacaca ica huicatl. </div>
<div class='q'>
<span class="verse" id="PS95_3">3&#160;</span>Pampa TOTECO yajaya se Dios Tlen Tlahuel Hueyi. </div>
<div class='q'>Yajaya nopa Hueyi Tlanahuatijquetl huan ax queja nochi sequinoc totiotzitzi tlen tlacame quinhueyichihuaj. </div>
<div class='q'>
<span class="verse" id="PS95_4">4&#160;</span>Imaco eltoc nochi nopa tlacoyoctli tlen más huejcatla huan nopa tepetini tlen más huejcapantique. </div>
<div class='q'>Nochi iaxca ya. </div>
<div class='q'>
<span class="verse" id="PS95_5">5&#160;</span>Yajaya iaxca nopa hueyi atl huan tlaltepactli, </div>
<div class='q'>pampa yajaya quichijchijqui. </div>
<div class='q'>
<span class="verse" id="PS95_6">6&#160;</span>Xihualaca, ma tijhueyichihuaca huan ma timoixtlapachoca hasta tlalchi iixtla TOTECO, </div>
<div class='q'>yajaya tlen techchijchijqui. </div>
<div class='q'>
<span class="verse" id="PS95_7">7&#160;</span>Pampa yajaya toDios huan tojuanti tiitlacajhua. </div>
<div class='q'>Tiitztoque queja tiiborregojhua tlen yajaya quinmocuitlahuía. </div>
<div class='q'>Xijtlacaquilica ama tlen quiijtohua: </div>
<div class='q'>
<span class="verse" id="PS95_8">8&#160;</span>“Amo ximoyoltetilica queja israelitame quichijque huejcajquiya ipan nopa huactoc tlali tlen itoca Meriba huan Masah. </div>
<div class='q'>
<span class="verse" id="PS95_9">9&#160;</span>Nopano imohuejcapan tatahua nechyejyecojque para quiitase tlachque nijchihuasquía. </div>
<div class='q'>Huan quichijque ya ni yonque ipa ya quiitztoyaj nopa huejhueyi chicahualnescayotl tlen na nijchijtoya iniixpa. </div>
<div class='q'>
<span class="verse" id="PS95_10">10&#160;</span>Para cuarenta xihuitl nicualantoya ininhuaya, </div>
<div class='q'>pampa ininyolo huan inintlalnamiquilis eltoya huejca tlen na. </div>
<div class='q'>Huan hasta ama ax moselijtoque quitoquilise notlanahuatilhua. </div>
<div class='q'>
<span class="verse" id="PS95_11">11&#160;</span>Yeca ica nohueyi cualancayo nitlatestigojquetzqui para ax quema calaquise campa nijsencajtoya ma mosiyajcahuaca.”  </div>
<div class='psalmlabel' id='PS96_0'> 96</div>
<div class='s'>Huicatl para tijpaquilismacase Toteco </div>
<div class='q'>
<span class="verse" id="PS96_1">1&#160;</span>Nochi tlen initztoque ipan tlaltepactli, </div>
<div class='q'>xihuicaca para TOTECO. </div>
<div class='q'>Quena, xihuicaca se huicatl yancuic. </div>
<div class='q'>
<span class="verse" id="PS96_2">2&#160;</span>Ma tijhuicatica TOTECO ipampa nochi tlen quichijtoc. </div>
<div class='q'>Ma tijpaquilismacaca huan ma tijtlascamatica ipampa nochi tlen techchihuilijtoc. </div>
<div class='q'>Huan mojmostla ma titepohuilica para yajaya temaquixtía. </div>
<div class='q'>
<span class="verse" id="PS96_3">3&#160;</span>Ipan nochi tlaltepactli ma titepohuilica ihueyitilis huan nochi tlamantli yejyectzi tlen quichijtoc. </div>
<div class='q'>Huan nochi tlacame ma tiquinpohuilica nopa huejhueyi tlamantli tlen yajaya quichihua. </div>
<div class='q'>
<span class="verse" id="PS96_4">4&#160;</span>Pampa TOTECO nelía tlahuel hueyi huan quinamiqui ma tijhueyimatica. </div>
<div class='q'>San yajaya nelía temajmati huan ne sequinoc tlen tlacame quintocaxtíaj tiotzitzi, axtle. </div>
<div class='q'>
<span class="verse" id="PS96_5">5&#160;</span>Pampa nochi nopa tiotzitzi tlen quinhueyichihuaj ipan sequinoc tlaltini, </div>
<div class='q'>ax tleno ininpati. </div>
<div class='q'>Inijuanti san elij teteyome tlen tlacame quinchijchijtoque. </div>
<div class='q'>Pero TOTECO yajaya quichijchijqui elhuicactli. </div>
<div class='q'>
<span class="verse" id="PS96_6">6&#160;</span>Campa itztoc Toteco senquistoc onca itlatlanex huan temitoc ica ihueyitilis. </div>
<div class='q'>Huan ipan itiopa onca ichicahualis huan iyejyejca. </div>
<div class='q'>
<span class="verse" id="PS96_7">7&#160;</span>Nochi intlacame tlen nochi tlaltepactli, </div>
<div class='q'>xitepohuilica para san TOTECO quipiya chicahualistli huan san yajaya hueyi. </div>
<div class='q'>
<span class="verse" id="PS96_8">8&#160;</span>Xijtlepanitaca TOTECO queja quinamiqui. </div>
<div class='q'>Xijhualiquilica tlacajcahualistli huan xiyaca itiopan calixpa. </div>
<div class='q'>
<span class="verse" id="PS96_9">9&#160;</span>Xihualaca huan xijhueyichihuaca TOTECO. </div>
<div class='q'>Quena, xijhueyichihuaca ica se imoyolis tlen yejyectzi huan tlatzejtzeloltic. </div>
<div class='q'>Huan nochi tlaltepactli ma huihuipica iixtla. </div>
<div class='q'>
<span class="verse" id="PS96_10">10&#160;</span>Xiquinpohuilica nochi tlaltini para Toteco tlanahuatía. </div>
<div class='q'>Tlaltepactli quitlalijtoc cuali huan ax quema mijcuenis campa quitlatzquiltijtoc. </div>
<div class='q'>Huan Toteco Dios xitlahuac quintlajtolsencahuas nochi altepetini. </div>
<div class='q'>
<span class="verse" id="PS96_11">11&#160;</span>¡Ma paqui elhuicactli huan nochi tlaltepactli! </div>
<div class='q'>¡Nochi huejhueyi atl ma mocoxonica iixtla Toteco ica paquilistli! </div>
<div class='q'>
<span class="verse" id="PS96_12">12&#160;</span>¡Ma paqui nopa cuatitlamitl huan nochi tlen onca, </div>
<div class='q'>pampa nochi cuatini quinextíaj para Toteco tlahuel hueyi! </div>
<div class='q'>Quena, ma tzajtzica nopa cuatini para quipaquilismacase iixtla TOTECO, </div>
<div class='q'>
<span class="verse" id="PS96_13">13&#160;</span>pampa yajaya huala. </div>
<div class='q'>Quena, yajaya hualas para quintlajtolsencahuas tlen itztoque ipan ni tlaltepactli. </div>
<div class='q'>Quena, quintlajtolsencahuas tlacame ipan nochi altepetini queja quinamiqui. </div>
<div class='q'>Quena, quema tetlajtolsencahuas, </div>
<div class='q'>nochi quimatise para quichihua tlen melahuac.  </div>
<div class='psalmlabel' id='PS97_0'> 97</div>
<div class='s'>Toteco nochi quinahuatía </div>
<div class='q'>
<span class="verse" id="PS97_1">1&#160;</span>¡Nochi tlaltepactli ma paqui pampa TOTECO tlanahuatía! </div>
<div class='q'>Huan nochi nopa pilaltepetzitzi tlen mopantíaj tlatlajco hueyi atl, </div>
<div class='q'>xiquinilhuica nojquiya ma paquica. </div>
<div class='q'>
<span class="verse" id="PS97_2">2&#160;</span>Mixtli huan tzintlayohuilotl quiyahualojtoc Toteco. </div>
<div class='q'>Huan itlanahuatilis pejtoc ipan tlen melahuac huan tlen xitlahuac. </div>
<div class='q'>
<span class="verse" id="PS97_3">3&#160;</span>Iixpa tlayacanti se tlitl tlen quintzontlamiltía icualancaitacahua. </div>
<div class='q'>
<span class="verse" id="PS97_4">4&#160;</span>Nopa tlapetlanilotl tlen yajaya quititlani quitlahuilía nochi tlaltepactli. </div>
<div class='q'>Huan ni tlaltepactli huihuipica quema quiita. </div>
<div class='q'>
<span class="verse" id="PS97_5">5&#160;</span>Nochi tepetini atiyaj queja cera iixtla TOTECO tlen iaxca nochi tlaltepactli. </div>
<div class='q'>
<span class="verse" id="PS97_6">6&#160;</span>Elhuicactli tlayolmelahua para Toteco xitlahuac tetlajtolsencahua. </div>
<div class='q'>Huan nochi tlaltepactli quiita ihueyitilis. </div>
<div class='q'>
<span class="verse" id="PS97_7">7&#160;</span>Ma mopinahuaca nochi tlen quinhueyichihuaj teteyome, </div>
<div class='q'>huan nochi tlen mohueyimatij ica inintlaixcopincayohua tlen ax tleno ininpati. </div>
<div class='q'>Nochi sequinoc imojuanti tlen tlacame inmechtocaxtíaj “intiotzitzi” ximotlancuaquetzaca iixtla Toteco. </div>
<div class='b'> &#160; </div>
<div class='q'>
<span class="verse" id="PS97_8">8&#160;</span>TOTECO, nopa altepetl Jerusalén huan nochi altepetini ipan tlali Judá quipiyaj paquilistli ica motlamachtil. </div>
<div class='q'>
<span class="verse" id="PS97_9">9&#160;</span>Pampa ta, tiTOTECO, tijnahuatía nochi tlaltepactli, </div>
<div class='q'>huan más tihueyi que nochi sequinoc tlen quintocaxtíaj tiotzitzi. </div>
<div class='q'>
<span class="verse" id="PS97_10">10&#160;</span>TOTECO quinicnelía nochi tlen quicocolíaj tlen ax cuali. </div>
<div class='q'>Quinmocuitlahuía itlacajhua huan quinchololtía ininmaco tlaixpanoca tlacame. </div>
<div class='q'>
<span class="verse" id="PS97_11">11&#160;</span>Tlen xitlahuac ininyolis nemi ipan itlahuil Toteco, </div>
<div class='q'>huan tlen cuali ininyolo quipantíaj paquilistli. </div>
<div class='q'>
<span class="verse" id="PS97_12">12&#160;</span>Xipaquica ipan TOTECO nochi imojuanti tlen initztoque xitlahuac iixtla. </div>
<div class='q'>Xijhueyichihuaca huan nochipa xiquilnamictoca para Toteco yajaya senquistoc tlatzejtzeloltic.  </div>
<div class='psalmlabel' id='PS98_0'> 98</div>
<div class='s'>Ma tijpaquilismacaca Toteco pampa yajaya xitlahuac tetlajtolsencahua </div>
<div class='q'>
<span class="verse" id="PS98_1">1&#160;</span>Ma tihuicaca para TOTECO se huicatl yancuic, </div>
<div class='q'>pampa yajaya quichijtoc nochi nopa huejhueyi chicahualnescayotl. </div>
<div class='q'>Yajaya ya tlatlantoc ica ihueyi chicahualis huan ica ima tlen tlatzejtzeloltic. </div>
<div class='q'>
<span class="verse" id="PS98_2">2&#160;</span>TOTECO quipannextijtoc ipan nochi tlaltepactli para san yajaya temaquixtía. </div>
<div class='q'>Quinextijtoc iniixtla sequinoc tlaltini para xitlahuac tetlajtolsencahua. </div>
<div class='q'>
<span class="verse" id="PS98_3">3&#160;</span>Yajaya quiilnamictoc tlen techtencahuilijtoc pampa techicneli tojuanti tiisraelitame. </div>
<div class='q'>Huan ama ipan nochi tlaltepactli quiitztoque quejatza Toteco Dios techmaquixtijtoc tiitlacajhua. </div>
<div class='q'>
<span class="verse" id="PS98_4">4&#160;</span>Yeca ipan nochi tlaltepactli xijpaquilismacaca TOTECO huan xihuicaca ica miyac paquilistli. </div>
<div class='q'>
<span class="verse" id="PS98_5">5&#160;</span>Xijhuicatica TOTECO. </div>
<div class='q'>Xijhueyimatica huan xitlatzotzonaca ica arpa. </div>
<div class='q'>
<span class="verse" id="PS98_6">6&#160;</span>Xijpitzaca nochi tlamantli tlapitzali huan xihuicaca ica yejyectzi iixtla TOTECO, </div>
<div class='q'>yajaya tlen Tlanahuatijquetl. </div>
<div class='q'>
<span class="verse" id="PS98_7">7&#160;</span>¡Ma mojmolini chicahuac tlen ihuexca nopa hueyi atl huan ma quipaquilismaca Toteco! </div>
<div class='q'>Nochi tlaltepactli huan tlen itztoque ipani ma tzajtzica huan ma quiijtoca: </div>
<div class='q'>“Tijhueyitlalise Toteco.” </div>
<div class='q'>
<span class="verse" id="PS98_8">8&#160;</span>Nochi atemitl ma paquica, </div>
<div class='q'>huan tlacame ma momatlaxcaloca, </div>
<div class='q'>huan nochi tepetini ma huicaca ica paquilistli </div>
<div class='q'>
<span class="verse" id="PS98_9">9&#160;</span>iixtla TOTECO, </div>
<div class='q'>pampa yajaya huala para quintlajtolsencahuaqui xitlahuac nochi tlacame tlen itztoque ipan ni tlaltepactli.  </div>
<div class='psalmlabel' id='PS99_0'> 99</div>
<div class='s'>Toteco yajaya tlatzejtzeloltic </div>
<div class='q'>
<span class="verse" id="PS99_1">1&#160;</span>¡TOTECO tlanahuatía! </div>
<div class='q'>Nochi tlacame ipan nochi tlaltini ma huihuipicaca ica majmajtli. </div>
<div class='q'>Isiyaj campa mosehuía para tlanahuatis quipiya más tlanahuatili huan eltoc más huejcapa que nopa querubines elhuicac ehuani. </div>
<div class='q'>Nochi tlen onca huan nochi tlen itztoque ipan tlaltepactli, </div>
<div class='q'>ma moyolpitzahuilica. </div>
<div class='q'>
<span class="verse" id="PS99_2">2&#160;</span>Ipan Tepetl Sion nochi quimatij para TOTECO nelía hueyi. </div>
<div class='q'>Yajaya más hueyi tlen nochi sequinoc tlanahuatiani ipan tlaltepactli. </div>
<div class='q'>
<span class="verse" id="PS99_3">3&#160;</span>Nochi ma quihueyichihuaca Toteco, yajaya tlen hueyi huan temajmati. </div>
<div class='q'>San ya nelía tlatzejtzeloltic. </div>
<div class='q'>
<span class="verse" id="PS99_4">4&#160;</span>Toteco yajaya se tlanahuatijquetl tlen quipiya nochi chicahualistli, </div>
<div class='q'>huan quipactía tetlajtolsencahuas xitlahuac. </div>
<div class='q'>Nochi tlen quichihua senquistoc cuali. </div>
<div class='q'>Yajaya quinchihuilijtoc tlen xitlahuac nochi israelitame. </div>
<div class='q'>
<span class="verse" id="PS99_5">5&#160;</span>¡Ma tijhueyitlalica TOTECO, yajaya toDios, </div>
<div class='q'>yajaya tlen tlatzejtzeloltic! </div>
<div class='q'>Ma timotlancuaquetzaca huan ma timoixtlapachoca hasta tlalchi iicxitla, </div>
<div class='q'>pampa san yajaya tlatzejtzeloltic. </div>
<div class='q'>
<span class="verse" id="PS99_6">6&#160;</span>Quema nopa totajtzitzi Moisés huan Aarón, huan nopa tiocamanalojquetl Samuel, </div>
<div class='q'>quitzajtziliyayaj TOTECO para quitlajtlanise itlapalehuil, </div>
<div class='q'>yajaya quinnanquiliyaya. </div>
<div class='q'>
<span class="verse" id="PS99_7">7&#160;</span>Toteco quincamahui ipan se mixtli, </div>
<div class='q'>huan inijuanti quichijque nochi tlen quiijto itlajtol huan itlanahuatilhua. </div>
<div class='q'>Quena, inijuanti quichijque nochi tlen quinilhui ma quichihuaca. </div>
<div class='b'> &#160; </div>
<div class='q'>
<span class="verse" id="PS99_8">8&#160;</span>Quena, TOTECO, ta titoDios, ta tiquinnanquili. </div>
<div class='q'>Ta tieli se Dios tlen tiquintlapojpolhuía inintlajtlacolhua tlacame. </div>
<div class='q'>Pero nojquiya tiquintlatzacuiltía quema quichihuayayaj tlamantli tlen ax cuali. </div>
<div class='b'> &#160; </div>
<div class='q'>
<span class="verse" id="PS99_9">9&#160;</span>Ma tijhueyitlalica TOTECO huan ma tijhueyichihuaca. </div>
<div class='q'>Ma timotlancuaixtlapachoca iixtla ipan nopa tepetl tlatzejtzeloltic tlen itoca Sion.  </div>
<div class='psalmlabel' id='PS100_0'> 100</div>
<div class='s'>Ma tijtlascamatica Toteco </div>
<div class='q'>
<span class="verse" id="PS100_1">1&#160;</span>Xihuicaca ica paquilistli para TOTECO, </div>
<div class='q'>nochi intlacame tlen initztoque ipan ni tlaltepactli. </div>
<div class='q'>
<span class="verse" id="PS100_2">2&#160;</span>Xijtequipanoca TOTECO ica paquilistli. </div>
<div class='q'>Huan quema inhualahuij iixtla, xihuicatihualaca. </div>
<div class='q'>
<span class="verse" id="PS100_3">3&#160;</span>Xijmatica cuali para TOTECO, yajaya Toteco Dios. </div>
<div class='q'>Yajaya techchijchijqui. </div>
<div class='q'>Ax timochijchijtoque tojuanti. </div>
<div class='q'>Tojuanti tiitlacajhua huan tiitztoque queja tiiborregojhua tlen techpixtoc ipan ipotrero para techmocuitlahuis. </div>
<div class='q'>
<span class="verse" id="PS100_4">4&#160;</span>Quema ticalaquij ipan itiopa, ma tijtlascamatica miyac. </div>
<div class='q'>Huan quema tinemij icalixpa, ma tihuicaca. </div>
<div class='q'>Quena, ma tijtlascamatica huan ma tijpaquilismacaca. </div>
<div class='q'>
<span class="verse" id="PS100_5">5&#160;</span>Pampa TOTECO yajaya nelía cuali. </div>
<div class='q'>Nochipa teicnelía huan tetlasojtla. </div>
<div class='q'>Yajaya itztos temachtli para nochipa ica nochi tlacame tlen tlacajtihualahuij.  </div>
<div class='psalmlabel' id='PS101_0'> 101</div>
<div class='s'>Toteco, tijnequij tiitztose tixitlahuaque </div>
<div class='q'>
<span class="verse" id="PS101_1">1&#160;</span>Na nijnequi nihuicas para ta, </div>
<div class='q'>TOTECO, pampa ta tinechicnelía huan tinechchihuilía tlen xitlahuac. </div>
<div class='q'>Quena, nimitzpaquilismacas ica huicatl. </div>
<div class='q'>
<span class="verse" id="PS101_2">2&#160;</span>Nijnequi xitlahuac nimonejnemiltis ipan moojhui, </div>
<div class='q'>huan quema tihualas tinechitaqui, </div>
<div class='q'>ax tinechpantilis niyon se tlamantli tlen ax cuali. </div>
<div class='q'>Nojquiya nimonejnemiltis xitlahuac ipan nochaj. </div>
<div class='q'>
<span class="verse" id="PS101_3">3&#160;</span>Ax nijnequi tlamantli tlen nenpolihui huan tlen ax tleno ipati. </div>
<div class='q'>Ax nijchihuas tlamantli tlen ax xitlahuac. </div>
<div class='q'>
<span class="verse" id="PS101_4">4&#160;</span>Nijhuejcamajcahuas nochi tlalnamiquistli tlen nechchihuasquía ma nijchihua tlen fiero. </div>
<div class='q'>Ax nijnechcahuis tlamantli tlen ax cuali. </div>
<div class='q'>
<span class="verse" id="PS101_5">5&#160;</span>Ax niquijiyohuis tlen quiixtacaijilnamiqui ihuampo. </div>
<div class='q'>Huan axaca nijcahuilis ma mohueyimati huan moyacaquetzas. </div>
<div class='q'>
<span class="verse" id="PS101_6">6&#160;</span>Niquinmocuitlahuis nopa tlacame tlen temachme ipan notlal, </div>
<div class='q'>huan niquinnotzas para ma itztoca nohuaya ipan nochaj. </div>
<div class='q'>Huan san tlen nelía monejnemiltíaj xitlahuac, </div>
<div class='q'>niquincahuilis ma nechtequipanoca. </div>
<div class='q'>
<span class="verse" id="PS101_7">7&#160;</span>Pero ax niquincahuilis ma itztoca ipan nochaj tlen tlacajcayahuaj huan istlacatij. </div>
<div class='q'>
<span class="verse" id="PS101_8">8&#160;</span>Mojmostla ica ijnaloc niquintzontlamiltis nochi tlen ax tleno quitlepanitaj. </div>
<div class='q'>Huan queja nopa niquintlamiltis nochi tlen quichihuaj tlen fiero ipan ialtepe TOTECO.  </div>
<div class='psalmlabel' id='PS102_0'> 102</div>
<div class='s'>Itlamaijtol se tlen mocuesohua </div>
<div class='q'>
<span class="verse" id="PS102_1">1&#160;</span>¡TOTECO, xinechtlacaquili quema nimomaijtohua! </div>
<div class='q'>Xijchihua cuenta notlajtol quema nimitztzajtzilía para xinechpalehui. </div>
<div class='q'>
<span class="verse" id="PS102_2">2&#160;</span>Amo ximohuejcatlali tlen na ipan nopa hora quema nitlaijiyohuía. </div>
<div class='q'>¡Ximopacho para tinechtlacaquilis huan nimantzi xinechnanquili quema nimitznotza! </div>
<div class='q'>
<span class="verse" id="PS102_3">3&#160;</span>Pampa mojmostla noyolis tlantiya queja poctli. </div>
<div class='q'>Huan noomiyohua nijmachilía queja tlatlasquía. </div>
<div class='q'>
<span class="verse" id="PS102_4">4&#160;</span>Tlahuel nimococohua ipan noyolo. </div>
<div class='q'>Ayoc nijpiya chicahualistli. </div>
<div class='q'>Niitztoc queja se xihuitl tlen pilintoc. </div>
<div class='q'>Ayoc nimayana huan niquilcahua para nitlacuas. </div>
<div class='q'>
<span class="verse" id="PS102_5">5&#160;</span>Huan pampa tlahuel nitlaayijhuijtoc, </div>
<div class='q'>tlamicuahuaqui nocuetlaxo ipan noomiyo. </div>
<div class='q'>
<span class="verse" id="PS102_6">6&#160;</span>Nijmati queja nielisquía nopa tzopilotl tlen nemi ipan nopa tlali campa ax tleno eli, </div>
<div class='q'>o queja cuamojmojtli tlen iselti itztoc ipan huactoc tlali. </div>
<div class='q'>
<span class="verse" id="PS102_7">7&#160;</span>Nochi yohuali ayoc nicochi. </div>
<div class='q'>Niitztoc queja nopa tototl tlen nemi iselti huan mosehuía itzonpac se cali. </div>
<div class='q'>
<span class="verse" id="PS102_8">8&#160;</span>Nocualancaitacahua mojmostla nechpinajtíaj huan nechtelchihuaj. </div>
<div class='q'>
<span class="verse" id="PS102_9">9&#160;</span>Ayoc nijcua pantzi. </div>
<div class='q'>Ama nijcua cuanextli huan tlen niqui momanelohua ica noixayo, </div>
<div class='q'>
<span class="verse" id="PS102_10">10&#160;</span>pampa tlahuel ticualantoc ica na. </div>
<div class='q'>Ama tinechtlanantoc huan teipa tinechhuejcamajcajtoc. </div>
<div class='q'>
<span class="verse" id="PS102_11">11&#160;</span>Noyolis panoti chicahuac queja tlayohuilotl. </div>
<div class='q'>Huan notlacayo pilinti queja xihuitl. </div>
<div class='q'>
<span class="verse" id="PS102_12">12&#160;</span>Pero ta TOTECO, tiitztos para nochipa, </div>
<div class='q'>huan nochi tlen tlacajtiyase para nochipa mitzilnamictose. </div>
<div class='q'>
<span class="verse" id="PS102_13">13&#160;</span>Na nijmati para ta timotlalanas huan tihualas para tijtlasojtlaqui altepetl Jerusalén. </div>
<div class='q'>Huan ama ya ajsic tonali para tijtlasojtlas huan tijpalehuis queja tijtlajtolcajtoc. </div>
<div class='q'>
<span class="verse" id="PS102_14">14&#160;</span>Pampa motlacajhua tlahuel quinicnelíaj sese tetl ipan itepa Jerusalén, </div>
<div class='q'>huan hasta quitlasojtlaj nopa tlaltejpoctli tlen onca ipan icalles ni altepetl pampa nochi moaxca ta. </div>
<div class='b'> &#160; </div>
<div class='q'>
<span class="verse" id="PS102_15">15&#160;</span>Huajca nochi tlaltini huan inintlanahuatijcahua ma huihuipicaca iixtla TOTECO. </div>
<div class='q'>Quena, huihuipicase quema quiitase ihueyitilis. </div>
<div class='q'>
<span class="verse" id="PS102_16">16&#160;</span>Pampa TOTECO sampa quicualtlalis altepetl Jerusalén. </div>
<div class='q'>Huan nopano yajaya monextis ica nochi ihueyitilis. </div>
<div class='q'>
<span class="verse" id="PS102_17">17&#160;</span>Yajaya quintlacaquilis nopa teicneltzitzi quema momaijtose, </div>
<div class='q'>pampa yajaya nochipa mochixtoc para quintlacaquilis huan quinmacas tlen quitlajtlaníaj. </div>
<div class='q'>
<span class="verse" id="PS102_18">18&#160;</span>Niquijcuilohua ya ni para nochi tlen tlacajtiyase teipa ma nojquiya quihueyichihuase TOTECO ipampa nochi tlen quichijtoc. </div>
<div class='q'>
<span class="verse" id="PS102_19">19&#160;</span>Pampa TOTECO quihualtlachili tlaltepactli tlen nepa elhuicac campa eltoc itiopa. </div>
<div class='q'>Quena, tlen elhuicac quitlachili tlen onca ipan tlaltepactli. </div>
<div class='q'>
<span class="verse" id="PS102_20">20&#160;</span>Huan quintlacaquili quema tlaayijhuiyayaj itlacajhua tlen tlatequipanohuayayaj ipan sequinoc tlaltini. </div>
<div class='q'>Huan quinmanahui imaco miquistli. </div>
<div class='q'>
<span class="verse" id="PS102_21">21&#160;</span>Huajca miyac tlacame sampa hualase ipan altepetl Jerusalén para quipaquilismacase TOTECO. </div>
<div class='q'>Quena, quipaquilismacase ipan nochi ni altepetl. </div>
<div class='q'>
<span class="verse" id="PS102_22">22&#160;</span>Huan miyac tlanahuatiani tlen ni tlaltepactli hualase para quitequipanose huan quihueyichihuase TOTECO. </div>
<div class='q'>
<span class="verse" id="PS102_23">23&#160;</span>Yajaya nechquixtili nochicahualis quema noja polihuiyaya tlajco para nimiquis, </div>
<div class='q'>huan noyolis quichijqui más cototzi. </div>
<div class='q'>
<span class="verse" id="PS102_24">24&#160;</span>Pero nijtzajtzili huan niquilhui: </div>
<div class='q'>“NoTeco Dios, ta tiitztoc para nochipa. </div>
<div class='q'>Amo xinechcahuili nimiquis quema noja nechpolohua tlajco imiyaca tonali para niitztos. </div>
<div class='q'>
<span class="verse" id="PS102_25">25&#160;</span>Hasta ipejya tonali ta tijtlali itzinpehualtil ni tlaltepactli, </div>
<div class='q'>huan ica moma tijsencajqui elhuicactli. </div>
<div class='q'>
<span class="verse" id="PS102_26">26&#160;</span>Yonque nochi tlen tijsencajqui se tonali tlamis, </div>
<div class='q'>ta tiitztos para nochipa. </div>
<div class='q'>Quena, nochi tlen tijchijtoc sosolihuise queja se yoyomitl, </div>
<div class='q'>huan ta tiquinpatlas queja se tlacatl mopatla huan moquentía se iyoyo tlen yancuic, </div>
<div class='q'>huan nopa tlen sosoltic quimajcahua. </div>
<div class='q'>
<span class="verse" id="PS102_27">27&#160;</span>Pero ta ax quema tihuehuentiyas. </div>
<div class='q'>Nochipa san se tiitztos. </div>
<div class='q'>Tiitztos para nochipa huan moyolis ax quema tlamis. </div>
<div class='q'>
<span class="verse" id="PS102_28">28&#160;</span>Pero tojuanti tlen timotlatequipanojcahua, </div>
<div class='q'>hasta toixhuihua, itztose ica temachili, </div>
<div class='q'>huan hasta iniixhuihua tlen tlacajtiyase itztose cuali moixtla.”  </div>
<div class='psalmlabel' id='PS103_0'> 103</div>
<div class='s'>Ma tijpaquilismacaca Toteco ipampa nochi itlatiochihual </div>
<div class='q'>
<span class="verse" id="PS103_1">1&#160;</span>Ica nochi noyolo nijpaquilismacas TOTECO yajaya tlen tlatzejtzeloltic. </div>
<div class='q'>
<span class="verse" id="PS103_2">2&#160;</span>Quena, nijpaquilismacas TOTECO ica nochi noyolo, </div>
<div class='q'>huan ax niquilcahuas nopa huejhueyi tlamantli tlen nechchihuilijtoc. </div>
<div class='q'>
<span class="verse" id="PS103_3">3&#160;</span>Yajaya nechtlapojpolhuía nochi notlajtlacolhua. </div>
<div class='q'>Huan nechchicahua quema nimococohua. </div>
<div class='q'>
<span class="verse" id="PS103_4">4&#160;</span>Nechchololtía imaco miquistli. </div>
<div class='q'>Nechyahualohua ica iteicnelijcayo huan ica nochi nopa tlamantli tlen nechchihuilía, </div>
<div class='q'>pampa nechtlasojtla. </div>
<div class='q'>
<span class="verse" id="PS103_5">5&#160;</span>Quitemitía noyolis ica tlamantli tlen cuali. </div>
<div class='q'>Huan mojmostla más nijpiya chicahualistli hasta nijpiya tetili queja se hueyi cuajtli. </div>
<div class='q'>
<span class="verse" id="PS103_6">6&#160;</span>TOTECO quinchihuilía tlen cuali huan quintlajtolsencahua xitlahuac nochi tlacame tlen tlaijiyohuíaj ininmaco sequinoc. </div>
<div class='q'>
<span class="verse" id="PS103_7">7&#160;</span>Toteco quinextili Moisés quejatza eltoc, </div>
<div class='q'>huan quinnextili iisraelita tlacajhua nopa huejhueyi tlamantli tlen quichihua ica ihueyi chicahualis. </div>
<div class='q'>
<span class="verse" id="PS103_8">8&#160;</span>TOTECO tetlasojtla miyac huan quipiya hueyi iyolo. </div>
<div class='q'>Yajaya tlahuel huejcahua para pehuas cualanis. </div>
<div class='q'>Ax quema tlami iteicnelijcayo. </div>
<div class='q'>
<span class="verse" id="PS103_9">9&#160;</span>Amo xitechtlaijilhui ajachica, </div>
<div class='q'>niyon ax huejcahua cualantoc. </div>
<div class='q'>
<span class="verse" id="PS103_10">10&#160;</span>Yajaya ax techtlatzacuiltijtoc queja quinamiqui, </div>
<div class='q'>ipampa nochi totlajtlacolhua, </div>
<div class='q'>
<span class="verse" id="PS103_11">11&#160;</span>pampa yajaya quipiya nelhueyi iyolo ica nochi tlen quiimacasij huan quitlepanitaj. </div>
<div class='q'>Quena, iteicnelijcayo nelhueyi queja ihuexca elhuicactli. </div>
<div class='q'>
<span class="verse" id="PS103_12">12&#160;</span>Toteco techquixtili totlajtlacolhua huan quitlali huejca tlen tojuanti. </div>
<div class='q'>Quena, quitlali queja ihuejcaca campa quisa tonati huan hasta campa oncalaqui. </div>
<div class='q'>
<span class="verse" id="PS103_13">13&#160;</span>Queja se tetata quintlasojtla iconehua, </div>
<div class='q'>queja nopa TOTECO quintlasojtla tlen quiimacasij huan quitlepanitaj. </div>
<div class='q'>
<span class="verse" id="PS103_14">14&#160;</span>Pampa Toteco quimati para tojuanti san tielij tlaltejpoctli, </div>
<div class='q'>
<span class="verse" id="PS103_15">15&#160;</span>huan toyolis san panotiquisa huan ax huejcahua. </div>
<div class='q'>Toyolis eltoc queja se xihuitl o queja se xochitl. </div>
<div class='q'>
<span class="verse" id="PS103_16">16&#160;</span>Quema quiilpitza ajacatl, </div>
<div class='q'>ixpolihui toyolis huan ayoc aca hueli quimati intla nelía tiitztoyaj. </div>
<div class='q'>
<span class="verse" id="PS103_17">17&#160;</span>Pero TOTECO mojmostla quinicnelía nochi tlen quiimacasij huan quitlepanitaj. </div>
<div class='q'>Huan quinchihuilis tlen xitlahuac nochi tlacame tlen itztoque ama huan nojquiya ininconehua tlen tlacajtiyase teipa. </div>
<div class='q'>
<span class="verse" id="PS103_18">18&#160;</span>Quena, yajaya quinchihuilis tlen cuali inijuanti tlen quichihuaj tlen ica mocajtoque quichihuase, </div>
<div class='q'>huan inijuanti tlen quichihuaj tlen quiijtohuaj itlanahuatilhua. </div>
<div class='q'>
<span class="verse" id="PS103_19">19&#160;</span>TOTECO quitlalijtoc isiyaj nepa elhuicac huan nopano mosehuía para tlanahuatis. </div>
<div class='q'>Yajaya quipiya tlanahuatili ica nochi tlen onca. </div>
<div class='q'>
<span class="verse" id="PS103_20">20&#160;</span>Xijpaquilismacaca TOTECO nochi imojuanti inielhuicac ejcahua tlen tlahuel intejtetique. </div>
<div class='q'>Quena, imojuanti tlen inquitlacaquilíaj tlen inmechnahuatía huan nimantzi inquichihuaj, </div>
<div class='q'>xijpaquilismacaca. </div>
<div class='q'>
<span class="verse" id="PS103_21">21&#160;</span>Quena, xijhueyimatica TOTECO nochi imojuanti inielhuicac ejcahua tlen initztoque queja isoldados. </div>
<div class='q'>Xijhueyimatica imojuanti tlen inquitequipanohuaj huan inquichihuaj tlen yajaya quinequi. </div>
<div class='q'>
<span class="verse" id="PS103_22">22&#160;</span>¡Nochi tlacame huan nochi tlamantli tlen mopantíaj campa hueli ipan nochi itlanahuatilis, </div>
<div class='q'>nochi ma quipaquilismacaca TOTECO! </div>
<div class='q'>Na nojquiya tlahuel nijpaquilismaca.  </div>
<div class='psalmlabel' id='PS104_0'> 104</div>
<div class='s'>Toteco quimocuitlahuía tlen quisencajtoc </div>
<div class='q'>
<span class="verse" id="PS104_1">1&#160;</span>¡Na nimitzpaquilismacas, TOTECO! </div>
<div class='q'>¡TOTECO Dios, nelía tihueyi! </div>
<div class='q'>Campa ta timocahua nochi tlayejyectzi huan cuajcualtzi. </div>
<div class='q'>
<span class="verse" id="PS104_2">2&#160;</span>Mitzyahualohua tlahuili tlen onpano yejyectzi. </div>
<div class='q'>Ta tijpatlajqui nopa elhuicactli queja se tlacatl quipatlajtosquía se yoyomitl. </div>
<div class='q'>
<span class="verse" id="PS104_3">3&#160;</span>Eltoc queja quema timochanti, </div>
<div class='q'>tijtlali nopa cuatetomitl ipan atl tlen huejcapa, </div>
<div class='q'>huan tijsencajqui nopa mixtli para elisquía mocarros. </div>
<div class='q'>Ta tihueli tinejnemi san ajacatipa. </div>
<div class='q'>
<span class="verse" id="PS104_4">4&#160;</span>Tiquintequihuía moelhuicac ejcahua queja motlatitlanilhua huan tiquinchihua ma elica queja tlilelemectli. </div>
<div class='q'>
<span class="verse" id="PS104_5">5&#160;</span>Ta cuali tijtlatzquilti ni tlaltepactli para ma ax moijcuenis tlen campa eltoc. </div>
<div class='q'>
<span class="verse" id="PS104_6">6&#160;</span>Tijchijqui ma onca tlahuelatl tlen quiixtzajqui nochi tlaltepactli queja elisquía iyoyo. </div>
<div class='q'>Quena, tijchijqui atl ma tlejco hasta quiixtzajqui nochi tepetini. </div>
<div class='q'>
<span class="verse" id="PS104_7">7&#160;</span>Pero quema ta ticamatqui huan ticajhuac nopa atl, </div>
<div class='q'>nopa atl motlalojtejqui huan mosejcotilito ipan nopa hueyi atl pampa ta titlahuejchijqui. </div>
<div class='q'>
<span class="verse" id="PS104_8">8&#160;</span>Tlejcoque tepetini huan nopa tlamayantini temoque ipan ininlugar campa ta titlanahuati ma mosehuica. </div>
<div class='q'>
<span class="verse" id="PS104_9">9&#160;</span>Teipa tiquintlalili ininnepa nopa huejhueyi atl para ayoc quema ma quiixtzacuaca tlali. </div>
<div class='q'>
<span class="verse" id="PS104_10">10&#160;</span>Ta tijchijqui atl ma motlalo ipan atlajtli campa tepetini, </div>
<div class='q'>huan ma temotihuala hasta quitemitía campa más tlatzintla nopa tlamayantini campa hueli. </div>
<div class='q'>
<span class="verse" id="PS104_11">11&#160;</span>Ica nopa atl tiquinamaca nochi tlapiyalime para ma atlica. </div>
<div class='q'>Ipan nopa atlajtli aixhuij nopa burrojme tlen nemij cuatitla. </div>
<div class='q'>
<span class="verse" id="PS104_12">12&#160;</span>Nopa totome quichihuaj inintepasol iteno nopa atlajtli, </div>
<div class='q'>huan huicaj quema itztoque ipan ininmacuayo nopa cuatini. </div>
<div class='q'>
<span class="verse" id="PS104_13">13&#160;</span>Ta tijchihua ma huetzi atl ipan tepetini, </div>
<div class='q'>huan tijchihua ma tlaelilti nopa tlali. </div>
<div class='q'>
<span class="verse" id="PS104_14">14&#160;</span>Quena, ta Toteco tijchihua ma moscalti sacatl para ma tlacuaca tlapiyalime. </div>
<div class='q'>Huan tijchihua ma onca quilitl, </div>
<div class='q'>cuatlajcayotl huan trigo tlen tlacame quitocaj para ma ica mopanoltica. </div>
<div class='q'>
<span class="verse" id="PS104_15">15&#160;</span>Nojquiya tiquinmaca xocomecatl iayo para ma ica yolpactoca, </div>
<div class='q'>huan aceite para ma mopoloca ipan ininxayac, </div>
<div class='q'>huan nojquiya tiquinmaca tlacualistli para ma quipiyaca fuerza. </div>
<div class='q'>
<span class="verse" id="PS104_16">16&#160;</span>Ica nopa atl moscaltíaj nopa tiocuatini tlen ta, TOTECO, </div>
<div class='q'>tijtojqui ipan tlali Líbano. </div>
<div class='q'>Nopa cuatini tlahuel huejcapantique huan quipiyaj miyac ininxochiyo. </div>
<div class='q'>
<span class="verse" id="PS104_17">17&#160;</span>Ipan nopa cuatini motepasoltíaj nochi tlamantli totome. </div>
<div class='q'>Huan ipan nopa ciprés cuahuitl motepasoltía nopa tototl tlen itoca cigüeña. </div>
<div class='q'>
<span class="verse" id="PS104_18">18&#160;</span>Inintzontipac nopa huejhueyi tepetini onca sacatl para nopa chivojme tlen nemij cuatitla. </div>
<div class='q'>Huan imatitla nopa tetini, mochantijtoque nopa pesojme. </div>
<div class='q'>
<span class="verse" id="PS104_19">19&#160;</span>Toteco, ta tijchijqui metztli para quinextis ipan tlachque metztli itztoque tlacame. </div>
<div class='q'>Huan nopa tonati tijchijqui para tenextilis sesen tonal. </div>
<div class='q'>
<span class="verse" id="PS104_20">20&#160;</span>Ta tijtitlani nopa tzintlayohuilotl huan mochihua yohuali, </div>
<div class='q'>huan quema tlayohua, quisaj nochi tecuanime tlen itztoque ipan cuatitlamitl. </div>
<div class='q'>
<span class="verse" id="PS104_21">21&#160;</span>Nopa leones tlen noja conetzitzi nanalcaj pampa mayanaj. </div>
<div class='q'>Huan quitemohuaj nopa tlacualistli tlen ta, Toteco Dios, tiquinmacas. </div>
<div class='q'>
<span class="verse" id="PS104_22">22&#160;</span>Quema quisas tonati sampa motlatíaj ipan iniosto. </div>
<div class='q'>
<span class="verse" id="PS104_23">23&#160;</span>Huan tlacame quisaj para tlatequipanotij, </div>
<div class='q'>huan tequitij chicahuac hasta tiotlac. </div>
<div class='q'>
<span class="verse" id="PS104_24">24&#160;</span>¡TOTECO, nelía tijchijtoc miyac tlamantli! </div>
<div class='q'>Huan nochi tlamantli tijsencajtoc ica miyac tlalnamiquistli. </div>
<div class='q'>Nejmajtic tlaltepactli temitoc ica miyac tlamantli yejyectzitzi tlen ta tijchijtoc. </div>
<div class='q'>
<span class="verse" id="PS104_25">25&#160;</span>Xiquitaca nopa hueyi atl tlen tlahuel patlahuac huan hueyi. </div>
<div class='q'>Nopano itztoque miyac tlamantli tlapiyalime pilsiltzitzi huan huejhueyi. </div>
<div class='q'>
<span class="verse" id="PS104_26">26&#160;</span>Nopano nejnemij nopa huejhueyi barcos, </div>
<div class='q'>huan nopano itztoc nopa hueyi tlapiyali itoca leviatán tlen temajmati tlen ta tijchijqui para ma mahuilti ipan hueyi atl. </div>
<div class='q'>
<span class="verse" id="PS104_27">27&#160;</span>Nochi ni tlapiyalime mochiyaj ipan ta para xiquintlamaca quema monequi. </div>
<div class='q'>
<span class="verse" id="PS104_28">28&#160;</span>Huan quema tiquinmaca inintlacualis, </div>
<div class='q'>inijuanti quiselíaj. </div>
<div class='q'>Ta timomatlapohua ica moteicnelilis huan tiquintlamaca hasta ixhuij ica tlen más cuali. </div>
<div class='q'>
<span class="verse" id="PS104_29">29&#160;</span>Pero intla tiquintlahuelcahua, inijuanti mocuesohuaj. </div>
<div class='q'>Huan intla tiquinquixtilía ininyolis, miquij huan mocuepaj tlaltejpoctli. </div>
<div class='q'>
<span class="verse" id="PS104_30">30&#160;</span>Huan quema ta tijtitlani moTonaltzi tlen temaca yolistli, </div>
<div class='q'>tlacatij sampayano para sampa ma momiyaquilica huan tlacualnesis ipan ni tlaltepactli. </div>
<div class='b'> &#160; </div>
<div class='q'>
<span class="verse" id="PS104_31">31&#160;</span>¡Ma tijhueyitlalica TOTECO pampa ihueyitilis ax quema tlamis! </div>
<div class='q'>¡Ma quipanti paquilistli TOTECO ipan nochi tlen quichijtoc! </div>
<div class='q'>
<span class="verse" id="PS104_32">32&#160;</span>Quema Toteco quitlachilía tlaltepactli, ni tlaltepactli huihuipica. </div>
<div class='q'>Huan quema quinpanajsi tepetini, inijuanti lemenij. </div>
<div class='q'>
<span class="verse" id="PS104_33">33&#160;</span>Nijhuicatis TOTECO nochi tonali tlen niitztos ipan ni tlali. </div>
<div class='q'>Quena, nijpaquilismacas Toteco Dios ica tiohuicatl hasta tlamis niyoltos. </div>
<div class='q'>
<span class="verse" id="PS104_34">34&#160;</span>Ma quipacti TOTECO nochi tlen nimoyolilhuía tlen ya, </div>
<div class='q'>huan na nimopaquilismaca ipan ya. </div>
<div class='q'>
<span class="verse" id="PS104_35">35&#160;</span>Ma miquica nochi tlen quinpactía tlajtlacolchihuaj ipan ni tlaltepactli. </div>
<div class='q'>Quena, ma ayoc itztoca tlen ax quinequij quitlepanitase TOTECO. </div>
<div class='q'>Pero na nijpaquilismacas ica nochi noyolo. </div>
<div class='q'>¡Paquilistli!  </div>
<div class='psalmlabel' id='PS105_0'> 105</div>
<div class='s'>Nopa huejhueyi tlamantli tlen Toteco quinchihuili israelitame </div>
<div class='q'>
<span class="verse" id="PS105_1">1&#160;</span>Xijtlascamatica TOTECO ipampa nochi nopa huejhueyi tlamantli tlen yajaya quichihua. </div>
<div class='q'>Xitepohuilica ipan nochi tlaltepactli tlen yajaya quichijtoc. </div>
<div class='q'>
<span class="verse" id="PS105_2">2&#160;</span>¡Xijhuicatica! </div>
<div class='q'>Quena, xijhuicatica tiohuicatl. </div>
<div class='q'>Xitecamahuica tlacame tlen nopa huejhueyi chicahualnescayotl tlen yajaya quichijtoc. </div>
<div class='q'>
<span class="verse" id="PS105_3">3&#160;</span>¡Ximopaquilismacaca ipan Toteco! </div>
<div class='q'>¡Quena, xipaquica nochi imojuanti tlen inquihueyichihuaj TOTECO! </div>
<div class='q'>
<span class="verse" id="PS105_4">4&#160;</span>Xijtemoca TOTECO huan ichicahualis. </div>
<div class='q'>Quena, nochipa xijtemoca para inquiixmatise más. </div>
<div class='q'>
<span class="verse" id="PS105_5">5&#160;</span>Xiquilnamiquica nopa chicahualnescayotl tlen yajaya quichijqui imopampa imojuanti. </div>
<div class='q'>Xiquilnamiquica itlamachtil huan tlen yajaya quiijtojtoc. </div>
<div class='q'>
<span class="verse" id="PS105_6">6&#160;</span>Iniixhuihua Abraham tlen itlatequipanojca Toteco, </div>
<div class='q'>huan imojuanti iniconehua Jacob tlen Toteco quitlapejpeni, </div>
<div class='q'>xiquilnamiquica. </div>
<div class='q'>
<span class="verse" id="PS105_7">7&#160;</span>Yajaya TOTECO huan yajaya toDios. </div>
<div class='q'>Tlen yajaya tlanahuatijtoc para mochihuas, ya nopa monextía ipan nochi tlaltepactli. </div>
<div class='q'>
<span class="verse" id="PS105_8">8&#160;</span>Yajaya ax quema quiilcahuas nopa tlajtolsencahuali tlen quichijqui, </div>
<div class='q'>yonque tlacajtiyase tlacame huan ininconehua huan mil hueltas tlacatise ininteipa ixhuihua, </div>
<div class='q'>yajaya ax quiilcahuas. </div>
<div class='q'>
<span class="verse" id="PS105_9">9&#160;</span>Noja eltoc nopa tlajtolsencahuali tlen quichijqui ica Abraham huan Isaac. </div>
<div class='q'>
<span class="verse" id="PS105_10">10&#160;</span>Teipa quiompahuij nopa tlajtolsencahuali ica Jacob para ma pano ica nochi israelitame, </div>
<div class='q'>huan elis para inijuanti para nochipa. </div>
<div class='q'>
<span class="verse" id="PS105_11">11&#160;</span>Huan Toteco quiijto: </div>
<div class='q'>“Na nimechmacas nopa tlali Canaán para elis imoaxca para nochipa.” </div>
<div class='q'>
<span class="verse" id="PS105_12">12&#160;</span>Quinilhui ya ni quema inijuanti noja aya eliyayaj miyac, </div>
<div class='q'>huan san itztoyaj queja paxalohuani ipan tlali Canaán. </div>
<div class='q'>
<span class="verse" id="PS105_13">13&#160;</span>Teipa san panotinenque tlen se tlali hasta sejcoyoc, </div>
<div class='q'>huan tlen se tlanahuatilistli hasta seyoc tlanahuatilistli. </div>
<div class='q'>
<span class="verse" id="PS105_14">14&#160;</span>Pero ipan nochi nopa tlamantli Toteco ax quincahuili ma quinajsi se tlamantli tlen ax cuali. </div>
<div class='q'>Huan tlanahuatiani tlen quichijque campeca para quinchihuilise tlen fiero, </div>
<div class='q'>Toteco quintlatzacuilti. </div>
<div class='q'>
<span class="verse" id="PS105_15">15&#160;</span>Toteco Dios quinilhui: </div>
<div class='q'>“Amo xiquincuatotonica notlacajhua tlen niquintlapejpenijtoc, </div>
<div class='q'>niyon ax tleno xiquinchihuilica notiocamanalojcahua.” </div>
<div class='q'>
<span class="verse" id="PS105_16">16&#160;</span>Toteco quititlanqui se hueyi mayantli ipan tlali Canaán, </div>
<div class='q'>huan quinquixtili nochi tlamantli tlacualistli tlen ica mopanoltiyayaj. </div>
<div class='q'>
<span class="verse" id="PS105_17">17&#160;</span>Pero teipa Toteco quititlanqui se tlacatl ma quintlayacancuiliti para ma quinmanahuiti itlacajhua tlen nopa mayantli. </div>
<div class='q'>Quena, elqui José tlen quinamacatoyaj para ma tlatequipanoti san tlapic ipan tlali Egipto. </div>
<div class='q'>
<span class="verse" id="PS105_18">18&#160;</span>Huan nepa ipan tlatzactli quimetzcocojque quema quimetzilpijque ica tepos mecatl, </div>
<div class='q'>huan quiilpilijque se tepostli ipan iquechtla. </div>
<div class='q'>
<span class="verse" id="PS105_19">19&#160;</span>Nopano itztoya José hasta ajsic nopa tonali tlen TOTECO quiixtlalijtoya. </div>
<div class='q'>Quena, Toteco quiyejyeco José para quiitas intla cuali elqui ipan iyolo. </div>
<div class='q'>
<span class="verse" id="PS105_20">20&#160;</span>Huajca Faraón tlen eliyaya hueyi tlanahuatijquetl, tlanahuati ma quiquixtica. </div>
<div class='q'>Huan quicajqui ma yahui malacantoc. </div>
<div class='q'>
<span class="verse" id="PS105_21">21&#160;</span>Teipa nopa tlanahuatijquetl quitlali ma quinyacana nochi itlatequipanojcahua, </div>
<div class='q'>huan ma quimocuitlahui nochi tlen quipixtoya. </div>
<div class='q'>
<span class="verse" id="PS105_22">22&#160;</span>Mocajqui ipan ya ima para quintlatzacuiltis itlatequipanojcahua tlen más hueyi, </div>
<div class='q'>huan para ma quintlalnamicti tlen huehuentzitzi. </div>
<div class='q'>
<span class="verse" id="PS105_23">23&#160;</span>Teipa Israel ajsico ipan tlali Egipto, </div>
<div class='q'>huan itztoya nopano ihuaya iconehua ipan tlali Cam. </div>
<div class='q'>
<span class="verse" id="PS105_24">24&#160;</span>Huan Toteco tlahuel quinmiyaquili iixhuihua Jacob, </div>
<div class='q'>huan quipixque más chicahualistli, </div>
<div class='q'>huan ax queja inincualancaitacahua tlen quinnahuatiyayaj. </div>
<div class='q'>
<span class="verse" id="PS105_25">25&#160;</span>Teipa Toteco quinyolpatlac nopa egiptome, </div>
<div class='q'>huan quinchijqui ma quincocolica nopa israelitame. </div>
<div class='q'>Quena, quincocolijque huan quinchijque ma tlatequipanoca san tlapic. </div>
<div class='q'>
<span class="verse" id="PS105_26">26&#160;</span>Pero teipa Toteco quititlanqui itlatequipanojca, Moisés, </div>
<div class='q'>huan Aarón tlen yajaya quintlapejpenijtoya. </div>
<div class='q'>
<span class="verse" id="PS105_27">27&#160;</span>Huan inijuanti quichijque huejhueyi tlanescayotl huan chicahualnescayotl ipan tlali Egipto. </div>
<div class='q'>
<span class="verse" id="PS105_28">28&#160;</span>Quena, Toteco quititlanqui tzintlayohuilotl ipan nochi nopa tlali, </div>
<div class='q'>pampa ax quichihuilijque cuenta itlanahuatil para ma quincahuaca itlacajhua ma yaca majcajtoque. </div>
<div class='q'>
<span class="verse" id="PS105_29">29&#160;</span>Teipa quicuepqui estli nochi atl tlen oncayaya ipan nopa tlali. </div>
<div class='q'>Huan nopa michime mijque. </div>
<div class='q'>
<span class="verse" id="PS105_30">30&#160;</span>Teipa quintitlanqui tlahuel miyac tamasolime ipan nochi nopa tlali, </div>
<div class='q'>huan calajque hasta ipan nopa cuarto campa cochqui nopa tlanahuatijquetl. </div>
<div class='q'>
<span class="verse" id="PS105_31">31&#160;</span>Teipa quema Moisés camatqui, </div>
<div class='q'>hualajque miyac sayolime. </div>
<div class='q'>Huan atime quitlapachocoj nopa tlali. </div>
<div class='q'>
<span class="verse" id="PS105_32">32&#160;</span>Nojquiya ax quintitlanili atl pero quintitlanili huejhueyi tesihuitl. </div>
<div class='q'>Huan tlapetlaniyaya campa hueli ipan nochi nopa tlali. </div>
<div class='q'>
<span class="verse" id="PS105_33">33&#160;</span>Huan nopa tesihuitl quinenpolo nochi xocomeca mili, huan higuera cuatini, </div>
<div class='q'>huan quitlami pojpostejqui nopa huejhueyi cuatini. </div>
<div class='q'>
<span class="verse" id="PS105_34">34&#160;</span>Teipa Toteco camatqui huan ajsicoj tlahuel miyac chapolime, </div>
<div class='q'>hasta axaca hueliyaya quinpohua. </div>
<div class='q'>
<span class="verse" id="PS105_35">35&#160;</span>Huan quicuajque nochi tlamantli xihuitl tlen oncayaya ipan nopa tlali, </div>
<div class='q'>huan nojquiya quitlamicuajque nochi tlamantli pixquistli. </div>
<div class='q'>
<span class="verse" id="PS105_36">36&#160;</span>Teipa quinmicti nopa coneme tlen achtohui tlacatque ipan sesen familia tlen tlali Egipto. </div>
<div class='q'>Quinmicti yonque nopa tetatme tlahuel paquiyayaj huan motlepanitayayaj ipampa nopa iniachtohui ejca cone. </div>
<div class='q'>
<span class="verse" id="PS105_37">37&#160;</span>Huan Toteco quinquixti itlacajhua ica temachili, </div>
<div class='q'>huan quihuicaque miyac oro huan plata. </div>
<div class='q'>Huan ipan nopa tonali ax mococo niyon se itlaca Toteco. </div>
<div class='q'>
<span class="verse" id="PS105_38">38&#160;</span>Huajca nopa egiptome nelía pajque quema quisque nopa israelitame, </div>
<div class='q'>pampa nochi inijuanti tlahuel quinimacasiyayaj. </div>
<div class='q'>
<span class="verse" id="PS105_39">39&#160;</span>Toteco quipatlajqui inintzontipa se mixtli para quinecahuilis huan ax quintlatis tonati. </div>
<div class='q'>Huan ica tlayohua quitlaliyaya se tlilelemectli inintzontipa para ma quintlahuili. </div>
<div class='q'>
<span class="verse" id="PS105_40">40&#160;</span>Quitlajtlanijque ma quinmaca nacatl para quicuase, </div>
<div class='q'>huan quintitlanili solime. </div>
<div class='q'>Nojquiya quinmacac nopa tlacualistli tlen itoca “maná” tlen huetzqui tlen elhuicac para ica ma ixhuica. </div>
<div class='q'>
<span class="verse" id="PS105_41">41&#160;</span>Toteco quitlapo se tetl huan quisqui atl hasta mochijqui queja se atemitl, </div>
<div class='q'>tlen motlalo ipan nopa huactoc tlali campa ax tleno eliyaya. </div>
<div class='q'>
<span class="verse" id="PS105_42">42&#160;</span>Pampa yajaya quiilnamijqui tlen ica mocajtoya itlatequipanojca Abraham. </div>
<div class='q'>
<span class="verse" id="PS105_43">43&#160;</span>Huajca ica miyac paquilistli Toteco Dios quinquixti itlacajhua tlen quintlapejpenijtoc ipan tlali Egipto. </div>
<div class='q'>
<span class="verse" id="PS105_44">44&#160;</span>Huan quinmacac itlacajhua nopa tlaltini tlen elque iniaxca tlacame tlen ax israelitame. </div>
<div class='q'>Huan moaxcatijque ica nochi nopa pixquistli tlen nopano oncayaya. </div>
<div class='q'>Quicuajque cuatlactli tlen sequinoc quitoctoyaj. </div>
<div class='q'>
<span class="verse" id="PS105_45">45&#160;</span>Nochi ya ni quichijqui para ma quichijtinemica tlen quinilhuijtoya huan ma quintoquilijtinemica itlanahuatilhua. </div>
<div class='q'>¡Paquilistli!  </div>
<div class='psalmlabel' id='PS106_0'> 106</div>
<div class='s'>Ininyolteticayo israelitame </div>
<div class='q'>
<span class="verse" id="PS106_1">1&#160;</span>¡Paquilistli! </div>
<div class='q'>¡Ma tijtlascamatica TOTECO pampa yajaya nelía cuali iyolo huan iteicnelijcayo ax quema tlamis ica tojuanti! </div>
<div class='q'>
<span class="verse" id="PS106_2">2&#160;</span>¿Ajqueya huelis quitlamiijcuilos nopa yejyectzitzi chicahualnescayotl tlen TOTECO quichihua? </div>
<div class='q'>¿Ajqueya huelis tepohuilis nochi tlen quichijtoc Toteco? </div>
<div class='q'>
<span class="verse" id="PS106_3">3&#160;</span>Quipiyaj paquilistli nopa tlacame tlen nochipa quichijtinemij tlen cuali huan tlen xitlahuac. </div>
<div class='b'> &#160; </div>
<div class='q'>
<span class="verse" id="PS106_4">4&#160;</span>TOTECO, xinechilnamiquis na quema tiquintiochihuas huan tiquinmaquixtis motlacajhua. </div>
<div class='q'>
<span class="verse" id="PS106_5">5&#160;</span>Xinechcahuili ma niquitas tlen yejyectzi tiquinchihuilis motlacajhua tlen tiquintlapejpenijtoc. </div>
<div class='q'>Xinechcahuili para nojquiya ma nipaquis ininhuaya. </div>
<div class='q'>Xijcahua ma nimopaquilismacas ica inijuanti tlen moaxcahua. </div>
<div class='b'> &#160; </div>
<div class='q'>
<span class="verse" id="PS106_6">6&#160;</span>Tojuanti nojquiya titlajtlacolchijtoque san se queja tohuejcapan tatahua. </div>
<div class='q'>Titlaixpanoque huan tijchijtoque tlen fiero. </div>
<div class='q'>
<span class="verse" id="PS106_7">7&#160;</span>Tohuejcapan tatahua ax quimachilijque nopa huejhueyi chicahualnescayotl tlen Toteco quichijqui ipan tlali Egipto. </div>
<div class='q'>Niyon ax quiilnamijque para quipixqui hueyi iyolo ininhuaya. </div>
<div class='q'>Inijuanti moyoltetilijque ica Toteco nepa campa nopa hueyi atl tlen itoca Chichiltic. </div>
<div class='q'>
<span class="verse" id="PS106_8">8&#160;</span>Pero Toteco quinmaquixti para ma quitlepanitaca, </div>
<div class='q'>huan tenextili ihueyi chicahualis ipan nochi tlaltepactli. </div>
<div class='q'>
<span class="verse" id="PS106_9">9&#160;</span>Quiajhuac nopa hueyi atl tlen itoca Chichiltic huan quinahuati ma motlajcoxelo. </div>
<div class='q'>Huan queja nopa quitlapo se ojtli huactoc queja elisquía huactoc tlali, </div>
<div class='q'>huan quinnahuati tohuejcapan tatahua ma ipan panoca. </div>
<div class='q'>
<span class="verse" id="PS106_10">10&#160;</span>Queja nopa quinmaquixti huan quinchololti ininmaco inincualancaitacahua. </div>
<div class='q'>
<span class="verse" id="PS106_11">11&#160;</span>Huan nopa atl quinatzonpolihuilti inincualancaitacahua hasta ax mocajqui niyon se tlen ax mijqui. </div>
<div class='q'>
<span class="verse" id="PS106_12">12&#160;</span>Huan huajca tohuejcapan tatahua quineltocaque itlajtol tlen Toteco quinilhuijtoya. </div>
<div class='q'>Huan teipa huicaque huan quipaquilismacaque. </div>
<div class='q'>
<span class="verse" id="PS106_13">13&#160;</span>Pero sampa nimantzi quiilcajque nochi tlen Toteco quichijtoya. </div>
<div class='q'>Huan ax mochixque para Toteco ma quinmaca consejos. </div>
<div class='q'>
<span class="verse" id="PS106_14">14&#160;</span>¡Axtle! Nepa ipan huactoc tlali quiyejyecojque Toteco Dios ica tlen tlahuel quinequiyayaj ma quinmaca. </div>
<div class='q'>Quena, quifuerzajhuijque ma quinmaca nopa tlacualistli tlen inijuanti quinequiyayaj. </div>
<div class='q'>
<span class="verse" id="PS106_15">15&#160;</span>Huajca Toteco quinmacac tlen quitlajtlanijque, </div>
<div class='q'>pero nojquiya quintitlanili cocolistli tlen ica mijque miyac nopa tlacame. </div>
<div class='q'>
<span class="verse" id="PS106_16">16&#160;</span>Huan nopano campa quiquejquetztoyaj ininyoyoncal, </div>
<div class='q'>quichicoitaque Moisés, </div>
<div class='q'>huan quichicoitaque Aarón tlen TOTECO quiiyocatlalijtoya para ma eli itotajtzi. </div>
<div class='q'>
<span class="verse" id="PS106_17">17&#160;</span>Huajca motlapo tlali huan quintolo Datán, Abiram huan nochi tlen quintoquiliyayaj. </div>
<div class='q'>
<span class="verse" id="PS106_18">18&#160;</span>Huan Toteco quititlanqui tlitl tlen elhuicac, </div>
<div class='q'>huan quintlamitlati nopa tlaixpanoca tlacame. </div>
<div class='q'>
<span class="verse" id="PS106_19">19&#160;</span>Nepa ipan tepetl Horeb mochihuilijque se becerro tlen oro huan ya nopa quihueyichijque. </div>
<div class='q'>
<span class="verse" id="PS106_20">20&#160;</span>Quitlahuelcajque Toteco huan ihueyi chicahualis, </div>
<div class='q'>huan pejque quihueyimatij se becerro tlen oro, </div>
<div class='q'>iixcopinca se tlapiyali tlen quicua xihuitl. </div>
<div class='q'>
<span class="verse" id="PS106_21">21&#160;</span>Huan queja nopa quiilcajque ininTeco Dios tlen quinmaquixtijtoya, </div>
<div class='q'>yajaya tlen quichijtoya huejhueyi tlamantli ipan tlali Egipto, </div>
<div class='q'>
<span class="verse" id="PS106_22">22&#160;</span>huan ipan nopa hueyi atl tlen itoca Chichiltic. </div>
<div class='q'>
<span class="verse" id="PS106_23">23&#160;</span>Huajca Toteco quiijto para quintzontlamiltisquía, </div>
<div class='q'>pero Moisés tlen Toteco quitlapejpenijtoya motlajcoquetzqui, </div>
<div class='q'>huan quitlajtlani Toteco para ma ax quintzontlamilti ica ihueyi cualancayo. </div>
<div class='q'>
<span class="verse" id="PS106_24">24&#160;</span>Teipa nopa israelitame ax quinejque calaquise ipan nopa tlali tlen nelía cuali, </div>
<div class='q'>pampa ax quineltocaque para Toteco quinmocuitlahuisquía. </div>
<div class='q'>
<span class="verse" id="PS106_25">25&#160;</span>Huan ipan ininchajchaj pejque quiilnamiquij TOTECO huan ax quitlacaquilijque tlen quinilhuiyaya ma quichihuaca. </div>
<div class='q'>
<span class="verse" id="PS106_26">26&#160;</span>Yeca Toteco Dios momatlalanqui huan tlatestigojquetzqui para quintzontlamiltisquía ipan nopa huactoc tlali. </div>
<div class='q'>
<span class="verse" id="PS106_27">27&#160;</span>Quiijto para ininconehua quinsemanasquía huan quintitlanisquía, </div>
<div class='q'>ipan sequinoc tlaltini para ma itztotij queja sequinoc altepetl ehuani. </div>
<div class='q'>
<span class="verse" id="PS106_28">28&#160;</span>Nojquiya ipan tlali Peor tohuejcapan tatahua mosejcotilijque ininhuaya tlen quihueyichihuayayaj Baal, </div>
<div class='q'>huan hasta quinmacaque tlacajcahualistli mijcatzitzi. </div>
<div class='q'>
<span class="verse" id="PS106_29">29&#160;</span>Huan ica ya ni quicualancamacaque Toteco. </div>
<div class='q'>Yeca Toteco quititlanqui se hueyi cocolistli ininpani huan miyaqui mijque. </div>
<div class='q'>
<span class="verse" id="PS106_30">30&#160;</span>Huan Finees moneltlali huan motlalanqui, </div>
<div class='q'>huan quinmicti nopa tlacame tlen ica inintlajtlacolhua quichijtoyaj ma huala nopa cocolistli. </div>
<div class='q'>Huan ica ya nopa moquetzqui nopa cocolistli. </div>
<div class='q'>
<span class="verse" id="PS106_31">31&#160;</span>Huan ni cuali tlamantli quichijqui Finees para ma quiilnamictoca para nochipa queja se tlacatl tlen cuali. </div>
<div class='q'>
<span class="verse" id="PS106_32">32&#160;</span>Nojquiya campa atl Meriba, </div>
<div class='q'>nopa israelitame quicualancamacaque Toteco. </div>
<div class='q'>Quena, ininpampa inijuanti, Toteco cualanqui ica Moisés. </div>
<div class='q'>
<span class="verse" id="PS106_33">33&#160;</span>Pampa quichijque ma cualani Moisés, </div>
<div class='q'>huan ma camatitiquisa ica tlen ax monequiyaya. </div>
<div class='q'>
<span class="verse" id="PS106_34">34&#160;</span>Huan nojquiya nopa israelitame ax quintzontlamiltijque nochi nopa altepetini, </div>
<div class='q'>ipan nopa tlaltini tlen TOTECO quinnahuatijtoya ma quixolehuaca. </div>
<div class='q'>
<span class="verse" id="PS106_35">35&#160;</span>San achi más mosejcotilijque ininhuaya tlen ax quitlepanitayayaj Toteco, </div>
<div class='q'>huan nojquiya quichijque tlen inijuanti momajtoyaj quichihuaj. </div>
<div class='q'>
<span class="verse" id="PS106_36">36&#160;</span>Quinhueyimatque ininteteyohua, </div>
<div class='q'>huan mohuejcatlalijque tlen Toteco, </div>
<div class='q'>huan ica ya nopa mopolojque. </div>
<div class='q'>
<span class="verse" id="PS106_37">37&#160;</span>Hasta quinmictijque ininconehua queja se tlacajcahualistli para iajacahua Axcualtlacatl. </div>
<div class='q'>
<span class="verse" id="PS106_38">38&#160;</span>Huan pampa quinmictijque ininconehua tlen ax tleno quichijtoyaj para quinmacase nopa teteyome tlen tlali Canaán, </div>
<div class='q'>quinenpolojque nopa tlali ica inieso. </div>
<div class='q'>
<span class="verse" id="PS106_39">39&#160;</span>Huan inijuanti nojquiya monenpolojque ica nochi tlamantli fiero tlen quichijque. </div>
<div class='q'>Pampa quema quinhueyichihuayayaj teteyome, </div>
<div class='q'>Toteco Dios quinitayaya queja elisquía momecatiyayaj ica seyoc tlen ax ininnamic. </div>
<div class='q'>
<span class="verse" id="PS106_40">40&#160;</span>Yeca TOTECO tlahuel cualanqui ica itlacajhua, </div>
<div class='q'>huan ayoc quinejqui quinitas. </div>
<div class='q'>
<span class="verse" id="PS106_41">41&#160;</span>Huan quintemactili ininmaco inincualancaitacahua tlen ehuayayaj ipan nopa tlaltini tlen ax quitlepanitayayaj Toteco, </div>
<div class='q'>para nopa tlacame ma quinnahuatica. </div>
<div class='q'>
<span class="verse" id="PS106_42">42&#160;</span>Huan quena, inincualancaitacahua quintlaijiyohuiltijque </div>
<div class='q'>huan tlahuel quincocojque pampa itztoyaj ininmaco. </div>
<div class='q'>
<span class="verse" id="PS106_43">43&#160;</span>Miyac huelta Toteco quinmanahui, </div>
<div class='q'>pero inijuanti quisenhuiquiliyayaj moyoltetilíaj ica ya. </div>
<div class='q'>Yeca teipa quicahuili ma motzontlamiltica ipampa inintlajtlacolhua. </div>
<div class='q'>
<span class="verse" id="PS106_44">44&#160;</span>Pero yonque ya nopa quichihuayayaj, </div>
<div class='q'>Toteco quintlacaquiliyaya quema quitzajtziliyayaj, </div>
<div class='q'>huan quinpalehuiyaya quema tlacame quintlaijiyohuiltiyayaj. </div>
<div class='q'>
<span class="verse" id="PS106_45">45&#160;</span>Quena, quiilnamiquiyaya nochi tlen quintlajtolcahuilijtoya para quinchihuilis. </div>
<div class='q'>Yeca quintlasojtlac huan moyolcuepqui pampa tlahuel quinicneliyaya. </div>
<div class='q'>
<span class="verse" id="PS106_46">46&#160;</span>Huan hasta quichijqui para inincualancaitacahua tlen quintlaijiyohuiltiyayaj, </div>
<div class='q'>ma nojquiya quintlasojtlaca. </div>
<div class='b'> &#160; </div>
<div class='q'>
<span class="verse" id="PS106_47">47&#160;</span>¡TOTECO Dios, xitechmaquixti tlen tocualancaitacahua! </div>
<div class='q'>Sampa xitechsentili tlen campa hueli tlaltini para tihuelise timitztlascamatise ta tlen titlatzejtzeloltic, </div>
<div class='q'>huan para huelis tipaquise huan timitzhueyimatise. </div>
<div class='b'> &#160; </div>
<div class='q'>
<span class="verse" id="PS106_48">48&#160;</span>Ma tijpaquilismacaca TOTECO Dios para nochipa, </div>
<div class='q'>yajaya tlen toTeco tiisraelitame. </div>
<div class='q'>Nochi itlacajhua ma quiijtoca: </div>
<div class='q'>“¡Queja nopa ma eli! ¡Paquilistli!”  </div>
<div class='psalmlabel' id='PS107_0'> 107</div>
<div class='s'>Toteco quinmanahuía tlacame </div>
<div class='q'>
<span class="verse" id="PS107_1">1&#160;</span>¡Xijtlascamatica TOTECO pampa yajaya nelía cuali! </div>
<div class='q'>¡Iteicnelilis ax quema tlamis! </div>
<div class='q'>
<span class="verse" id="PS107_2">2&#160;</span>Nochi imojuanti tlen TOTECO inmechmanahuijtoc, xitepohuilica. </div>
<div class='q'>Quena, xitepohuilica para yajaya inmechmaquixtijtoc ininmaco imocualancaitacahua. </div>
<div class='q'>
<span class="verse" id="PS107_3">3&#160;</span>Yajaya quinsentilijtoc nochi nopa tlacame tlen itztoyaj campa hueli ipan tlaltepactli. </div>
<div class='q'>Quinsentili tlen itztoyaj ica ajco, ica tlani, </div>
<div class='q'>ica campa quisa tonati huan ica campa calaqui. </div>
<div class='q'>
<span class="verse" id="PS107_4">4&#160;</span>Sequin nentinenque ipan huactoc tlali, </div>
<div class='q'>niyon ax quipiyayayaj ininchaj, </div>
<div class='q'>niyon ax quipixque se altepetl para ipan itztose. </div>
<div class='q'>
<span class="verse" id="PS107_5">5&#160;</span>Amictinemiyayaj huan mayantinemiyayaj, </div>
<div class='q'>hasta quimachiliyayaj para miquisquíaj pampa ayoc quipiyayayaj chicahualistli. </div>
<div class='q'>
<span class="verse" id="PS107_6">6&#160;</span>Huajca quitzajtzilijque TOTECO para ma quinpalehui, </div>
<div class='q'>huan yajaya quinpalehui. </div>
<div class='q'>
<span class="verse" id="PS107_7">7&#160;</span>Quinyacanqui xitlahuac ipan se ojtli tlen temachtli. </div>
<div class='q'>Huan quinhuicac ipan se altepetl para nopano ma itztotij. </div>
<div class='q'>
<span class="verse" id="PS107_8">8&#160;</span>Xijhueyimatica TOTECO pampa yajaya tlahuel tetlasojtla, </div>
<div class='q'>huan quichihua huejhueyi tlamantli tlen nochi quisentlachilíaj. </div>
<div class='q'>
<span class="verse" id="PS107_9">9&#160;</span>Pampa Toteco quitlamaca tlen teicneltzi huan mayantinemi. </div>
<div class='q'>Quiaixhuitis tlen amictinemi. </div>
<div class='q'>
<span class="verse" id="PS107_10">10&#160;</span>Sequin inijuanti itztoyaj ipan tzintlayohuilotl ipan tlatzactli huan nechca para miquise. </div>
<div class='q'>Itztoyaj ilpitoque ica tepos mecatl. </div>
<div class='q'>
<span class="verse" id="PS107_11">11&#160;</span>Ya nopa ininpantic pampa inijuanti moyoltetilijque ica tlen TOTECO quinnahuatijtoya, </div>
<div class='q'>huan ax quitlacaquilijque Toteco Tlen Más Hueyi. </div>
<div class='q'>
<span class="verse" id="PS107_12">12&#160;</span>Yeca Toteco quincajqui ma tlaijiyohuica ipan nopa tequitl tlen tlahuel teticayo. </div>
<div class='q'>Quena, huetzque huan axaca quinpalehui para sampa motlalanase. </div>
<div class='q'>
<span class="verse" id="PS107_13">13&#160;</span>Huajca quema ayoc quimatiyayaj tlachque quichihuase ica nopa tlaijiyohuilistli, </div>
<div class='q'>quitzajtzilijque TOTECO, </div>
<div class='q'>huan yajaya quinmanahui tlen nopa tlaijiyohuilistli. </div>
<div class='q'>
<span class="verse" id="PS107_14">14&#160;</span>Quinquixti ipan nopa tzintlayohuilotl huan quinmanahui para ax miquise. </div>
<div class='q'>Huan quicotonqui nopa tepos mecatl tlen ica quinilpitoyaj. </div>
<div class='q'>
<span class="verse" id="PS107_15">15&#160;</span>Xijhueyimatica TOTECO pampa yajaya tlahuel tetlasojtla huan quichihua huejhueyi tlamantli tlen ica tlacame san quisentlachilíaj. </div>
<div class='q'>
<span class="verse" id="PS107_16">16&#160;</span>Pampa yajaya quitlapanqui nopa puertas tlen bronce ipan tlatzacme, </div>
<div class='q'>huan quihuejhuelo nopa tepostli tlen ica quitzacuayayaj nopa puertas. </div>
<div class='q'>
<span class="verse" id="PS107_17">17&#160;</span>Sequin tlacame tlahuel mohualiquilijque tlaohuijcayotl, </div>
<div class='q'>pampa moyoltetilijque ica Toteco huan quiixpanoque. </div>
<div class='q'>
<span class="verse" id="PS107_18">18&#160;</span>Huan ipan nopa tlaijiyohuilistli ayoc mayanayayaj ipampa inincocolis huan pampa itztoyaj nechca para miquise. </div>
<div class='q'>
<span class="verse" id="PS107_19">19&#160;</span>Pero quema ayoc quimatiyayaj tlachque quichihuase ica nopa tlaijiyohuilistli, </div>
<div class='q'>quitzajtzilijque TOTECO huan yajaya quinmanahui. </div>
<div class='q'>
<span class="verse" id="PS107_20">20&#160;</span>Toteco camatqui huan mochicajque. </div>
<div class='q'>Huan queja nopa quinmaquixti para ax miquise. </div>
<div class='q'>
<span class="verse" id="PS107_21">21&#160;</span>Xijhueyimatica TOTECO pampa yajaya tlahuel tetlasojtla huan quichihua huejhueyi tlamantli tlen nochi quisentlachilíaj. </div>
<div class='q'>
<span class="verse" id="PS107_22">22&#160;</span>Xijpaquilismacaca Toteco huan yajaya quiitas queja elisquía se tlacajcahualistli. </div>
<div class='q'>Huan xihuicaca huan xitepohuilica nochi tlen yajaya quichijtoc. </div>
<div class='q'>
<span class="verse" id="PS107_23">23&#160;</span>Nopa tlacame tlen nemij ica ininbarcos ipan hueyi atl, </div>
<div class='q'>huan yahuij ipan nochi tlaltepactli para tlanamacase huan tlacohuase, </div>
<div class='q'>
<span class="verse" id="PS107_24">24&#160;</span>nojquiya quiitztoque nopa yejyectzitzi tlamantli tlen TOTECO quichijtoc ipan atl. </div>
<div class='q'>
<span class="verse" id="PS107_25">25&#160;</span>Quiitztoque quema TOTECO camatqui huan quichijqui ma motlalana se ajacatl tlen chicahuac, </div>
<div class='q'>huan quitlalanqui nopa atl. </div>
<div class='q'>
<span class="verse" id="PS107_26">26&#160;</span>Nopa barcos motlalanayayaj huan sampa atzintla huetziyayaj. </div>
<div class='q'>Huan nopa tlacame tlen itztoyaj ipan nopa barcos pejque huihuipicaj huan majmahuij. </div>
<div class='q'>
<span class="verse" id="PS107_27">27&#160;</span>Inijuanti huihuipicaque huan momimilojque queja ihuintini, </div>
<div class='q'>huan ayoc quimatque tlachque quichihuase. </div>
<div class='q'>
<span class="verse" id="PS107_28">28&#160;</span>Huajca quema itztoyaj ipan tlaohuijcayotl, </div>
<div class='q'>quitzajtzilijque TOTECO, </div>
<div class='q'>huan yajaya quinmaquixti tlen quincuesolmacayaya. </div>
<div class='q'>
<span class="verse" id="PS107_29">29&#160;</span>Quema tlaahuetziyaya huan tlaajacayaya chicahuac, </div>
<div class='q'>yajaya quitlacahualti nopa hueyi atl para ma ayoc molini, </div>
<div class='q'>huan mochijqui itlajtol. </div>
<div class='q'>
<span class="verse" id="PS107_30">30&#160;</span>Huan inijuanti pajque miyac quema quiitaque ya moquetzqui nopa atl. </div>
<div class='q'>Huan queja nopa Toteco quinyacanqui ica yejyectzi hasta nopa ateno campa monequi ajsise ica ininbarcos. </div>
<div class='q'>
<span class="verse" id="PS107_31">31&#160;</span>Ma quihueyimatica TOTECO pampa yajaya tlahuel tetlasojtla, </div>
<div class='q'>huan quichihua huejhueyi tlamantli tlen nochi quisentlachilíaj. </div>
<div class='q'>
<span class="verse" id="PS107_32">32&#160;</span>Ma quipaquilismacaca Toteco tlamiyacapa iniixtla nochi tlacame huan iniixtla nopa huehue tlacame tlen tlayacanaj ipan nopa tlali. </div>
<div class='q'>
<span class="verse" id="PS107_33">33&#160;</span>Toteco quinhuatztoc miyac atemitl huan quinchijtoc queja huactoc tlali. </div>
<div class='q'>Nojquiya hueli quinhuatza campa meya atl. </div>
<div class='q'>
<span class="verse" id="PS107_34">34&#160;</span>Nopa cuali tlali tlen tlahuel tlaeliltía quichijtoc ma ayoc tlaelilti. </div>
<div class='q'>Huan ya ni quichijqui ipampa inintlajtlacolhua nopa tlacame tlen itztoyaj nopano. </div>
<div class='q'>
<span class="verse" id="PS107_35">35&#160;</span>Pero nojquiya nopa huactoc tlali campa ax tleno eli quichijqui ma tlaelilti. </div>
<div class='q'>Nojquiya quichijqui ma quipiya miyac atl tlen meya campa hueli. </div>
<div class='q'>
<span class="verse" id="PS107_36">36&#160;</span>Huan quinhuicac nopa tlacame tlen mayantinemiyayaj para ma itztoca nopano, </div>
<div class='q'>huan ma quichihuaca inialtepe. </div>
<div class='q'>
<span class="verse" id="PS107_37">37&#160;</span>Nojquiya quichijqui para ma tocaca ipan mila, </div>
<div class='q'>huan ma quichihuaca xocomeca mili, </div>
<div class='q'>huan ma quipixcaca tlahuel miyac inintlajca. </div>
<div class='q'>
<span class="verse" id="PS107_38">38&#160;</span>TOTECO tlahuel quintiochijqui. </div>
<div class='q'>Nojquiya momiyaquilijque huan quinpixque miyac ininhuacaxhua. </div>
<div class='q'>
<span class="verse" id="PS107_39">39&#160;</span>Teipa pejqui caxani ininmiyaca nopa tlacame, </div>
<div class='q'>huan nochi mocajque teicneltzitzi, </div>
<div class='q'>pampa quinajsic tlaohuijcayotl, </div>
<div class='q'>cuesoli huan tlaijiyohuilistli. </div>
<div class='q'>
<span class="verse" id="PS107_40">40&#160;</span>Huan yajaya quinicnotlali nopa tlayacanani tlen mohueyimatiyayaj, </div>
<div class='q'>huan quinchijqui ma mocuapoloca campa ax oncac ojtli huan ax quimatque campa yahuiyayaj. </div>
<div class='q'>
<span class="verse" id="PS107_41">41&#160;</span>Pero yajaya quinmanahui nopa teicneltzitzi. </div>
<div class='q'>Quinmiyaquili ininconehua queja elisquíaj pilborregojtzitzi hasta mochijque onpanoc miyac. </div>
<div class='q'>
<span class="verse" id="PS107_42">42&#160;</span>Ma quiitaca nochi tlen quichijtoc TOTECO nochi tlen nemij xitlahuac iixtla, </div>
<div class='q'>huan ma paquica. </div>
<div class='q'>Pero nochi nopa fiero tlacame ma mocamatzacuaca. </div>
<div class='q'>
<span class="verse" id="PS107_43">43&#160;</span>Tlacame tlen tlalnamiquini quimachilise nochi ni tlamantli tlen Toteco quichijtoc, </div>
<div class='q'>huan quiajcocuise ipan ininyolo. </div>
<div class='q'>Inijuanti moyolilhuise quejatza TOTECO quintlasojtlatihualajtoc itlacajhua.  </div>
<div class='psalmlabel' id='PS108_0'> 108</div>
<div class='s'>David quitlajtlani Toteco para itlapalehuil </div>
<div class='q'>
<span class="verse" id="PS108_1">1&#160;</span>¡NoTeco Dios, noyolo mocualtlalijtoc para nimitzhueyimatis! </div>
<div class='q'>Nipaquis huan nihuicas tiohuicatl moixtla ica nochi noyolo. </div>
<div class='q'>
<span class="verse" id="PS108_2">2&#160;</span>¡Quena, na nihuicas huan nitlatzotzonas ipan noguitarra huan noarpa! </div>
<div class='q'>Ica paquilistli na nihuicas ijnaltzi quema aya tlanesi. </div>
<div class='q'>
<span class="verse" id="PS108_3">3&#160;</span>Nimitzpaquilismacas, TOTECO, </div>
<div class='q'>campa hueli iniixtla tlacame tlen nochi altepetini, </div>
<div class='q'>huan nimitzhueyimatis iniixtla tlacame tlen nochi tlaltini. </div>
<div class='q'>
<span class="verse" id="PS108_4">4&#160;</span>Pampa ta tlahuel titemachtli huan onpano miyac moteicnelijcayo, </div>
<div class='q'>hasta quionajsi ihuejcapanca elhuicactli. </div>
<div class='q'>
<span class="verse" id="PS108_5">5&#160;</span>Ma nochi mitzhueyimatica nepa elhuicac, Toteco Dios. </div>
<div class='q'>Huan ipan nochi tlaltepactli ma quisentlachilica tlacame mohueyitilis. </div>
<div class='q'>
<span class="verse" id="PS108_6">6&#160;</span>Xijtlacaquili quejatza mitztzajtzilíaj moconehua tlen tiquinicnelía. </div>
<div class='q'>Xihuala ica miyac chicahualistli huan xinechmanahuiqui. </div>
<div class='b'> &#160; </div>
<div class='q'>
<span class="verse" id="PS108_7">7&#160;</span>Toteco Dios camatqui ipan itiopa huan quiijto: </div>
<div class='q'>“Ica paquilistli nijxelos tlali Siquem huan nopa tlamayamitl tlen itoca Sucot. </div>
<div class='q'>
<span class="verse" id="PS108_8">8&#160;</span>Pampa na noaxca tlali Galaad huan Manasés. </div>
<div class='q'>Nosoldados hualase ipan tlali Efraín. </div>
<div class='q'>Huan notlanahuatijcahua hualase ipan tlali Judá. </div>
<div class='q'>
<span class="verse" id="PS108_9">9&#160;</span>Pero tlen itztoque ipan tlali Moab huan Edom nechtequipanose, </div>
<div class='q'>huan nitzajtzis ica paquilistli quema niquintlantos nopa filisteos.” </div>
<div class='q'>
<span class="verse" id="PS108_10">10&#160;</span>¿Ajqueya nechmacas chicahualistli para niquintlanis nopa altepetini tlen moyahualtzactoque ica tepamitl? </div>
<div class='q'>¿Ajqueya nechyacanas para nicalaquis ipan tlali Edom? </div>
<div class='b'> &#160; </div>
<div class='q'>
<span class="verse" id="PS108_11">11&#160;</span>¿Atlac titechtlahuelcajtoc? ¿Ax elis ta, tiToteco Dios, tlen titechyacanas huan tiyas ica nosoldados para titlatehuitij? </div>
<div class='q'>
<span class="verse" id="PS108_12">12&#160;</span>Xitechpalehui para tiquintlanise tocualancaitacahua pampa san motlapalehuil ipati. </div>
<div class='q'>Ax ipati yonque miyac tlacame techpalehuisquíaj intla ta, axtle. </div>
<div class='q'>
<span class="verse" id="PS108_13">13&#160;</span>Pero ica ta motlapalehuil tijchihuase huejhueyi tlamantli. </div>
<div class='q'>Pampa san mopampa ta ipan hueli timoquejquetzase tocualancaitacahua.  </div>
<div class='psalmlabel' id='PS109_0'> 109</div>
<div class='s'>David momaijto para Toteco ma quintlatzacuilti icualancaitacahua </div>
<div class='q'>
<span class="verse" id="PS109_1">1&#160;</span>NoTeco Dios tlen nimitzhueyitlalía, </div>
<div class='q'>xinechnanquili quema nimomaijtohua ica ta, </div>
<div class='q'>amo san xitlacacto. </div>
<div class='q'>
<span class="verse" id="PS109_2">2&#160;</span>Pampa nopa tlajtlacolchijca tlacame nechijilnamiquij huan nechistlacahuíaj. </div>
<div class='q'>
<span class="verse" id="PS109_3">3&#160;</span>Inijuanti nechcocolíaj huan nechyahualohuaj para nechilhuise tlajtoli tlen ax monequi. </div>
<div class='q'>Nechtehuíaj yonque ax tleno niquinchihuilijtoc. </div>
<div class='q'>
<span class="verse" id="PS109_4">4&#160;</span>Na niquinicnelía huan nimomaijtohua para tiquintiochihuas. </div>
<div class='q'>Pero yonque ya nopa nijchihua, </div>
<div class='q'>noja más quichihuaj campeca para nechtzontlamiltise. </div>
<div class='q'>
<span class="verse" id="PS109_5">5&#160;</span>Na niquinchihuilía tlen cuali, </div>
<div class='q'>pero inijuanti nechtlaxtlahuíaj ica tlen ax cuali. </div>
<div class='q'>Yonque niquinicnelía, inijuanti nechcocolíaj. </div>
<div class='b'> &#160; </div>
<div class='q'>
<span class="verse" id="PS109_6">6&#160;</span>NoTeco, xiquintlali imaco se tlen fiero. </div>
<div class='q'>Se tlen quimati tetlatelhuía ma quinhuica iixtla se juez tlen fiero para ma quintlajtolsencahua. </div>
<div class='q'>
<span class="verse" id="PS109_7">7&#160;</span>Huan quema ya quintlajtolsencajtose, xijchihua para nochi quimatise para quihuicaj tlajtlacoli. </div>
<div class='q'>Huan quema momaijtohuaj, xiquita queja elisquía tlajtlacolchihuaj. </div>
<div class='q'>
<span class="verse" id="PS109_8">8&#160;</span>Nimitztlajtlanía para iyolis nocualancaitaca ma ax huejcahua ipan ni tlaltepactli. </div>
<div class='q'>Huan seyoc tlacatl ma quichihua nopa tequitl tlen yajaya quichihuayaya. </div>
<div class='q'>
<span class="verse" id="PS109_9">9&#160;</span>Iconehua ma mocahuaca icnotzitzi huan isihua ma mocahua cahuali. </div>
<div class='q'>
<span class="verse" id="PS109_10">10&#160;</span>Iconehua ma monejnencaquixtica huan ma motlaejehuijtinemica. </div>
<div class='q'>Ma quitemoca tlacualistli huejca tlen ininchaj tlen ya tlamisosolijtoc. </div>
<div class='q'>
<span class="verse" id="PS109_11">11&#160;</span>Ma quitlamitlacuijcuilica tlen quitlatlanejtiyayaj, </div>
<div class='q'>huan tlen sejcoyoc ehuani ma quiquixtilica nochi tlen quitlantoc ica itequi. </div>
<div class='q'>
<span class="verse" id="PS109_12">12&#160;</span>Axaca ma quipalehui ica niyon se tlamantli huan axaca ma quintlasojtla iconehua tlen icnotzitzi. </div>
<div class='q'>
<span class="verse" id="PS109_13">13&#160;</span>Ma miquica nochi iconehua. </div>
<div class='q'>Ma tlamiixpolihuica huan ayoc aca ma quinilnamiqui inintoca. </div>
<div class='q'>
<span class="verse" id="PS109_14">14&#160;</span>TOTECO, amo xiquilcahua nochi inintlajtlacolhua itatahua huan inanahua. </div>
<div class='q'>Huan amo xiquintlapojpolhui. </div>
<div class='q'>
<span class="verse" id="PS109_15">15&#160;</span>Ma mocahua inintlajtlacolhua moixtla, TOTECO, </div>
<div class='q'>pero ayoc aca ma quinilnamiqui nopa tlacame ipan ni tlaltepactli. </div>
<div class='q'>
<span class="verse" id="PS109_16">16&#160;</span>Pampa inijuanti ax quinejque quipalehuise ininhuampo. </div>
<div class='q'>Nojquiya quintojtocaque tlen teicneltzitzi huan quinmictijque tlen mocuesohuayayaj. </div>
<div class='q'>
<span class="verse" id="PS109_17">17&#160;</span>Quinpactiyaya quintelchihuase ininhuampo. </div>
<div class='q'>Huajca ama ta nojquiya xiquintelchihua. </div>
<div class='q'>Ax quema quintiochijque sequinoc, </div>
<div class='q'>huajca ama nojquiya amo xiquintiochihua. </div>
<div class='q'>
<span class="verse" id="PS109_18">18&#160;</span>Nopa tlatelchihualistli tlahuel quinpactía pampa eltoc ipan nochi tlen quichihuaj. </div>
<div class='q'>Tlatelchihuaj mojmostla queja mojmostla moquentíaj ininyoyo, </div>
<div class='q'>o quiij atl o quicuaj se tlacualistli tlen ajhuiyac. </div>
<div class='q'>
<span class="verse" id="PS109_19">19&#160;</span>Huajca ama ipani ma huetzi nopa tlatelchihualistli, </div>
<div class='q'>queja elisquía se yoyomitl tlen quinpantzacuas o queja inintzinquechilpica. </div>
<div class='b'> &#160; </div>
<div class='q'>
<span class="verse" id="PS109_20">20&#160;</span>Queja nopa, TOTECO, xiquintlaxtlahui nopa nocualancaitacahua tlen nechistlacahuíaj, </div>
<div class='q'>huan tlen quinequij nechmictise. </div>
<div class='q'>
<span class="verse" id="PS109_21">21&#160;</span>Pero TOTECO, ta tlen tinoTeco, </div>
<div class='q'>xinechchihuili queja nielisquía nimocone tlen nijhuica motzonquisca. </div>
<div class='q'>Yeca xinechchololti imaco nocualancaitaca pampa ta titemachtli huan tinelcuali. </div>
<div class='q'>
<span class="verse" id="PS109_22">22&#160;</span>Na nitlaijiyohuía huan tlahuel monequi motlapalehuil, </div>
<div class='q'>Tlahuel nechcocohua noyolo. </div>
<div class='q'>
<span class="verse" id="PS109_23">23&#160;</span>Niyajtinemi para nimiquis huan nitlaijiyohuía queja se chapoli tlen quimajcahua se tlacatl. </div>
<div class='q'>
<span class="verse" id="PS109_24">24&#160;</span>Notlancua ayoc quipiya chicahualistli pampa tlahuel nimosajtoc. </div>
<div class='q'>Huan notlacayo ayoc nacayo. </div>
<div class='q'>
<span class="verse" id="PS109_25">25&#160;</span>Nochi tlacame ipan tlaltepactli nechhuetzquilíaj. </div>
<div class='q'>Yeca nochi tlen nechitaj quiojoliníaj inintzonteco huan nechpinajtíaj. </div>
<div class='q'>
<span class="verse" id="PS109_26">26&#160;</span>¡TOTECO Dios, xinechpalehui! </div>
<div class='q'>¡Xinechmaquixti pampa ta tlahuel titetlasojtla! </div>
<div class='q'>
<span class="verse" id="PS109_27">27&#160;</span>Xinechmaquixti tlamiyacapa, </div>
<div class='q'>para nochi ma quimatica tlen ta tijchijtoc, TOTECO. </div>
<div class='q'>
<span class="verse" id="PS109_28">28&#160;</span>Huan teipa intla nechtelchihuaj, ax quenijqui, </div>
<div class='q'>pampa ta tinechtiochihuas. </div>
<div class='q'>Intla motlalanase ica na, </div>
<div class='q'>mopinahuase, </div>
<div class='q'>huan na nijsenhuiquilis nimopaquilismacas, </div>
<div class='q'>pampa na nimotlatequipanojca. </div>
<div class='q'>
<span class="verse" id="PS109_29">29&#160;</span>Ma mopinahualtica tlamiyacapa inijuanti tlen nechistlacahuíaj. </div>
<div class='q'>Quena, xiquinpinahualti. </div>
<div class='b'> &#160; </div>
<div class='q'>
<span class="verse" id="PS109_30">30&#160;</span>Pero na ajachica nijtlascamatis TOTECO, </div>
<div class='q'>huan nijpaquilismacas iniixtla nochi tlacame. </div>
<div class='q'>
<span class="verse" id="PS109_31">31&#160;</span>Pampa yajaya itztoc ininhuaya tlen teicneltzitzi para quinmanahuis ininmaco inincualancaitacahua.  </div>
<div class='psalmlabel' id='PS110_0'> 110</div>
<div class='s'>Toteco quimaca tequihuejcayotl nopa tlanahuatijquetl </div>
<div class='q'>
<span class="verse" id="PS110_1">1&#160;</span>TOTECO quiilhui nohueyiTeco: </div>
<div class='q'>“Ximosehui nica ica nonejmatl hasta nimitzmactilis mocualancaitacahua para xiquinnahuati.” </div>
<div class='q'>
<span class="verse" id="PS110_2">2&#160;</span>TOTECO quichihuas para titlanahuatis tlen altepetl Jerusalén, </div>
<div class='q'>huan tiquinnahuatis mocualancaitacahua tlen campa hueli itztoque. </div>
<div class='q'>
<span class="verse" id="PS110_3">3&#160;</span>Huan ipan nopa tonali quema titlatehuis huan monextis mochicahualis, </div>
<div class='q'>motlacajhua hualase campa ta huan motencahuase para tlatehuise para ta ica miyac paquilistli. </div>
<div class='q'>Moyoyontijtose ica ininyoyo tlen tlatzejtzeloltic para mitztequipanose, </div>
<div class='q'>huan ta tijpiyas yancuic chicahualistli mojmostla, </div>
<div class='q'>queja huetzi nopa yancuic ajhuechtli ica ijnaloc. </div>
<div class='q'>
<span class="verse" id="PS110_4">4&#160;</span>TOTECO tlatestigojquetzqui huan ax moyolpatlas ica tlen quiijtojtoc quichihuas. </div>
<div class='q'>Quena, yajaya quiijtojtoc para ta tielis titotajtzi para nochipa queja Melquisedec. </div>
<div class='q'>
<span class="verse" id="PS110_5">5&#160;</span>Toteco itztoc campa monejmatl para mitzmocuitlahuis. </div>
<div class='q'>Ipan nopa tonali quema yajaya tlahuel cualanis, </div>
<div class='q'>quintzontlamiltis miyac tlanahuatiani. </div>
<div class='q'>
<span class="verse" id="PS110_6">6&#160;</span>Quintlatzacuiltilis miyac tlacame ipan nochi tlaltini, </div>
<div class='q'>huan quintemitis nopa tlaltini ica mijcatzitzi. </div>
<div class='q'>Miyac tlacame quincuaxamanis ipan miyac tlaltini. </div>
<div class='q'>
<span class="verse" id="PS110_7">7&#160;</span>Pero ipan ojtli yajaya atlis ipan miyac atlajtini, </div>
<div class='q'>huan nopa atl quifuerzajmacas huan quiseseltis.  </div>
<div class='psalmlabel' id='PS111_0'> 111</div>
<div class='s'>Toteco quinmocuitlahuía itlacajhua </div>
<div class='q'>
<span class="verse" id="PS111_1">1&#160;</span>¡Paquilistli! </div>
<div class='q'>Ica nochi noyolo nijnequi nijtlascamatis TOTECO, </div>
<div class='q'>campa mosentilíaj tlacame tlen itztoque xitlahuaque. </div>
<div class='q'>
<span class="verse" id="PS111_2">2&#160;</span>Huejhueyi tlamantli quichijtoc TOTECO. </div>
<div class='q'>Nochi tlen quiicnelíaj ma moyolilhuica tlen nochi ni tlamantli tlen quichijtoc. </div>
<div class='q'>
<span class="verse" id="PS111_3">3&#160;</span>Pampa tlahuel yejyectzi nochi nopa huejhueyi chicahualnescayotl tlen quichihua. </div>
<div class='q'>Huan technextilía ihueyitilis huan para yajaya nochipa quichihua tlen xitlahuac. </div>
<div class='q'>
<span class="verse" id="PS111_4">4&#160;</span>TOTECO quichijtoc huejhueyi tlamantli tlen axaca huelis quiilcahuas. </div>
<div class='q'>Quichijtoc tlamantli tlen technextilía para techicnelía huan para yajaya quipiya hueyi iyolo ica tojuanti. </div>
<div class='q'>
<span class="verse" id="PS111_5">5&#160;</span>Yajaya quinmaca tlacualistli nochi tlen motemachíaj ipan ya. </div>
<div class='q'>Huan ax quema quiilcahuas tlen techtlajtolcahuilijtoc techchihuilis. </div>
<div class='q'>
<span class="verse" id="PS111_6">6&#160;</span>Toteco quinextijtoc ihueyi chicahualis ica itlacajhua pampa yajaya quinmacac nopa tlali Israel, </div>
<div class='q'>yonque achtohuiya eliyaya iniaxca sequinoc tlamantli tlacame. </div>
<div class='q'>
<span class="verse" id="PS111_7">7&#160;</span>Nochi tlen Toteco quichihua eltoc senquistoc xitlahuac huan cuali. </div>
<div class='q'>Huan nochi itlanahuatilhua nelía temachtli. </div>
<div class='q'>
<span class="verse" id="PS111_8">8&#160;</span>Para nochipa technextilía tlen melahuac huan tlen xitlahuac, </div>
<div class='q'>huan monequi tijchihuase tlen melahuac huan tiquinneltocase. </div>
<div class='q'>
<span class="verse" id="PS111_9">9&#160;</span>TOTECO ya tlaxtlajtoc nochi para quinmanahuis itlacajhua. </div>
<div class='q'>Huan quinilhuijtoc itlacajhua para quichihuas nochi tlen quintencajqui ipan nopa tlajtol sencahuali. </div>
<div class='q'>¡Toteco nelía tlatzejtzeloltic huan temajmati! </div>
<div class='q'>
<span class="verse" id="PS111_10">10&#160;</span>Para tipehuase tijpiyase tlalnamiquistli, </div>
<div class='q'>achtohui monequi tiquimacasise huan tijtlepanitase Toteco Dios. </div>
<div class='q'>Mochihuaj nelía tlalnamiquini nopa tlacame tlen quintlepanitaj itlanahuatilhua. </div>
<div class='q'>Ma tijpaquilismacaca para nochipa.  </div>
<div class='psalmlabel' id='PS112_0'> 112</div>
<div class='s'>Toteco quinhueyitlalía tlen quihueyitlepanitaj </div>
<div class='q'>
<span class="verse" id="PS112_1">1&#160;</span>¡Miyac paquilistli quipiya nopa tlacatl tlen quiimacasi TOTECO! </div>
<div class='q'>Quena, nochi tlen quinpactía quichijtinemise tlen quiijtohuaj itlanahuatilhua Toteco tlahuel paquij. </div>
<div class='q'>
<span class="verse" id="PS112_2">2&#160;</span>Iniixhuihua ni tlacame quipantise tlatlepanitacayotl campa hueli, </div>
<div class='q'>Pampa Toteco quintiochihua hasta iixhuihua se tlen monejnemiltía xitlahuac iixtla. </div>
<div class='q'>
<span class="verse" id="PS112_3">3&#160;</span>Ipan ichaj se tlacatl tlen quintlepanita itlanahuatilhua Toteco, </div>
<div class='q'>mopantis ica miyac tlamantli tlen cuali huan patiyo. </div>
<div class='q'>pampa nopa tlen yajaya quichihua tlen xitlahuac huan cuali, </div>
<div class='q'>ax quema quiilcahuase. </div>
<div class='q'>
<span class="verse" id="PS112_4">4&#160;</span>Ni tlacatl itztoc queja se tlahuili tlen tlahuía ipan tzintlayohuilotl. </div>
<div class='q'>Yajaya tetlasojtla huan teicnelía huan techihuilía tlen xitlahuac. </div>
<div class='q'>
<span class="verse" id="PS112_5">5&#160;</span>Se tlacatl tlen cuali iyolo tetlasojtla huan tetlanejtía tlen quipiya. </div>
<div class='q'>Nochi tlen quichihua quisa cuali, </div>
<div class='q'>huan quiyacana xitlahuac nochi tlamantli tlen eltoc imaco. </div>
<div class='q'>
<span class="verse" id="PS112_6">6&#160;</span>Se tlacatl tlen quej ni quichihua, </div>
<div class='q'>ax huetzis quema hualas tlaohuijcayotl. </div>
<div class='q'>Tlacame tlen cuajcualme quiilnamiquise para nochipa. </div>
<div class='q'>
<span class="verse" id="PS112_7">7&#160;</span>Yajaya ma ax majmahui yonque quiyolmelahuaj tlen se tlajtoli tlen temajmatía, </div>
<div class='q'>pampa yajaya senquistoc motemachijtoc ipan TOTECO para quimocuitlahuis. </div>
<div class='q'>
<span class="verse" id="PS112_8">8&#160;</span>Yajaya quipiya temachili ipan iyolo huan ax majmahuis. </div>
<div class='q'>San mosemacas huan motehuis chicahuac ica icualancaitacahua. </div>
<div class='q'>
<span class="verse" id="PS112_9">9&#160;</span>Yajaya quinpalehuía miyac tlen teicneltzitzi huan ax tleno quipiyaj. </div>
<div class='q'>Ipampa nochi nopa tlamantli cuali tlen quichihua, </div>
<div class='q'>ax quema quiilcahuase tlacame. </div>
<div class='q'>Nochi quicualitase huan quitlepanitase. </div>
<div class='q'>
<span class="verse" id="PS112_10">10&#160;</span>Quema nopa fiero tlacame quiitase ni cuali tlacatl huan quejatza tlacame quitlepanitaj, </div>
<div class='q'>cualanise chicahuac hasta tlanhuehuechocase pampa quichicoitase. </div>
<div class='q'>Pero teipa san quisase ipan pinahualistli pampa momacase cuenta para ayoc tleno hueli quichihuase.  </div>
<div class='psalmlabel' id='PS113_0'> 113</div>
<div class='s'>Toteco quitlalana se tlen teicneltzi </div>
<div class='q'>
<span class="verse" id="PS113_1">1&#160;</span>¡Xijpaquilismacaca TOTECO! </div>
<div class='q'>¡Quena, nochi imojuanti tlen initlatequipanojcahua TOTECO, xijhueyimatica! </div>
<div class='q'>
<span class="verse" id="PS113_2">2&#160;</span>Ma tijhueyimatica TOTECO ama huan para nochipa. </div>
<div class='q'>
<span class="verse" id="PS113_3">3&#160;</span>Quena, nochi tlacame tlen campa quisa tonati hasta campa oncalaqui ma quihueyimatica TOTECO. </div>
<div class='q'>
<span class="verse" id="PS113_4">4&#160;</span>TOTECO quipiya tlanahuatili ica nochi tlen itztoque ipan nochi tlaltini. </div>
<div class='q'>Huan ihueyitilis conpano elhuicactli. </div>
<div class='q'>
<span class="verse" id="PS113_5">5&#160;</span>¿Ajqueya seyoc más hueyi queja TOTECO toDios tlen mosehuía nepa huejcapa para tlanahuatis? </div>
<div class='q'>
<span class="verse" id="PS113_6">6&#160;</span>Tlatzintla tlen ya eltoc elhuicactli huan tlaltepactli. </div>
<div class='q'>Huan yajaya mohuijtzoma para tlachiyas ipan ni tlaltepactli. </div>
<div class='q'>
<span class="verse" id="PS113_7">7&#160;</span>Huan quitlalana nopa teicneltzi tlen eltoc queja masitoc ipan soquitl tlen huejcatla. </div>
<div class='q'>Huan tlen huetztoc campa quitepehuaj tlasoli quitlalana huan quisehuía campa cuali. </div>
<div class='q'>
<span class="verse" id="PS113_8">8&#160;</span>Quena, quitlalana huan quisehuía ininhuaya huejhueyi tlacame </div>
<div class='q'>tlen quinyacanaj ialtepe ehuani. </div>
<div class='q'>
<span class="verse" id="PS113_9">9&#160;</span>Yajaya quichihua para nopa sihuatl tlen ax quema conepixqui </div>
<div class='q'>ma quinpiya iconehua huan ichaj. </div>
<div class='q'>Quena, quichihua ma eli se tenantzi tlen senpactoc. </div>
<div class='q'>¡Paquilistli!  </div>
<div class='psalmlabel' id='PS114_0'> 114</div>
<div class='s'>Tlen Toteco quinchihuili nopa israelitame ipan tlali Egipto </div>
<div class='q'>
<span class="verse" id="PS114_1">1&#160;</span>Huejcajquiya quema nopa israelitame quisque ipan tlali Egipto, </div>
<div class='q'>campa nopa tlacame camatij seyoc tlajtoli, </div>
<div class='q'>
<span class="verse" id="PS114_2">2&#160;</span>hualajque huan quichijque itiopa Toteco ipan tlali Judá para nopano ma mocahua ininhuaya, </div>
<div class='q'>huan nochi tlali Israel eltoya itlal campa nojquiya yajaya tlanahuati. </div>
<div class='q'>
<span class="verse" id="PS114_3">3&#160;</span>Quema nopa Hueyi Atl Chichiltic quinitac hualahuij nopa israelitame, </div>
<div class='q'>nimantzi moisihuilti huan motlapo para ma panoca campa tlahuactoc. </div>
<div class='q'>Nojquiya nopa atemitl Jordán motlapo para ma panoca. </div>
<div class='q'>
<span class="verse" id="PS114_4">4&#160;</span>Nochi paquiyayaj hasta elqui queja nopa tepetini tzicuinque ica paquilistli queja chivojme, </div>
<div class='q'>huan nopa tlaixtemolis tzicuinque queja pilborregojtzitzi. </div>
<div class='q'>
<span class="verse" id="PS114_5">5&#160;</span>¿Tlachque panoc ica nopa Hueyi Atl Chichiltic? </div>
<div class='q'>¿Para tlen motlajcoxelo? </div>
<div class='q'>Huan nopa atemitl Jordán, ¿para tlen moquetzqui? </div>
<div class='q'>
<span class="verse" id="PS114_6">6&#160;</span>Huan nopa tepetini, ¿para tlen tzicuinque queja chivojme? </div>
<div class='q'>Huan nochi tlaixtemolistli, </div>
<div class='q'>¿para tlen tzicuinque queja pilborregojtzitzi? </div>
<div class='q'>Elqui pampa nochi tlahuel quitlepanitaj Toteco. </div>
<div class='q'>
<span class="verse" id="PS114_7">7&#160;</span>Nochi tlaltepactli huihuipica iixtla TOTECO, </div>
<div class='q'>yajaya tlen iTeco Jacob, </div>
<div class='q'>
<span class="verse" id="PS114_8">8&#160;</span>pampa yajaya quichijqui para ipan nopa tetl ma meya atl. </div>
<div class='q'>Quena, yajaya quiquixti atl ipan nopa tetl huan mochijqui queja se atemitl.  </div>
<div class='psalmlabel' id='PS115_0'> 115</div>
<div class='s'>Toteco huan teteyome </div>
<div class='q'>
<span class="verse" id="PS115_1">1&#160;</span>¡TOTECO, amo xitechhueyitlali tojuanti! </div>
<div class='q'>¡Ximohueyitlali ta! </div>
<div class='q'>Xijchihua para nochi ma mitzpaquilismacaca pampa ta tlahuel titetlasojtla huan tijchihua tlen nelía melahuac. </div>
<div class='q'>
<span class="verse" id="PS115_2">2&#160;</span>Amo xiquincahuili para nopa tlacame ipan sequinoc tlaltini ma quiijtoca: </div>
<div class='q'>“¿Canque itztoc ininDios?” </div>
<div class='q'>
<span class="verse" id="PS115_3">3&#160;</span>Ta toTeco Dios, tiitztoc nepa elhuicac, </div>
<div class='q'>huan nochi tlen tijnequi tijchihuas, ta tijchihua. </div>
<div class='q'>
<span class="verse" id="PS115_4">4&#160;</span>Pero nopa tlacame quinitaj queja inintecohua nopa teteyome tlen quinchijchijtoque ica oro huan plata. </div>
<div class='q'>
<span class="verse" id="PS115_5">5&#160;</span>Quipiyaj inincamac, pero ax camatij. </div>
<div class='q'>Quipiyaj iniixtiyolhua, pero ax tlachiyaj. </div>
<div class='q'>
<span class="verse" id="PS115_6">6&#160;</span>Quipiyaj ininnacas, pero ax tlacaquij. </div>
<div class='q'>Quipiyaj ininyacatzol, pero ax tlaijiyotilanaj. </div>
<div class='q'>
<span class="verse" id="PS115_7">7&#160;</span>Quipiyaj ininma, pero ax hueli quiitzquíaj niyon se tlamantli. </div>
<div class='q'>Quipiyaj ininmetz, pero ax nejnemij. </div>
<div class='q'>Ax huelij camatij. </div>
<div class='q'>
<span class="verse" id="PS115_8">8&#160;</span>Huan nochi tlacame tlen quinchijchijtoque nopa tiotzitzi nelía huihuitique queja nopa teteyome, </div>
<div class='q'>huan nojquiya san se huihuitique tlen quinhueyichihuaj. </div>
<div class='b'> &#160; </div>
<div class='q'>
<span class="verse" id="PS115_9">9&#160;</span>¡Inisraelitame, ximotemachica ipan TOTECO, </div>
<div class='q'>pampa san yajaya inmechpalehuía huan inmechmanahuía </div>
<div class='q'>tlen nochi tlamantli tlen ax cuali! </div>
<div class='q'>
<span class="verse" id="PS115_10">10&#160;</span>Intotajtzitzi tlen iniixhuihua Aarón huan iniaxcahua TOTECO, </div>
<div class='q'>ximotemachica ipan ya, </div>
<div class='q'>pampa san yajaya inmechpalehuía huan inmechmanahuía tlen nochi tlamantli tlen ax cuali. </div>
<div class='q'>
<span class="verse" id="PS115_11">11&#160;</span>Nochi imojuanti tlen inquiimacasij huan inquitlepanitaj TOTECO ximotemachica ipan ya, </div>
<div class='q'>pampa san yajaya inmechpalehuía huan inmechmanahuía tlen nochi tlamantli tlen ax cuali. </div>
<div class='q'>
<span class="verse" id="PS115_12">12&#160;</span>TOTECO ajachica techilnamiqui huan yeca temachtli techtiochihuas. </div>
<div class='q'>Techtiochihuas tiiisraelita tlacajhua. </div>
<div class='q'>Quintiochihuas nopa totajtzitzi tlen iixhuihua Aarón. </div>
<div class='q'>
<span class="verse" id="PS115_13">13&#160;</span>Quena, Toteco quintiochihuas nochi tlen quiimacasij huan quitlepanitaj. </div>
<div class='q'>Quintiochihuas tlen huejhueyi huan tlen pilsiltzitzi. </div>
<div class='q'>
<span class="verse" id="PS115_14">14&#160;</span>Tlahuel miyac TOTECO ma inmechtiochihuas imojuanti huan imoconehua. </div>
<div class='q'>
<span class="verse" id="PS115_15">15&#160;</span>Quena, TOTECO tlen quichijqui elhuicactli huan tlaltepactli, </div>
<div class='q'>yajaya tlen inmechtiochihuas. </div>
<div class='q'>
<span class="verse" id="PS115_16">16&#160;</span>Nochi elhuicactli iaxca TOTECO, </div>
<div class='q'>pero ni tlaltepactli quinmacatoc tlacame. </div>
<div class='q'>
<span class="verse" id="PS115_17">17&#160;</span>Tlen mictoque ax huicaj huan quihueyimatij TOTECO. </div>
<div class='q'>Inijuanti ayoc hueli moliníaj. </div>
<div class='q'>
<span class="verse" id="PS115_18">18&#160;</span>Pero tojuanti, quena, tojuanti tijhueyimatise TOTECO ama huan para nochipa. </div>
<div class='q'>¡Xijhueyimatica TOTECO! </div>
<div class='q'>¡Paquilistli!  </div>
<div class='psalmlabel' id='PS116_0'> 116</div>
<div class='s'>Tlascamatili pampa Toteco quimanahui tlen miquistli </div>
<div class='q'>
<span class="verse" id="PS116_1">1&#160;</span>Nelía niquicnelía TOTECO pampa yajaya nechtlacaquilía quema nimomaijtohua huan nechnanquilía. </div>
<div class='q'>
<span class="verse" id="PS116_2">2&#160;</span>Huan pampa mohuijtzoma huan nechnanquilía, </div>
<div class='q'>nimomaijtos ica ya nochi tonali quema niyoltos. </div>
<div class='q'>
<span class="verse" id="PS116_3">3&#160;</span>Nechyahualojtoya miquistli. </div>
<div class='q'>Nijmachiliyaya queja niitztosquía ipan tlacoyoctli, </div>
<div class='q'>pampa nechajsic miyac cuesoli queja nimiquiyaya. </div>
<div class='q'>
<span class="verse" id="PS116_4">4&#160;</span>Huajca nijtzajtzili TOTECO huan niquilhui: </div>
<div class='q'>“TOTECO, xinechmanahui.” </div>
<div class='q'>
<span class="verse" id="PS116_5">5&#160;</span>¡TOTECO nelía cuali iyolo! </div>
<div class='q'>¡Yajaya senquistoc xitlahuac! </div>
<div class='q'>¡Toteco tlahuel tetlasojtla! </div>
<div class='q'>
<span class="verse" id="PS116_6">6&#160;</span>TOTECO quinmocuitlahuía tlen moicnonequij huan itztoque queja coneme. </div>
<div class='q'>Na ya nimictinemiyaya huan yajaya nechmanahui. </div>
<div class='q'>
<span class="verse" id="PS116_7">7&#160;</span>Ama huelis nimosiyajcahuas pampa TOTECO nechchihuilijtoc tlen cuali. </div>
<div class='q'>
<span class="verse" id="PS116_8">8&#160;</span>Nechmanahuijtoc imaco miquistli, </div>
<div class='q'>quihuatztoc noixayo huan nechpalehuijtoc para ma ax nihuetzi ipan tlajtlacoli. </div>
<div class='q'>
<span class="verse" id="PS116_9">9&#160;</span>Ipan ni tlaltepactli campa itztoque tlacame, </div>
<div class='q'>nimonejnemiltis xitlahuac iixtla TOTECO. </div>
<div class='q'>
<span class="verse" id="PS116_10">10&#160;</span>Na nijneltocayaya Toteco huajca niquijto: </div>
<div class='q'>“Nitlaijiyohuía miyac, Toteco.” </div>
<div class='q'>
<span class="verse" id="PS116_11">11&#160;</span>Huan quema ayoc nijmatiyaya tlachque nijchihuas, niquijto: </div>
<div class='q'>“Nochi tlacame san istlacatij.” </div>
<div class='q'>
<span class="verse" id="PS116_12">12&#160;</span>Huan ama ya niitztoc cuali. </div>
<div class='q'>¿Quejatza huelis nijtlaxtlahuis TOTECO ipampa nochi tlen nechchihuilijtoc? </div>
<div class='q'>
<span class="verse" id="PS116_13">13&#160;</span>Nijhualiquilis xocomecatl iayo queja se tlacajcahualistli, </div>
<div class='q'>huan nijhueyimatis TOTECO pampa nechmaquixtijtoc. </div>
<div class='q'>
<span class="verse" id="PS116_14">14&#160;</span>Tlamiyacapa nijhualiquilis TOTECO nopa tlacajcahualistli tlen nijtlajtolcahuili nijmacas. </div>
<div class='q'>
<span class="verse" id="PS116_15">15&#160;</span>TOTECO quiita para tlahuel ipati ininyolis itlacajhua tlen quinicnelía, </div>
<div class='q'>huan ax quincahuilía miquise san quej hueli. </div>
<div class='b'> &#160; </div>
<div class='q'>
<span class="verse" id="PS116_16">16&#160;</span>TOTECO, na nimotlatequipanojca, </div>
<div class='q'>quena, niicone se nonana tlen nojquiya mitztequipano. </div>
<div class='q'>Huan tinechmanahuijtoc tlen campa niilpitoya. </div>
<div class='q'>
<span class="verse" id="PS116_17">17&#160;</span>Nimitzpaquilismacas huan nimitztlascamatis huan ta tiquitas queja elisquía se tlacajcahualistli. </div>
<div class='b'> &#160; </div>
<div class='q'>
<span class="verse" id="PS116_18">18&#160;</span>Tlamiyacapa nijhualiquilis TOTECO nopa tlacajcahualistli tlen nijtlajtolcahuili nijmacas. </div>
<div class='q'>
<span class="verse" id="PS116_19">19&#160;</span>Quena, nijmacas TOTECO nopano ipan icalixpa ichaj tlen eltoc ipan altepetl Jerusalén. </div>
<div class='q'>¡Paquilistli!  </div>
<div class='psalmlabel' id='PS117_0'> 117</div>
<div class='s'>Ma tijhueyichihuaca Toteco </div>
<div class='q'>
<span class="verse" id="PS117_1">1&#160;</span>Xijpaquilismacaca TOTECO nochi intlacame ipan nochi tlaltini, </div>
<div class='q'>xijhueyimatica nochi imojuanti ipan nochi altepetini. </div>
<div class='q'>
<span class="verse" id="PS117_2">2&#160;</span>Pampa yajaya techicnelía ica se hueyi teicnelijcayotl tlen ax quema tlamis. </div>
<div class='q'>Yajaya temachtli huan elis temachtli para nochipa. </div>
<div class='q'>¡Paquilistli!  </div>
<div class='psalmlabel' id='PS118_0'> 118</div>
<div class='s'>Ma tijtlascamatica Toteco </div>
<div class='q'>
<span class="verse" id="PS118_1">1&#160;</span>¡Xijpaquilismacaca TOTECO pampa yajaya nelía cuali! </div>
<div class='q'>Iteicnelijcayo ax quema tlamis. </div>
<div class='q'>
<span class="verse" id="PS118_2">2&#160;</span>Nochi inisraelitame xijhueyimatica Toteco huan xiquijtoca: </div>
<div class='q'>“Iteicnelijcayo Toteco ax quema tlamis.” </div>
<div class='q'>
<span class="verse" id="PS118_3">3&#160;</span>Nochi intotajtzitzi tlen iniixhuihua Aarón nojquiya xiquijtoca: </div>
<div class='q'>“TOTECO iteicnelijcayo ax quema tlamis.” </div>
<div class='q'>
<span class="verse" id="PS118_4">4&#160;</span>Nochi imojuanti tlen inquitlepanitaj TOTECO xiquijtoca: </div>
<div class='q'>“TOTECO iteicnelijcayo ax quema tlamis.” </div>
<div class='q'>
<span class="verse" id="PS118_5">5&#160;</span>Quema nimocuesohuayaya, </div>
<div class='q'>nijtzajtzili TOTECO, </div>
<div class='q'>huan yajaya nechnanquili huan nechmanahui. </div>
<div class='q'>
<span class="verse" id="PS118_6">6&#160;</span>TOTECO itztoc nohuaya para nechpalehuis, </div>
<div class='q'>yeca ayoc nimajmahui, </div>
<div class='q'>niyon ax niquimacasi tlen huelis nechchihuilise tlacame. </div>
<div class='q'>
<span class="verse" id="PS118_7">7&#160;</span>TOTECO itztoc nonechca. </div>
<div class='q'>Yajaya nechpalehuis. </div>
<div class='q'>¡Huan temachtli niquitas tlen nijnequi ma ininpanti nocualancaitacahua! </div>
<div class='q'>
<span class="verse" id="PS118_8">8&#160;</span>Más cuali nimotemachis ipan TOTECO huan ax ipan se tlacatl. </div>
<div class='q'>
<span class="verse" id="PS118_9">9&#160;</span>Más cuali nimomanahuis ipan TOTECO huan ax ipan se hueyi tlanahuatijquetl. </div>
<div class='q'>
<span class="verse" id="PS118_10">10&#160;</span>Yonque nochi tlacame tlen nochi tlaltini ma nechyahualoca para nechtehuise, </div>
<div class='q'>na niquintzontlamiltis ica ichicahualis TOTECO. </div>
<div class='q'>
<span class="verse" id="PS118_11">11&#160;</span>Quena, yonque nechyahualose huan nechtehuise, </div>
<div class='q'>pero na niquintlanis pampa nijhuica itequihuejcayo TOTECO. </div>
<div class='q'>
<span class="verse" id="PS118_12">12&#160;</span>Nocualancaitacahua hualajque nopani queja sayolime, </div>
<div class='q'>huan cualanque chicahuac queja tlitl tlen quitlatía nochi huitztli. </div>
<div class='q'>Pero na niquintzontlamilti ica itequihuejcayo TOTECO. </div>
<div class='q'>
<span class="verse" id="PS118_13">13&#160;</span>Nocualancaitacahua quichijque campeca para nechmictise, </div>
<div class='q'>pero TOTECO yajaya nechpalehui. </div>
<div class='q'>
<span class="verse" id="PS118_14">14&#160;</span>TOTECO nechpixtoc imaco, </div>
<div class='q'>huan yeca nihuica para ya pampa nechchijtoc ma nitlatlani. </div>
<div class='q'>
<span class="verse" id="PS118_15">15&#160;</span>Ipan ininchajchaj tlen monejnemiltíaj xitlahuac iixtla TOTECO tlahuelchihuaj huan huicaj ica paquilistli, </div>
<div class='q'>pampa TOTECO quinmaquixtía huan quichihua huejhueyi tlamantli. </div>
<div class='q'>
<span class="verse" id="PS118_16">16&#160;</span>Ichicahualis TOTECO nelía hueyi huan quichihua huejhueyi tlamantli. </div>
<div class='q'>
<span class="verse" id="PS118_17">17&#160;</span>Ax nimiquis. </div>
<div class='q'>Pero niitztos para nitepohuilis nochi tlen TOTECO quichijtoc. </div>
<div class='q'>
<span class="verse" id="PS118_18">18&#160;</span>Toteco nechtlatzacuilti chicahuac, </div>
<div class='q'>pero ax nechtemactili para ma nimiqui. </div>
<div class='q'>
<span class="verse" id="PS118_19">19&#160;</span>Xijtlapoca ipuertajyo itiopa TOTECO, </div>
<div class='q'>pampa nijnequi nicalaquis para nijtlascamatis TOTECO. </div>
<div class='q'>
<span class="verse" id="PS118_20">20&#160;</span>Ipan ni puerta calaquij para yahuij hasta iixtla TOTECO, </div>
<div class='q'>huan nopano calaquise nochi tlen tlatzejtzeloltique iixtla. </div>
<div class='q'>
<span class="verse" id="PS118_21">21&#160;</span>Nijhueyimatis noTeco Dios, huan nijtlascamatilis miyac, </div>
<div class='q'>pampa nechtlacaquili huan nechmaquixti tlen nocualancaitacahua. </div>
<div class='q'>
<span class="verse" id="PS118_22">22&#160;</span>Calchihuani quihuejcamajcajque se hueyi tetl tlen ax quinejque quitequihuise, </div>
<div class='q'>pero ama nopa hueyi tetl eltoc tlen más monequi para yas calnacastla huan ipan quiquetzase nopa cali. </div>
<div class='q'>
<span class="verse" id="PS118_23">23&#160;</span>Nochi ya ni quichijtoc TOTECO huan yejyectzi nesi. </div>
<div class='q'>
<span class="verse" id="PS118_24">24&#160;</span>Ni nopa tonali tlen TOTECO quichijqui. </div>
<div class='q'>Ma tipactoca ipan ni tonali. </div>
<div class='q'>
<span class="verse" id="PS118_25">25&#160;</span>Nijtlajtlanía TOTECO ama ma techmaquixti tojuanti tlen tocualancaitacahua. </div>
<div class='q'>“Xitechpalehui ama para titlatlanise.” </div>
<div class='b'> &#160; </div>
<div class='q'>
<span class="verse" id="PS118_26">26&#160;</span>¡Ma TOTECO mitztiochihua ta tlen tihuala ica itequihuejcayo [118:26 O ica itoca.]! </div>
<div class='q'>Timitztiochihuaj hasta campa ichaj TOTECO. </div>
<div class='b'> &#160; </div>
<div class='q'>
<span class="verse" id="PS118_27">27&#160;</span>TOTECO yajaya Dios, huan yajaya techtlahuilía. </div>
<div class='q'>Nijhualiquilis notlacajcahualis huan nijtlalis ipan itlaixpa para nijmacas. </div>
<div class='q'>
<span class="verse" id="PS118_28">28&#160;</span>Pampa yajaya noTeco Dios, yeca nijtlascamati huan nijhueyimati. </div>
<div class='q'>
<span class="verse" id="PS118_29">29&#160;</span>¡Xijtlascamatica TOTECO pampa yajaya nelía cuali! </div>
<div class='q'>Iteicnelijcayo ax quema tlamis.  </div>
<div class='psalmlabel' id='PS119_0'> 119</div>
<div class='s'>Toteco itlanahuatilhua nelía cuali </div>
<div class='q'>
<span class="verse" id="PS119_1">1&#160;</span>Nelía paquij nochi tlen monejnemiltíaj xitlahuac, </div>
<div class='q'>huan tlen senquistoc quichijtinemij tlen quiijtohua iley TOTECO. </div>
<div class='q'>
<span class="verse" id="PS119_2">2&#160;</span>Paquij nopa tlacame tlen quitemohuaj TOTECO ica nochi ininyolo huan quichijtinemij tlen yajaya quiijtohua. </div>
<div class='q'>
<span class="verse" id="PS119_3">3&#160;</span>Pampa inijuanti ax quichihuaj tlen ax cuali. </div>
<div class='q'>Monejnemiltíaj senquistoc ipan iojhui TOTECO. </div>
<div class='q'>
<span class="verse" id="PS119_4">4&#160;</span>Ta titechmacatoc motlanahuatilhua para ma tijchihuaca tlen quiijtohuaj. </div>
<div class='q'>
<span class="verse" id="PS119_5">5&#160;</span>¡Tlahuel nijnequisquía nijchijtinemis senquistoc tlen titechyolmelajtoc ma tijchihuaca! </div>
<div class='q'>
<span class="verse" id="PS119_6">6&#160;</span>Queja nopa ax nimopinahuasquía intla niquinchijtinemis nochi motlanahuatilhua. </div>
<div class='q'>
<span class="verse" id="PS119_7">7&#160;</span>Na nimitztlascamatis ica nochi noyolo quema ya nijmachilis nochi motlamachtilhua tlen xitlahuac. </div>
<div class='q'>
<span class="verse" id="PS119_8">8&#160;</span>Na nijchihuas nochi tlen titechyolmelajtoc ma tijchihuaca ipan toyolis. </div>
<div class='q'>Yeca amo xinechtlahuelcahua. </div>
<div class='b'> &#160; </div>
<div class='q'>
<span class="verse" id="PS119_9">9&#160;</span>¿Tlachque monequi quichihuas se telpocatl para itztos tlapajpactic moixtla, TOTECO? </div>
<div class='q'>Monequi quipohuas motlajtol huan quichihuas tlen quiijtohua. </div>
<div class='q'>
<span class="verse" id="PS119_10">10&#160;</span>Na ica nochi noyolo nimitztemojtoc, Toteco. </div>
<div class='q'>Amo xinechcahuili nimoiyocacahuas tlen motlanahuatilhua. </div>
<div class='q'>
<span class="verse" id="PS119_11">11&#160;</span>Ipan noyolo nicajcoctoc nochi tlen tiquijtojtoc, </div>
<div class='q'>para ax nitlajtlacolchihuas ica ta. </div>
<div class='q'>
<span class="verse" id="PS119_12">12&#160;</span>TOTECO, ta tlen nochi mitzhueyimatij, </div>
<div class='q'>xinechnextili quejatza nijchihuas nochi tlen tinechyolmelajtoc. </div>
<div class='q'>
<span class="verse" id="PS119_13">13&#160;</span>Na nitepohuilijtoc nochi motlamachtilhua tlen ta tinechmacatoc. </div>
<div class='q'>
<span class="verse" id="PS119_14">14&#160;</span>Más nimopaquilismacatoc pampa ninemi ipan moojhui huan nijchihua tlen ta tiquijtojtoc, </div>
<div class='q'>huan ax ipan ricojyotl. </div>
<div class='q'>
<span class="verse" id="PS119_15">15&#160;</span>Nimoyolilhuis tlen motlanahuatilhua huan ninemis ipan nopa ojtli campa quiijtohuaj ma ninejnemi. </div>
<div class='q'>
<span class="verse" id="PS119_16">16&#160;</span>Nimopaquilismacas ica tlen tinechyolmelajtoc, </div>
<div class='q'>huan ax quema niquilcahuas motlajtol. </div>
<div class='q'>
<span class="verse" id="PS119_17">17&#160;</span>Xinechchihuili tlen cuali, na nimotlatequipanojca. </div>
<div class='q'>Xinechcahuili ma niitzto miyac tonali para nijsenhuiquilis nijtlepanitas motlajtol. </div>
<div class='q'>
<span class="verse" id="PS119_18">18&#160;</span>Xinechixtlapo para niquitas nopa huejhueyi tlamachtilistli tlen quipiya moley. </div>
<div class='q'>
<span class="verse" id="PS119_19">19&#160;</span>Na san nipaxalohua ipan ni tlaltepactli. </div>
<div class='q'>Amo xijtlati motlanahuatilhua tlen na pampa monequi ma nechyacana. </div>
<div class='q'>
<span class="verse" id="PS119_20">20&#160;</span>Ipan noyolo tlahuel nijnequi nijchihuas nochi tlen xitlahuac queja quiijtohua motlamachtil. </div>
<div class='q'>
<span class="verse" id="PS119_21">21&#160;</span>Ta tiquinajhua nopa tlaixpanoca tlacame tlen mohueyimatij. </div>
<div class='q'>Inijuanti itztoque queja tlatelchihualme pampa quinhuejcamajcahuaj motlanahuatilhua. </div>
<div class='q'>
<span class="verse" id="PS119_22">22&#160;</span>Amo xiquincahuili ma nechpinahualtica pampa na nijtlepanita nochi tlen ta tiquijtohua. </div>
<div class='q'>
<span class="verse" id="PS119_23">23&#160;</span>Hasta nopa huejhueyi tlacame tlen quipiyaj tequihuejcayotl mosehuijque para nechijilnamiquise, </div>
<div class='q'>pero na nimotlatequipanojca, </div>
<div class='q'>senquistoc nimoyolilhuía tlen nochi tlen ta tinechyolmelajtoc. </div>
<div class='q'>
<span class="verse" id="PS119_24">24&#160;</span>Pampa motlajtol nechtlahuilía huan nechconsejomaca. </div>
<div class='q'>
<span class="verse" id="PS119_25">25&#160;</span>Nelía nimocuesohua hasta nihuetztoc ipan tlaltejpoctli. </div>
<div class='q'>Xijyancuili noyolis ica motlajtol. </div>
<div class='q'>
<span class="verse" id="PS119_26">26&#160;</span>Na nimitzpohuili nochi tlen nijsencajtoc nijchihuas huan ta tinechtlacaquili. </div>
<div class='q'>Ama xinechnextili quejatza nijchihuas nochi tlen tinechyolmelajtoc. </div>
<div class='q'>
<span class="verse" id="PS119_27">27&#160;</span>Xinechchihuili ma nijmachili nopa ojtli tlen ipan ninemis para niquintoquilis nochi motlanahuatilhua. </div>
<div class='q'>Huan na nimoyolilhuis ipan nochi nopa huejhueyi tlamantli tlen tijchihua. </div>
<div class='q'>
<span class="verse" id="PS119_28">28&#160;</span>Nichoca pampa tlahuel nitlaijiyohuía. </div>
<div class='q'>Xitechyolchicahua ica motlajtol. </div>
<div class='q'>
<span class="verse" id="PS119_29">29&#160;</span>Xinechpalehui mojmostla para ax niistlacatis. </div>
<div class='q'>Huan pampa tinechicnelía, xinechpalehui ma nijmati nochi moley. </div>
<div class='q'>
<span class="verse" id="PS119_30">30&#160;</span>Na nijtlapejpenijtoc nopa ojtli tlen melahuac, </div>
<div class='q'>huan san nimoilhuía tlen motlamachtil. </div>
<div class='q'>
<span class="verse" id="PS119_31">31&#160;</span>Na nimotlatzquilijtoc ipan motlajtol huan nijchihuas tlen quiijtohua. </div>
<div class='q'>¡TOTECO, amo xinechcahuili nihuetzis ipan pinahualistli! </div>
<div class='q'>
<span class="verse" id="PS119_32">32&#160;</span>Intla tinechmacas noyolo tlen cuali moixtla, </div>
<div class='q'>huajca na achi más nijchijtinemis tlen quiijtohuaj motlanahuatilhua. </div>
<div class='q'>
<span class="verse" id="PS119_33">33&#160;</span>TOTECO, tinechnextili quejatza nijchihuas nochi tlen tinechyolmelajtoc. </div>
<div class='q'>Huan nijchijtinemis nochi tonali hasta nimiquis. </div>
<div class='q'>
<span class="verse" id="PS119_34">34&#160;</span>Xinechmaca tlalnamiquistli huan nijchijtinemis nochi tlen quiijtohua moley. </div>
<div class='q'>Quena, nijchijtinemis ica nochi noyolo. </div>
<div class='q'>
<span class="verse" id="PS119_35">35&#160;</span>Xinechyacana ipan nopa ojtli tlen tinechnextilía motlanahuatilhua, </div>
<div class='q'>pampa san ya nopa nijnequi nijchihuas. </div>
<div class='q'>
<span class="verse" id="PS119_36">36&#160;</span>Xijchihua para más ma nijnequi motlajtol huan ax tomi. </div>
<div class='q'>
<span class="verse" id="PS119_37">37&#160;</span>Xinechhuejcatlali tlen nochi tlamantli tlen ax cuali para ax niquixtocas. </div>
<div class='q'>Más cuali ajachica tinechyolchicahuas para senquistoc ninemis ipan moojhui. </div>
<div class='q'>
<span class="verse" id="PS119_38">38&#160;</span>Xinechmatilti na, nimotlatequipanojca, para temachtli tinechmacas tlen tinechtlajtolcahuilijtoc, </div>
<div class='q'>pampa san ta nimitzimacasi huan nimitztlepanita. </div>
<div class='q'>
<span class="verse" id="PS119_39">39&#160;</span>Amo xinechcahuili ma niquinimacasi tlen nechpinahualtíaj pampa nimitztlepanita, </div>
<div class='q'>pampa motlamachtil senquistoc cuali huan xitlahuac. </div>
<div class='q'>
<span class="verse" id="PS119_40">40&#160;</span>TOTECO, na tlahuel nijnequi nijchihuas tlen quiijtohuaj motlanahuatilhua. </div>
<div class='q'>Xijyancuili noyolis pampa ta senquistoc tixitlahuac. </div>
<div class='q'>
<span class="verse" id="PS119_41">41&#160;</span>TOTECO, xinechtlasojtla huan xinechmaquixti tlen nocualancaitacahua, </div>
<div class='q'>san queja tiquijtojtoc tijchihuas. </div>
<div class='q'>
<span class="verse" id="PS119_42">42&#160;</span>Queja nopa huelis niquinnanquilis inijuanti tlen nechpinahualtíaj, </div>
<div class='q'>huan niquinmatiltis para san nimotemachía ipan motlajtol. </div>
<div class='q'>
<span class="verse" id="PS119_43">43&#160;</span>Amo xinechquixtili motlajtol tlen melahuac huan amo xinechcahuili ma niquilcahua, </div>
<div class='q'>pampa san ipan motlamachtil na nimotemachía. </div>
<div class='q'>
<span class="verse" id="PS119_44">44&#160;</span>Na nijtlepanitas moley mojmostla. </div>
<div class='q'>Quena, para nochipa nijtlepanitas moley huan ax quema tlamis. </div>
<div class='q'>
<span class="verse" id="PS119_45">45&#160;</span>Ninemis nimalacantoc pampa niquintemohua motlanahuatilhua para nijchihuas tlen quiijtohuaj. </div>
<div class='q'>
<span class="verse" id="PS119_46">46&#160;</span>Na niquinpohuilis motlajtol tlanahuatiani, </div>
<div class='q'>huan ax nimopinahuas. </div>
<div class='q'>
<span class="verse" id="PS119_47">47&#160;</span>Na nimopaquilismacas ipan motlanahuatilhua pampa tlahuel niquinicnelía. </div>
<div class='q'>
<span class="verse" id="PS119_48">48&#160;</span>Nimomatlalanas para nijnextis notlatlepanitacayo ipampa motlanahuatilhua, </div>
<div class='q'>huan san nimoyolilhuijtinemis tlen nochi tlen tinechyolmelajtoc ma tijchihuaca ipan toyolis. </div>
<div class='q'>
<span class="verse" id="PS119_49">49&#160;</span>Ax quema xiquilcahua tlen tinechtlajtolcahuilijtoc tinechchihuilis na, nimotlatequipanojca, </div>
<div class='q'>pampa san ya nopa nijchixtoc. </div>
<div class='q'>
<span class="verse" id="PS119_50">50&#160;</span>Tlen tinechtencahuilijtoc tinechchihuilis nechyoltlalía quema nimopantía ipan tlaijiyohuilistli. </div>
<div class='q'>Quena, nochi tlen tiquijtojtoc nechmaca yancuic chicahualistli ipan noyolis. </div>
<div class='q'>
<span class="verse" id="PS119_51">51&#160;</span>Nopa tlacame tlen mohueyimatij nechpinajtíaj pampa nimitztlepanita, Toteco, </div>
<div class='q'>pero yonque ya nopa, na ax nimohuejcatlalis tlen moley. </div>
<div class='q'>
<span class="verse" id="PS119_52">52&#160;</span>TOTECO, na niquilnamiqui motlamachtil tlen huejcajquiya tinechmacac. </div>
<div class='q'>Huan motlamachtil nochipa nechyoltlalía. </div>
<div class='q'>
<span class="verse" id="PS119_53">53&#160;</span>Nelía tlahuel nicualani ica nopa tlaixpanoca tlacame tlen quitlahuelcahuaj moley. </div>
<div class='q'>
<span class="verse" id="PS119_54">54&#160;</span>Nochi tlen tinechyolmelajtoc nechhualiquilijtoc paquilistli, </div>
<div class='q'>huan nechchijtoc ma nihuica campa hueli campa niitztinentoc queja nisejcoyoc ejquetl. </div>
<div class='q'>
<span class="verse" id="PS119_55">55&#160;</span>Ica tlayohua nimitzilnamiqui, TOTECO, </div>
<div class='q'>huan nijnequi nijchihuas tlen quiijtohua moley. </div>
<div class='q'>
<span class="verse" id="PS119_56">56&#160;</span>Nijseli tlahuel miyac tlatiochihualistli pampa nijchijqui tlen quiijtohuaj motlanahuatilhua. </div>
<div class='q'>
<span class="verse" id="PS119_57">57&#160;</span>¡TOTECO, san ta nijpixtoc! </div>
<div class='q'>Na niquijtojtoc para nijtlepanitas tlen quiijtohua motlajtol. </div>
<div class='q'>
<span class="verse" id="PS119_58">58&#160;</span>Ica nochi noyolo nijnequi motlatiochihualis. </div>
<div class='q'>Xinechtlasojtla senquistoc queja tinechtlajtolcahuilijtoc para tijchihuas. </div>
<div class='q'>
<span class="verse" id="PS119_59">59&#160;</span>Nimotlachili quejatza nimonejnemilti </div>
<div class='q'>huan nimantzi nimocuepqui para nijchihuas tlen quiijtohua motlajtol. </div>
<div class='q'>
<span class="verse" id="PS119_60">60&#160;</span>Quena, nimoisihuiltía para nijchihuas tlen quiijtohuaj motlanahuatilhua. </div>
<div class='q'>
<span class="verse" id="PS119_61">61&#160;</span>Miyac tlaixpanoca tlacame nechyahualojtoque para nojquiya ma nitlajtlacolchihua ininhuaya, </div>
<div class='q'>pero na ax niquilcajtoc moley. </div>
<div class='q'>
<span class="verse" id="PS119_62">62&#160;</span>Tlajco yohual nimehua para nimitztlascamatis ipampa motlamachtil tlen senquistoc xitlahuac. </div>
<div class='q'>
<span class="verse" id="PS119_63">63&#160;</span>Na niquinita queja nohuampoyohua nochi tlen mitzimacasij huan mitztlepanitaj, </div>
<div class='q'>huan nochi tlen quichihuaj tlen quiijtohuaj motlanahuatilhua. </div>
<div class='q'>
<span class="verse" id="PS119_64">64&#160;</span>¡TOTECO, nochi tlaltepactli temitoc ica moteicnelijcayo! </div>
<div class='q'>Xinechnextili nochi tlen tinechyolmelajtoc ma nijchihua ipan noyolis. </div>
<div class='q'>
<span class="verse" id="PS119_65">65&#160;</span>¡TOTECO, tlahuel tinechchihuilijtoc tlen cuali na, nimotlatequipanojca! </div>
<div class='q'>Tinechtiochijtoc senquistoc queja tiquijtojtoc para tijchihuas. </div>
<div class='q'>
<span class="verse" id="PS119_66">66&#160;</span>NoTeco, xinechchihuili ma nijmachili tlen cuali huan xinechmaca tlalnamiquistli, </div>
<div class='q'>pampa na niquinneltocatoc motlanahuatilhua. </div>
<div class='q'>
<span class="verse" id="PS119_67">67&#160;</span>Achtohuiya quema aya tinechicnotlalijtoya para tinechtlatzacuiltis, </div>
<div class='q'>san nimocuapolojtinenqui. </div>
<div class='q'>Pero ama senquistoc nijchihua tlen quiijtohua motlajtol. </div>
<div class='q'>
<span class="verse" id="PS119_68">68&#160;</span>Ta nelía ticuali huan tijchihua san tlen cuali. </div>
<div class='q'>Huajca xinechmachti quejatza ma nijchihua tlen tinechyolmelajtoc para nijchihuas. </div>
<div class='q'>
<span class="verse" id="PS119_69">69&#160;</span>Nopa tlacame tlen mohueyimatij nechistlacahuijtoque, </div>
<div class='q'>pero na ica nochi noyolo nijchijtinemis tlen quiijtohuaj motlanahuatilhua. </div>
<div class='q'>
<span class="verse" id="PS119_70">70&#160;</span>Inijuanti huihuitique huan tzactoc inintlalnamiquilis, </div>
<div class='q'>pero na nochipa nimopaquilismaca ipan moley. </div>
<div class='q'>
<span class="verse" id="PS119_71">71&#160;</span>Nelía cuali para tinechicnotlali, </div>
<div class='q'>pampa tinechnextili para ma nijchihua nochi tlen tinechyolmelajtoc ma tijchihuaca ipan toyolis. </div>
<div class='q'>
<span class="verse" id="PS119_72">72&#160;</span>Para na más ipati moleyes huan ax millones tlen oro huan plata. </div>
<div class='q'>
<span class="verse" id="PS119_73">73&#160;</span>TOTECO, ta ica moma tijsencajqui notlacayo. </div>
<div class='q'>Huajca ama xinechpalehui ma niquinmachili motlanahuatilhua huan niquintzontecomatis. </div>
<div class='q'>
<span class="verse" id="PS119_74">74&#160;</span>Nochi tlen mitztlepanitaj huan motemachíaj ipan ta, </div>
<div class='q'>paquise quema nechitase, </div>
<div class='q'>pampa na nimotemachía ipan motlajtol. </div>
<div class='q'>
<span class="verse" id="PS119_75">75&#160;</span>TOTECO, na nijmati para motlamachtil senquistoc xitlahuac. </div>
<div class='q'>Huan nopa tlatzacuiltili tlen tinechmacatoc nojquiya xitlahuac, </div>
<div class='q'>huan nechhualiquilis tlamantli tlen cuali. </div>
<div class='q'>
<span class="verse" id="PS119_76">76&#160;</span>Huajca ama xinechyoltlalis ica moteicnelijcayo, </div>
<div class='q'>senquistoc queja tinechilhuijtoc na, nimotlatequipanojca, para tijchihuas. </div>
<div class='q'>
<span class="verse" id="PS119_77">77&#160;</span>Xinechyahualo ica moteicnelijcayo para ma niyolto, </div>
<div class='q'>pampa san ipan moley nijpantía paquilistli. </div>
<div class='q'>
<span class="verse" id="PS119_78">78&#160;</span>Ma huetzica ipan pinahualistli nopa tlacame tlen mohueyimatij, </div>
<div class='q'>pampa tlahuel nechcocojtoque ica iniistlacaticayo. </div>
<div class='q'>Pero na san nimoyolilhuijtinemis tlen quiijtohuaj motlanahuatilhua. </div>
<div class='q'>
<span class="verse" id="PS119_79">79&#160;</span>Ma sampa mosentilica nohuaya nopa tlacame tlen mitzimacasij huan mitztlepanitaj, </div>
<div class='q'>huan tlen quiixmatij motlajtol. </div>
<div class='q'>
<span class="verse" id="PS119_80">80&#160;</span>Xijchihua para noyolo ma monejnemilti xitlahuac ipan nochi tlen tinechyolmelajtoc. </div>
<div class='q'>Huan queja nopa ax quema nimopinahualtis. </div>
<div class='q'>
<span class="verse" id="PS119_81">81&#160;</span>Na nitlapolosnequi pampa nijchiya para tinechmaquixtis tlen nocualancaitacahua, </div>
<div class='q'>pampa nimotemachijtoc ipan tlen tiquijtojtoc para tinechchihuilis. </div>
<div class='q'>
<span class="verse" id="PS119_82">82&#160;</span>Noixtiyolhua tlaxicohuaj pampa quinequij quiitase ma pano nochi tlen tinechtlajtolcahuilijtoc para tijchihuas. </div>
<div class='q'>¿Hasta quema tinechyoltlalis ica motlapalehuil? </div>
<div class='q'>
<span class="verse" id="PS119_83">83&#160;</span>Ya nihuehuentzi huan nitzocoyolijtoc queja se cuetlax bolsa tlen quitlalijtoque campa poctli, </div>
<div class='q'>pero ax niquilcajtoc tlen tinechyolmelajtoc. </div>
<div class='q'>
<span class="verse" id="PS119_84">84&#160;</span>¿Quesqui tonali monequi nijchiyas para tiquintlatzacuiltis tlen nechtoquilijtinemij? </div>
<div class='q'>
<span class="verse" id="PS119_85">85&#160;</span>Nopa tlacame tlen mohueyimatij huan tlen quicocolíaj moleyes quichijtoque se hueyi tlacoyoctli para ma nimasi. </div>
<div class='q'>
<span class="verse" id="PS119_86">86&#160;</span>Xinechpalehui, pampa motlanahuatilhua senquistoc xitlahuac, </div>
<div class='q'>huan nechtepotztocatinemij yonque ax tleno nijchijtoc. </div>
<div class='q'>
<span class="verse" id="PS119_87">87&#160;</span>San quentzi nechixpolihuiltíaj, </div>
<div class='q'>pero na ax niquinixpanotoc motlanahuatilhua niyon ax niquincajtoc. </div>
<div class='q'>
<span class="verse" id="PS119_88">88&#160;</span>Pampa hueyi moyolo, xinechcahuili ma niitzto. </div>
<div class='q'>Huan queja nopa nijsenhuiquilis nijchihuas tlen quiijtohua motlajtol. </div>
<div class='q'>
<span class="verse" id="PS119_89">89&#160;</span>TOTECO, motlajtol eltos temachtli para nochipa nepa elhuicac. </div>
<div class='q'>
<span class="verse" id="PS119_90">90&#160;</span>Mojmostla ta titemachtli huan tiitztos temachtli ica nochi tlen tlacajtiyase para nochipa. </div>
<div class='q'>Cuali ta tijtlatzquilti ni tlali huan queja nopa eltoc. </div>
<div class='q'>
<span class="verse" id="PS119_91">91&#160;</span>Nochi tlamantli mocahua campa tiquinnahuati ma eltojca hasta ama ni tonal. </div>
<div class='q'>Quena, nochi tlamantli tlen tijchijqui mitzneltocaj huan mitztequipanohuaj. </div>
<div class='q'>
<span class="verse" id="PS119_92">92&#160;</span>Intla ax nimopaquilismacatosquía ipan moley, </div>
<div class='q'>huajca ya nimictosquía ica cuesoli. </div>
<div class='q'>
<span class="verse" id="PS119_93">93&#160;</span>Ax quema niquinilcahuas motlanahuatilhua, </div>
<div class='q'>pampa ica motlanahuatilhua tinechmacatoc yancuic chicahualistli. </div>
<div class='q'>
<span class="verse" id="PS119_94">94&#160;</span>Na nimoaxca, xinechmaquixti pampa nochipa nijchijtinentoc tlen quiijtohuaj motlanahuatilhua. </div>
<div class='q'>
<span class="verse" id="PS119_95">95&#160;</span>Yonque nopa tlaixpanoca tlacame motlatise ipan ojtli para nechtzontlamiltise, </div>
<div class='q'>na san nimoyolilhuijtos tlen motlajtol. </div>
<div class='q'>
<span class="verse" id="PS119_96">96&#160;</span>Nochi tlamantli tlen más cuajcualtzi niquitztoc canque ontlami, </div>
<div class='q'>pero motlanahuatilhua, ax quipiyaj inintlamiya. </div>
<div class='q'>
<span class="verse" id="PS119_97">97&#160;</span>¡Tlahuel niquicnelía moley! </div>
<div class='q'>San tlen ya nimoyolilhuijtinemi se tonal. </div>
<div class='q'>
<span class="verse" id="PS119_98">98&#160;</span>Motlanahuatilhua nechchijtoque más nitlalnamiqui que nocualancaitacahua. </div>
<div class='q'>Pampa motlanahuatilhua nechyacantiyohuij mojmostla. </div>
<div class='q'>
<span class="verse" id="PS119_99">99&#160;</span>Quena, achi más nitlalnamiqui hasta niquintlani inijuanti tlen notlamachtijcahua, </div>
<div class='q'>pampa na nimoyolilhuijtinemi tlen motlajtol. </div>
<div class='q'>
<span class="verse" id="PS119_100">100&#160;</span>Na más nijmachilía que nopa huehue tlacame, </div>
<div class='q'>pampa nijchihua tlen quiijtohuaj motlanahuatilhua. </div>
<div class='q'>
<span class="verse" id="PS119_101">101&#160;</span>Ax quema nijnectoc nijtoquilis se ojtli tlen ax cuali, </div>
<div class='q'>pampa senquistoc nijnequi nijchihuas tlen quiijtohua motlajtol. </div>
<div class='q'>
<span class="verse" id="PS119_102">102&#160;</span>Ax nimohuejcatlalijtoc tlen motlamachtil, </div>
<div class='q'>pampa ta tinechnextilía quejatza ma nimonejnemilti. </div>
<div class='q'>
<span class="verse" id="PS119_103">103&#160;</span>Motlajtol nelía cuali queja se tlatzopelcayotl. </div>
<div class='q'>Achi más tzopelic nijmati que sayolnectli. </div>
<div class='q'>
<span class="verse" id="PS119_104">104&#160;</span>Motlanahuatilhua nechmacaj tlalnamiquistli. </div>
<div class='q'>Yeca ax nijnequi niquitas niyon se tlamantli istlacayotl. </div>
<div class='q'>
<span class="verse" id="PS119_105">105&#160;</span>Motlajtol eltoc queja se tlahuili tlen quitlahuilía noojhui campa ninejnemi para ax nimotepotlamis. </div>
<div class='q'>
<span class="verse" id="PS119_106">106&#160;</span>Se huelta nitlatestigojquetzqui, </div>
<div class='q'>huan ama sampa nitlatestigojquetzas para nijchihuas tlen quiijtohuaj motlamachtilhua pampa nelía xitlahuac. </div>
<div class='q'>
<span class="verse" id="PS119_107">107&#160;</span>TOTECO, nechca huala nopa tonali para nimiquis ininmaco nocualancaitacahua. </div>
<div class='q'>Xinechmaca yancuic chicahualistli queja tiquijtojtoc para tijchihuas. </div>
<div class='q'>
<span class="verse" id="PS119_108">108&#160;</span>TOTECO, nimitztlajtlanía xijseli nopa tlascamatili tlen nimitzmaca queja se tlacajcahualistli. </div>
<div class='q'>Huan xinechnextili motlamachtil. </div>
<div class='q'>
<span class="verse" id="PS119_109">109&#160;</span>Mojmostla nimopantía campa mahuilili para noyolis, </div>
<div class='q'>pero ax niquilcajtoc moley. </div>
<div class='q'>
<span class="verse" id="PS119_110">110&#160;</span>Nopa tlaixpanoca tlacame quitlalíaj tlaquetztli para ma nimasi huan nihuetzis ipan tlajtlacoli, </div>
<div class='q'>pero na ax nimoiyocanequis tlen motlanahuatil. </div>
<div class='q'>
<span class="verse" id="PS119_111">111&#160;</span>Na san nimoaxcatijtoc motlajtol, </div>
<div class='q'>pampa san ipan motlajtol nijpantía paquilistli. </div>
<div class='q'>
<span class="verse" id="PS119_112">112&#160;</span>Ica nochi noyolo nijchihuas tlen quiijtohuaj motlanahuatilhua nochipa hasta nimiquis. </div>
<div class='q'>
<span class="verse" id="PS119_113">113&#160;</span>Ax nijnequi niquinitas tlacame tlen quichihuaj ome ininxayac. </div>
<div class='q'>Pero na niquicnelía moley. </div>
<div class='q'>
<span class="verse" id="PS119_114">114&#160;</span>Ipan ta nimotlatía para ax nechcocose nocualancaitacahua huan ipan ta nimomanahuía. </div>
<div class='q'>Pampa nimotemachía san ipan motlajtol. </div>
<div class='q'>
<span class="verse" id="PS119_115">115&#160;</span>Ma nechtlalcahuica nopa tlacame tlen fiero inintlalnamiquilis. </div>
<div class='q'>Ma ax nechcuatotonica pampa na nijnequi nijchihuas tlen quiijtohuaj motlanahuatilhua, Toteco Dios. </div>
<div class='q'>
<span class="verse" id="PS119_116">116&#160;</span>Huajca noTeco, xinechmaca yancuic fuerza senquistoc queja tinechtlajtolcahuili. </div>
<div class='q'>Huan queja nopa sequinoc ax quema huelis quiijtose para san tlapic nimochixtoc ipan ta. </div>
<div class='q'>
<span class="verse" id="PS119_117">117&#160;</span>Xinechfuerzajmaca para nimomaquixtis ininmaco nocualancaitacahua, </div>
<div class='q'>huan nochipa nijpiyas paquilistli para nijchihuas tlen tinechyolmelajtoc. </div>
<div class='q'>
<span class="verse" id="PS119_118">118&#160;</span>Ta tiquinhuejcamajcajtoc nochi tlen quitlahuelcahuaj tlen tinechyolmelajtoc. </div>
<div class='q'>Inijuanti quiijtohuaj tlalnamiquij, pero ax neli, san mocajcayahuaj. </div>
<div class='q'>
<span class="verse" id="PS119_119">119&#160;</span>Nochi tlacame tlen quinpactía tlajtlacolchihuaj ipan ni tlaltepactli tiquinita queja itetejtzo tepostli tlen mocahua quema tijmolonía para tijtlapajpacchihuas. </div>
<div class='q'>Pero na niquicnelía huan nijtlepanita motlajtol. </div>
<div class='q'>
<span class="verse" id="PS119_120">120&#160;</span>Nochi notlacayo huihuipica pampa mitzimacasi huan mitztlepanita, Toteco. </div>
<div class='q'>Huan nojquiya niquimacasi motlatzacuiltil, </div>
<div class='q'>huan yeca ax nijnequi nimitzixpanos. </div>
<div class='q'>
<span class="verse" id="PS119_121">121&#160;</span>Na nijchijtoc tlen xitlahuac huan tlen melahuac moixtla. </div>
<div class='q'>Amo xinechtlahuelcahua ininmaco nocualancaitacahua, </div>
<div class='q'>
<span class="verse" id="PS119_122">122&#160;</span>Xitlatestigojquetza para tinechtiochihuas na, nimotlatequipanojca. </div>
<div class='q'>Amo xiquincahuili ma nechtlaijiyohuiltica nopa tlacame tlen mohueyimatij. </div>
<div class='q'>
<span class="verse" id="PS119_123">123&#160;</span>Campa hueli nitlachixtoc pampa nijchixtoc xinechmaquixtiqui tlen nocualancaitacahua, </div>
<div class='q'>hasta tlaxicojtoque noixtiyolhua. </div>
<div class='q'>Nijchixtoc xinechmanahui senquistoc queja tiquijtojtoc para tijchihuas. </div>
<div class='q'>
<span class="verse" id="PS119_124">124&#160;</span>TOTECO, ipan moteicnelijcayo xinechchihuili tlen cuali na, nimotlatequipanojca. </div>
<div class='q'>Xinechnextili quejatza nijchihuas tlen tinechyolmelajtoc ma tijchihuaca. </div>
<div class='q'>
<span class="verse" id="PS119_125">125&#160;</span>Na nimotlatequipanojca, xinechmaca tlalnamiquistli, </div>
<div class='q'>para niquixmatis motlajtol. </div>
<div class='q'>
<span class="verse" id="PS119_126">126&#160;</span>TOTECO, ya ajsic hora para timonextis huan tijchihuas tlen tiquita para cuali. </div>
<div class='q'>Pampa ni tlaixpanoca tlacame ayoc quitlepanitaj moley. </div>
<div class='q'>
<span class="verse" id="PS119_127">127&#160;</span>Pero na más niquinicnelía motlanahuatilhua huan ax queja oro tlen senquistoc cuali. </div>
<div class='q'>
<span class="verse" id="PS119_128">128&#160;</span>Pampa nochi motlanahuatilhua nelía xitlahuac. </div>
<div class='q'>Yeca ax nijnequi niquitas niyon se tlamantli istlacayotl. </div>
<div class='q'>
<span class="verse" id="PS119_129">129&#160;</span>Motlajtol nelía yejyectzi, TOTECO, </div>
<div class='q'>yeca nijtoquilijtinemi ica nochi noalma. </div>
<div class='q'>
<span class="verse" id="PS119_130">130&#160;</span>Quema quiixtomaj motlajtol, </div>
<div class='q'>techtlahuilía huan techtlalnamictía nochi titlacame, </div>
<div class='q'>hasta nojquiya tlacame tlen san quentzi quimachilíaj. </div>
<div class='q'>
<span class="verse" id="PS119_131">131&#160;</span>Yeca tlahuel nijnequi niquixmatis más tlen quiijtohuaj motlanahuatilhua, </div>
<div class='q'>huan ya nopa nijtemohua. </div>
<div class='q'>
<span class="verse" id="PS119_132">132&#160;</span>Xinechtlachili huan xinechtlasojtla, </div>
<div class='q'>queja timomajtoc tiquinchihuilía tlen mitzicnelíaj. </div>
<div class='q'>
<span class="verse" id="PS119_133">133&#160;</span>Xinechyacana ipan se cuali ojtli ica motlajtol para ax nechtlanis niyon se tlaixpanoli. </div>
<div class='q'>
<span class="verse" id="PS119_134">134&#160;</span>Xinechmanahui tlen nopa tlacame tlen mosisiníaj huan quinequij nechtlaijiyohuiltise. </div>
<div class='q'>Huan queja nopa nijchihuas tlen quiijtohuaj motlanahuatilhua. </div>
<div class='q'>
<span class="verse" id="PS119_135">135&#160;</span>Ma monexti moteicnelijcayo ipan moxayac quema tinechtlachilía na, nimotlatequipanojca, </div>
<div class='q'>huan xinechmachti nochi tlen tinechyolmelajtoc para ma tijchihuaca. </div>
<div class='q'>
<span class="verse" id="PS119_136">136&#160;</span>Tlahuel nichoca pampa miyac tlacame ax quitlepanitaj moley. </div>
<div class='q'>
<span class="verse" id="PS119_137">137&#160;</span>TOTECO, ta nelía tixitlahuac huan nochi tlatzacuiltili tlen titemaca nojquiya xitlahuac. </div>
<div class='q'>
<span class="verse" id="PS119_138">138&#160;</span>Nochi motlajtol xitlahuac huan temachtli para ipan ma timotemachica. </div>
<div class='q'>
<span class="verse" id="PS119_139">139&#160;</span>Nelía nimocuesohua huan nicualani, </div>
<div class='q'>pampa nocualancaitacahua ax quitlepanitztoque tlen ta tiquijtojtoc. </div>
<div class='q'>
<span class="verse" id="PS119_140">140&#160;</span>Nochi moley nijyejyecojtoc huan niquitztoc para nelía tlatzejtzeloltic. </div>
<div class='q'>Yeca niquicnelía. </div>
<div class='q'>
<span class="verse" id="PS119_141">141&#160;</span>Nelía niteicneltzi huan miyac ax quinequij nechitase, </div>
<div class='q'>pero na ax niquinilcajtoc motlanahuatilhua. </div>
<div class='q'>
<span class="verse" id="PS119_142">142&#160;</span>Ta tijchihua tlen xitlahuac para nochipa huan moley senquistoc melahuac. </div>
<div class='q'>
<span class="verse" id="PS119_143">143&#160;</span>Nopani huetztoc cuesoli huan tlaijiyohuilistli, </div>
<div class='q'>pero motlanahuatilhua san ya nopa nechyolchicahuaj. </div>
<div class='q'>
<span class="verse" id="PS119_144">144&#160;</span>Motlajtol nochipa xitlahuac. </div>
<div class='q'>Xinechmaca tlalnamiquistli para nijmachilis huan queja nopa huelis niitztos. </div>
<div class='q'>
<span class="verse" id="PS119_145">145&#160;</span>Ica nochi noyolo nimitztzajtzilía. </div>
<div class='q'>Xinechnanquili noTeco, huan nijchihuas tlen tinechyolmelajtoc. </div>
<div class='q'>
<span class="verse" id="PS119_146">146&#160;</span>Na nimitztzajtzilía huan nimitzilhuía: </div>
<div class='q'>“Xinechmaquixti tlen nocualancaitacahua”, </div>
<div class='q'>huan nijchihuas tlen quiijtohua motlajtol. </div>
<div class='q'>
<span class="verse" id="PS119_147">147&#160;</span>Nimehua ica ijnaloc quema aya quisa tonati, </div>
<div class='q'>huan nimitztzajtzilía, TOTECO, pampa san ipan motlajtol nimotemachía. </div>
<div class='q'>
<span class="verse" id="PS119_148">148&#160;</span>Ica tlayohua ax nicochi pampa san nimoyolilhuía tlen nochi tlen tiquijtojtoc tinechchihuilis. </div>
<div class='q'>
<span class="verse" id="PS119_149">149&#160;</span>Xinechtlacaquili pampa titetlasojtla, TOTECO. </div>
<div class='q'>Xinechmaca yancuic chicahualistli queja quiijtohua motlamachtil para tijchihuas. </div>
<div class='q'>
<span class="verse" id="PS119_150">150&#160;</span>Nechca hualahuij nopa tlacame tlen mosisiníaj huan nechtepotztocatinemij. </div>
<div class='q'>Inijuanti mohuejcatlalijtoque tlen moley. </div>
<div class='q'>
<span class="verse" id="PS119_151">151&#160;</span>Pero ta tinoTeco tiitztoc nonechca. </div>
<div class='q'>Nochi motlanahuatilhua senquistoc melahuac. </div>
<div class='q'>
<span class="verse" id="PS119_152">152&#160;</span>Hasta quema niitztoya nipilsiltzi niquixmatqui motlajtol, </div>
<div class='q'>huan nijmatqui para motlajtol ax quema mopatlas para nochipa. </div>
<div class='q'>
<span class="verse" id="PS119_153">153&#160;</span>Xijtlachili notlaijiyohuilis huan xinechmanahui, </div>
<div class='q'>pampa ax niquilcajtoc moley. </div>
<div class='q'>
<span class="verse" id="PS119_154">154&#160;</span>Quena, xinechtenpalehui huan xinechmanahui queja tinechtlajtolcahuilijtoc para tijchihuas. </div>
<div class='q'>
<span class="verse" id="PS119_155">155&#160;</span>Ax tiquinmaquixtis nopa tlacame tlen ax mitztlepanitaj. </div>
<div class='q'>pampa inijuanti ax quichihuilíaj cuenta tlen tinechyolmelajtoc. </div>
<div class='q'>
<span class="verse" id="PS119_156">156&#160;</span>TOTECO, ta tlahuel tinechtlasojtla. </div>
<div class='q'>Xinechmaca yancuic chicahualistli queja quiijtohua motlamachtil para tijchihuas. </div>
<div class='q'>
<span class="verse" id="PS119_157">157&#160;</span>Miyac nocualancaitacahua nechtepotztocatinemij huan quichihuaj campeca para ma nimitzixpano, </div>
<div class='q'>pero na ax nijcajtoc motlajtol. </div>
<div class='q'>
<span class="verse" id="PS119_158">158&#160;</span>Na niquincocolía nopa tlacajcayahuani, </div>
<div class='q'>pampa inijuanti ax quichihuaj tlen quiijtohua motlajtol. </div>
<div class='q'>
<span class="verse" id="PS119_159">159&#160;</span>Xiquita TOTECO, na tlahuel niquinicnelía motlanahuatilhua. </div>
<div class='q'>Xinechmaca yancuic chicahualistli pampa ta nelía ticuali, </div>
<div class='q'>huan hueyi moyolo. </div>
<div class='q'>
<span class="verse" id="PS119_160">160&#160;</span>Nochi motlajtol senquistoc melahuac. </div>
<div class='q'>Quena, nochi motlamachtil senquistoc xitlahuac huan huejcahuas para nochipa. </div>
<div class='q'>
<span class="verse" id="PS119_161">161&#160;</span>Tlacame tlen quipiyaj tequihuejcayotl nemij notepotzco para nechcocose yonque ax tleno niquinchihuilijtoc, </div>
<div class='q'>pero ipan noyolo san niquimacasi para niquixpanos motlajtol. </div>
<div class='q'>
<span class="verse" id="PS119_162">162&#160;</span>Na nimopaquilismaca ipan motlajtol queja se tlen paqui miyac quema quipantijtoc tlen tlahuel patiyo. </div>
<div class='q'>
<span class="verse" id="PS119_163">163&#160;</span>Nijcocolía nochi tlamantli istlacayotl, </div>
<div class='q'>pero niquicnelía miyac moley. </div>
<div class='q'>
<span class="verse" id="PS119_164">164&#160;</span>Nimitzhueyimati chicome huelta ipan se tonal, </div>
<div class='q'>huan nimitztlascamati pampa xitlahuac motlamachtil. </div>
<div class='q'>
<span class="verse" id="PS119_165">165&#160;</span>Nochi tlen quiicnelíaj moley quipiyaj miyac tlasehuilistli ipan ininyolo, </div>
<div class='q'>huan ax huetzise ipan tlajtlacoli. </div>
<div class='q'>
<span class="verse" id="PS119_166">166&#160;</span>TOTECO, tlahuel nimochixtoc para tinechmaquixtis </div>
<div class='q'>huan yeca niquintlepanita motlanahuatilhua. </div>
<div class='q'>
<span class="verse" id="PS119_167">167&#160;</span>Na nijneltoca motlajtol huan niquicnelía ica nochi noyolo. </div>
<div class='q'>
<span class="verse" id="PS119_168">168&#160;</span>Na nijchihua tlen quiijtohuaj motlanahuatilhua huan motlajtol, </div>
<div class='q'>pampa ta tiquixmati nochi tlen nijchihua. </div>
<div class='q'>
<span class="verse" id="PS119_169">169&#160;</span>TOTECO, xijtlacaquili tlen nimitztlajtlanía, </div>
<div class='q'>xinechmaca tlalnamiquistli senquistoc queja tiquijtojtoc para tijchihuas. </div>
<div class='q'>
<span class="verse" id="PS119_170">170&#160;</span>Xijtlacaquili tlen nimitztlajtlanía quema nimomaijtohua, </div>
<div class='q'>huan xinechmanahui queja tiquijtojtoc tinechchihuilis. </div>
<div class='q'>
<span class="verse" id="PS119_171">171&#160;</span>Na nimitzpaquilismacas, </div>
<div class='q'>pampa ta tinechnextilijtoc quejatza nijchihuas nochi tlen tinechyolmelajtoc ma tijchihuaca. </div>
<div class='q'>
<span class="verse" id="PS119_172">172&#160;</span>Nitepohuilis nochi tlen tiquijtojtoc, </div>
<div class='q'>pampa nochi motlanahuatilhua senquistoc xitlahuac. </div>
<div class='q'>
<span class="verse" id="PS119_173">173&#160;</span>Ximocualtlali para tinechmanahuis, </div>
<div class='q'>pampa na nijtlapejpenijtoc nijchihuas tlen quiijtohuaj motlanahuatilhua. </div>
<div class='q'>
<span class="verse" id="PS119_174">174&#160;</span>TOTECO, nijnequi xinechmaquixtiqui, </div>
<div class='q'>pampa na san nimopaquilismaca ica moley. </div>
<div class='q'>
<span class="verse" id="PS119_175">175&#160;</span>Xinechcahuili ma noja niitztos para nimitzhueyimatis. </div>
<div class='q'>Xijcahuili para motlamachtil ma nechpalehui. </div>
<div class='q'>
<span class="verse" id="PS119_176">176&#160;</span>Na nimocuapolojtoc queja se pilborregojtzi, </div>
<div class='q'>yeca xihuala para xinechtemoqui, </div>
<div class='q'>pampa na ax niquilcajtoc para niquintlepanitas moley.  </div>
<div class='psalmlabel' id='PS120_0'> 120</div>
<div class='s'>Tlamaijtoli para Toteco ma quimanahui tlen nopa istlacatini </div>
<div class='q'>
<span class="verse" id="PS120_1">1&#160;</span>Quema niitztoya ipan tlaijiyohuilistli, </div>
<div class='q'>nijtzajtzili TOTECO huan yajaya nechnanquili. </div>
<div class='q'>Niquilhui: </div>
<div class='q'>
<span class="verse" id="PS120_2">2&#160;</span>“TOTECO, xinechmanahui ininmaco nopa tlacame, </div>
<div class='q'>tlen nechistlacahuíaj huan nechijilnamiquij.” </div>
<div class='q'>
<span class="verse" id="PS120_3">3&#160;</span>Ma moilhuica nopa istlacatini tlachque elis tlen ininpantis ipampa iniistlacaticayo. </div>
<div class='q'>
<span class="verse" id="PS120_4">4&#160;</span>Quintlamicocoyotzase ica cuatlamintli huan quintlatise ipan tlicoli. </div>
<div class='q'>
<span class="verse" id="PS120_5">5&#160;</span>Nelía niteicneltzi na tlen niitztoc ininhuaya ni tlacame tlen tlali Mesec huan Cedar. </div>
<div class='q'>Nelía nitlaijiyohuía tlatlajco inijuanti, </div>
<div class='q'>pampa niyon se inijuanti ax mitztlepanita, Toteco. </div>
<div class='q'>
<span class="verse" id="PS120_6">6&#160;</span>Ya nisiyajqui para niitztoc ininhuaya ni tlacame tlen ax quinequij ma onca tlasehuilistli. </div>
<div class='q'>
<span class="verse" id="PS120_7">7&#160;</span>Quema niquincamahuía quejatza hueli tiitztose ica tlasehuilistli, </div>
<div class='q'>inijuanti quisencahuaj quejatza tlatehuise.  </div>
<div class='psalmlabel' id='PS121_0'> 121</div>
<div class='s'>Toteco yajaya mitzmocuitlahuis </div>
<div class='q'>
<span class="verse" id="PS121_1">1&#160;</span>Quema nijtlalanas noxayac huan nitlachiyas ipan nopa tepetini, </div>
<div class='q'>nimoilhuía: </div>
<div class='q'>“¿Canque huala notlapalehuil?” </div>
<div class='q'>
<span class="verse" id="PS121_2">2&#160;</span>Notlapalehuil huala tlen TOTECO, </div>
<div class='q'>yajaya tlen quichijchijqui elhuicactli huan tlaltepactli. </div>
<div class='q'>
<span class="verse" id="PS121_3">3&#160;</span>Yajaya ax quema mitzcahuilis para timotepotlamis o tihuetzis. </div>
<div class='q'>Yajaya mitzmocuitlahuis huan ax monequi cochis. </div>
<div class='q'>
<span class="verse" id="PS121_4">4&#160;</span>Quena, TOTECO tlen quinmocuitlahuía israelitame ax ixijcopi, </div>
<div class='q'>niyon ax cochi. </div>
<div class='q'>
<span class="verse" id="PS121_5">5&#160;</span>TOTECO yajaya mitzmocuitlahuía. </div>
<div class='q'>Yajaya itztoc monechca para mitzmanahuis. </div>
<div class='q'>
<span class="verse" id="PS121_6">6&#160;</span>Yajaya mitzmocuitlahuía tonaya huan tlayohua. </div>
<div class='q'>
<span class="verse" id="PS121_7">7&#160;</span>TOTECO mitzmocuitlahuis para ax mitzajsis niyon se tlamantli tlen ax cuali. </div>
<div class='q'>Quena, yajaya quimocuitlahuis moyolis. </div>
<div class='q'>
<span class="verse" id="PS121_8">8&#160;</span>TOTECO yajaya mitzmocuitlahuis campa hueli tiyas o tihualas, </div>
<div class='q'>ama huan para nochipa.  </div>
<div class='psalmlabel' id='PS122_0'> 122</div>
<div class='s'>Tlamaijtoli para ma onca tlasehuilistli ipan altepetl Jerusalén </div>
<div class='q'>
<span class="verse" id="PS122_1">1&#160;</span>Na nipajqui quema nechilhuijque: </div>
<div class='q'>“Ma tiyacajya ichaj TOTECO.” </div>
<div class='q'>
<span class="verse" id="PS122_2">2&#160;</span>Pero ama ya tiitztoque nica ipan altepetl Jerusalén. </div>
<div class='q'>Quena, ya ticalactoque campa ipuertas ipan nopa tepamitl. </div>
<div class='q'>
<span class="verse" id="PS122_3">3&#160;</span>Jerusalén quisencajtoque para nopano nochi ma mosentilica. </div>
<div class='q'>
<span class="verse" id="PS122_4">4&#160;</span>Nochi itlacajhua TOTECO ipan tlen hueli hueyi familia tlen israelitame hualahuij nica sesen xihuitl, </div>
<div class='q'>para quitlascamatise huan quipaquilismacase Toteco senquistoc queja quiijtohua itlajtol. </div>
<div class='q'>
<span class="verse" id="PS122_5">5&#160;</span>Pampa nopano mosehuía para tetlajtolsencahuas nopa tlanahuatijquetl tlen iixhui David. </div>
<div class='q'>
<span class="verse" id="PS122_6">6&#160;</span>Ximomaijtoca ica TOTECO para ma onca tlasehuilistli ipan altepetl Jerusalén. </div>
<div class='q'>Xijtiochihua Jerusalén ica ni tlajtoli: </div>
<div class='q'>
<span class="verse" id="PS122_7">7&#160;</span>“Ma itztoca cuali nochi tlen quiicnelíaj ni altepetl Jerusalén. </div>
<div class='q'>Ma onca tlasehuilistli ica calijtic nopa tepamitl tlen quiyahualohua. </div>
<div class='q'>Ma itztoca ica paquilistli ipan nochi tequicaltini.” </div>
<div class='q'>
<span class="verse" id="PS122_8">8&#160;</span>Pampa niquinicnelía noicnihua huan nohuampoyohua tlen itztoque nica, niquijtohua: </div>
<div class='q'>“Ma quipiya tlasehuilistli ni altepetl. </div>
<div class='q'>
<span class="verse" id="PS122_9">9&#160;</span>Pampa niquicnelía ichaj TOTECO tlen mocahua nica, </div>
<div class='q'>ma onca tlasehuilistli ipan ni altepetl.”  </div>
<div class='psalmlabel' id='PS123_0'> 123</div>
<div class='s'>Tlamaijtoli para Toteco ma quitlasojtla </div>
<div class='q'>
<span class="verse" id="PS123_1">1&#160;</span>Na nijtlalanas noxayac para nimitztlachilis ta, TOTECO, </div>
<div class='q'>tlen timosehuijtoc ipan elhuicac. </div>
<div class='q'>
<span class="verse" id="PS123_2">2&#160;</span>Tojuanti timitztlachilíaj ta, </div>
<div class='q'>TOTECO toDios, para ma titechtlasojtla san se queja se tlatequipanojquetl quitlachilía iteco, </div>
<div class='q'>o queja se sihua tlatequipanojquetl quitlachilía iteco isihua para ma quichihuili tlen cuali. </div>
<div class='q'>
<span class="verse" id="PS123_3">3&#160;</span>TOTECO, xitechtlasojtla. </div>
<div class='q'>Quena, xijpiya hueyi moyolo tohuaya. </div>
<div class='q'>
<span class="verse" id="PS123_4">4&#160;</span>Ya tisiyajtoque ica nopa tlacame tlen techitaj queja ax tleno topati. </div>
<div class='q'>Inijuanti tlen mohueyimatij huan tlen itztoque ricos tlahuel techpinajtíaj, </div>
<div class='q'>hasta ya techyolajsi.  </div>
<div class='psalmlabel' id='PS124_0'> 124</div>
<div class='s'>David quihueyimatqui Toteco pampa quimanahui tlen icualancaitacahua </div>
<div class='q'>
<span class="verse" id="PS124_1">1&#160;</span>Nochi israelitame ma quiijtoca tlachque tijchijtosquíaj intla TOTECO ax itztosquía tohuaya huan ax techpalehuijtosquía. </div>
<div class='q'>
<span class="verse" id="PS124_2">2&#160;</span>Intla TOTECO ax itztosquía tohuaya quema nopa tlacame motlalanque para techtehuise, </div>
<div class='q'>
<span class="verse" id="PS124_3">3&#160;</span>techtolojtosquíaj tiyoltoque huan techtzontlamiltijtosquíaj ica ininhueyi cualancayo. </div>
<div class='q'>
<span class="verse" id="PS124_4">4&#160;</span>Inijuanti techhuahuatatztosquíaj queja atl tlatilana, </div>
<div class='q'>huan huajca eltosquía queja atemitl panotosquía topani. </div>
<div class='q'>
<span class="verse" id="PS124_5">5&#160;</span>Quena, eltosquía queja topani panotosquía se tlahuelatl tlen tetetztic, </div>
<div class='q'>tlen tehuahuatatza huan titzonpolijtosquíaj. </div>
<div class='q'>
<span class="verse" id="PS124_6">6&#160;</span>Ma tijtlascamatica TOTECO pampa ax quincahuili ma techcoco. </div>
<div class='q'>
<span class="verse" id="PS124_7">7&#160;</span>Queja se tototl cholohua tlen se tlaquetztli, </div>
<div class='q'>queja nopa nojquiya Toteco techchololti ininmaco tocualancaitacahua, </div>
<div class='q'>tlen quinequiyayaj techmasiltise. </div>
<div class='q'>Nopa laso cotonqui huan tojuanti timocajque timalacantoque. </div>
<div class='q'>
<span class="verse" id="PS124_8">8&#160;</span>Tojuanti totlapalehuil huala tlen TOTECO, </div>
<div class='q'>tlen quichijchijqui elhuicactli huan tlaltepactli.  </div>
<div class='psalmlabel' id='PS125_0'> 125</div>
<div class='s'>Toteco quinmocuitlahuía itlacajhua </div>
<div class='q'>
<span class="verse" id="PS125_1">1&#160;</span>Tlacame tlen motemachíaj ipan TOTECO itztoque neltemachme, </div>
<div class='q'>queja nopa tepetl Sion tlen ax mojmolinía, </div>
<div class='q'>huan ijcatoc cuali para nochipa. </div>
<div class='q'>
<span class="verse" id="PS125_2">2&#160;</span>Queja Jerusalén quiyahualojtoque miyac tepetini para quimanahuise, </div>
<div class='q'>queja nopa nojquiya TOTECO quinyahualojtoc itlacajhua huan quinmanahuía. </div>
<div class='q'>
<span class="verse" id="PS125_3">3&#160;</span>Toteco ax quincahuilis ma tlanahuatica tlacame tlen fiero inintlalnamiquilis, </div>
<div class='q'>pampa huelis itlacajhua tlen itztoque xitlahuaque nojquiya pehuasquíaj quichihuasquíaj tlamantli tlen ax cuali. </div>
<div class='b'> &#160; </div>
<div class='q'>
<span class="verse" id="PS125_4">4&#160;</span>TOTECO, xiquinchihuili tlen cuali tlacame tlen cuajcualme, </div>
<div class='q'>huan tlen xitlahuac ininyolo moixtla. </div>
<div class='q'>
<span class="verse" id="PS125_5">5&#160;</span>Pero nopa tlacame tlen moiyocaquixtijtoque tlen nopa ojtli tlen cuali huan yohuij ipan se ojtli tlen ax cuali, xiquinhuica campa tiquintlatzacuiltis. </div>
<div class='q'>Huan ma onca paquilistli huan tlasehuilistli ipan tlali Israel.  </div>
<div class='psalmlabel' id='PS126_0'> 126</div>
<div class='s'>Toteco quicualtlalis itlal </div>
<div class='q'>
<span class="verse" id="PS126_1">1&#160;</span>Quema TOTECO sampa quinhualicas ipan Jerusalén nochi itlacajhua tlen tlatequipanohuaj ipan sequinoc tlaltini, </div>
<div class='q'>elis queja tijtemiquij. </div>
<div class='q'>
<span class="verse" id="PS126_2">2&#160;</span>¡Nelía tihuetzcase huan tihuicase ica paquilistli! </div>
<div class='q'>Huan nopa tlacame tlen sequinoc tlaltini quiijtose: </div>
<div class='q'>“¡Dios quichijtoc huejhueyi tlamantli para nopa israelitame!” </div>
<div class='q'>
<span class="verse" id="PS126_3">3&#160;</span>Quena, nelía melahuac TOTECO techchihuilis huejhueyi tlamantli. </div>
<div class='q'>¡Ma tipaquica! </div>
<div class='b'> &#160; </div>
<div class='q'>
<span class="verse" id="PS126_4">4&#160;</span>TOTECO, sampa techmacas tlamantli tlen cuali queja tijpixtoyaj achtohuiya. </div>
<div class='q'>Quena, queja nochi nopa atemitl tlen ajsij ipan nopa huactoc tlali huan quiyancuilía, </div>
<div class='q'>queja nopa xijyancuili toyolis, TOTECO. </div>
<div class='q'>
<span class="verse" id="PS126_5">5&#160;</span>Tlen tocaj ica choquistli, ica paquilistli pixcase. </div>
<div class='q'>
<span class="verse" id="PS126_6">6&#160;</span>Quena, yonque chocatiyase quema quitoctiyase ininxinach, </div>
<div class='q'>pero quema pixcatij huicatihualase ica paquilistli pampa ya quihualicase tlen quipixcatose.  </div>
<div class='psalmlabel' id='PS127_0'> 127</div>
<div class='s'>Nochi tlen cuali huala tlen Toteco </div>
<div class='q'>
<span class="verse" id="PS127_1">1&#160;</span>Intla TOTECO ax quitlalana se cali tlen tlacame quichihuasnequij, </div>
<div class='q'>san tlapic inintequi tlen nopano tequitij. </div>
<div class='q'>Intla TOTECO ax quimocuitlahuía se altepetl, </div>
<div class='q'>san tlapic inintequi nopa tlacame tlen nopano tlamocuitlahuíaj. </div>
<div class='q'>
<span class="verse" id="PS127_2">2&#160;</span>San tlapic inmehuase cualca para intequitise chicahuac huan ax inmosiyajcahuase hasta tlajcoyohual. </div>
<div class='q'>San tlapic para ica miyac cuesoli inquitemojtinemise imotlacualis huan san ya nopa inquimatise. </div>
<div class='q'>Pampa Toteco Dios quinequi ximotemachica ipan ya huan xicochica cuali. </div>
<div class='q'>Yajaya quinmacas nochi tlen quinicnelía nochi tlen monequi. </div>
<div class='q'>
<span class="verse" id="PS127_3">3&#160;</span>Toconehua itztoque se regalo tlen TOTECO. </div>
<div class='q'>Quena, tlen tlacatij tlen totlacayo eltoc queja se tlatlancayotl. </div>
<div class='q'>
<span class="verse" id="PS127_4">4&#160;</span>Nopa coneme tlen se quinpiya quema noja se telpoca tlacatl, </div>
<div class='q'>itztoque queja miyac cuatlamintli tlen quintequihuía se soldado para ica momanahuis ipan tlatehuijcayotl. </div>
<div class='q'>
<span class="verse" id="PS127_5">5&#160;</span>Cuali ipanti se tlacatl tlen quinpiya miyac iconehua. </div>
<div class='q'>Nopa tlacatl ax mopinahuas intla icualancaitacahua quitelhuíaj iixtla se juez, </div>
<div class='q'>pampa nochi quitlepanitase tlen quinpiyas para ica momanahuis.  </div>
<div class='psalmlabel' id='PS128_0'> 128</div>
<div class='s'>Cuali ipanti nopa tlacatl tlen quitlepanita Toteco </div>
<div class='q'>
<span class="verse" id="PS128_1">1&#160;</span>Nelía paqui nopa tlacatl tlen quiimacasi huan quitlepanita TOTECO. </div>
<div class='q'>Quena, paqui tlen nemi xitlahuac ipan iojhui. </div>
<div class='q'>
<span class="verse" id="PS128_2">2&#160;</span>Quiselis itlaxtlahuil pampa tequiti cuali. </div>
<div class='q'>Yajaya paquis miyac huan nochi tlen quichihuas quisas cuali. </div>
<div class='q'>
<span class="verse" id="PS128_3">3&#160;</span>Isihua paquis ipan ichaj. </div>
<div class='q'>Yajaya elis queja se cuali xocomeca tzontli tlen achi más quimocuitlahuíaj, huan tlen temaca miyac itlajca. </div>
<div class='q'>Quinpiyas miyac ininconehua tlen mosehuise campa imesa huan quipiyase miyac chicahualistli. </div>
<div class='q'>Quena, itztose queja olivo cuatini tlen nelía cuali. </div>
<div class='q'>
<span class="verse" id="PS128_4">4&#160;</span>Queja nopa TOTECO quitiochihuas nopa tlacatl tlen quiimacasi huan quitlepanita. </div>
<div class='q'>
<span class="verse" id="PS128_5">5&#160;</span>TOTECO quitiochihuas tlen altepetl Sion. </div>
<div class='q'>Quicahuilis para quiitas para nochi eltoc cuali ipan Jerusalén nochi tonali tlen iyolis. </div>
<div class='q'>
<span class="verse" id="PS128_6">6&#160;</span>Quicahuilis para itztos hasta quinitas iixhuihua. </div>
<div class='q'>¡Toteco quimacas tlasehuilistli nopa tlali Israel!  </div>
<div class='psalmlabel' id='PS129_0'> 129</div>
<div class='s'>Ma huetzica tlen quincocolíaj israelitame huan altepetl Jerusalén </div>
<div class='q'>
<span class="verse" id="PS129_1">1&#160;</span>Nochi israelitame hueli quiijtose para hasta quema pejqui itztose israelitame, </div>
<div class='q'>huan pejqui timochihuaj se altepetl tlen san se toeso titlacame, </div>
<div class='q'>tocualancaitacahua techtepotztocatinentoque. </div>
<div class='q'>
<span class="verse" id="PS129_2">2&#160;</span>Techcuesolmacatoque hasta quema tiisraelita tlacame tionpejque timoscaltíaj queja se telpocatl. </div>
<div class='q'>Pero ax quema hueltoque techtzontlamiltíaj. </div>
<div class='q'>
<span class="verse" id="PS129_3">3&#160;</span>Tocuitlapa techtlamicocojque quema techmaquiliyayaj hasta huejcajquiya. </div>
<div class='q'>
<span class="verse" id="PS129_4">4&#160;</span>Pero TOTECO yajaya nelía xitlahuac, </div>
<div class='q'>quicotonqui nopa tepos cadenas tlen ica techtatacatzohuayayaj nopa tlacame tlen ax quitlepanitaj TOTECO. </div>
<div class='q'>
<span class="verse" id="PS129_5">5&#160;</span>Ma huetzica ipan se hueyi pinahualistli nochi tlen quicocolíaj altepetl Jerusalén. </div>
<div class='q'>
<span class="verse" id="PS129_6">6&#160;</span>Ma elica queja nopa xihuitl tlen nimantzi pilini huan huaqui pampa ixhuatoc ipan tlali tlen ax huejcatla. </div>
<div class='q'>
<span class="verse" id="PS129_7">7&#160;</span>Quena, ma elica queja nopa xihuitl tlen axaca quimehua, </div>
<div class='q'>niyon axaca quipixca itlajca pampa ax tleno ipati. </div>
<div class='q'>
<span class="verse" id="PS129_8">8&#160;</span>Nimitztlajtlanía para niyon se tlen pano nopa fiero tlacame ma ax quintiochihuaca. </div>
<div class='q'>Axaca ma quiijto: </div>
<div class='q'>“Ma TOTECO inmechtiochihua.” </div>
<div class='q'>Niyon ma ax quiijtoca: </div>
<div class='q'>“Tojuanti timechtiochihuaj ica itequihuejcayo TOTECO.”  </div>
<div class='psalmlabel' id='PS130_0'> 130</div>
<div class='s'>Ximotemachica ipan Toteco para inmechmanahuis </div>
<div class='q'>
<span class="verse" id="PS130_1">1&#160;</span>TOTECO, quema nimopantía ipan se hueyi tlaohuijcayotl, </div>
<div class='q'>na nimitztzajtzilía para xinechtitlanilis motlapalehuil. </div>
<div class='q'>
<span class="verse" id="PS130_2">2&#160;</span>Toteco, xinechtlacaquili quema nimitznojnotza. </div>
<div class='q'>Xinechchihuili cuenta tlen nimitztlajtlanía huan xinechpalehui. </div>
<div class='q'>
<span class="verse" id="PS130_3">3&#160;</span>TOTECO, intla tiquilnamiquisquía nochi totlajtlacolhua, </div>
<div class='q'>axaca huelisquía moquetzas moixtla. </div>
<div class='q'>
<span class="verse" id="PS130_4">4&#160;</span>Pero ta nelía titetlapojpolhuía, </div>
<div class='q'>para nochi tlacame ma mitztlepanitaca. </div>
<div class='q'>
<span class="verse" id="PS130_5">5&#160;</span>Na nimochiya ipan ta, TOTECO, para tinechpalehuis, </div>
<div class='q'>Quena, ica nochi noyolo nimotemachía ipan nopa tlen tinechtlajtolcahuilijtoc ipan motlajtol. </div>
<div class='q'>
<span class="verse" id="PS130_6">6&#160;</span>Ipan noalma senquistoc nitlachixtoc para ta, TOTECO, xitequiti. </div>
<div class='q'>Nitlachixtoc para tinechpalehuis, </div>
<div class='q'>queja nopa tlamocuitlahuiani quichiyaj ma tlanesi. </div>
<div class='q'>Quena, más nitlachixtoc huan ax queja tlamocuitlahuiani tlen tlahuel quinequij ma tlanesi. </div>
<div class='b'> &#160; </div>
<div class='q'>
<span class="verse" id="PS130_7">7&#160;</span>Nochi inisraelitame, ximotemachica ipan TOTECO, </div>
<div class='q'>pampa san yajaya quipiya hueyi iyolo huan san yajaya temaquixtía ajachica. </div>
<div class='q'>
<span class="verse" id="PS130_8">8&#160;</span>Yajaya quinmaquixtis israelitame tlen nochi inintlajtlacolhua.  </div>
<div class='psalmlabel' id='PS131_0'> 131</div>
<div class='s'>Ximotemachica ipan Toteco </div>
<div class='q'>
<span class="verse" id="PS131_1">1&#160;</span>TOTECO, na ax nimohueyimati, </div>
<div class='q'>niyon ax nimotlepanita. </div>
<div class='q'>Na ax nimoilhuía para achi más nicuali, </div>
<div class='q'>niyon ax nimoilhuía para más nijmati que sequinoc. </div>
<div class='q'>
<span class="verse" id="PS131_2">2&#160;</span>Na ax nimolinía iixtla Toteco. </div>
<div class='q'>Nimochijtoc queja se piloquichpiltzi tlen sanoc quicajtoc chichi huan mosehuía icuaxanco inana. </div>
<div class='q'>Quena, ayoc tleno nimitztlajtlanijtoc. </div>
<div class='q'>
<span class="verse" id="PS131_3">3&#160;</span>Huajca inisraelitame tlen ama huan para nochipa, </div>
<div class='q'>san ximotemachica ipan TOTECO.  </div>
<div class='psalmlabel' id='PS132_0'> 132</div>
<div class='s'>Tlamaijtoli para Toteco ma quitiochihua nopa tiopamitl </div>
<div class='q'>
<span class="verse" id="PS132_1">1&#160;</span>TOTECO, xiquilnamiqui David huan quejatza tlaijiyohui. </div>
<div class='q'>
<span class="verse" id="PS132_2">2&#160;</span>Xiquilnamiqui quejatza David tlatestigojquetzqui ica ta, TOTECO, </div>
<div class='q'>tlen tiiTeco Jacob, Tlen Tijpiya Nochi Chicahualistli. </div>
<div class='q'>
<span class="verse" id="PS132_3">3&#160;</span>Quiijto: </div>
<div class='q'>“Ax nicalaquis nocalijtic, </div>
<div class='q'>niyon ax nimotecas ipan notlapech para nicochis. </div>
<div class='q'>
<span class="verse" id="PS132_4">4&#160;</span>Ax niixijcopis, niyon ax nicochis niyon se tlalochtli, </div>
<div class='q'>
<span class="verse" id="PS132_5">5&#160;</span>hasta nijpantis se lugar campa huelis nijchihuas ichaj TOTECO para ipan ma mocahua, </div>
<div class='q'>yajaya tlen iTeco Jacob, Tlen Quipiya Nochi Chicahualistli.” </div>
<div class='b'> &#160; </div>
<div class='q'>
<span class="verse" id="PS132_6">6&#160;</span>Tijcajque camatij ipan tlali Efrata para icaxa TOTECO eltoya nopano, </div>
<div class='q'>huan teipa tijpantijque huejca tlen altepetini ipan cuatitlamitl. </div>
<div class='q'>
<span class="verse" id="PS132_7">7&#160;</span>Huajca ama ma tiyaca ipan itiopa Toteco. </div>
<div class='q'>Ma tiyase timotlancuaquetzatij iixtla para tijhueyichihuase. </div>
<div class='b'> &#160; </div>
<div class='q'>
<span class="verse" id="PS132_8">8&#160;</span>TOTECO, ximotlalana huan xicalaqui ipan nopa tiopamitl campa eltoc mocaxa, </div>
<div class='q'>tlen quiixnextía mochicahualis. </div>
<div class='q'>
<span class="verse" id="PS132_9">9&#160;</span>Nopa totajtzitzi tlen tiquintlapejpenijtoc ma moquentica ininyoyo chipahuac tlen quinixnextía para tlatzejtzeloltique, </div>
<div class='q'>huan nochi tlacame tlen tiquiniyocatlalijtoc ma tzajtzica ica paquilistli. </div>
<div class='q'>
<span class="verse" id="PS132_10">10&#160;</span>NoTeco, pampa tiquicnelía motlatequipanojca David, </div>
<div class='q'>amo ximoicancuepa tlen nopa tlanahuatijquetl tlen ta tijtlapejpeni, </div>
<div class='q'>para quinnahuatis motlacajhua. </div>
<div class='q'>
<span class="verse" id="PS132_11">11&#160;</span>Pampa ta, TOTECO, tijtlajtolcahuili David, </div>
<div class='q'>huan ax quema tiquilcahua tijchihua tlen tijtlajtolcahua. </div>
<div class='q'>Huan ta tiquilhui para teipa tiquintlalis iixhuihua ipan isiyaj para tlanahuatise. </div>
<div class='q'>
<span class="verse" id="PS132_12">12&#160;</span>Huan intla iixhuihua quichihuase tlen quiijtohua nopa tlajtolsencahuali tlen tijchijqui ica David huan intla quitlepanitase motlajtol, </div>
<div class='q'>huajca inijuanti nojquiya mosehuise ipan isiyaj para tlanahuatise para nochipa. </div>
<div class='q'>
<span class="verse" id="PS132_13">13&#160;</span>Pampa ta TOTECO, tijtlapejpenijtoc altepetl Jerusalén para tiitztos nopano. </div>
<div class='q'>
<span class="verse" id="PS132_14">14&#160;</span>Tiquijto: </div>
<div class='q'>“Ya ni elis nochaj campa niitztos para nochipa. </div>
<div class='q'>Nopano nimocahuas pampa ya nopa tlen nijnequi. </div>
<div class='q'>
<span class="verse" id="PS132_15">15&#160;</span>Nijtiochihuas ni altepetl miyac huan niquintlamacas itlacajhua tlen teicneltzitzi. </div>
<div class='q'>
<span class="verse" id="PS132_16">16&#160;</span>Niquinmaquixtis itotajtzitzi tlen nochi tlen quinequij quincocose, </div>
<div class='q'>huan itlatzejtzeloltijca tlacajhua tzajtzise ica paquilistli. </div>
<div class='q'>
<span class="verse" id="PS132_17">17&#160;</span>Nopa chicahualistli tlen David quipixqui sampa nijchihuas para monextis ipan icone, </div>
<div class='q'>huan yajaya tlen nicaltijtoc para nijtequimacas queja tlanahuatijquetl elis queja se tlahuili para itlacajhua. </div>
<div class='q'>
<span class="verse" id="PS132_18">18&#160;</span>Icualancaitacahua niquinmajcahuas ipan se hueyi pinahualistli, </div>
<div class='q'>pero yajaya tlen tlanahuatijquetl tlanahuatis cuali huan monextis nochi ihueyitilis.”  </div>
<div class='psalmlabel' id='PS133_0'> 133</div>
<div class='s'>Nelía yejyectzi nesi quema timosentilíaj ininhuaya toicnihua </div>
<div class='q'>
<span class="verse" id="PS133_1">1&#160;</span>Xiquitaca, nelía cuali huan yejyectzi nesi para icnime ma mocahuaca san sejco ica san se ininyolo. </div>
<div class='q'>
<span class="verse" id="PS133_2">2&#160;</span>Quema san se ininyolo tlacame, eltoc yejyectzi queja nopa aceite tlen quitequilijque Aarón ipan itzonteco, </div>
<div class='q'>huan temoc ipan itentzo huan yajqui hasta iteno iyoyo. </div>
<div class='q'>
<span class="verse" id="PS133_3">3&#160;</span>Eltoc yejyectzi huan nesi queja nopa ajhuechtli tlen huetzi ipan tepetl Hermón huan temotiya ipan tepetl Sion. </div>
<div class='q'>Pampa campa itztoque san sejco ica san se ininyolo tlacame, </div>
<div class='q'>TOTECO nopano quititlani tlatiochihualistli huan yolistli para nochipa.  </div>
<div class='psalmlabel' id='PS134_0'> 134</div>
<div class='s'>Ma tijtlascamatica Toteco sesen tiotlac </div>
<div class='q'>
<span class="verse" id="PS134_1">1&#160;</span>Ama xijhueyimatica TOTECO, </div>
<div class='q'>nochi imojuanti inintlatequipanojcahua. </div>
<div class='q'>Xijhueyimatica nochi imojuanti tlen sesen tlayohua intlamocuitlahuíaj ipan ichaj. </div>
<div class='q'>
<span class="verse" id="PS134_2">2&#160;</span>Ximomatlalanaca huan xijtlascamatica TOTECO. </div>
<div class='q'>
<span class="verse" id="PS134_3">3&#160;</span>Ma inmechtiochihua TOTECO tlen nopano ipan altepetl Sion, </div>
<div class='q'>Quena, ma inmechtiochihua Toteco tlen quichijchijqui elhuicactli huan tlaltepactli.  </div>
<div class='psalmlabel' id='PS135_0'> 135</div>
<div class='s'>Toteco nelía hueyi, pero teteyome ax tleno ininpati </div>
<div class='q'>
<span class="verse" id="PS135_1">1&#160;</span>¡Xijpaquilismacaca TOTECO! </div>
<div class='q'>Quena, xijpaquilismacaca nochi imojuanti inintlatequipanojcahua. </div>
<div class='q'>
<span class="verse" id="PS135_2">2&#160;</span>Xijpaquilismacaca nochi imojuanti tlen initztoque ipan ichaj TOTECO huan tlen innentinemij icalixpa. </div>
<div class='q'>
<span class="verse" id="PS135_3">3&#160;</span>Xijpaquilismacaca TOTECO pampa yajaya nelía cuali. </div>
<div class='q'>Xijhuicatica ica tiohuicatl pampa yajaya hueyi iyolo. </div>
<div class='q'>
<span class="verse" id="PS135_4">4&#160;</span>Pampa TOTECO quitlapejpenijtoc Jacob para quiicnelis. </div>
<div class='q'>Quintlapejpeni nochi iixhuihua ma elica iaxcahua. </div>
<div class='q'>
<span class="verse" id="PS135_5">5&#160;</span>Na nijmati para TOTECO tlahuel hueyi. </div>
<div class='q'>Nijmati para yajaya tlahuel más hueyi que nochi tlen quintocaxtíaj “tiotzitzi”. </div>
<div class='q'>
<span class="verse" id="PS135_6">6&#160;</span>TOTECO quichihua nochi tlen quinequi quichihuas ipan elhuicactli, tlaltepactli, </div>
<div class='q'>huan ipan hueyi atl huan campa más huejcatla. </div>
<div class='q'>
<span class="verse" id="PS135_7">7&#160;</span>Quichihua para ipan nochi tlaltepactli ma motlalana mixtli, </div>
<div class='q'>huan nojquiya quititlani tlapetlanilotl huan quichihua ma tlaahuetzi. </div>
<div class='q'>Yajaya quinahuatía ma quisa nopa ajacatl tlen campa quiajcojtoc. </div>
<div class='q'>
<span class="verse" id="PS135_8">8&#160;</span>Quichijqui ma miqui nopa achtohui ejquetl ipan sesen familia tlen tlali Egipto, </div>
<div class='q'>huan nopa achtohui ejquetl tlen inintlapiyalhua. </div>
<div class='q'>
<span class="verse" id="PS135_9">9&#160;</span>Quichijqui huejhueyi chicahualnescayotl ipan tlali Egipto iixtla Faraón huan itlatequipanojcahua. </div>
<div class='q'>
<span class="verse" id="PS135_10">10&#160;</span>Quintzontlamilti miyac tlacame ipan miyac tlaltini. </div>
<div class='q'>Quinmicti tlanahuatiani tlen quipiyayayaj miyac chicahualistli. </div>
<div class='q'>
<span class="verse" id="PS135_11">11&#160;</span>Quimicti Sehón tlen eliyaya inintlanahuatijca nopa amorreos. </div>
<div class='q'>Nojquiya quimicti Og tlanahuatijquetl tlen tlali Basán huan nochi nopa tlanahuatiani ipan tlali Canaán. </div>
<div class='q'>
<span class="verse" id="PS135_12">12&#160;</span>Huan nochi nopa tlali tlen quinahuatiyayaj nopa tlanahuatiani quincuili, </div>
<div class='q'>huan quinmacac nopa tlaltini nopa israelitame queja elisquía se tlamantli tlen inintata quincahuilijtejqui. </div>
<div class='b'> &#160; </div>
<div class='q'>
<span class="verse" id="PS135_13">13&#160;</span>TOTECO, tlacame mitzilnamictose para nochipa. </div>
<div class='q'>Nochi tlacame tlen tlacajtiyase mitzixmajtose para tlahuel tihueyi. </div>
<div class='b'> &#160; </div>
<div class='q'>
<span class="verse" id="PS135_14">14&#160;</span>Pampa TOTECO quintlajtolsencahuas xitlahuac nochi itlacajhua, </div>
<div class='q'>huan yajaya quintlasojtlas itlatequipanojcahua. </div>
<div class='q'>
<span class="verse" id="PS135_15">15&#160;</span>Nopa tlacame tlen itztoque ipan tlaltini tlen ax quiixmatij Toteco, </div>
<div class='q'>quinhueyichihuaj teteyome tlen oro huan plata tlen quinchijchijtoque ica ininma. </div>
<div class='q'>
<span class="verse" id="PS135_16">16&#160;</span>Nopa teteyome quipiyaj inincamac, pero ax camatij, </div>
<div class='q'>quipiyaj iniixtiyol, pero ax tlachiyaj. </div>
<div class='q'>
<span class="verse" id="PS135_17">17&#160;</span>Quipiyaj ininnacas, pero ax tlacaquij, </div>
<div class='q'>huan nojquiya ax hueli tlaijiyotilanaj. </div>
<div class='q'>
<span class="verse" id="PS135_18">18&#160;</span>Nopa tlacame tlen quinchijchihuaj nopa teteyome nelía huihuitique, </div>
<div class='q'>san se queja nopa teteyome, </div>
<div class='q'>huan san se huihuitique tlen ininpan motemachíaj. </div>
<div class='b'> &#160; </div>
<div class='q'>
<span class="verse" id="PS135_19">19&#160;</span>¡Inisraelitame, xijpaquilismacaca, TOTECO! </div>
<div class='q'>Imojuanti intotajtzitzi tlen iniixhuihua Aarón, xijpaquilismacaca TOTECO. </div>
<div class='q'>
<span class="verse" id="PS135_20">20&#160;</span>Iniixhuihua Leví, xijpaquilismacaca TOTECO. </div>
<div class='q'>Huan nochi imojuanti tlen inquiimacasij huan inquitlepanitaj TOTECO, </div>
<div class='q'>xijpaquilismacaca. </div>
<div class='q'>
<span class="verse" id="PS135_21">21&#160;</span>Nochi tlacame ipan altepetl Jerusalén ma quipaquilismacaca TOTECO pampa yajaya itztoc nica ipan altepetl Jerusalén. </div>
<div class='q'>¡Paquilistli!  </div>
<div class='psalmlabel' id='PS136_0'> 136</div>
<div class='s'>Ma tijtlascamatica Toteco </div>
<div class='q'>
<span class="verse" id="PS136_1">1&#160;</span>Xijtlascamatica TOTECO pampa yajaya nelía cuali, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_2">2&#160;</span>Xijtlascamatica Toteco Dios tlen más hueyi tlen nochi sequinoc “tiotzitzi”, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_3">3&#160;</span>Xijtlascamatica Toteco Dios tlen ininTeco nochi tecojme, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_4">4&#160;</span>Xijtlascamatica TOTECO pampa san ya hueli quichihua huejhueyi tlamantli, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_5">5&#160;</span>Xijtlascamatica yajaya tlen quichijchijqui elhuicactli ica miyac tlalnamiquistli, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_6">6&#160;</span>Xijtlascamatica yajaya tlen quitlali ni tlali ipani atl, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_7">7&#160;</span>Xijtlascamatica yajaya tlen quinchijchijqui nopa tlahuili tlen onca nepa elhuicac, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_8">8&#160;</span>Quichijchijqui nopa tonati para ma tlahui tonaya, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_9">9&#160;</span>Huan quichijchijqui metztli huan sitlalime para ma tlahuica tlayohua, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_10">10&#160;</span>Xijtlascamatica TOTECO tlen quintzontlamilti nopa achtohui ehuani tlen tlali Egipto, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_11">11&#160;</span>Xijtlascamatica tlen quinquixti israelitame ipan inintlal nopa egiptome, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_12">12&#160;</span>Quena, quinquixti ica ihueyi chicahualis huan ica inejmatl quinpalehui, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_13">13&#160;</span>Xijtlascamatica yajaya tlen quixelo nopa Hueyi Atl Chichiltic para ma panoca itlacajhua, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_14">14&#160;</span>Huan quinpanolti nopa israelitame ipan tlali huactoc tlatlajco nopa hueyi atl, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_15">15&#160;</span>Pero quinatzonpolihuilti Faraón huan isoldados ipan nopa hueyi atl, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_16">16&#160;</span>Xijtlascamatica Toteco tlen quinyacanqui itlacajhua ipan nopa huactoc tlali, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_17">17&#160;</span>Xijtlascamatica yajaya tlen quinmanahui itlacajhua ininmaco tlanahuatiani tlen quipixque miyac chicahualistli, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_18">18&#160;</span>Yajaya quintzontlamilti huejhueyi tlanahuatiani tlen tlahuel quipiyayayaj chicahualistli, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_19">19&#160;</span>Quitzontlamilti Sehón, inintlanahuatijca nopa amorreos, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_20">20&#160;</span>Nojquiya quimicti Og, tlanahuatijquetl tlen tlali Basán, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_21">21&#160;</span>Huan inintlal nopa tlanahuatiani, </div>
<div class='q'>Toteco quinmacac itlacajhua queja se tlamantli tlen inintata quincahuilijtejqui, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_22">22&#160;</span>Quena, quimacac itlatequipanojca Israel para ma moaxcati nopa tlali para nochipa, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_23">23&#160;</span>Yajaya tlen techilnamijqui tiisraelitame quema ayoc tijpiyayayaj chicahualistli, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_24">24&#160;</span>Yajaya techmanahui ininmaco tocualancaitacahua, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_25">25&#160;</span>Yajaya quinmaca tlacualistli nochi tlamantli tlen yoltoque, </div>
<div class='q'>pampa iteicnelijcayo ax quema tlami. </div>
<div class='q'>
<span class="verse" id="PS136_26">26&#160;</span>Xijtlascamatica Toteco Dios tlen quinahuatía elhuicactli, </div>
<div class='q'>pampa iteicnelijcayo ax quema tlami.  </div>
<div class='psalmlabel' id='PS137_0'> 137</div>
<div class='s'>Inincuesol israelitame tlen itztoque ipan tlali Babilonia </div>
<div class='q'>
<span class="verse" id="PS137_1">1&#160;</span>Ipan tlali Babilonia timosehuiyayaj iteno atemitl, </div>
<div class='q'>huan timochoquiliyayaj, </div>
<div class='q'>pampa tiquilnamiquiyayaj altepetl Jerusalén, </div>
<div class='q'>huan quejatza onpano cuali elqui. </div>
<div class='q'>
<span class="verse" id="PS137_2">2&#160;</span>Tiquintlahuelcajtoyaj toarpas huan tiquincuapilojtoyaj ipan ininmacuayo nopa cuatini. </div>
<div class='q'>
<span class="verse" id="PS137_3">3&#160;</span>Ax hueliyaya tihuicaj. </div>
<div class='q'>Pero inijuanti tlen techhualicaque ica fuerza ipan inintlal, </div>
<div class='q'>techtlajtlanijque ma tihuicaca ica paquilistli nopa yejyectzitzi huicatl tlen tihuicayayaj quema tiitztoyaj ipan altepetl Jerusalén. </div>
<div class='q'>
<span class="verse" id="PS137_4">4&#160;</span>Pero ax tihuelque. </div>
<div class='q'>Ax hueli tihuicase se huicatl para Toteco ipan sejcoyoc ica tlacame tlen ax tiquinixmatij. </div>
<div class='q'>
<span class="verse" id="PS137_5">5&#160;</span>Intla niquilcahuasquía altepetl Jerusalén, </div>
<div class='q'>ma quipolo ichicahualis nonejmatl, </div>
<div class='q'>huan ma ayoc huelis quitzotzonas nopa arpa. </div>
<div class='q'>
<span class="verse" id="PS137_6">6&#160;</span>Xijcahua nonenepil ma tlatzqui ipan nocamachal para ayoc hueli nihuicas, </div>
<div class='q'>intla ayoc niquicnelisquía Jerusalén más tlen nochi tlamantli tlen nechpaquilismaca. </div>
<div class='b'> &#160; </div>
<div class='q'>
<span class="verse" id="PS137_7">7&#160;</span>TOTECO, amo xiquilcahua tlen nopa tlali Edom ehuani quiijtojque, </div>
<div class='q'>quema nopa soldados tlen tlali Babilonia quixolehuayayaj altepetl Jerusalén. </div>
<div class='q'>Inijuanti quiijtohuayayaj: </div>
<div class='q'>“Xijxolehuaca nopa altepetl hasta campa tlatzquijtoc.” </div>
<div class='b'> &#160; </div>
<div class='q'>
<span class="verse" id="PS137_8">8&#160;</span>Teicneltzi ni tlali Babilonia, </div>
<div class='q'>pampa nojquiya quixolehuase. </div>
<div class='q'>Nelía paquis nopa tlacatl tlen quitlamixolehuas huan quintzontlamiltis itlacajhua. </div>
<div class='q'>
<span class="verse" id="PS137_9">9&#160;</span>¡Tlahuel paquis nopa tlacatl tlen quinitzquis coneme tlen Babilonia huan quinxaxamatzas ipan tetl, </div>
<div class='q'>ipampa tlen fiero quichijtoque inintatahua ipan altepetl Jerusalén!  </div>
<div class='psalmlabel' id='PS138_0'> 138</div>
<div class='s'>Tlascamatili ipampa itlapalehuil Toteco </div>
<div class='q'>
<span class="verse" id="PS138_1">1&#160;</span>Ica nochi noyolo nimitztlascamatis, TOTECO, </div>
<div class='q'>huan nihuicas para ta iniixtla nopa moelhuicac ejcahua. </div>
<div class='q'>
<span class="verse" id="PS138_2">2&#160;</span>Nimotlancuaquetza iixmelac motiopa tlen tlatzejtzeloltic, </div>
<div class='q'>huan nimitztlascamatis pampa nelía titetlasojtla huan titemachtli. </div>
<div class='q'>Nochi tlen tinechtlajtolcahuilijtoc para tijchihuas, </div>
<div class='q'>tijtlamichihuas pampa motlajtol nelía temachtli queja ta titemachtli. </div>
<div class='q'>
<span class="verse" id="PS138_3">3&#160;</span>Quema nimitztzajtzilía, </div>
<div class='q'>ta tinechnanquilía huan tinechfuerzajmaca. </div>
<div class='q'>
<span class="verse" id="PS138_4">4&#160;</span>TOTECO, nochi tlanahuatiani tlen itztoque ipan ni tlaltepactli mitztlascamatise, </div>
<div class='q'>pampa nochi inijuanti quicaquise tlen tijtlajtolcajtoc. </div>
<div class='b'> &#160; </div>
<div class='q'>
<span class="verse" id="PS138_5">5&#160;</span>Quena, huicase ipampa nochi nopa huejhueyi tlamantli tlen quichijtoc TOTECO, </div>
<div class='q'>pampa ihueyitilis nelhueyi. </div>
<div class='q'>
<span class="verse" id="PS138_6">6&#160;</span>Yonque TOTECO tlahuel hueyi, </div>
<div class='q'>yajaya quintlacaquilía tlen moicnonequij. </div>
<div class='q'>Pero tlen mohueyimatij, </div>
<div class='q'>monequi moquetzase huejca tlen Toteco, </div>
<div class='q'>pampa yajaya ax quinequi quinitas. </div>
<div class='b'> &#160; </div>
<div class='q'>
<span class="verse" id="PS138_7">7&#160;</span>Intla niitztoc ipan tlaijiyohuilistli, ta TOTECO, </div>
<div class='q'>tinechmanahuía huan tinechmaquixtía. </div>
<div class='q'>Huan quema nechtehuíaj nocualancaitacahua, </div>
<div class='q'>ta tijxitlahua moma huan tinechmaquixtía ica mohueyi chicahualis. </div>
<div class='q'>
<span class="verse" id="PS138_8">8&#160;</span>TOTECO, ta tijchihuas nochi tlen timoilhuijtoc para tijchihuas ipan na noyolis. </div>
<div class='q'>Pampa nopa teicnelijcayotl tlen tijpiya ica na, TOTECO, </div>
<div class='q'>ax quema tlami. </div>
<div class='q'>Amo xinechtlahuelcahua pampa ta tinechchijchijqui.  </div>
<div class='psalmlabel' id='PS139_0'> 139</div>
<div class='s'>Toteco itztoc campa hueli </div>
<div class='q'>
<span class="verse" id="PS139_1">1&#160;</span>TOTECO, ta tinechyoltlachilijtoc huan tijmati nochi tlen na. </div>
<div class='q'>
<span class="verse" id="PS139_2">2&#160;</span>Ta cuali tijmati intla nimosehuía o nimoquetza. </div>
<div class='q'>Huan quema niitztoc huejca, </div>
<div class='q'>ta tijmati tlachque nijpixtoc ipan notlalnamiquilis. </div>
<div class='q'>
<span class="verse" id="PS139_3">3&#160;</span>Ta tinechnextilía nopa ojtli tlen monequi nijtoquilis, </div>
<div class='q'>huan tinechilhuía canque nicalaquis huan canque nimosiyajcahuas. </div>
<div class='q'>Sesen tlalochtli ta tijmati canque niitztoc. </div>
<div class='q'>
<span class="verse" id="PS139_4">4&#160;</span>Ta TOTECO, tijmati tlachque niquijtos hasta quema aya nicamati. </div>
<div class='q'>
<span class="verse" id="PS139_5">5&#160;</span>Ta tinechyahualojtoc pampa tiya ica noixtla huan ica noica, </div>
<div class='q'>huan nopani tijtlalía moma para tinechtiochihuas. </div>
<div class='q'>
<span class="verse" id="PS139_6">6&#160;</span>Nochi ni tlamantli tlen ta tijmati nelía yejyectzi, </div>
<div class='q'>huan ohui para nijneltocas. </div>
<div class='q'>
<span class="verse" id="PS139_7">7&#160;</span>Ax cana hueli nimotlatis tlen moTonaltzi. </div>
<div class='q'>Ax cana huelis nimotlatis huan ax tiitztos nopano. </div>
<div class='q'>
<span class="verse" id="PS139_8">8&#160;</span>Intla nitlejcos hasta elhuicac para nimotlatis, </div>
<div class='q'>ta nopano tiitztoc. </div>
<div class='q'>Huan intla niyasquía ipan nopa hueyi tlacoyoctli campa itztoque mijcatzitzi, </div>
<div class='q'>ta nepa tiitztoc. </div>
<div class='q'>
<span class="verse" id="PS139_9">9&#160;</span>Intla nijpiyasquía noeltlapal huan nipatlanisquía, </div>
<div class='q'>huan niquixcotonasquía nopa hueyi atl, </div>
<div class='q'>
<span class="verse" id="PS139_10">10&#160;</span>hasta nepa tinechyacanasquía ica mohueyi chicahualis. </div>
<div class='q'>
<span class="verse" id="PS139_11">11&#160;</span>Intla nijchihuasquía campeca para nimotlatis ipan tzintlayohuilotl, </div>
<div class='q'>nopa tzintlayohuilotl mocuepasquía tlahuili yahualtic tlen na, </div>
<div class='q'>pampa ta tiitztos nopano. </div>
<div class='q'>
<span class="verse" id="PS139_12">12&#160;</span>Pampa niyon nopa tzintlayohuilotl ax hueli nechtlatis moixtla, Toteco. </div>
<div class='q'>Pampa para ta nopa yohuali tlahuía queja elisquía tonaya. </div>
<div class='q'>Nopa tzintlayohuilotl huan tlahuili ta tiquita san se. </div>
<div class='q'>
<span class="verse" id="PS139_13">13&#160;</span>Ta tijsencajqui sesen tlamantli tlen onca iijtic notlacayo. </div>
<div class='q'>Huan tijmotzquilti sesen tlamantli tlen nijpiya, </div>
<div class='q'>quema niitztoya iijtico nonana. </div>
<div class='q'>
<span class="verse" id="PS139_14">14&#160;</span>Nimitztlascamati pampa nochi tinechsencajqui ma nieli se tlamantli tlen nelía cuajcualtzi. </div>
<div class='q'>Quena, nopa tequitl tlen tijchijqui quema tinechsencajqui onpano yejyectzi. </div>
<div class='q'>San nijsentlachilía para nimoilhuis nochi tlen tijchijtoc ipan notlacayo. </div>
<div class='q'>
<span class="verse" id="PS139_15">15&#160;</span>Ta tijtlachiliyaya quema na nipejqui nimoscaltía nopano ipan iijtico nonana, nel nimotlatijtoya tlen nochi sequinoc. </div>
<div class='q'>Quema axaca más quitlachiliyaya, </div>
<div class='q'>ta tinechchijchijqui ica mohueyi yajatil, </div>
<div class='q'>queja se tlen cuali quimati tlaxinepalohua. </div>
<div class='q'>
<span class="verse" id="PS139_16">16&#160;</span>Ta tinechitac quema aya nitlacatiyaya. </div>
<div class='q'>Huan quema aya nitlaijiyotilanayaya, </div>
<div class='q'>tiquixtlali quesqui tonali niitztosquía. </div>
<div class='q'>Huan sesen tonal tlen niitztosquía huan tlachque nopantis, </div>
<div class='q'>ta tiquijcuilo ipan molibro. </div>
<div class='q'>
<span class="verse" id="PS139_17">17&#160;</span>Toteco Dios, nelía yejyectzi quema nimomaca cuenta para ta tijsenhuiquilía timoyolilhuía tlen na. </div>
<div class='q'>
<span class="verse" id="PS139_18">18&#160;</span>Hasta ax hueli nijpohua quesqui huelta timoyolilhuía tlen na ipan se tonali. </div>
<div class='q'>Huan ica ijnaloc quema niisa, </div>
<div class='q'>ta noja timoyolilhuijtoc tlen na. </div>
<div class='q'>
<span class="verse" id="PS139_19">19&#160;</span>Toteco Dios, nelía elisquía cuali intla tiquintzontlamiltisquía nochi tlacame tlen ax mitztlepanitaj. </div>
<div class='q'>Xijchihua ma nechtlalcahuica nopa temictiani, </div>
<div class='q'>
<span class="verse" id="PS139_20">20&#160;</span>pampa inijuanti mitztlaijilhuíaj, </div>
<div class='q'>huan san quiahuilmatij motoca. </div>
<div class='q'>
<span class="verse" id="PS139_21">21&#160;</span>TOTECO, ¿ax tiquita para quinamiqui ma niquincocoli inijuanti tlen mitzcocolíaj? </div>
<div class='q'>¿Ax quinamiqui nicualanis ica mocualancaitacahua? </div>
<div class='q'>
<span class="verse" id="PS139_22">22&#160;</span>Quena, tlahuel niquincocolía, </div>
<div class='q'>pampa niquinita queja nojquiya elisquíaj nocualancaitacahua na. </div>
<div class='q'>
<span class="verse" id="PS139_23">23&#160;</span>NoTeco Dios, xijtlachili noyolo huan xiquita nochi tlen eltoc nopano. </div>
<div class='q'>Huan xijyejyeco notlalnamiquilis para tiquitas intla xitlahuac tlen nimoilhuía. </div>
<div class='q'>
<span class="verse" id="PS139_24">24&#160;</span>Xinechnextili intla onca ipan notlalnamiquilis se tlalnamiquistli tlen ax mitzpactía, </div>
<div class='q'>huan xinechyacantiya ipan nopa ojtli tlen tehuica campa onca yolistli para nochipa.  </div>
<div class='psalmlabel' id='PS140_0'> 140</div>
<div class='s'>Toteco xinechmanahui ininmaco ax cuajcualme </div>
<div class='q'>
<span class="verse" id="PS140_1">1&#160;</span>TOTECO, xinechmanahui ininmaco nopa tlaixpanoca tlacame. </div>
<div class='q'>Xinechmocuitlahui para tlatehuijca tlacame ax huelis nechcocose. </div>
<div class='q'>
<span class="verse" id="PS140_2">2&#160;</span>Inijuanti nochi se tonal quisencahuaj quejatza quichihuase tlamantli tlen ax cuali. </div>
<div class='q'>Ajachica quinequij quipehualtise cualantli. </div>
<div class='q'>
<span class="verse" id="PS140_3">3&#160;</span>Inintlajtol tecocohua queja itencococa se cohuatl o se colotl. </div>
<div class='q'>
<span class="verse" id="PS140_4">4&#160;</span>TOTECO, xinechmocuitlahui para ax nihuetzis ininmaco tlacame tlen ax cuajcualme, </div>
<div class='q'>huan tlen tetlaijilhuíaj, </div>
<div class='q'>pampa inijuanti moilhuijtoque quejatza nechtlaijilhuise. </div>
<div class='q'>
<span class="verse" id="PS140_5">5&#160;</span>Nopa tlacame tlen mohueyimatij quitlalijtoque se tlaquetztli para ma nimasi. </div>
<div class='q'>Quitlalijtoque se laso para ica nechcuapilose para ma nimohuisos ajacatipa. </div>
<div class='q'>Nechchiyaj ica se matlatl para nechmasiltise. </div>
<div class='q'>
<span class="verse" id="PS140_6">6&#160;</span>Na nimitzilhuijtoc, TOTECO, para ta tinoDios. </div>
<div class='q'>Xinechtlacaquili quema nimitztzajtzilía. </div>
<div class='q'>
<span class="verse" id="PS140_7">7&#160;</span>Ta tiTOTECO Dios, tinotemaquixtijca, </div>
<div class='q'>ta tijpiya nochi chicahualistli para tinechmaquixtis. </div>
<div class='q'>Ta tinechmocuitlahuía quema onca tlatehuijcayotl. </div>
<div class='q'>
<span class="verse" id="PS140_8">8&#160;</span>TOTECO, amo xiquincahua ma tlatlanica nopa tlacame tlen ax mitztlepanitaj. </div>
<div class='q'>Amo xiquinpalehui para ma quisa cuali tlen quinequij quichihuase para ma ax mohueyimatica. </div>
<div class='q'>
<span class="verse" id="PS140_9">9&#160;</span>Xijchihua para nochi tlamantli tlen moilhuijtoque quichihuase ma huetzi ininpani. </div>
<div class='q'>Ma motzontlamiltica senquistoc queja quisencajtoyaj nechtzontlamiltise na. </div>
<div class='q'>
<span class="verse" id="PS140_10">10&#160;</span>Ipan inintzonteco ma huetzi tlicoli, </div>
<div class='q'>o xiquinmajcahua ipan tlitl, </div>
<div class='q'>o ipan tlacoyoctli tlen tlahuel huejcatla campa ayoc huelise quisase. </div>
<div class='q'>
<span class="verse" id="PS140_11">11&#160;</span>Amo xiquincahuili ma tlatlanica ipan totlal nopa tlacame tlen quinpactía istlacatise. </div>
<div class='q'>Más cuali nimantzi xiquintlatzacuilti. </div>
<div class='q'>
<span class="verse" id="PS140_12">12&#160;</span>Pero na cuali nijmati para ta, TOTECO, </div>
<div class='q'>tiquinpalehuis nopa teicneltzitzi tlen inijuanti quintepotztocatinemij. </div>
<div class='q'>Ta tiquinpalehuis tlen teicneltzitzi para ma quisa cuali para inijuanti queja quinamiqui. </div>
<div class='q'>
<span class="verse" id="PS140_13">13&#160;</span>Huan tlacame tlen itztoque xitlahuaque mitztlascamatise, </div>
<div class='q'>pampa quimatij para temachtli itztotij moixtla.  </div>
<div class='psalmlabel' id='PS141_0'> 141</div>
<div class='s'>Tlamaijtoli para Toteco ma quimanahui </div>
<div class='q'>
<span class="verse" id="PS141_1">1&#160;</span>TOTECO, na nimitznotza. </div>
<div class='q'>Ximoisihuilti xinechpalehuiqui. </div>
<div class='q'>Xinechtlacaquili quema nimomaijtohua ica ta. </div>
<div class='q'>
<span class="verse" id="PS141_2">2&#160;</span>Xijseli notlamaijtolis queja elisquía copali tlen quitlatíaj moixtla, </div>
<div class='q'>huan quema nimomatlalana para nimitzhueyimati, </div>
<div class='q'>xiquita queja se tlacajcahualistli tlen nimitzmactilía ica tiotlac. </div>
<div class='q'>
<span class="verse" id="PS141_3">3&#160;</span>TOTECO, xinechmocuitlahui para ma ax nicamati quej hueli. </div>
<div class='q'>Xinechpalehui para nimocamatzacuas. </div>
<div class='q'>
<span class="verse" id="PS141_4">4&#160;</span>Amo xinechcahuili nijnequis tlamantli tlen ax cuali. </div>
<div class='q'>Amo xinechcahuili ma niquinpalehuis tlaixpanoca tlacame ica tlen quichihuaj. </div>
<div class='q'>Ma ax niquixtoca nijcuas nopa cuali tlamantli tlen quipiyaj. </div>
<div class='q'>
<span class="verse" id="PS141_5">5&#160;</span>Quema monequi se nechtlalnamictis, </div>
<div class='q'>xijchihua para tlen monejnemiltíaj xitlahuac moixtla ma nechtlatzacuiltica. </div>
<div class='q'>Ya nopa niquitasquía queja se tlamantli cuali tlen nechchihuilíaj. </div>
<div class='q'>Intla tlacame tlen cuajcualme nechtlacahualtise, </div>
<div class='q'>elis queja se pajtli para na. </div>
<div class='q'>Amo xinechcahuili para nijhuejcamajcahuas inon. </div>
<div class='q'>Pero na ajachica nimomaijtohua para ma quiselica tlatzacuiltili tlaixpanoca tlacame. </div>
<div class='q'>
<span class="verse" id="PS141_6">6&#160;</span>Quema nijchihuas para mocuamimilose inintlayacanca ipan tepexico, </div>
<div class='q'>quicaquise notlajtol huan quipantise para nelcuali. </div>
<div class='q'>
<span class="verse" id="PS141_7">7&#160;</span>Nopa fiero tlacame quiselise tlatzacuiltili huan iniomiyohua quitepehuase ipan campa hueli tlali. </div>
<div class='q'>
<span class="verse" id="PS141_8">8&#160;</span>TOTECO, ta tlen titoTeco, na san nimitzchiya para tinechpalehuis. </div>
<div class='q'>Ipan ta nimotemachía para tinechmocuitlahuis. </div>
<div class='q'>Amo xiquincahuili ma nechmictica. </div>
<div class='q'>
<span class="verse" id="PS141_9">9&#160;</span>Xinechpalehui para ax nimasis ipan nopa tlaquetztli tlen quitlalijtoque nopa fiero tlacame. </div>
<div class='q'>
<span class="verse" id="PS141_10">10&#160;</span>Xijchihua para nopa ax cuajcualme ininseltitzi ma momasiltica ica nopa tlaquetztli tlen quisencajtoque para sequinoc. </div>
<div class='q'>Pero na ma nipano nimalacantoc huan ax tleno ma nopanti.  </div>
<div class='psalmlabel' id='PS142_0'> 142</div>
<div class='s'>David tlajtlanqui tlapalehuili quema itztoya ipan tlaohuijcayotl </div>
<div class='q'>
<span class="verse" id="PS142_1">1&#160;</span>Chicahuac nijtzajtzilis TOTECO huan nijtlajtlanis ma nechtlasojtla. </div>
<div class='q'>
<span class="verse" id="PS142_2">2&#160;</span>Iixtla ya nijpohuilía nochi tlen nechcuesolmaca. </div>
<div class='q'>
<span class="verse" id="PS142_3">3&#160;</span>Quema eltoc queja nimisahuía ipan tlaohuijcayotl, </div>
<div class='q'>huan ayoc nijmati tlachque nijchihuas, nijnojnotza. </div>
<div class='q'>San ya quimati tlachque ojtli monequi nijtoquilis para nimomanahuis tlen nopa tlaquetztli, </div>
<div class='q'>tlen quitlalijtoque nocualancaitacahua. </div>
<div class='q'>Quena, campa hueli quitlatijtoque tlaquetztli ipan noojhui. </div>
<div class='q'>
<span class="verse" id="PS142_4">4&#160;</span>Nijtlachili campa hueli huan niquitac. </div>
<div class='q'>Axaca moyolilhuía tlen na. </div>
<div class='q'>Axaca quinequi nechpalehuis. </div>
<div class='q'>Axaca nechmocuitlahuía, niyon axaca quichihuilía cuenta noyolis. </div>
<div class='b'> &#160; </div>
<div class='q'>
<span class="verse" id="PS142_5">5&#160;</span>Huajca na nimitztzajtzili, TOTECO, huan nimitzilhui: </div>
<div class='q'>“TOTECO, san ipan ta nimotemachía para tinechmocuitlahuis. </div>
<div class='q'>San ta hueli tinechmanahuis para ax tleno nopantis. </div>
<div class='q'>
<span class="verse" id="PS142_6">6&#160;</span>Xijtlacaquili tlen nimitztlajtlanía, </div>
<div class='q'>pampa tlahuel nechtlaijiyohuiltíaj tlacame. </div>
<div class='q'>Xinechmanahui ininmaco tlen nechtepotztocatinemij, </div>
<div class='q'>pampa inijuanti achi más quipiyaj chicahualistli que na. </div>
<div class='q'>
<span class="verse" id="PS142_7">7&#160;</span>Xinechquixti ipan ni tlatzactli campa niitztoc para nihuelis nimitztlascamatis. </div>
<div class='q'>Huan huajca nopa tlacame tlen itztoque xitlahuaque, </div>
<div class='q'>nechyahualose huan paquise pampa tijpiyas hueyi moyolo nohuaya para nochipa.”  </div>
<div class='psalmlabel' id='PS143_0'> 143</div>
<div class='s'>Tlamaijtoli para Toteco ma quimanahui huan ma quiyacana </div>
<div class='q'>
<span class="verse" id="PS143_1">1&#160;</span>¡TOTECO, xijtlacaquili tlen nimomaijtohua ica ta! </div>
<div class='q'>Xinechnanquili pampa ta titemachtli huan san tlen cuali tijchihua. </div>
<div class='q'>
<span class="verse" id="PS143_2">2&#160;</span>Amo ximochihua queja se juez huan xinechtlajtolsencahua, </div>
<div class='q'>pampa moixtla ta axaca se tlacatl tlen itztoc xitlahuac. </div>
<div class='q'>
<span class="verse" id="PS143_3">3&#160;</span>Nocualancaitacahua nechtepotztocatoque huan nechitzquijque. </div>
<div class='q'>Nechmajcajque huan nechchihuilijque ma niitzto ipan tzintlayohuilotl queja tlen ya mictoque. </div>
<div class='q'>
<span class="verse" id="PS143_4">4&#160;</span>Nelía senquistoc nimoyolcuesohua, </div>
<div class='q'>hasta ayoc nijmati tlachque nijchihuas. </div>
<div class='q'>
<span class="verse" id="PS143_5">5&#160;</span>Niquilnamiqui quejatza eltoya ipan nopa tonali tlen panoc. </div>
<div class='q'>Nimoyolilhuía tlen nochi huejhueyi tlamantli tlen tijchijqui. </div>
<div class='q'>
<span class="verse" id="PS143_6">6&#160;</span>Yeca nimomatlalana moixtla huan nimitztemohua. </div>
<div class='q'>Ipan noyolo tlahuel nimitznequi queja se tlali tlen huactoc quinequi atl. </div>
<div class='q'>
<span class="verse" id="PS143_7">7&#160;</span>TOTECO, nimantzi xinechnanquili pampa tlahuel nitlaijiyohuía ipan noyolo. </div>
<div class='q'>Amo ximoicancuepa tlen na para ax nimiquis. </div>
<div class='q'>
<span class="verse" id="PS143_8">8&#160;</span>Ica ijnaloc, xinechnextili moteicnelijcayo, </div>
<div class='q'>pampa ipan ta nimotemachijtoc para tinechmocuitlahuis. </div>
<div class='q'>Xinechnextili nopa ojtli tlen monequi nijtoquilis, </div>
<div class='q'>pampa san ta nimitzilhuía tlen eltoc ipan noyolo. </div>
<div class='q'>
<span class="verse" id="PS143_9">9&#160;</span>TOTECO, xinechmanahui tlen nocualancaitacahua, </div>
<div class='q'>pampa ipan ta nimotemachía para ax tleno nopantis. </div>
<div class='q'>
<span class="verse" id="PS143_10">10&#160;</span>Xinechmachti ma nijchihua tlen ta tijnequi pampa ta tinoTeco Dios. </div>
<div class='q'>MoTonaltzi ma nechyacana campa cuali nopa ojtli. </div>
<div class='q'>
<span class="verse" id="PS143_11">11&#160;</span>TOTECO, xinechmaquixti para ma monextis mohueyitilis. </div>
<div class='q'>Xinechquixti tlen ni tlaijiyohuilistli pampa ta tijchihua tlen xitlahuac. </div>
<div class='q'>
<span class="verse" id="PS143_12">12&#160;</span>Pampa ta tinechicnelía, xiquinhuejhuelo nochi nocualancaitacahua. </div>
<div class='q'>Xiquintzontlamilti nochi tlen quinequij nechchihuilise tlen ax cuali, </div>
<div class='q'>pampa nimotlatequipanojca.  </div>
<div class='psalmlabel' id='PS144_0'> 144</div>
<div class='s'>Tlamaijtoli para Toteco ma quipalehui para tlatlanis </div>
<div class='q'>
<span class="verse" id="PS144_1">1&#160;</span>Ma nochi quipaquilismacaca TOTECO tlen nechtlatíaj para ax nechajsise nocualancaitacahua. </div>
<div class='q'>Yajaya nechyacana huan nechnextilía quejatza nitlatehuis. </div>
<div class='q'>
<span class="verse" id="PS144_2">2&#160;</span>Yajaya nechtlasojtla huan yajaya nechpixtoc campa temachtli. </div>
<div class='q'>Yajaya nechpixtoc imaco huan nechchololtis tlen nocualancaitacahua. </div>
<div class='q'>Yajaya notlamanahuijca huan ipan ya nimotemachijtoc. </div>
<div class='q'>Yajaya quintlalijtoc nomaco miyac tlaltini ica inintlacajhua para ma niquinnahuatis. </div>
<div class='b'> &#160; </div>
<div class='q'>
<span class="verse" id="PS144_3">3&#160;</span>TOTECO, ¿tlachque topati titlacame para toca timocuatotonía? </div>
<div class='q'>¿Tlachque topati para tlahuel ta titechpatiita? </div>
<div class='q'>
<span class="verse" id="PS144_4">4&#160;</span>Pampa toyolis san panotehua queja se ajacatl huan queja se ecahuilotl. </div>
<div class='q'>
<span class="verse" id="PS144_5">5&#160;</span>TOTECO, xijcuelpacho nopa elhuicactli huan xitemo xinechpaxaloqui. </div>
<div class='q'>Intla tiquinpanajsis nopa tepetini, popocase. </div>
<div class='q'>
<span class="verse" id="PS144_6">6&#160;</span>Xijtitlani tlapetlanilotl queja elisquía cuatlamintli, </div>
<div class='q'>huan xiquinsemana nochi mocualancaitacahua huan ax quimatise tlachque quichihuase. </div>
<div class='q'>
<span class="verse" id="PS144_7">7&#160;</span>Hasta tlen nepa elhuicac xijxitlahua moma huan xinechmaquixti. </div>
<div class='q'>Xinechchololti ininmaco ni nocualancaitacahua tlen sequinoc tlaltini ehuaj huan tlahuel quipiyaj chicahualistli. </div>
<div class='q'>Na nijmati queja nimisahuisquía ipan se atl tlen tlahuel huejcatla. </div>
<div class='q'>
<span class="verse" id="PS144_8">8&#160;</span>Inijuanti san quinpactía istlacatise. </div>
<div class='q'>Tlatestigojquetzaj para quiijtose tlen melahuac, </div>
<div class='q'>huan nimantzi istlacatij. </div>
<div class='q'>
<span class="verse" id="PS144_9">9&#160;</span>NoTeco Dios, na nihuicas huicatl tlen yancuic, </div>
<div class='q'>huan nitlatzotzonas ipan noarpa tlen quipiya majtlactli cuerdas. </div>
<div class='q'>
<span class="verse" id="PS144_10">10&#160;</span>Pampa ta tlen tiquinchihua ma tlatlanica tlanahuatiani. </div>
<div class='q'>Ta tlen tinechmaquixti na nimotlatequipanojca, David, para ma ax nechmictica ica machete. </div>
<div class='q'>
<span class="verse" id="PS144_11">11&#160;</span>Nojquiya xinechmaquixti huan xinechmanahui ininmaco nocualancaitacahua, </div>
<div class='q'>pampa inijuanti san teistlacahuíaj huan tlacajcayahuaj. </div>
<div class='q'>
<span class="verse" id="PS144_12">12&#160;</span>Xijchihua para totelpocahua ma elica tejtetique huan huejcapantique queja cuatini tlen yejyectzi moscaltíaj. </div>
<div class='q'>Huan toichpocahua ma elica yejyectzitzi, </div>
<div class='q'>queja nopa tlaquetzaltini tlen quinyejyecchijtoque, </div>
<div class='q'>huan quinquetztoque ipan ininchajchaj tlanahuatiani. </div>
<div class='q'>
<span class="verse" id="PS144_13">13&#160;</span>Xijchihua para tocoxtalhua ma temica ica miyac tlamantli pixquistli. </div>
<div class='q'>Huan toborregojhua ma momiyaquilica hasta ma mochihuaca miles huan millones ipan topotrero. </div>
<div class='q'>
<span class="verse" id="PS144_14">14&#160;</span>Xijchihua totorojhua ma quipiyaca miyac chicahualistli para tequitise. </div>
<div class='q'>Amo xijcahuili niyon se tocualancaitaca ma quiyahualo nopa tepamitl tlen quiyahualohua toaltepe. </div>
<div class='q'>San xitechmaca tlasehuilistli campa hueli. </div>
<div class='q'>Amo xijcahuili para niyon se tlen totlacajhua monequi tetzajtzilis para tlapalehuili pampa quipanti tlen fiero ipan tocalles. </div>
<div class='q'>
<span class="verse" id="PS144_15">15&#160;</span>Quena, nelía paquij nopa tlacame ipan se altepetl tlen quej ni eltoc, </div>
<div class='q'>huan ax quipiya tlen fiero. </div>
<div class='q'>Quena, nelía paquij cuali tlacame tlen quipiyaj TOTECO para ininDios, </div>
<div class='q'>huan ipan ya motemachíaj.  </div>
<div class='psalmlabel' id='PS145_0'> 145</div>
<div class='s'>Toteco nelía cuali huan quipiya nochi chicahualistli </div>
<div class='q'>
<span class="verse" id="PS145_1">1&#160;</span>Nochi noyolis huan para nochipa nimitzhueyimatis tinoTeco huan tinotlanahuatijca. </div>
<div class='q'>
<span class="verse" id="PS145_2">2&#160;</span>Mojmostla nimitzhueyichihuas. </div>
<div class='q'>Quena, ama huan para nochipa nimitzpaquilismacas. </div>
<div class='q'>
<span class="verse" id="PS145_3">3&#160;</span>Nelía tihueyi, TOTECO, huan quinamiqui ma timitzhueyimatica nochi titlacame. </div>
<div class='q'>Axaca quitlamimachilía nochi mohueyitilis. </div>
<div class='q'>
<span class="verse" id="PS145_4">4&#160;</span>Nochi coneme tlen moscaltijtiyase quiilnamiquise tlen tijchihua, </div>
<div class='q'>huan tepohuilise nopa tlamantli tlen tijchijtihualajtoc ica mohueyi chicahualis. </div>
<div class='q'>
<span class="verse" id="PS145_5">5&#160;</span>Na san nimoyolilhuis tlen moyejyejca huan mohueyitilis, </div>
<div class='q'>huan nopa tlatlanextli tlen mitzyahualohua. </div>
<div class='q'>Nimoilhuis tlen nopa huejhueyi chicahualnescayotl tlen tijchijtoc. </div>
<div class='q'>
<span class="verse" id="PS145_6">6&#160;</span>Tlacame camatise tlen nopa huejhueyi tlamantli tlen tijchijtoc. </div>
<div class='q'>Huan na nitepohuilis tlen mohueyitilis. </div>
<div class='q'>
<span class="verse" id="PS145_7">7&#160;</span>Nochi tlacame ipan tlaltepactli camatise para nelía ticuali huan hueyi moyolo. </div>
<div class='q'>Quiijtose para tijchihua san tlen xitlahuac. </div>
<div class='q'>
<span class="verse" id="PS145_8">8&#160;</span>TOTECO, hueyi moyolo huan tlahuel titetlasojtla. </div>
<div class='q'>Ax nimantzi ticualani huan titeicnelía miyac. </div>
<div class='q'>
<span class="verse" id="PS145_9">9&#160;</span>TOTECO ta cuali moyolo ica nochi tlacame huan moteicnelijcayo monextía ipan sesen tlamantli tlen tijsencajtoc. </div>
<div class='q'>
<span class="verse" id="PS145_10">10&#160;</span>TOTECO, nochi tojuanti tlen ta titechchijchijtoc timitztlascamatij. </div>
<div class='q'>Quena, nochi tojuanti tlen timitztoquilíaj timitzpaquilismacase. </div>
<div class='q'>
<span class="verse" id="PS145_11">11&#160;</span>Tojuanti san sejco timocamahuise tlen ihueyitilis motlanahuatilis campa ta titlanahuatía, </div>
<div class='q'>huan ticamatise quejatza tijpiya hueyi chicahualistli. </div>
<div class='q'>
<span class="verse" id="PS145_12">12&#160;</span>Titepohuilise tlen nopa huejhueyi chicahualnescayotl tlen tijchijtoc, </div>
<div class='q'>huan tlen moyejyejca huan tlen ihueyitilis motlanahuatilis campa ta titlanahuatía. </div>
<div class='q'>
<span class="verse" id="PS145_13">13&#160;</span>Pampa motlanahuatilis ax quema tlamis. </div>
<div class='q'>Ta tijpiyas tlanahuatili ica nochi tlacame tlen tlacajtiyase para nochipa. </div>
<div class='q'>
<span class="verse" id="PS145_14">14&#160;</span>Ta TOTECO tiquintlalana nochi tlen huetzij, </div>
<div class='q'>huan tiquinfuerzajmaca tlen itztoque ipan cuesoli. </div>
<div class='q'>
<span class="verse" id="PS145_15">15&#160;</span>Nochi tlacame ipan tlaltepactli mitztemohuaj, </div>
<div class='q'>huan mitzchiyaj para xiquinpalehui. </div>
<div class='q'>Ta tiquinmaca inintlacualis queja quinmonequilijtihuala. </div>
<div class='q'>
<span class="verse" id="PS145_16">16&#160;</span>Ta ica moma tiquintiochihua nochi tlen yoltoque, </div>
<div class='q'>pampa tiquinmaca tlen quicuase huan tlen quiise. </div>
<div class='b'> &#160; </div>
<div class='q'>
<span class="verse" id="PS145_17">17&#160;</span>TOTECO quichihua san tlen xitlahuac, </div>
<div class='q'>huan quinextía para hueyi iyolo ipan nochi tlen quichihua. </div>
<div class='q'>
<span class="verse" id="PS145_18">18&#160;</span>TOTECO itztoc ininnechca nochi tlen quinotzaj. </div>
<div class='q'>Quena, itztoc ininnechca nochi tlen quitemohuaj ica nochi ininyolo. </div>
<div class='q'>
<span class="verse" id="PS145_19">19&#160;</span>Yajaya quinmaca tlen quinequij nochi tlacame tlen quiimacasij huan quitlepanitaj. </div>
<div class='q'>Quintlacaquilía quema quitzajtzilíaj ma quinpalehui huan quinmaquixtía tlen nopa tlen ax cuali. </div>
<div class='q'>
<span class="verse" id="PS145_20">20&#160;</span>TOTECO quinmocuitlahuía nochi tlen quiicnelíaj, </div>
<div class='q'>pero nochi tlen ax quitlepanitaj, </div>
<div class='q'>Toteco quintzontlamiltis. </div>
<div class='q'>
<span class="verse" id="PS145_21">21&#160;</span>Nijpaquilismacas TOTECO ica nocamac. </div>
<div class='q'>Nochi tlacame tlen itztoque campa hueli quipaquilismacase para nochipa huan ax quema tlamis.  </div>
<div class='psalmlabel' id='PS146_0'> 146</div>
<div class='s'>San ma timotemachica ipan Toteco </div>
<div class='q'>
<span class="verse" id="PS146_1">1&#160;</span>Na nijhueyimatis TOTECO ica nochi noyolo. </div>
<div class='q'>
<span class="verse" id="PS146_2">2&#160;</span>Nochi tonali ipan noyolis nijpaquilismacas TOTECO. </div>
<div class='q'>Nihuicas tiohuicatl para noTeco Dios hasta nimiquis. </div>
<div class='q'>
<span class="verse" id="PS146_3">3&#160;</span>Amo ximotemachica ipan huejhueyi tlacame tlen quipiyaj tequihuejcayotl, </div>
<div class='q'>niyon ipan se tlen hueli tlacatl pampa niyon se tlacatl ax huelis mitzmaquixtis. </div>
<div class='q'>
<span class="verse" id="PS146_4">4&#160;</span>Pampa se tonal miquise nochi tlacame huan mocuepase tlali. </div>
<div class='q'>Quena, tlamis iniijiyo huan ininyolis, </div>
<div class='q'>huan ica se tlalochtli tlamis nochi tlen moilhuijtoyaj quichihuase. </div>
<div class='q'>
<span class="verse" id="PS146_5">5&#160;</span>Pero nelía paqui nopa tlacatl tlen quipixtoc queja itlapalehuijca yajaya tlen iTeco Jacob, </div>
<div class='q'>huan san ipan TOTECO iDios motemachía para quimocuitlahuis. </div>
<div class='q'>
<span class="verse" id="PS146_6">6&#160;</span>Yajaya tlen quichijchijqui elhuicactli, </div>
<div class='q'>tlaltepactli, hueyi atl huan nochi tlen itztoque nopano. </div>
<div class='q'>Yajaya tlen quichihua nochi tlen quitlajtolcajtoc para quichihuas. </div>
<div class='q'>
<span class="verse" id="PS146_7">7&#160;</span>TOTECO quinchihuilía tlen xitlahuac nochi teicneltzitzi tlen sequinoc quintlaijiyohuiltíaj. </div>
<div class='q'>Huan quintlamaca tlen mayanaj. </div>
<div class='q'>Quinchihua ma yaca malacantoque tlen tzactoque yonque ax tleno quichijtoque. </div>
<div class='q'>
<span class="verse" id="PS146_8">8&#160;</span>TOTECO quintlachiyaltía popoyotzitzi. </div>
<div class='q'>Quintlalana tlen nechca itztoque para huetzise. </div>
<div class='q'>Huan quinicnelía tlen monejnemiltíaj xitlahuac iixtla. </div>
<div class='q'>
<span class="verse" id="PS146_9">9&#160;</span>TOTECO quinmocuitlahuía nopa sejcoyoc ehuani. </div>
<div class='q'>Yajaya quinmocuitlahuía tlen icnotzitzi huan tlen cahual toahuihua. </div>
<div class='q'>Pero yajaya quixolehua tlen quisencahuaj tlacame tlen ax quitlepanitaj. </div>
<div class='q'>
<span class="verse" id="PS146_10">10&#160;</span>TOTECO tlanahuatis para nochipa. </div>
<div class='q'>Imojuanti ipan altepetl Jerusalén, </div>
<div class='q'>imoTeco Dios elis nopa Tlanahuatijquetl, </div>
<div class='q'>tlen quinnahuatis nochi tlacame tlen tlacajtiyase para nochipa. </div>
<div class='q'>¡Paquilistli!  </div>
<div class='psalmlabel' id='PS147_0'> 147</div>
<div class='s'>Ma tijpaquilismacaca Toteco pampa quipalehuijtoc Jerusalén </div>
<div class='q'>
<span class="verse" id="PS147_1">1&#160;</span>Xijpaquilismacaca TOTECO pampa nelía cuali para tihuicase tiohuicatl para ya. </div>
<div class='q'>¡Nelía yejyectzi huan quinamiqui! </div>
<div class='q'>
<span class="verse" id="PS147_2">2&#160;</span>TOTECO sampa quicualtlalis altepetl Jerusalén, </div>
<div class='q'>huan quinsentilis nopa israelitame tlen quinsemanqui, </div>
<div class='q'>huan itztoque ipan sequinoc tlaltini queja sejcoyoc ehuani. </div>
<div class='q'>
<span class="verse" id="PS147_3">3&#160;</span>Yajaya quinyolchicahua tlen quipiyaj yolcuesoli huan quinpajtía campa mococojtoque. </div>
<div class='q'>
<span class="verse" id="PS147_4">4&#160;</span>Yajaya quimati quesqui imiyaca sitlalime onca huan sesen quintocatlalijtoc. </div>
<div class='q'>
<span class="verse" id="PS147_5">5&#160;</span>Toteco nelía hueyi huan quipiya miyac chicahualistli. </div>
<div class='q'>Itlalnamiquilis axaca hueli quitlamimachilía. </div>
<div class='q'>
<span class="verse" id="PS147_6">6&#160;</span>TOTECO quinhueyitlalía tlen moicnonequij, </div>
<div class='q'>pero nochi ax cuajcualme quinmajcahuas tlalchi. </div>
<div class='q'>
<span class="verse" id="PS147_7">7&#160;</span>Xihuicaca para inquitlascamatise TOTECO. </div>
<div class='q'>Xihuicaca ipampa nochi tlen quichijtoc toDios huan xitlatzotzonaca ica arpa. </div>
<div class='q'>
<span class="verse" id="PS147_8">8&#160;</span>Toteco yajaya quitzacua elhuicactli ica mixtli. </div>
<div class='q'>Yajaya tlaahuetziltía ipan tlaltepactli. </div>
<div class='q'>Quichihua ma moscalti xihuitl ipan cuatitlamitl. </div>
<div class='q'>
<span class="verse" id="PS147_9">9&#160;</span>Yajaya quintlamaca nopa tecuanime tlen nemij cuatitla. </div>
<div class='q'>Ininpilconehua nopa cacalotl quintlamaca, </div>
<div class='q'>quema pehuaj chocaj pampa mayanaj. </div>
<div class='q'>
<span class="verse" id="PS147_10">10&#160;</span>Quema Toteco quiita se cahuayo tlen motlalohua chicahuac, </div>
<div class='q'>o quema quiita se tlacatl tlen quipiya miyac fuerza, </div>
<div class='q'>ax quipantía miyac paquilistli ipan ininchicahualis. </div>
<div class='q'>
<span class="verse" id="PS147_11">11&#160;</span>Pero TOTECO quipantía miyac paquilistli ipan tlacame tlen quitlepanitaj. </div>
<div class='q'>Quipantía miyac paquilistli ipan tlen mochiyaj ipan ya iteicnelilis. </div>
<div class='q'>
<span class="verse" id="PS147_12">12&#160;</span>Nochi imojuanti ipan ni altepetl Jerusalén, </div>
<div class='q'>xijhueyimatica TOTECO. </div>
<div class='q'>Quena, nochi tlen itztoque ipan tepetl Sion, </div>
<div class='q'>xijpaquilismaca imoDios. </div>
<div class='q'>
<span class="verse" id="PS147_13">13&#160;</span>Pampa yajaya cuali quitzactoc ipuertas imoaltepe para ax hueli quitlapos niyon se imocualancaitaca. </div>
<div class='q'>Huan yajaya tlahuel quintiochijtoc imoconehua. </div>
<div class='q'>
<span class="verse" id="PS147_14">14&#160;</span>Yajaya quititlanis tlasehuilistli ipan nochi imotlal, </div>
<div class='q'>huan inmechmacas trigo tlen más cuali para ica ximopanoltica. </div>
<div class='q'>
<span class="verse" id="PS147_15">15&#160;</span>Yajaya quintitlanis itlanahuatilhua ipan nochi tlaltepactli. </div>
<div class='q'>Huan quema yajaya camatis, </div>
<div class='q'>itlajtol nimantzi ajsis hasta campa hueli techaj. </div>
<div class='q'>
<span class="verse" id="PS147_16">16&#160;</span>Yajaya quichihuas ma huetzi sitlal setl tlen chipahuac queja nextli. </div>
<div class='q'>Huan quisemanas setl iixtla tlali campa hueli. </div>
<div class='q'>
<span class="verse" id="PS147_17">17&#160;</span>¿Ajqueya hueli quiijiyohuis nopa tlasesecayotl? </div>
<div class='q'>
<span class="verse" id="PS147_18">18&#160;</span>Pero teipa yajaya quinahuatis ma huala tlatotonilotl huan atiyas nopa setl. </div>
<div class='q'>Quichihuas ma pehua tlaajacas huan nopa atl tlen mochijqui setl ipan atlajtli sampa motlalos. </div>
<div class='q'>
<span class="verse" id="PS147_19">19&#160;</span>Yajaya quinmacac israelitame itlanahuatilhua, </div>
<div class='q'>huan quinilhuijtoc nochi tlen cuali ma quichihuaca ipan inialtepe, </div>
<div class='q'>para tetlajtolsencahuase xitlahuac. </div>
<div class='q'>
<span class="verse" id="PS147_20">20&#160;</span>TOTECO ax quinchihuilijtoc ni tlamantli tlacame ipan sequinoc tlaltini. </div>
<div class='q'>Inijuanti aya quiixmatij itlanahuatilhua, pero tojuanti, quena. </div>
<div class='q'>¡Paquilistli!  </div>
<div class='psalmlabel' id='PS148_0'> 148</div>
<div class='s'>Ma quihueyimatica Toteco nochi tlamantli tlen yajaya quisencajtoc </div>
<div class='q'>
<span class="verse" id="PS148_1">1&#160;</span>¡Ma quipaquilismacaca TOTECO nochi tlen itztoque ipan elhuicactli! </div>
<div class='q'>Quena, nochi tlen ajacatipa xijpaquilismacaca TOTECO. </div>
<div class='q'>
<span class="verse" id="PS148_2">2&#160;</span>Nochi imojuanti inielhuicac ejcahua, </div>
<div class='q'>xijpaquilismacaca TOTECO. </div>
<div class='q'>Quena, xijpaquilismacaca nochi imojuanti tlen inquitequipanohuaj nepa elhuicac. </div>
<div class='q'>
<span class="verse" id="PS148_3">3&#160;</span>Ma quipaquilismacaca tonati huan metztli. </div>
<div class='q'>Ma quipaquilismacaca nochi nopa sitlalime tlen yejyectzi tlahuíaj. </div>
<div class='q'>
<span class="verse" id="PS148_4">4&#160;</span>Ma quipaquilismacaca nopa elhuicactli tlen eltoc más huejcapa, </div>
<div class='q'>huan nopa ayajtli tlen mopantía ajacatipa. </div>
<div class='q'>
<span class="verse" id="PS148_5">5&#160;</span>Xijpaquilismacaca TOTECO pampa yajaya camatqui huan mochijqui tlen ama onca. </div>
<div class='q'>
<span class="verse" id="PS148_6">6&#160;</span>Yajaya quinchijqui para eltose para nochipa, </div>
<div class='q'>huan quichijqui se tlanahuatili tlen ica ax quema moyolcuepas. </div>
<div class='q'>
<span class="verse" id="PS148_7">7&#160;</span>Ma quipaquilismacaca TOTECO nochi tlen itztoque ipan ni tlaltepactli. </div>
<div class='q'>Ma quipaquilismacaca nopa huejhueyi tlapiyalime tlen itztoque tlatzintla hueyi atl. </div>
<div class='q'>
<span class="verse" id="PS148_8">8&#160;</span>Ma quipaquilismacaca nopa tlitl, tesihuitl, setl, ayajtli, </div>
<div class='q'>huan nopa ajacatl tlen quichihuaj ipaquilis. </div>
<div class='q'>
<span class="verse" id="PS148_9">9&#160;</span>Ma quipaquilismacaca nochi tepetini, nochi tlachiquili, </div>
<div class='q'>huan nochi cuatini tlen temacaj inintlajca huan nochi tiocuatini. </div>
<div class='q'>
<span class="verse" id="PS148_10">10&#160;</span>Ma quipaquilismacaca TOTECO nochi tlamantli tlapiyalime, </div>
<div class='q'>huan nochi tecuanime, cohuame, huan totome. </div>
<div class='q'>
<span class="verse" id="PS148_11">11&#160;</span>Ma quipaquilismacaca nochi tlanahuatiani tlen itztoque ipan tlaltepactli, </div>
<div class='q'>huan nochi tlajtolsencahuani, </div>
<div class='q'>huan nochi tlacame ipan nochi tlaltini. </div>
<div class='q'>
<span class="verse" id="PS148_12">12&#160;</span>Ma quipaquilismacaca telpocame, ichpocame, huehuentzitzi, huan coneme. </div>
<div class='q'>
<span class="verse" id="PS148_13">13&#160;</span>Ma quipaquilismacaca TOTECO pampa san yajaya quinamiqui tijhueyimatise. </div>
<div class='q'>Ihueyitilis nelhueyi hasta quipano elhuicactli huan tlaltepactli. </div>
<div class='q'>
<span class="verse" id="PS148_14">14&#160;</span>Yajaya quinfuerzajmacatoc itlacajhua. </div>
<div class='q'>Ma quipaquilismacaca TOTECO nochi itlatzejtzeloltijca tlacajhua, </div>
<div class='q'>nochi tojuanti tlen tiisraelitame tlen yajaya techiyocatlalijtoc para ma tiitztoca más inechca. </div>
<div class='q'>¡Xijpaquilismacaca TOTECO!  </div>
<div class='psalmlabel' id='PS149_0'> 149</div>
<div class='s'>Nochi ma quipaquilismacaca Toteco </div>
<div class='q'>
<span class="verse" id="PS149_1">1&#160;</span>Xijpaquilismacaca TOTECO. </div>
<div class='q'>Xihuicaca para TOTECO se huicatl yancuic. </div>
<div class='q'>Nochi imojuanti initlacajhua, </div>
<div class='q'>xijhuicatica Toteco ipampa nochi tlen quichijtoc. </div>
<div class='q'>
<span class="verse" id="PS149_2">2&#160;</span>Inisraelitame, ximopaquilismacaca ipan Toteco pampa yajaya inmechchijchijqui. </div>
<div class='q'>Intlacame ipan altepetl Jerusalén, </div>
<div class='q'>ximopaquilismacaca ipan imotlanahuatijca. </div>
<div class='q'>
<span class="verse" id="PS149_3">3&#160;</span>Xijpaquilismacaca TOTECO ica mijtotilistli. </div>
<div class='q'>Huan xihuicaca ica pandero huan ica arpa. </div>
<div class='q'>
<span class="verse" id="PS149_4">4&#160;</span>Pampa Toteco quipantía paquilistli ipan itlacajhua, </div>
<div class='q'>huan quinmaquixtía tlen moicnonequij iixtla. </div>
<div class='q'>
<span class="verse" id="PS149_5">5&#160;</span>Nochi tlen iaxcahua TOTECO ma paquica pampa yajaya tlahuel hueyi ihueyitilis. </div>
<div class='q'>Huan hasta quema ya motectoque ipan inintlapech noja ma quihuicatica. </div>
<div class='q'>
<span class="verse" id="PS149_6">6&#160;</span>Ma quihueyitlalica TOTECO nochi itlacajhua. </div>
<div class='q'>Quipixtoc ipan ima se machete tlen oncac tlatequi, </div>
<div class='q'>
<span class="verse" id="PS149_7">7&#160;</span>para ica quincuepilis nopa sequinoc tlaltini tlen quinchihuilijque tlen ax cuali, </div>
<div class='q'>huan para ica quintlatzacuiltis. </div>
<div class='q'>
<span class="verse" id="PS149_8">8&#160;</span>Ma quinilpica inintlanahuatijcahua huan inintlayacancahua ica tepos mecatl, </div>
<div class='q'>
<span class="verse" id="PS149_9">9&#160;</span>para quiselise nopa tlatzacuiltili tlen eltojca tlasencahuali. </div>
<div class='q'>Huan ica ni TOTECO quinhueyitlalis nochi itlatzejtzeloltijca tlacajhua. </div>
<div class='q'>¡Ma nochi quipaquilismacaca TOTECO!  </div>
<div class='psalmlabel' id='PS150_0'> 150</div>
<div class='s'>Xijpaquilismacaca Toteco ica miyac tlamantli tepos tlatzotzontli </div>
<div class='q'>
<span class="verse" id="PS150_1">1&#160;</span>¡Xijpaquilismacaca TOTECO! </div>
<div class='q'>Xijpaquilismacaca TOTECO ipan itiopa. </div>
<div class='q'>Xijpaquilismacaca nepa ipan elhuicac tlen yajaya quichijchijqui ica ihueyi chicahualis. </div>
<div class='q'>
<span class="verse" id="PS150_2">2&#160;</span>Xijpaquilismacaca ipampa nochi nopa huejhueyi tlamantli tlen yajaya quichihua. </div>
<div class='q'>Xijpaquilismacaca pampa tlahuel hueyi ichicahualis. </div>
<div class='q'>
<span class="verse" id="PS150_3">3&#160;</span>Xijpaquilismacaca ica tlapitzali, </div>
<div class='q'>Xijpaquilismacaca ica guitarra huan ica arpa. </div>
<div class='q'>
<span class="verse" id="PS150_4">4&#160;</span>Xijpaquilismacaca ica panderos huan ximijtotica. </div>
<div class='q'>Xijpaquilismacaca ica nochi tlamantli tlatzotzontli tlen quipiyaj cuerdas, </div>
<div class='q'>huan ica acatlapitzali. </div>
<div class='q'>
<span class="verse" id="PS150_5">5&#160;</span>Xijpaquilismacaca ica platiyos tlen yejyectzi tzilinij. </div>
<div class='q'>
<span class="verse" id="PS150_6">6&#160;</span>Nochi tlen yoltoque ma quipaquilismacaca TOTECO. </div>
<div class='q'>¡Xijpaquilismacaca!</div><div class="footnote">
<hr />
</div>
</div></body></html>
