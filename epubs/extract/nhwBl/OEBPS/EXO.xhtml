<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhw" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Bíblia ÉXODO 1</title>
</head>
<body dir='ltr'>
<ul class='tnav'>
<li><a href='index.xhtml'>ÉXODO</a></li>
</ul><ul class='tnav'><li><a href='EXO.xhtml#EX1_0'>1</a></li>
<li><a href='EXO.xhtml#EX2_0'>2</a></li>
<li><a href='EXO.xhtml#EX3_0'>3</a></li>
<li><a href='EXO.xhtml#EX4_0'>4</a></li>
<li><a href='EXO.xhtml#EX5_0'>5</a></li>
<li><a href='EXO.xhtml#EX6_0'>6</a></li>
<li><a href='EXO.xhtml#EX7_0'>7</a></li>
<li><a href='EXO.xhtml#EX8_0'>8</a></li>
<li><a href='EXO.xhtml#EX9_0'>9</a></li>
<li><a href='EXO.xhtml#EX10_0'>10</a></li>
</ul><ul class='tnav'>
<li><a href='EXO.xhtml#EX11_0'>11</a></li>
<li><a href='EXO.xhtml#EX12_0'>12</a></li>
<li><a href='EXO.xhtml#EX13_0'>13</a></li>
<li><a href='EXO.xhtml#EX14_0'>14</a></li>
<li><a href='EXO.xhtml#EX15_0'>15</a></li>
<li><a href='EXO.xhtml#EX16_0'>16</a></li>
<li><a href='EXO.xhtml#EX17_0'>17</a></li>
<li><a href='EXO.xhtml#EX18_0'>18</a></li>
<li><a href='EXO.xhtml#EX19_0'>19</a></li>
<li><a href='EXO.xhtml#EX20_0'>20</a></li>
</ul><ul class='tnav'>
<li><a href='EXO.xhtml#EX21_0'>21</a></li>
<li><a href='EXO.xhtml#EX22_0'>22</a></li>
<li><a href='EXO.xhtml#EX23_0'>23</a></li>
<li><a href='EXO.xhtml#EX24_0'>24</a></li>
<li><a href='EXO.xhtml#EX25_0'>25</a></li>
<li><a href='EXO.xhtml#EX26_0'>26</a></li>
<li><a href='EXO.xhtml#EX27_0'>27</a></li>
<li><a href='EXO.xhtml#EX28_0'>28</a></li>
<li><a href='EXO.xhtml#EX29_0'>29</a></li>
<li><a href='EXO.xhtml#EX30_0'>30</a></li>
</ul><ul class='tnav'>
<li><a href='EXO.xhtml#EX31_0'>31</a></li>
<li><a href='EXO.xhtml#EX32_0'>32</a></li>
<li><a href='EXO.xhtml#EX33_0'>33</a></li>
<li><a href='EXO.xhtml#EX34_0'>34</a></li>
<li><a href='EXO.xhtml#EX35_0'>35</a></li>
<li><a href='EXO.xhtml#EX36_0'>36</a></li>
<li><a href='EXO.xhtml#EX37_0'>37</a></li>
<li><a href='EXO.xhtml#EX38_0'>38</a></li>
<li><a href='EXO.xhtml#EX39_0'>39</a></li>
<li><a href='EXO.xhtml#EX40_0'>40</a></li>
</ul>

<div class='main' id='EX0_0'>

<div class='mt'>Éxodo  </div>
<div class='psalmlabel' id='EX1_0'> 1</div>
<div class='s'>Inintlaijiyohuilis israelitame ipan tlali Egipto </div>
<div class='p'>

<span class="verse" id="EX1_1">1&#160;</span>Nopa tlacatl catli itoca Israel yajqui ipan tlali Egipto ihuaya 12 itelpocahua, huan sese inijuanti nojquiya quihuicac ifamilia. Huan ya ni inintoca itelpocahua Jacob catli ihuaya yajque tlali Egipto: 
<span class="verse" id="EX1_2">2&#160;</span>Rubén, Simeón, Leví, Judá, 
<span class="verse" id="EX1_3">3&#160;</span>Isacar, Zabulón, Benjamín, 
<span class="verse" id="EX1_4">4&#160;</span>Dan, Neftalí, Gad huan Aser. 
<span class="verse" id="EX1_5">5&#160;</span>Huan nochi iteiximatcahua Jacob catli yajque mochijque 70 masehualme. Pero seyoc itelpoca catli itoca José ya itztoya ipan tlali Egipto. </div>
<div class='p'>
<span class="verse" id="EX1_6">6&#160;</span>Huan ica miyac xihuitl mijqui José, huan iicnihua huan nochi nopa masehualme catli achtihui hualajtoyaj. 
<span class="verse" id="EX1_7">7&#160;</span>Pero teipa iniixhuihua quinpixque miyac ininconehua huan motocaxtiyayaj israelitame. Huan nopa israelitame tlahuel momiyaquilijtiyajque hasta mochijque tlahuel miyaqui masehualme huan campa hueli itztoyaj ipan Gosén ipan tlali Egipto. </div>
<div class='p'>
<span class="verse" id="EX1_8">8&#160;</span>Huan teipa panoc miyac xihuitl huan pejqui tequiti se yancuic tlanahuatijquetl ipan tlali Egipto catli amo quema quiiximajtoya José. Huan nopa yancuic tlanahuatijquetl quinilhui nopa egiptome: 
<span class="verse" id="EX1_9">9&#160;</span>“Xiquitaca, nopa israelitame mochijtoque nelmiyaqui masehualme huan más quipiyaj chicahualistli que tojuanti. 
<span class="verse" id="EX1_10">10&#160;</span>Huajca monequi tijchihuase se tlenijqui para ayacmo ma momiyaquilica, pampa sintla oncas se tlahuilancayotl, huelis mosansejcotilise ica tocualancaitacahua para techhuilanase huan teipa cholose tlen ni tlali.” </div>
<div class='p'>
<span class="verse" id="EX1_11">11&#160;</span>Huan yeca nopa egiptome quintlalijque tlacame catli tetique para ma quinfuerzajhuica israelitame ma tequitica tlahuel chicahuac. Quinchihualtijque ma quisencahuaca nopa altepeme Pitón huan Ramesés para nopa hueyi tlanahuatijquetl Faraón. Huan quintequihuijque nopa altepeme para ipan quiajocuise tlacualistli. 
<span class="verse" id="EX1_12">12&#160;</span>Pero quema noja más quintlaijiyohuiltiyayaj israelitame, noja más momiyaquiliyayaj. Yeca nopa egiptome pejque más quinimacasij. </div>
<div class='p'>
<span class="verse" id="EX1_13">13&#160;</span>Huajca nopa egiptome tlahuel quintequihuijque nopa israelitame huan amo quintlasojtlaque. 
<span class="verse" id="EX1_14">14&#160;</span>Tlahuel amo quinpatiitayayaj. San quintequihuiyayaj chicahuac huan quintlaijiyohuiltiyayaj miyac. Quinchihualtijque ma quicualtlalica soquitl huan ma quichihuaca ladrillos huan miyac tlamantli miltequitl. Huan quema tlahuel tlaijiyohuiyayaj nopa israelitame ipan nochi ni tequitl, noja más nopa egiptome quinchihuilijque fiero. </div>
<div class='p'>
<span class="verse" id="EX1_15">15&#160;</span>Nojquiya nopa hueyi tlanahuatijquetl quincamanalhui Sifra huan Fúa, nopa sihuame catli quinitayayaj israelita sihuame quema conepiyayayaj huan quinilhui: </div>
<div class='p'>
<span class="verse" id="EX1_16">16&#160;</span>―Quema anquipalehuise se hebreo sihuatl catli conepiyas, ximomacaca cuenta tlaque tlacajtoc. Sintla tlacajtoc se sihuapil, xijcahuaca ma itzto, pero sintla se oquichpil, xijmictica. </div>
<div class='p'>
<span class="verse" id="EX1_17">17&#160;</span>Pero masque quej nopa quinilhui nopa tlanahuatijquetl, nopa sihuame quiimacasque Toteco Dios huan amo quichijque catli nopa tlanahuatijquetl quinnahuatijtoya. Quincajque ma itztoca nopa oquichpilme. 
<span class="verse" id="EX1_18">18&#160;</span>Huajca nopa tlanahuatijquetl tlen Egipto tlatitlanqui ma quinnotzatij nopa ome sihuame huan quintlatzintoquili: </div>
<div class='p'>―¿Para tlen anquincahuilíaj ma itztoca hebreo oquichpilme? ¿Para tlen amo anquinmictíaj? </div>
<div class='p'>
<span class="verse" id="EX1_19">19&#160;</span>Huan nopa sihuame quinanquilijque Faraón: </div>
<div class='p'>―Nopa hebreo sihuame amo tlatlacatiltíaj yolic quen egipto sihuame. Más cuali inintlacayohua huan nimantzi tlatlacatiltíaj quema tojuanti ayamo tionajsij para tiquinpalehuise. </div>
<div class='p'>
<span class="verse" id="EX1_20-21">20-21&#160;</span>Huan pampa nopa sihuame quitlepanitaque Toteco Dios, yaya quintiochijqui huan quinchijqui nojquiya ma quinpiyaca ininconehua. Huan nopa hebreos o israelitame más momiyaquilijque hasta mochijtoyaj tlahuel miyaqui. 
<span class="verse" id="EX1_22">22&#160;</span>Huajca Faraón quinmacac se tlanahuatili nochi imasehualhua: “Nochi hebreo oquichpilme catli tlacatise monequi xiquinmajcahuaca ipan hueyatl, pero sihuapilme xiquincahuaca ma itztoca.”  </div>
<div class='psalmlabel' id='EX2_0'> 2</div>
<div class='s'>Itlacatilis Moisés </div>
<div class='p'>
<span class="verse" id="EX2_1">1&#160;</span>Se tonal se tlacatl catli eliyaya se iteipan ixhui nopa huejcapan tata Leví mosihuajti ihuaya se sihuatl catli nojquiya eliyaya se iteipan ixhui, pero ipan seyoc familia. 
<span class="verse" id="EX2_2">2&#160;</span>Huan isihua conecuic huan quipixqui se icone. Huan quema quiitaque para nopa oquichpil eliyaya yejyectzi, quitlatijque para eyi metztli. 
<span class="verse" id="EX2_3">3&#160;</span>Pero quema itatahua ayacmo huelque quitlatíaj más tonali, quicuique se chiquihuitl catli quichijtoya ica acatl, huan inana quitzajtzajqui ica chapopojtli para ma amo calaqui atl. Teipa quitlali nopa pilconetzi iijtic nopa chiquihuitl huan quicahuato acatzala iteno nopa hueyatl Nilo. 
<span class="verse" id="EX2_4">4&#160;</span>Nojquiya quiilhui ihuelti nopa pilconetzi ma quihuejcaita para ma quimati tlaque panosquía. </div>
<div class='p'>
<span class="verse" id="EX2_5">5&#160;</span>Huan más tiotlac, iichpoca nopa Faraón ininhuaya itequipanojcahua temoque para maltitij ateno. Huan quema nejnemiyayaj nechca hueyatl, quiitaque nopa chiquihuitl tlatlajco acame. Huajca nopa ichpocatl quititlanqui se isihua tequipanojca ma quihualiquili nopa chiquihuitl. 
<span class="verse" id="EX2_6">6&#160;</span>Huan quitlapo nopa acachiquihuitl huan quitlachili iijtic. Huan nopona itztoya se piloquichpiltzi catli chocayaya. Huan iichpoca Faraón quitlasojtlac huan quiijto: </div>
<div class='p'>―Ni se piloquichpiltzi hebreo. </div>
<div class='p'>
<span class="verse" id="EX2_7">7&#160;</span>Huajca iicni nopa pilconetzi monechcahui campa iichpoca Faraón huan quiilhui: </div>
<div class='p'>―¿Tijnequi ma nijnotzati se hebreo sihuatl catli tlachichitía para ma quiiscalti ni oquichpil? </div>
<div class='p'>Huan iichpoca Faraón tlananquili: </div>
<div class='p'>
<span class="verse" id="EX2_8">8&#160;</span>―Quena, xijnotzati. </div>
<div class='p'>Huajca iicni nopa pilconetzi yajqui quinotzato inana, 
<span class="verse" id="EX2_9">9&#160;</span>huan iichpoca Faraón quiilhui: </div>
<div class='p'>―Xijhuica ni oquichpil huan techchichitili, huan na nimitztlaxtlahuis motequi. </div>
<div class='p'>Huajca inana nopa piloquichpiltzi quihuicac huan quiiscalti. 
<span class="verse" id="EX2_10">10&#160;</span>Huan quema ya moscaltijtoya, quimactili iichpoca Faraón. Huan nopa ichpocatl quichijqui icone huan quitocaxti Moisés. (Moisés quinequi quiijtos “tlaquixtili”.) Quej nopa quitocaxti pampa quiijto: </div>
<div class='p'>―Na nijquixti ipan atl. </div>
<div class='s'>Moisés cholo tlen tlali Egipto </div>
<div class='p'>
<span class="verse" id="EX2_11">11&#160;</span>Se tonal quema Moisés ya motlacachijtoya, quisqui para quinpaxaloti nopa hebreos pampa quimatqui para san se estli quipixqui ininhuaya huan momacac cuenta para nelohui inintequi. Huan quiitac se tlacatl Egipto ejquetl quihuitequiyaya se tlacatl hebreo huan quitlasojtlac, pampa eliyaya san se inieso. 
<span class="verse" id="EX2_12">12&#160;</span>Huajca Moisés tlachixqui campa hueli huan quema amo aqui quiitac, quimicti nopa tlacatl Egipto ejquetl huan quitlati itlacayo ipan xali. 
<span class="verse" id="EX2_13">13&#160;</span>Huan hualmostla sempa quisqui Moisés huan quiitac para ome hebreos mohuilanayayaj, huajca quitlatzintoquili catli tlahuilanayaya: </div>
<div class='p'>―¿Para tlen tijmaquilía mohuampox huan san se amoeso anquipiyaj? </div>
<div class='p'>
<span class="verse" id="EX2_14">14&#160;</span>Huan nopa hebreo tlacatl quinanquili: </div>
<div class='p'>―¿Ajqueya mitztlalijtoc ta quen titlayacanquetl o tijuez ica tojuanti? ¿Huelis timoilhuía techmictis quen yalohua tijmicti nopa Egipto ejquetl? </div>
<div class='p'>Quema Moisés quicajqui ni tlamantli, majmajqui, pampa momacac cuenta para sequin quimatiyayaj para quimictijtoya nopa tlacatl Egipto ejquetl. 
<span class="verse" id="EX2_15">15&#160;</span>Huan quema Faraón quimatqui para Moisés quimictijtoya se tlacatl Egipto ejquetl, tlatitlanqui ma quitemotij para quimictis, pero Moisés cholojtejqui huan yajqui itztoti ipan tlali Madián. Huan quema ajsito nepa mosehuito nechca se ameli. </div>
<div class='p'>
<span class="verse" id="EX2_16">16&#160;</span>Huan nopona ipan tlali Madián itztoya se totajtzi catli itoca Reuel huan quinpixtoya chicome iichpocahua. Huan ipan nopa tonal inijuanti ajsitoyaj campa nopa ameli para quiquixtise atl huan quitemitise campa atlij tlapiyalme huan quinamacase inintata iborregojhua. 
<span class="verse" id="EX2_17">17&#160;</span>Pero hualajque sequinoc borrego tlamocuitlahuiani huan quintojtocaque nopa ichpocame. Huajca Moisés motlananqui, huan quinmanahui huan teipa quinamacac ininborregojhua. 
<span class="verse" id="EX2_18">18&#160;</span>Huan quema nopa ichpocame mocuepque campa itztoya inintata Reuel ya quintlatzintoquili: </div>
<div class='p'>―¿Quenicatza ama anmocuepque nimantzi? </div>
<div class='p'>
<span class="verse" id="EX2_19">19&#160;</span>Huan tlananquilijque: </div>
<div class='p'>―Se Egipto ejquetl techmanahui ininmaco nopa sequinoc tlamocuitlahuiani. Huan teipa yaya quiquixti atl para tojuanti huan quinamacac toborregojhua. </div>
<div class='p'>
<span class="verse" id="EX2_20">20&#160;</span>Huan inintata quintlatzintoquili: </div>
<div class='p'>―Huan ¿canque itztoc nopa tlacatl? ¿Para tlen anquicajtejque iseltzi? Xiyaca xijnotzati ma tlacuaqui. </div>
<div class='p'>
<span class="verse" id="EX2_21">21&#160;</span>Huan Moisés hualajqui huan mocajqui ipan ichaj Reuel. Huan teipa Reuel quimacac Moisés iichpoca catli itoca Séfora para isihua. 
<span class="verse" id="EX2_22">22&#160;</span>Huan teipa Séfora quipixqui icone huan Moisés quitocaxti Gersón. (Gersón quinequi quiijtos “seyoc tlali ejquetl”.) Pampa quiijto: “Ama nise seyoc tlali ejquetl ipan ni tlali catli amo niquiximati.” </div>
<div class='p'>
<span class="verse" id="EX2_23">23&#160;</span>Huan Moisés panoc miyac xihuitl ipan tlali Madián, huan ipan tlali Egipto mijqui nopa tlanahuatijquetl. Pero nopa israelitame noja tlahuel tlaijiyohuiyayaj huan motequipachohuayayaj pampa tequipanohuayayaj san tlapic. Huan tlatoctzitzi quitlajtlaniyayaj Toteco Dios ma quinpalehui ipan inintlaijiyohuilis. 
<span class="verse" id="EX2_24">24&#160;</span>Huan Toteco quincajqui. Quena, quinchihuili cuenta pampa amo quielcajqui catli ininca mocajtoya Abraham, Isaac huan Jacob para quinmacas iniixhuihua se tlali. 
<span class="verse" id="EX2_25">25&#160;</span>Huajca Toteco Dios quinitac nopa israelitame huan quintlasojtlac.  </div>
<div class='psalmlabel' id='EX3_0'> 3</div>
<div class='s'>Toteco quinojnotzqui Moisés </div>
<div class='p'>
<span class="verse" id="EX3_1">1&#160;</span>Se tonal Moisés quinmocuitlahuiyaya iborregojhua imonta, Jetro [3:1 Jetro nojquiya itoca Reuel.], catli eliyaya se totajtzi ipan tlali Madián. </div>
<div class='p'>Huan Moisés quinhuicac nopa borregojme hasta ne seyoc lado nopa huactoc tlali hasta se tepetl itoca Horeb [3:1 Nopa tepetl Horeb nojquiya itoca tepetl Sinaí.]. (Horeb quinequi quiijtos “nopa tepetl campa Toteco itztoc”.) 
<span class="verse" id="EX3_2">2&#160;</span>Huan nopona itequihua TOTECO monexti ipan se tlilelemectli catli tlatlayaya tlatlajco se xihuitzontli. Huan Moisés momacac cuenta para nopa xihuitzontli lemeniyaya, pero amo tlamiyaya. 
<span class="verse" id="EX3_3">3&#160;</span>Huajca moilhui: “Amo quema niquitztoc se tlamantli quej ni. Niyas niquitati para tlen amo tlamitlatla nopa xihuitzontli.” </div>
<div class='p'>
<span class="verse" id="EX3_4">4&#160;</span>Huan quema TOTECO quiitac para Moisés monechcahuiyaya para quitlachilis, quinojnotzqui tlatlajco tlen nopa xihuitzontli huan quiilhui: </div>
<div class='p'>―¡Moisés! ¡Moisés! </div>
<div class='p'>Huan Moisés quiijto: </div>
<div class='p'>―Nica niitztoc. </div>
<div class='p'>
<span class="verse" id="EX3_5">5&#160;</span>Huajca TOTECO quiilhui: </div>
<div class='p'>―Amo ximonechcahui. Ximotecacquixti pampa tlatzejtzeloltic ni tlali campa timoquetza, pampa nica nojquiya niitztoc na. </div>
<div class='p'>
<span class="verse" id="EX3_6">6&#160;</span>Huan TOTECO nojquiya quiilhui: </div>
<div class='p'>―Na niininTeco mohuejcapan tatahua Abraham, Isaac huan Jacob. </div>
<div class='p'>Huajca Moisés moixtzajqui pampa majmajqui para quitlachilis Toteco Dios, 
<span class="verse" id="EX3_7">7&#160;</span>huan TOTECO sempa quiijto: </div>
<div class='p'>―Niquitztoc quenicatza tlaijiyohuíaj nomasehualhua catli itztoque ipan tlali Egipto. Nijcactoc quen chocaj pampa inintlayacancahua fiero quinchihuilíaj. Niquintlasojtla pampa tlahuel tlaijiyohuíaj. 
<span class="verse" id="EX3_8">8&#160;</span>Yeca nitemotoc para niquinmaquixtis ininmaco nopa egiptome. Huajca niquinquixtis ipan nopa tlali huan niquinhuicas hasta se tlali catli hueyi huan cuali catli nochi temaca hasta onmocahua itlajca. Ipan nopa tlali ama itztoque nopa cananeos, heteos, amorreos, ferezeos, heveos huan jebuseos. 
<span class="verse" id="EX3_9">9&#160;</span>Huajca pampa nijtlacaquilijtoc quen nechtzajtzilíaj nopa israelitame, huan niquitztoc quen nopa egiptome fiero quinchihuilíaj, 
<span class="verse" id="EX3_10">10&#160;</span>ama nimitztitlanis tiquitati Faraón. Nijnequi tiyas para tiquinquixtis nopa israelitame tlen tlali Egipto pampa inijuanti nomasehualhua. </div>
<div class='p'>
<span class="verse" id="EX3_11">11&#160;</span>Huajca Moisés quiilhui Toteco Dios: </div>
<div class='p'>―¿Pero ajqueya na para niyas nijcamanalhuiti Faraón huan niquinquixtiti tlen tlali Egipto nopa israelitame? </div>
<div class='p'>
<span class="verse" id="EX3_12">12&#160;</span>Huan Toteco Dios quinanquili: </div>
<div class='p'>―Na niitztos mohuaya. Huan ya ni elis se tlanextilijcayotl para huelis tijmatis temachtli para naya catli nimitztitlani. Quema ya tiquinquixtijtos nomasehualhua ipan tlali Egipto, anmocuepase nica huan nochi amojuanti antechhueyichihuase ipan ni tepetl Horeb. </div>
<div class='p'>
<span class="verse" id="EX3_13">13&#160;</span>Pero Moisés quinanquili: </div>
<div class='p'>―Pero sintla niyas huan niquinilhuis nopa israelitame para yaya catli ininTeco amohuejcapan tatahua nechtitlantoc campa amojuanti, nechtlatzintoquilise ¿quenicatza motoca? Huan huajca, ¿tlaque niquinilhuis? </div>
<div class='p'>
<span class="verse" id="EX3_14">14&#160;</span>Huan Toteco Dios quinanquili: </div>
<div class='p'>―NAYA NIITZTOC CATLI NOCHIPA NIITZTOC. Huan tiquinilhuis nopa israelitame: Yaya catli itoca YAYA CATLI NOCHIPA ITZTOC nechtitlantoc campa amojuanti. </div>
<div class='p'>
<span class="verse" id="EX3_15">15&#160;</span>Huan nojquiya Toteco Dios quiilhui Moisés: </div>
<div class='p'>―Nojquiya xiquinilhui nopa israelitame para naya catli niininTECO amohuejcapan tatahua, Abraham, Isaac huan Jacob, mitztitlantoc campa inijuanti. Xiquinilhui ya ni elis notoca para nochipa. Ya ni nochipa eliyaya notoca huan nochipa elis notoca. Ica ni notoca nechnotzase para nochipa nochi masehualme catli tlacajtiyase. 
<span class="verse" id="EX3_16">16&#160;</span>Xiya huan xiquinsentili nochi huehue tlacame ipan nopa israelitame huan xiquinilhui para na niDIOS catli niininTeco amohuejcapan tatahua, Abraham, Isaac huan Jacob, nimonexti campa ta. Huan nimitzilhui para niquinhualtlachilijtoc huan niquitztoc quenicatza fiero quinchihuilíaj ipan tlali Egipto. 
<span class="verse" id="EX3_17">17&#160;</span>Huan nojquiya xiquinilhui para niquintencahuilía niquinquixtis tlen nopa tlaijiyohuilistli ipan Egipto, huan niquinhuicas ipan nopa tlali campa itztoque nopa cananeos, heteos, amorreos, ferezeos, heveos huan jebuseos. Campa niquinhuicas eltoc se tlali catli nochi temaca hasta onmocahua itlajca. </div>
<div class='p'>
<span class="verse" id="EX3_18">18&#160;</span>“Huan temachtli nopa huehue tlacame mitzneltocase. Huan teipa monequi tiyas ininhuaya para anquiitatij nopa hueyi tlanahuatijquetl tlen tlali Egipto. Huan tiquilhuis para na niDIOS catli niamoTECO anhebreo masehualme huan para na nimonexti mohuaya. Xiquilhui monequi quincahuas ma yaca israelitame ipan nopa huactoc tlali campa amo tleno eli. Xiquilhui monequi anyase eyi tonali ipan ojtli para antechmacatij tlacajcahualistli na, niamoTECO Dios. Quej nopa xiquilhuiti. 
<span class="verse" id="EX3_19">19&#160;</span>Pero na cuali nijmati para nopa tlanahuatijquetl tlen tlali Egipto amo anmechcahuas anquisase hasta nijnextilis para nelía hueyi nochicahualis. 
<span class="verse" id="EX3_20">20&#160;</span>Yeca na nimomaxitlahuas huan niquincocos nopa egiptome ica miyac huejhueyi tiochicahual nextili catli nijchihuas ipan inintlal para niquinnextilis nohueyi chicahualis. Huan teipa, quena, nopa Faraón anmechcahuas para anquisase. 
<span class="verse" id="EX3_21">21&#160;</span>Nojquiya nijchihuas para nopa egiptome ma quinequica anmechpalehuise huan anmechmajmacase tlamantli quema anquisase. Yeca quema anquisase, amo anyase san amomax. 
<span class="verse" id="EX3_22">22&#160;</span>Huan monequi sesen sihuatl quitlajtlanis catli icalnechca o seyoc catli ihuaya itztoc para ma quimaca yoyomitl catli cuali huan tlamantli tlen oro huan plata. Huan xiquinyoyontise amoconehua para quej nopa anquintlaquijquixtilijtehuase Egipto ehuani nochi catli quipixtoque.”  </div>
<div class='psalmlabel' id='EX4_0'> 4</div>
<div class='p'>
<span class="verse" id="EX4_1">1&#160;</span>Huan Moisés tlananquili: </div>
<div class='p'>―¿Tlaque nijchihuas sintla nopa israelitame amo nechneltoquilise, niyon amo nechchihuilise cuenta? Huelis san quiijtose para ta, TOTECO, amo timonextijtoc nohuaya. </div>
<div class='p'>
<span class="verse" id="EX4_2">2&#160;</span>Huajca TOTECO quiilhui Moisés: </div>
<div class='p'>―¿Tlaque tijpiya momaco? </div>
<div class='p'>Huan Moisés tlananquili: </div>
<div class='p'>―Se cuatopili. </div>
<div class='p'>Huan TOTECO quiilhui: </div>
<div class='p'>
<span class="verse" id="EX4_3">3&#160;</span>―Xijmajcahua tlalchi. </div>
<div class='p'>Huan Moisés quimajcajqui tlalchi huan ipan nopa tlatoctzi nopa cuatopili mochijqui se cohuatl. Huan Moisés motlalojtejqui pampa quiimacasiyaya, 
<span class="verse" id="EX4_4">4&#160;</span>pero TOTECO quiilhui: </div>
<div class='p'>―Xiquitzqui ipan icuitlapil. </div>
<div class='p'>Huan Moisés quiitzqui nopa cohuatl huan mocuepqui sempa cuatopili. 
<span class="verse" id="EX4_5">5&#160;</span>Huan TOTECO quiilhui: </div>
<div class='p'>―Quej nopa tijchihuas iniixpa nopa israelitame para ma quineltocaca para naya catli niininTeco amohuejcapan tatahua, Abraham, Isaac huan Jacob nimonextijtoc moixpa para nimitztequimacas. </div>
<div class='p'>
<span class="verse" id="EX4_6">6&#160;</span>Huan TOTECO quiilhui: </div>
<div class='p'>―Huan ama, xijcalaqui momax moyolixco. </div>
<div class='p'>Huan Moisés quicalaqui imax iyolixco huan quema quiquixti, quiitac para quipiyayaya nopa fiero tlacayo palanca cocolistli catli itoca lepra huan eliyaya chipahuac quen sitlal setl. 
<span class="verse" id="EX4_7">7&#160;</span>Huajca TOTECO quiilhui: </div>
<div class='p'>―Sempa xijcalaqui momax moyolixco. </div>
<div class='p'>Huan Moisés quej nopa quichijqui. Huan quema sempa quiquixti imax, ya mochicajtoya huan eltoya cuali quen nochi itlacayo. 
<span class="verse" id="EX4_8">8&#160;</span>Huajca TOTECO quiilhui: </div>
<div class='p'>―Sintla ica nopa achtihui tlanextilijcayotl, amo mitzneltoquilise, huajca mitzneltocase ica nopa catli ompa. 
<span class="verse" id="EX4_9">9&#160;</span>Pero sintla amo mitzneltocase ica ni ome tlanextili, xijquixti atl tlen nopa hueyatl huan xijtoyahua tlalchi. Huan quema nopa atl catli tijquixtis ipan hueyatl toyahuis tlalchi, mocuepas estli. </div>
<div class='p'>Huan Moisés quiilhui TOTECO: </div>
<div class='p'>
<span class="verse" id="EX4_10">10&#160;</span>―¡Ay, Toteco! Na amo hueli nitlatenquixtía cuali. Huan amo san ama o yalohua amo nihueli. Ni huejcajya. Nochipa quema nicamanalti, ohui quisa camanali ipan nonenepil, pampa nitencuatacani. </div>
<div class='p'>
<span class="verse" id="EX4_11">11&#160;</span>Pero TOTECO quiilhui: </div>
<div class='p'>―Naya niquinmacatoc inincamac masehualme. Naya nijchihua para se ma amo huelis camanaltis, o ma amo huelis tlacaquis. Nijchihua para se ma tlachiyas, o ma amo tlachiyas. 
<span class="verse" id="EX4_12">12&#160;</span>Huajca xiya huan na niitztos mohuaya quema ticamanaltis, huan nimitznextilis catli monequi tiquijtos. </div>
<div class='p'>
<span class="verse" id="EX4_13">13&#160;</span>Huan Moisés sempa quiijto: </div>
<div class='p'>―¡Ay, Toteco! Xijchihua se favor, xijtitlani seyoc huan amo na. </div>
<div class='p'>
<span class="verse" id="EX4_14">14&#160;</span>Huajca TOTECO cualanqui ihuaya Moisés huan quiilhui: </div>
<div class='p'>―¿Tiquita cualtitoc para yas mohuaya moicni Aarón catli nojquiya iixhui mohueyi tata Leví? Na nijmati para ya cuali camanalti. Huan ama huala ipan ojtli mitznamiquiqui. Yaya paquis miyac quema mitzitas. 
<span class="verse" id="EX4_15">15&#160;</span>Huajca xijcamanalhui huan xijpohuili nochi catli monequi quiijtos, huan yaya camanaltis catli tijpohuilis. Huan na niitztos amohuaya quema ancamanaltise huan nimechnextilis catli monequis anquichihuase. 
<span class="verse" id="EX4_16">16&#160;</span>Ta tiquilhuis Aarón catli monequi quiijtos huan Aarón quinilhuijtiyas sequinoc catli ta tiquilhuis. Yaya camanaltis catli ta ticamanaltisquía huan mitztlepanitas quen tiitztosquía ta tiDios. 
<span class="verse" id="EX4_17">17&#160;</span>Pero xijhuica ni cuatopili ipan momax pampa ica ya ni tijchihuas tlanextilijcayotl catli huejhueyi. </div>
<div class='s'>Moisés mocuepqui tlali Egipto </div>
<div class='p'>
<span class="verse" id="EX4_18">18&#160;</span>Huajca Moisés mocuepqui ichaj imonta Jetro, huan quiilhui: </div>
<div class='p'>―Techcahua ma nimocuepa tlali Egipto campa itztoque noicnihua catli san se estli tijhuicaj. Nijnequi niquitas sintla noja itztoque. </div>
<div class='p'>Huan Jetro tlananquili: </div>
<div class='p'>―Xiya ica cuali. </div>
<div class='p'>
<span class="verse" id="EX4_19">19&#160;</span>TOTECO quiilhui Moisés quema noja itztoya ipan tlali Madián: </div>
<div class='p'>―Amo ximajmahui ximocuepa ipan tlali Egipto, pampa ya mijque nochi catli quinequiyayaj mitzmictise. </div>
<div class='p'>
<span class="verse" id="EX4_20">20&#160;</span>Huajca Moisés quincuitejqui isihua huan icone huan quinsehuilti ipan se burro huan mocuepqui tlali Egipto. Huan ipan imax quihuicayaya nopa cuatopili catli Toteco Dios quimacac. 
<span class="verse" id="EX4_21">21&#160;</span>Huan teipa TOTECO quiilhui Moisés: </div>
<div class='p'>―Quema tiajsiti tlali Egipto, xiquita para tijchihuas iixpa Faraón nochi nopa tlanextilijcayotl catli nimitzmacatoc chicahualistli xijchihua. Pero na nijyoltetilis para amo quincahuas ma quisaca israelitame. 
<span class="verse" id="EX4_22">22&#160;</span>Huajca tiquilhuis Faraón para na niamoTECO niquijtohua para nopa israelita masehualme niquinicnelía quen se quiicnelía icone achtihui ejquetl. 
<span class="verse" id="EX4_23">23&#160;</span>Huan xiquilhui para ya niquilhuijtoc ma quincahua ma quisaca para yase nechhueyichihuatij. Pero sintla amo quincahuas ma quisaca, na nijmictis icone achtihui ejquetl. Quej nopa xiquilhuiti Faraón. </div>
<div class='p'>
<span class="verse" id="EX4_24">24&#160;</span>Huan quema mosiyajquetztoya Moisés huan iteiximatcahua nopa tlayohua ipan ojtli para tlali Egipto, TOTECO monexti ica Moisés, huan quinequiyaya quimictis pampa amo quichijqui quen quiijtohua tlanahuatili. Amo quipiltzontequilijtoya iyecapa nopa cuetlaxtli catli eltoc ipan ipiltlacayo ioquichpil. 
<span class="verse" id="EX4_25">25&#160;</span>Huajca isihua Moisés catli itoca Séfora quicuic se cuchillo tlen tetl huan quipiltzontequili catli monequi ipan ipiltlacayo icone huan quitoxonqui ipan iicxi Moisés huan quiilhui: “Nelía, ta tise nohuehue catli espoltic.” </div>
<div class='p'>
<span class="verse" id="EX4_26">26&#160;</span>Huajca TOTECO ayacmo cualanqui ica Moisés huan quicahuili ma yohui. Huan Séfora quitocaxti Moisés “nohuehue catli espoltic” pampa monejqui yaya quitzontequilis icuetlaxo icone. </div>
<div class='p'>
<span class="verse" id="EX4_27">27&#160;</span>Nojquiya TOTECO quiilhuijtoya Aarón para ma yas ipan nopa huactoc tlali para mopantiti ihuaya Moisés. Huajca Aarón yajqui quinamiquito Moisés ipan nopa tepetl campa monextijtoya Toteco Dios. Huan nopona Aarón quitlajpalo huan quitzoponi. 
<span class="verse" id="EX4_28">28&#160;</span>Huan Moisés quipohuili Aarón nochi tlamantli catli TOTECO quiilhuijtoya ma quiijto, huan nojquiya quinextili nopa huejhueyi tlanextilijcayotl catli quinahuatijtoya ma quichihua. 
<span class="verse" id="EX4_29">29&#160;</span>Huajca Moisés huan Aarón ajsitoj tlali Egipto huan quinsentilijque nopa huehue israelita tlacame. 
<span class="verse" id="EX4_30">30&#160;</span>Huan Aarón quinpohuili nochi catli TOTECO quiilhuijtoya Moisés, huan quichijqui nopa tlanextilijcayotl catli TOTECO quinextilijtoya ma quichihua. </div>
<div class='p'>
<span class="verse" id="EX4_31">31&#160;</span>Huan nochi nopa tlacame quineltocaque para TOTECO quintitlantoya. Huan quema quimatque israelita masehualme para TOTECO quinchihuilijtoya cuenta huan quinitztoya quen tlaijiyohuiyayaj, motlancuaquetzque iixpa TOTECO huan quihueyichijque.  </div>
<div class='psalmlabel' id='EX5_0'> 5</div>
<div class='s'>Moisés huan Aarón camanaltique ihuaya Faraón </div>
<div class='p'>
<span class="verse" id="EX5_1">1&#160;</span>Teipa Moisés huan Aarón yajque quicamanalhuito nopa Faraón huan quiilhuijque: </div>
<div class='p'>―TOTECO Dios catli tiisraelitame tijhueyichihuaj mitzilhuía para xiquincahua imasehualhua ma yaca campa huactoc tlali para ma quiilhuichihuilitij. </div>
<div class='p'>
<span class="verse" id="EX5_2">2&#160;</span>Pero Faraón tlananquili: </div>
<div class='p'>―¿Huan ajqueya ‘amoTECO’ para na ma nijneltoquili huan ma niquincahua ma yaca ne israelitame? Amo niquiximati amoTECO, huan niyon amo niquincahuas ma yaca. </div>
<div class='p'>
<span class="verse" id="EX5_3">3&#160;</span>Huajca Moisés huan Aarón quiijtojque: </div>
<div class='p'>―Toteco Dios catli toTeco tihebreos hualajtoc technamiquiqui huan techilhuijtoc catli monequi ma tijchihuaca. Huajca techcahua ma tiyaca eyi tonali ipan ojtli ipan nopa huactoc tlali para tijmacatij tlacajcahualistli TOTECO Dios, pampa sintla amo, nohueli timiquise ica se hueyi cocolistli o ica machete. </div>
<div class='p'>
<span class="verse" id="EX5_4">4&#160;</span>Pero nopa tlanahuatijquetl tlen tlali Egipto quinilhui Moisés huan Aarón: </div>
<div class='p'>―¿Para tlen anquintequipolohuaj ni tlacame? Ma mocuepaca ipan inintequi. </div>
<div class='p'>
<span class="verse" id="EX5_5">5&#160;</span>Huan nojquiya nopa Faraón quinilhui: </div>
<div class='p'>―Ama itztoque tlahuel miyaqui israelitame ipan ni tlali, huan san anquintequipolohuaj. </div>
<div class='p'>
<span class="verse" id="EX5_6">6&#160;</span>Huajca ipan nopa tonal Faraón quinmacac se yancuic tlanahuatili nopa tlayacanani catli quinnahuatiyayaj huan quinhuijhuitequiyayaj nopa israelita tlatequipanohuani. Quinilhui: </div>
<div class='p'>
<span class="verse" id="EX5_7">7&#160;</span>―Ayacmo xiquinmacaca sacatl israelitame para ma quichihuaca soqui ladrillos quen mochijtihualajtoc. Ma yaca inijuanti para quisentilitij nopa sacatl catli monequi. 
<span class="verse" id="EX5_8">8&#160;</span>Pero xiquinfuerzajhuica ma temactilica san se imiyaca ladrillos quen achtihui. Niyon se ladrillo ma amo polihui. Pampa nopa israelitame tlatzcacalactoque huan yeca tlahuejchihuaj huan quiijtohuaj quinequij yase quimacatij tlacajcahualistli ininTeco. 
<span class="verse" id="EX5_9">9&#160;</span>Huajca xiquinchihualtica ma tequitica más chicahuac nopa tlacame. Xiquintequihuica para ma amo quichihuilica cuenta ni istlacatili catli Moisés huan Aarón quinilhuíaj. </div>
<div class='p'>
<span class="verse" id="EX5_10">10&#160;</span>Huajca nopa tlayacanani huan tecojme quisque huan yajque quinilhuitoj nopa israelitame: </div>
<div class='p'>―Nopa Faraón tlanahuatijtoc ma ayacmo timechmacaca sacatl. 
<span class="verse" id="EX5_11">11&#160;</span>Ama monequi anyase anquitemotij. Pero monequi anquitlamichihuase san se imiyaca ladrillos quen anquichihuayayaj achtihuiya. </div>
<div class='p'>
<span class="verse" id="EX5_12">12&#160;</span>Huajca nopa israelitame campa hueli yajque ipan tlali Egipto quitemotoj sacatzomitl catli mocajtoya quema masehualme quitzontectoyaj sacatl, huan ya nopa quitequihuijque pampa ayacmo oncayaya sacatl. 
<span class="verse" id="EX5_13-14">13-14&#160;</span>Huan mojmostla itlayacancahua Faraón quinisihuiltiyayaj más huan quinilhuiyayaj: </div>
<div class='p'>―Xijtlamichihuaca san se imiyaca amotequi ipan se tonal quen quema anmechmacayayaj sacatl. </div>
<div class='p'>Huan nojquiya nopa Egipto tecojme quinmaquiliyayaj israelita tlayacanani huan quinilhuiyayaj: </div>
<div class='p'>―¿Quenicatza, niyon yalohua, niyon ama, amo anquiaxitijtoque san se imiyaca ladrillos quen achtihuiya anquichihuayayaj? </div>
<div class='p'>
<span class="verse" id="EX5_15">15&#160;</span>Huan nopa israelita tlayacanani yajque tlajtlanitoj tlapalehuili ica tlanahuatijquetl Faraón, huan quiilhuijque: </div>
<div class='p'>―¿Para tlen quej ni techchihuilía? 
<span class="verse" id="EX5_16">16&#160;</span>Nopa Egipto tecojme ayacmo techmaca sacatl. Huan amo san ya nopa, nojquiya technahuatíaj ma tijchihuaca san se imiyaca soqui ladrillos, huan hasta techmaquilíaj pampa amo tihuelij. Pero inijuanti inintlajtlacol, pampa amo techmacaj sacatl. </div>
<div class='p'>
<span class="verse" id="EX5_17">17&#160;</span>Huajca Faraón quinnanquili: </div>
<div class='p'>―¡San antlatzihuini! ¡Quena, antlatzihuij! Huan yeca anquiijtojtinemij anyase anquimacatij tlacajcahualistli amoTECO. 
<span class="verse" id="EX5_18">18&#160;</span>Xiyaca xitequititij, huan masque ayacmo anmechmacase sacatl, monequi antemactilise san se imiyaca ladrillos. </div>
<div class='p'>
<span class="verse" id="EX5_19">19&#160;</span>Huan nopa tlayacanani tlen israelitame motequipachojque quema quinilhuijque para monequi ma amo temosquía imiyaca nopa soqui ladrillos quen achtihuiya quichihuayayaj. 
<span class="verse" id="EX5_20">20&#160;</span>Huan quema quisque iixpa Faraón, quinpantitoj Moisés huan Aarón quinchixtoyaj. 
<span class="verse" id="EX5_21">21&#160;</span>Huan nopa israelita tlayacanani quinilhuijque: </div>
<div class='p'>―TOTECO ma quiita catli amo cuali anquichijtoque ica tojuanti, huan ma anmechtlatzacuilti. Amojuanti amotlajtlacol para itequiticahua Faraón ma techtlachilica fiero. Eltoc quen anquitlalijtoque machete ipan ininmax para ma techmictica ica catli anquiilhuijtoque nopa tlanahuatijquetl. </div>
<div class='s'>Moisés motlatlajti ica TOTECO </div>
<div class='p'>
<span class="verse" id="EX5_22">22&#160;</span>Huajca Moisés motlatlajti huan quiilhui TOTECO: </div>
<div class='p'>―Toteco, ¿para tlen tiquinchihuilía catli amo cuali ni masehualme? ¿Para tlen techtitlanqui? 
<span class="verse" id="EX5_23">23&#160;</span>Hasta nopa tonal quema nihualajqui nijcamanalhuico nopa Faraón quen techilhui, yaya noja más quintlaijiyohuiltijtoc momasehualhua, huan ta amo tleno tijchijtoc para tiquinmaquixtis.  </div>
<div class='psalmlabel' id='EX6_0'> 6</div>
<div class='p'>
<span class="verse" id="EX6_1">1&#160;</span>Huan TOTECO quinanquili: </div>
<div class='p'>―Ama tiquitas catli nijchihuas ica Faraón. Amo quincahuas nomasehualhua ma quisaca ipan ni tlali hasta quiitas ihueyitilis nochicahualis. Pero quema quiitas nochicahualis, hasta quintojtocas ma quisaca. </div>
<div class='s'>TOTECO sempa quinojnotzqui Moisés </div>
<div class='p'>
<span class="verse" id="EX6_2">2&#160;</span>Huan noja Toteco Dios quicamanalhui Moisés huan quiilhui: </div>
<div class='p'>―NiamoTECO Catli Nochipa Niitztoc. 
<span class="verse" id="EX6_3">3&#160;</span>Nimonexti ica Abraham, Isaac huan Jacob huan niquinmatilti quen niitztoc pampa niquinilhui notoca: NimoTeco Catli Nijpiya Nochi Chicahualistli, pero amo niquinilhui ni seyoc notoca: Na Catli Nochipa Niitztoc. 
<span class="verse" id="EX6_4">4&#160;</span>Nojquiya ininhuaya nijchijqui nopa camanali para niquinmacas nopa tlali Canaán campa achtihui itztoyaj quen seyoc tlali ehuani. 
<span class="verse" id="EX6_5">5&#160;</span>Huan na nijcactoc quenicatza chocaj nopa israelitame pampa nopa egiptome quintequipanoltíaj tlahuel chicahuac huan amo niquelcajtoc catli niquintencahuilijtoc. 
<span class="verse" id="EX6_6">6&#160;</span>Ama xiquinilhui nochi israelitame para na niamoTECO niquinmaquixtis tlen inintequi catli tlahuel ohui ipan ni tlali Egipto. Quena, ica na nochicahualis huan ica huejhueyi tlanextilijcayotl, niquinmanahuis. Pampa nijchihuas huejhueyi tlanextilijcayotl para niquintlatzacuiltis nopa egiptome pampa quej nopa xitlahuac. 
<span class="verse" id="EX6_7">7&#160;</span>Huan xiquinilhuiti na nimoaxcatis nopa israelitame huan itztose nomasehualhua. Huan na nielis niininTeco. Quej nopa quimatise para na niininTeco Dios catli niquinmocuitlahuía, huan naya catli niquinquixtis tlen nopa tequitl catli tlahuel etic ipan ni tlali Egipto. 
<span class="verse" id="EX6_8">8&#160;</span>Huan xiquinilhuiti niquinhuicas ipan nopa cuali tlali catli niquintencahuili niquinmacas Abraham, Isaac huan Jacob. Huan niquinmacas nopa israelitame nopa tlali para elis iniaxca. Xiquinilhui na niininTECO niquijtohua. </div>
<div class='p'>
<span class="verse" id="EX6_9">9&#160;</span>Huajca Moisés quinpohuili israelitame nochi ya ni, pero amo quichihuilijque cuenta pampa motequipachohuayayaj ica inintequi catli tlahuel chicahuac. 
<span class="verse" id="EX6_10">10&#160;</span>Teipa TOTECO quiilhui Moisés: </div>
<div class='p'>
<span class="verse" id="EX6_11">11&#160;</span>―Xiya xiquilhuiti Faraón nopa tlanahuatijquetl ipan tlali Egipto para ma quincahua ma quisaca nopa israelitame tlen itlal. </div>
<div class='p'>
<span class="verse" id="EX6_12">12&#160;</span>Pero Moisés quinanquili TOTECO: </div>
<div class='p'>―Niyon nopa israelitame amo nechchihuilíaj cuenta, ¿huajca quenicatza nechchihuilis cuenta nopa Faraón? Eltoc pampa amo cuali nitlatenquixtía quema nicamanalti. </div>
<div class='p'>
<span class="verse" id="EX6_13">13&#160;</span>Huajca quej nopa TOTECO quincamanalhui Moisés ihuaya Aarón huan quinilhui catli monequi quinilhuise nopa israelitame huan Faraón. Huan quintequimacac ma quinquixtica israelitame ipan tlali Egipto. </div>
<div class='s'>Inintoca nopa tlayacanca tatame ipan israelitame </div>
<div class='p'>
<span class="verse" id="EX6_14">14&#160;</span>Huan ya ni inintoca nochi inintlayacanca tatahua israelitame huan ajqueya inijuanti catli tlacatque teipa tlen sesen hueyi tata catli eliyaya itelpocahua Israel. </div>
<div class='q'>Rubén catli elqui iachtihui ejca cone Israel huejcajya quinpixqui iconehua catli inintoca: Hanoc, Falú, Hezrón huan Carmi. Huan sesen ni tlacame quinpixqui miyac iixhuihua huan sesen mochijque se hueyi familia, pero nochi hualajque tlen Rubén huejcajya. </div>
<div class='q'>
<span class="verse" id="EX6_15">15&#160;</span>Huan Simeón itelpoca Israel huejcajya quinpixqui iconehua catli inintoca: Jenuel, Jamín, Ohad, Jaquín, Zohar huan Saún catli elqui icone se cananea sihuatl. Sesen ni tlacame quinpixqui miyac iixhuihua huan sesen mochijqui se hueyi familia, pero nochi hualajque tlen Simeón. </div>
<div class='q'>
<span class="verse" id="EX6_16">16&#160;</span>Huan Leví, catli eliyaya itelpoca Israel huejcajya, itztoya 137 xihuitl. Huan ipan inemilis quinpixqui itelpocahua catli inintoca: Gersón, Coat huan Merari. </div>
<div class='q'>
<span class="verse" id="EX6_17">17&#160;</span>Huan iconehua Gersón catli mochijque huejhueyi familias elque: Libni huan Simei. </div>
<div class='q'>
<span class="verse" id="EX6_18">18&#160;</span>Huan Coat itztoya 133 xihuitl huan iconehua elque: Amram, Izhar, Hebrón huan Uziel. </div>
<div class='q'>
<span class="verse" id="EX6_19">19&#160;</span>Huan iconehua Merari elque Mahli huan Musi. Nochi ya ni mochijque huejhueyi familias huan hualajque tlen ininhueyi tata Leví. Huan pejqui inintoca ica catli achtihui ejquetl huan yajtiyajque hasta catli teipan ejquetl. </div>
<div class='q'>
<span class="verse" id="EX6_20">20&#160;</span>Huan ipan iconehua Coat, Amram mosihuajti ihuaya iahui catli elqui iicni itata huan itoca eliyaya Jocabed, huan ya quintlacatilti Aarón huan Moisés. Huan Amram itztoya 137 xihuitl para nochi. </div>
<div class='q'>
<span class="verse" id="EX6_21">21&#160;</span>Huan Izhar quinpixqui itelpocahua catli inintoca: Coré, Nefeg huan Zicri. </div>
<div class='q'>
<span class="verse" id="EX6_22">22&#160;</span>Huan iconehua Uziel elque: Misael, Elzafán huan Sitri. </div>
<div class='q'>
<span class="verse" id="EX6_23">23&#160;</span>Huan Aarón mosihuajti ihuaya Elisabet catli eliyaya iichpoca Aminadab huan isihua icni Naasón, huan quintlacatilti Nadab, Abiú, Eleazar huan Itamar. </div>
<div class='q'>
<span class="verse" id="EX6_24">24&#160;</span>Huan iconehua Coré elque Asir, Elcana huan Abiasaf. Nochi ya ni mochijque huejhueyi familias huan hualajque tlen Coré. </div>
<div class='q'>
<span class="verse" id="EX6_25">25&#160;</span>Huan Eleazar, icone Aarón, mosihuajti ica se iichpoca Futiel huan ya quitlacatilti Finees. </div>
<div class='p'>Nochi ni lista huajca eliyaya inintoca nopa tlacame catli quinyacanque nopa huejhueyi familias tlen ininteiximatcahua. Huan nochi hualajque tlen ininhueyi tata Leví. </div>
<div class='p'>
<span class="verse" id="EX6_26">26&#160;</span>Huan ni Aarón huan Moisés catli mopantía inintoca ipan ni lista eltoc san se nopa tlacame catli TOTECO quinilhui ma quinchihuaca israelitame ma motecpanaca ica pamitl huan ma quinquixtica ipan tlali Egipto. 
<span class="verse" id="EX6_27">27&#160;</span>Huan nojquiya elque Moisés huan Aarón catli quicamanalhuitoj Faraón, nopa tlanahuatijquetl ipan tlali Egipto para ma quimaca caquihuili quinquixtise nopa israelitame. Huan teipa elque Moisés huan Aarón catli quinyacanque nopa israelitame tlen nopa tlali. </div>
<div class='s'>TOTECO quinnojnotzqui Moisés huan Aarón </div>
<div class='p'>
<span class="verse" id="EX6_28">28&#160;</span>Huan nopa tonal quema TOTECO quinojnotztoya Moisés ipan tlali Egipto, 
<span class="verse" id="EX6_29">29&#160;</span>quiilhuijtoya: </div>
<div class='p'>―Na niDIOS. Xiquilhui Faraón nopa tlanahuatijquetl ipan tlali Egipto nochi nopa tlamantli catli nimitzilhuía. </div>
<div class='p'>
<span class="verse" id="EX6_30">30&#160;</span>Huan Moisés quinanquili TOTECO: </div>
<div class='p'>―Na amo hueli cuali nitlatenquixtía quema nicamanalti, huajca ¿quenicatza nechchihuilis cuenta nopa Faraón?  </div>
<div class='psalmlabel' id='EX7_0'> 7</div>
<div class='p'>
<span class="verse" id="EX7_1">1&#160;</span>Huan huajca TOTECO quiilhui Moisés: </div>
<div class='p'>―Xiquita, nimitzchihuas quen tielisquía se Dios quema timoquetzas iixpa Faraón. Huan moicni Aarón elis quen motlajtol pannextijca huan yaya camanaltis por ta. 
<span class="verse" id="EX7_2">2&#160;</span>Huan monequi tiquilhuis Aarón nochi catli nimitznahuatis huan teipa yaya camanaltis ihuaya Faraón para ma quincahua ma quisaca tlen itlal nopa israelitame. 
<span class="verse" id="EX7_3">3&#160;</span>Pero na nijchihuas para nopa Faraón ma moyoltetilis huan amo quinequis. Huan nijchihuas ipan tlali Egipto miyac tlanextilijcayotl huan tlamantli catli amo quema quiitztoque. 
<span class="verse" id="EX7_4">4&#160;</span>Pero nopa Faraón amo anmechchihuilis cuenta. Huan na nijtlalis nomax ipan Egipto huan nijtlatzacuiltis. Huan nijchihuas miyac huejhueyi tlamantli para niquincamanalxitlahuas hasta niquinquixtis nomasehualhua catli motecpanase ica miyac huejhueyi pamitl quen soldados. 
<span class="verse" id="EX7_5">5&#160;</span>Huan quema ya nijnextijtos nochicahualis ipan tlali Egipto huan ya niquinquixtijtos nopa israelitame nopona, nopa egiptome quimatise para na catli niamoTECO. </div>
<div class='p'>
<span class="verse" id="EX7_6">6&#160;</span>Huan Moisés huan Aarón quichijque nochi quen TOTECO quinnahuatijtoya. 
<span class="verse" id="EX7_7">7&#160;</span>Huan Moisés quipiyayaya 80 xihuitl huan Aarón 83 xihuitl quema camanaltique ihuaya Faraón. </div>
<div class='s'>Icuatopil Aarón </div>
<div class='p'>
<span class="verse" id="EX7_8">8&#160;</span>Huan TOTECO quinilhui Moisés huan Aarón: </div>
<div class='p'>
<span class="verse" id="EX7_9">9&#160;</span>―Quema Faraón anmechilhuis para xijchihuaca se tlanextilijcayotl, xijcui mocuatopil huan xijmajcahua tlalchi iixpa para ma mocuepa se cohuatl. </div>
<div class='p'>
<span class="verse" id="EX7_10">10&#160;</span>Huajca Moisés huan Aarón yajque quiitatoj Faraón, huan quichijque senquistoc catli TOTECO quinnahuatijtoya. Aarón quimajcajqui tlalchi icuatopil iixpa Faraón huan itlapalehuijcahua, huan nopa cuatopili mocuepqui se cohuatl. 
<span class="verse" id="EX7_11">11&#160;</span>Huajca Faraón quinnotzqui nopa tlalnamiquini huan tetlajchihuiani huan catli quimatque tecajcayahuaj huan sesen inijuanti nojquiya quichijque catli Aarón quichijtoya ica inintetlajchihuijcayo. 
<span class="verse" id="EX7_12">12&#160;</span>Sesen inijuanti quimajcajque inincuatopil tlalchi huan nochi cuatopilme mocuepque cohuame. Pero icuatopil Aarón quincuajqui inincuatopil nopa sequinoc. 
<span class="verse" id="EX7_13">13&#160;</span>Pero masque ya nopa quichijqui, Faraón moyoltetili quen TOTECO quiijtojtoya para quichihuasquía huan amo quichihuili cuenta Moisés. </div>
<div class='s'>Nopa tlatzacuiltili tlen estli </div>
<div class='p'>
<span class="verse" id="EX7_14">14&#160;</span>Teipa TOTECO quiilhui Moisés: </div>
<div class='p'>―Faraón moyoltetilijtoc huan amo quincahuas ma quisaca nopa israelitame. 
<span class="verse" id="EX7_15">15&#160;</span>Pero mostla cualca xiya xiquitati quema temos campa atl. Xijchiya iteno nopa hueyatl Nilo huan xijhuica nopa cuatopili catli mocuepqui cohuatl. 
<span class="verse" id="EX7_16">16&#160;</span>Huan nopona tiquilhuis Faraón para na niDios huan niamoTECO nochi anhebreo masehualme. Huan nimitztitlantoc tiquilhuis para ma quincahuas ma yaca nomasehualhua para ma nechhueyichihuatij ipan huactoc tlali, huan niquita para hasta ama, amo nechchihuilijtoc cuenta. 
<span class="verse" id="EX7_17">17&#160;</span>Huajca xiquilhui para niamoTECO niquijtohua para ama yaya quimatis para naya catli nelía niDIOS huan niininTECO nopa israelitame. Huan xiquilhui para quema tijmaquilis nopa atl ica nopa cuatopili catli tijpiya momaco, nopa atl mocuepas estli. 
<span class="verse" id="EX7_18">18&#160;</span>Huan xiquilhui para michime miquise, huan nopa hueyatl mijyotis hasta egiptome quiijiyase para quiijise tlen nopa atl. Quej nopa tiquilhuis Faraón. </div>
<div class='p'>
<span class="verse" id="EX7_19">19&#160;</span>Nojquiya TOTECO quiilhui Moisés: </div>
<div class='p'>―Xiquilhui Aarón ma quicui icuatopil huan ma quixitlahua imax imelac nopa hueyame huan nopa atlajme. Ma quixitlahua imax ipan campa tlameya huan campa quitecaj atl ipan tlali Egipto, huan nochi mocuepas estli. Huan nojquiya nopa atl ipan nochi conme huan tlamantli catli quipiyaj atl ipan ininchaj mocuepas estli hasta nopa atl ipan cuacomitl huan comitl catli quichijtoque tlen tetl nojquiya mochihuas estli. </div>
<div class='p'>
<span class="verse" id="EX7_20">20&#160;</span>Huajca Moisés huan Aarón quichijque nochi senquistoc quen TOTECO quinnahuatijtoya. Huan quitlananqui icuatopil huan quimaquili nopa hueyatl Nilo iixpa Faraón huan itequiticahua, huan nochi atl mocuepqui estli. 
<span class="verse" id="EX7_21">21&#160;</span>Huan nochi michime mijque, huan nopa hueyame nelía mijyotiyaya hasta amo aqui hueliyaya atli. Oncayaya estli ipan nochi tlali Egipto. </div>
<div class='p'>
<span class="verse" id="EX7_22">22&#160;</span>Pero nopa tlalnamiquini huan tetlajchihuiani ipan tlali Egipto quichijque san se tlamantli ica inintetlajchihuijcayo, huan huajca Faraón moyoltetili huan amo quinchihuili cuenta Moisés huan Aarón, quen TOTECO quiijtojtoya para panos. 
<span class="verse" id="EX7_23">23&#160;</span>Huan Faraón mocueptiquisqui huan yajqui icaltlanahuatil, niyon amo quichihuili cuenta ni tlamantli. 
<span class="verse" id="EX7_24">24&#160;</span>Huan nochi nopa egiptome monejqui quichihuase ameli iteno hueyatl para quiquixtise atl catli cuali pampa nopa atl ipan hueyatl amo hueliyaya moiji. </div>
<div class='s'>Nopa tlatzacuiltili tlen temasolime </div>
<div class='p'>
<span class="verse" id="EX7_25">25&#160;</span>Huan TOTECO quichijqui ma mocuepa estli nopa atl ipan hueyatl Nilo, huan teipa panoc chicome tonali.  </div>
<div class='psalmlabel' id='EX8_0'> 8</div>
<div class='p'>
<span class="verse" id="EX8_1">1&#160;</span>Huan TOTECO quiilhui Moisés: </div>
<div class='p'>―Xiya xiquitati Faraón huan xiquilhuiti para niamoTECO niquijtohua para ma quincahua ma yaca nomasehualhua para nechhueyichihuatij. 
<span class="verse" id="EX8_2">2&#160;</span>Pampa sintla amo quincahuas ma yaca, na tlahuel nijtlatzacuiltis nochi itlal ica temasolime. 
<span class="verse" id="EX8_3">3&#160;</span>Nopa hueyatl Nilo quinyolitis tlahuel miyac temasolime. Huan nopa temasolime calaquise ipan ichaj, huan calaquise ipan itlapech campa cochi. Huan calaquise ipan ininchajchaj itlapalehuijcahua huan imasehualhua. Huan hasta calaquise campa quixacualohuaj harina huan campa panicxitíaj. 
<span class="verse" id="EX8_4">4&#160;</span>Huan nopa temasolime huitonise ininpani, huan ininpani itequipanojcahua huan ipan nochi imasehualhua. </div>
<div class='p'>
<span class="verse" id="EX8_5">5&#160;</span>Huan nojquiya TOTECO quiilhui Moisés: </div>
<div class='p'>―Teipa xiquilhui Aarón ma tlamanextis ica icuatopil ipan nopa hueyame, atlajme, huan campa mantoc atl para nopona ma quisaca temasolime huan ma quitemitica ni tlali Egipto. </div>
<div class='p'>
<span class="verse" id="EX8_6">6&#160;</span>Huajca quej nopa Aarón tlamanexti ica icuatopil ipan nopa atl catli eltoya ipan tlali Egipto, huan nopona quisque temasolime catli quitemitijque nochi nopa tlali. 
<span class="verse" id="EX8_7">7&#160;</span>Pero nopa tetlajchihuiani nojquiya san se quichijque ica inintetlajchihuijcayo. Nojquiya quichijque ma hualaca temasolime ipan tlali Egipto. </div>
<div class='p'>
<span class="verse" id="EX8_8">8&#160;</span>Teipa Faraón tlatitlanqui ma quinotzatij Moisés ihuaya Aarón huan quinilhui: </div>
<div class='p'>―Xijtlajtlanica amoTECO para ma techijcuinili ni temasolime na ihuaya nomasehualhua. Huan huajca niquincahuas imasehualhua ma yaca quimacatij tlacajcahualistli. </div>
<div class='p'>
<span class="verse" id="EX8_9">9&#160;</span>Huan Moisés quinanquili Faraón: </div>
<div class='p'>―Nimitzcahuas para ta techilhui nopa hora quema tijnequi ma nimotlatlajtis por ta, huan por inijuanti catli mitzpalehuíaj, huan por momasehualhua. Huan ipan nopa hora quema ta tiquijtos, nimotlatlajtis ica TOTECO para nopa temasolime ma mitztlalcahuica, huan ma quitlalcahuica amochajchaj. Huan ipan nopa hora anmechtlalcahuise huan mocahuase san ipan hueyatl. </div>
<div class='p'>
<span class="verse" id="EX8_10">10&#160;</span>Huajca nopa Faraón quiijto: </div>
<div class='p'>―Xijchihua mostla. </div>
<div class='p'>Huan Moisés tlananquili: </div>
<div class='p'>―Quej nopa elis, huan yeca tijmatis para amo aqui itztoc quen TOTECO Dios, 
<span class="verse" id="EX8_11">11&#160;</span>pampa nopa temasolime ayacmo itztose ipan amochajchaj. Mitztlalcahuise huan quintlalcahuise motequipanojcahua, huan momasehualhua. San mocahuase ipan nopa hueyatl Nilo. </div>
<div class='p'>
<span class="verse" id="EX8_12">12&#160;</span>Huajca Moisés huan Aarón quisque ipan ichaj Faraón. Huan teipa Moisés quitlajtlani TOTECO ma quinijcuini nopa temasolime catli quintitlantoya ipan Faraón. 
<span class="verse" id="EX8_13">13&#160;</span>Huan TOTECO quichijqui catli Moisés quitlajtlani, huan mijque nopa temasolime catli itztoyaj ipan calme huan calixpanme huan ipan mila. 
<span class="verse" id="EX8_14">14&#160;</span>Huan nopa masehualme quinsentiliyayaj nopa temasolime catli mictoyaj huan quinmontonojque campa hueli huan mijyotiyayaj tlahuel potehui. 
<span class="verse" id="EX8_15">15&#160;</span>Pero masque quej nopa elqui, quema Faraón quiitac para ayacmo oncac nopa tlamantli, moyoltetili huan amo quinchihuili cuenta Moisés huan Aarón, quen TOTECO quiijtojtoya para quichihuasquía. </div>
<div class='s'>Nopa tlatzacuiltili tlen atime </div>
<div class='p'>
<span class="verse" id="EX8_16">16&#160;</span>Huajca TOTECO quiilhui Moisés: </div>
<div class='p'>―Xiquilhui Aarón ma quixitlahuas icuatopil huan ma quimaquili nopa tlaltejpoctli para ma mocuepaca atime. </div>
<div class='p'>
<span class="verse" id="EX8_17">17&#160;</span>Huajca quej nopa quichijqui. Huan Aarón quimaquili nopa tlaltejpoctli catli tlalchi ica icuatopil, huan mocuepqui atime catli quinajsic nochi masehualme huan tlapiyalme, pampa nochi tlaltejpoctli mochijque atime. </div>
<div class='p'>
<span class="verse" id="EX8_18">18&#160;</span>Huan inijuanti catli tetlajchihuíaj quichijque campica para quinchihuase atime ica inintetlajchihuijcayo, pero amo huelque. Huan oncac atime ipan masehualme huan ipan tlapiyalme. </div>
<div class='p'>
<span class="verse" id="EX8_19">19&#160;</span>Huajca nopa tetlajchihuiani quiilhuijque Faraón: </div>
<div class='p'>―¡Ni tlamantli san Dios hueli quichihua! </div>
<div class='p'>Pero Faraón moyoltetili huan amo quintlacaquili, quen TOTECO quiijtojtoya para quichihuasquía. </div>
<div class='s'>Nopa tlatzacuiltili tlen sayolime </div>
<div class='p'>
<span class="verse" id="EX8_20">20&#160;</span>Huan TOTECO quiilhui Moisés: </div>
<div class='p'>―Mostla ximehua cualca huan xiya xijnamiquiti Faraón quema temos ateno para maltiti huan xijcamanalhui. Xiquilhui para nimoTECO niquijtohua ma quincahua ma yaca nomasehualhua para ma nechhueyichihuatij. 
<span class="verse" id="EX8_21">21&#160;</span>Pampa sintla amo quincahuas ma yaca, na nijtitlanis miyac tlahuipamitl tlen pilsayoltzitzi ipan ya, ipan itequiticahua huan ipan nochi imasehualhua. Quena, temis ica pilsayoltzitzi ininchajchaj nochi Egipto ehuani, huan hasta tlalchi nojquiya temis. 
<span class="verse" id="EX8_22">22&#160;</span>Pero quema quej ni panos niquiyocaquixtis tlali Gosén campa itztoque nomasehualhua. Nopona amo oncas niyon se pilsayoltzi. Quej nopa yaya quimatis para na niamoTECO catli niitztoc ipan ni tlali. 
<span class="verse" id="EX8_23">23&#160;</span>Nijchihuas ya ni para nesis catlique nomasehualhua huan catlique amo nomasehualhua. Quej ni elis mostla. </div>
<div class='p'>
<span class="verse" id="EX8_24">24&#160;</span>Huan TOTECO quej nopa quichijqui. Huan hualajque nochi tlamantli sayolime ipan Faraón huan ipan ininchajchaj catli quitequipanohuayayaj. Nochi tlali Egipto temic ica sayolime. </div>
<div class='p'>
<span class="verse" id="EX8_25">25&#160;</span>Huajca Faraón tlanahuati ma quinotzatij Moisés huan Aarón huan quinilhui: </div>
<div class='p'>―Xiyaca xijmacatij tlacajcahualistli amoTeco Dios, pero amo xiquisaca tlen ni tlali. </div>
<div class='p'>
<span class="verse" id="EX8_26">26&#160;</span>Huan Moisés tlananquili: </div>
<div class='p'>―Amo cuali tijchihuase quej nopa, pampa anEgipto ehuani anquinijiyaj nopa tlapiyalme catli tijmacaj TOTECO Dios. Huan sintla anEgipto ehuani antechitasquíaj, na cuali nijmati antechmictisquíaj ica tetl. 
<span class="verse" id="EX8_27">27&#160;</span>Monequi tiyase ipan huactoc tlali hasta campa hueli tiajsise ipan eyi tonali, huan nopona tijmacase tlacajcahualistli TOTECO Dios catli tijtequipanohuaj pampa quej nopa yaya technahuatía. </div>
<div class='p'>
<span class="verse" id="EX8_28">28&#160;</span>Huajca nopa Faraón quiijto: </div>
<div class='p'>―Na nimechcahuas xiyaca ipan huactoc tlali para xijmacaca itlacajcahualis amoTECO Dios, pero amo xiyaca nelhuejca. Huan xijtlajtlanica amoTECO Dios por na. </div>
<div class='p'>
<span class="verse" id="EX8_29">29&#160;</span>Huan Moisés tlananquili: </div>
<div class='p'>―Quema na niquisas nica, nijtlajtlanis TOTECO para mostla ma mitztlalcahuica nopa sayolime. Huan nojquiya quintlalcahuise catli mitzpalehuíaj huan nochi Egipto ehuani. Pero xijpiya cuidado amo techcajcayahuaca, niyon ayacmo xiquintzacuili israelitame para ma yaca quimacatij tlacajcahualistli TOTECO. </div>
<div class='p'>
<span class="verse" id="EX8_30">30&#160;</span>Huan quema Moisés quisqui ichaj Faraón, quitlajtlani TOTECO, ma tlamica nopa sayolime, 
<span class="verse" id="EX8_31">31&#160;</span>huan TOTECO quichijqui catli Moisés quitlajtlani. Huan nopa sayolime quitlalcahuijque Faraón, huan itlayacancahua huan nochi Egipto ehuani. 
<span class="verse" id="EX8_32">32&#160;</span>Pero Faraón sempa moyoltetili, huan amo quincahuili ma yaca nopa israelitame.  </div>
<div class='psalmlabel' id='EX9_0'> 9</div>
<div class='s'>Nopa tlatzacuiltili ipan tlapiyalme </div>
<div class='p'>
<span class="verse" id="EX9_1">1&#160;</span>Huajca TOTECO quiilhui Moisés: </div>
<div class='p'>―Xiya xiquitati Faraón huan xiquilhuiti para na niDIOS, niininTECO hebreo masehualme, huan na niquilhuía ma quincahua nomasehualhua ma yaca nechhueyichihuatij. 
<span class="verse" id="EX9_2">2&#160;</span>Huan xiquilhui sintla amo quincahuas ma yaca huan noja quintzacuilijtos, 
<span class="verse" id="EX9_3">3&#160;</span>huajca na niininTECO nijtlalis nomax ipan itlapiyalhua catli itztoque campa potrero, huan niquinmacas se hueyi cocolistli catli nelfiero. Nopa cocolistli quinajsis icahuayojhua, iburrojhua, icamellos, ihuacaxhua, huan iborregojhua. 
<span class="verse" id="EX9_4">4&#160;</span>Pero na niininTECO niquiniyocatlalis inintlapiyalhua israelitame ica catli iniaxcahua nopa Egipto ehuani, pampa amo nijcahuas ma miquis niyon se tlapiyali tlen israelitame. </div>
<div class='p'>
<span class="verse" id="EX9_5">5&#160;</span>Nojquiya TOTECO tlayolmelajqui nopa tonal quema quichihuas pampa quiijto: </div>
<div class='p'>―Na nijchihuas ni tlamantli mostla. </div>
<div class='p'>
<span class="verse" id="EX9_6">6&#160;</span>Huan hualmostla TOTECO ya nopa quichijqui. Nochi inintlapiyalhua Egipto ehuani mijque, pero amo mijqui niyon se inintlapiyal israelitame. 
<span class="verse" id="EX9_7">7&#160;</span>Huan Faraón tlatitlanqui ma yaca quiitatij inintlapiyalhua nopa israelitame huan quipantitoj niyon se tlapiyali amo mictoya. Pero masque ya nopa elqui, Faraón moyoltetili huan amo quincahuili ma yaca nopa israelitame. </div>
<div class='s'>Nopa tlatzacuiltili tlen tlaxhuisme </div>
<div class='p'>
<span class="verse" id="EX9_8">8&#160;</span>Huajca TOTECO quinilhui Moisés huan Aarón: </div>
<div class='p'>―Xijcuica ome tlamojtzoli cuanextli campa quiicxitíaj pantzi huan xijmajcahua para huejcapa ipan ajacatl iixpa Faraón. 
<span class="verse" id="EX9_9">9&#160;</span>Huan nopa cuanextli mocuepas tlaltejpoctli catli más cuechtic huan mosemanas ipan nochi tlali Egipto huan quichihuas ma quisaca miyac tlaxhuisme ipan nochi masehualme huan tlapiyalme ipan tlali Egipto. </div>
<div class='p'>
<span class="verse" id="EX9_10">10&#160;</span>Huajca Moisés ihuaya Aarón quicuique cuanextli campa quiicxitíaj pantzi huan yajque quiitatoj Faraón. Nopona Moisés quimajcajqui nopa cuanextli para huejcapa, huan ya nopa quichijqui ma quisaca tlaxhuisme catli temalohuayayaj ipan nochi masehualme huan tlapiyalme. 
<span class="verse" id="EX9_11">11&#160;</span>Huan nopa tetlajchihuiani amo huelque monextijque iixpa Moisés pampa inijuanti nojquiya quinpixque tlaxhuisme campa hueli quen nochi Egipto ehuani. 
<span class="verse" id="EX9_12">12&#160;</span>Pero TOTECO quichijqui para nopa Faraón ma moyoltetili huan ma amo quinchihuili cuenta Moisés huan Aarón, quen TOTECO quiilhuijtoya Moisés. </div>
<div class='s'>Nopa tlatzacuiltili tlen tesihuitl </div>
<div class='p'>
<span class="verse" id="EX9_13">13&#160;</span>Huajca TOTECO quiilhui Moisés: </div>
<div class='p'>―Mostla ximehua cualca huan xiya xiquilhuiti Faraón para na catli niininTECO nopa hebreo masehualme huan niquijtohua ma quincahua ma yaca nomasehualhua para nechhueyichihuatij. 
<span class="verse" id="EX9_14">14&#160;</span>Pampa ni huelta nijtitlanis se tlatzacuiltili catli ajsis ipan iyolo Faraón, huan ipan ininyolo nochi catli quipalehuíaj huan nochi imasehualhua. Huan ica ya ni yaya quimatis para amo aqui seyoc Dios ipan nochi tlaltipactli, san na. 
<span class="verse" id="EX9_15">15&#160;</span>Xiquilhui Faraón para na nihueltosquía nijmictijtosquía ica se cocolistli ihuaya nochi imasehualhua. 
<span class="verse" id="EX9_16">16&#160;</span>Pero xiquilhui na nijtlali ipan itequi huan nijcajtoc ma itzto hasta ama para nijnextilis nohueyi chicahualis huan para nochi masehualme ipan tlaltipactli ma quicaquica ajqueya na. 
<span class="verse" id="EX9_17">17&#160;</span>Pero masque quiitztoc nochi catli nijchijtoc iixpa, noja quintzacuilía nomasehualhua huan amo quincahua ma yaca. 
<span class="verse" id="EX9_18">18&#160;</span>Huajca xiquilhui para mostla ipan ni hora nijchihuas ma huetzi tesihuitl nelchicahuac quen amo quema huetztoc ipan nochi tlali Egipto hasta quema pejqui ni tlali huan hasta ama. 
<span class="verse" id="EX9_19">19&#160;</span>Huajca xiquilhui para nimantzi ma tlanahuati ma quintzacuaca inintlapiyalhua, pampa nopa tesihuitl quinmictis nochi masehualme huan nochi tlapiyalme catli amo quintzacuase calijtic. </div>
<div class='p'>
<span class="verse" id="EX9_20">20&#160;</span>Huan sequin itlapalehuijcahua Faraón quineltocaque catli TOTECO quiijto huan moisihuiltijque quintlalijque calijtic nochi inintlapiyalhua huan inintequipanojcahua catli quincojtoyaj. 
<span class="verse" id="EX9_21">21&#160;</span>Pero itztoyaj sequin catli san quiahuilmatque icamanal TOTECO catli Moisés quinilhuijtoya, huan quincajque ipan cuatitlamitl huan amo quintzajque calijtic. 
<span class="verse" id="EX9_22">22&#160;</span>Huajca TOTECO quiilhui Moisés: </div>
<div class='p'>―Xijtlanana momax huan xijmanexti ilhuicac para ma huetzi tesihuitl campa hueli ipan nochi tlali Egipto. Huetzis ipan nochi masehualme huan tlapiyalme huan huetzis ipan nochi tlatoctli ipan ininmil Egipto ehuani. </div>
<div class='p'>
<span class="verse" id="EX9_23">23&#160;</span>Huajca Moisés quitlananqui icuatopil hasta ilhuicac huan TOTECO quititlanqui tlatomonilotl, tlapetlanilotl huan tesihuitl ipan nochi tlali Egipto. Huan nelía fiero elqui. 
<span class="verse" id="EX9_24">24&#160;</span>Tlahuel chicahuac huetzqui nopa tesihuitl huan tlapetlaniyaya huan amo moquetzayaya. Hasta ipejya Egipto amo quema huetztoya se tesihuitl quej nopa. 
<span class="verse" id="EX9_25">25&#160;</span>Huan nopa tesihuitl quipolo nochi catli oncayaya ipan tlali Egipto. Quinmicti nochi masehualme huan tlapiyalme catli amo itztoyaj calijtic, huan quipolo nochi tlatoctli ipan mili huan nochi cuame ipan inintlal. 
<span class="verse" id="EX9_26">26&#160;</span>San ipan tlali Gosén campa itztoyaj israelitame, amo huetzqui niyon se tesihuitl. </div>
<div class='p'>
<span class="verse" id="EX9_27">27&#160;</span>Huajca nopa Faraón tlatitlanqui ma quinnotzatij Moisés huan Aarón huan quinilhui: </div>
<div class='p'>―Ama nitlajtlacolchijtoc. Catli amoTECO quichihua, ya nopa xitlahuac huan catli na huan nomasehualhua tijchihuaj, amo cuali. 
<span class="verse" id="EX9_28">28&#160;</span>Nelmiyac tlatomonilotl huan tesihuitl techajsitoc, huajca ayacmo niquintzacuilis más nopa israelitame. Xijtlajtlanica, amoTECO, por tojuanti para ma ayacmo huetzi tesihuitl, huan na niquincahuas ma yaca israelitame. </div>
<div class='p'>
<span class="verse" id="EX9_29">29&#160;</span>Huan Moisés quinanquili: </div>
<div class='p'>―Nimantzi quema niquisas tlen ni altepetl, nijtlananas nomax huan nimotlatlajtis ica TOTECO. Huan ayacmo huetzis nopa tesihuitl huan ayacmo tlatomonis, huan quej nopa tijmatis para ni tlaltipactli iaxca TOTECO. 
<span class="verse" id="EX9_30">30&#160;</span>Pero na cuali nijmati para niyon ta, niyon catli mitzpalehuíaj, amo anquitlepanitaj TOTECO Dios. </div>
<div class='p'>
<span class="verse" id="EX9_31">31&#160;</span>Huan nochi nopa tlatoctli catli itoca lino huan cebada nenpolijque, pampa nopa cebada ya eltoya para xinis huan nopa lino xochiyojtoya. 
<span class="verse" id="EX9_32">32&#160;</span>Pero nopa trigo ihuaya nopa centeno amo tleno ipantic, pampa xini teipa. </div>
<div class='p'>
<span class="verse" id="EX9_33">33&#160;</span>Huan quema Moisés quisqui campa Faraón huan campa nopa altepetl, quitlananqui imax ica TOTECO huan motlatlajti. Huan nimantzi nochi moquetzqui. Ayacmo huetzqui tesihuitl, niyon ayacmo tlaquiyajqui, huan ayacmo tlatomonqui. 
<span class="verse" id="EX9_34">34&#160;</span>Pero quema nopa Faraón quiitac para ayacmo tlaquiyahuiyaya, niyon ayacmo huetziyaya tesihuitl, niyon ayacmo tlatomoniyaya, sempa tlajtlacolchijqui. Huan amo san ya moyoltetili, pero nojquiya san se quichijque nochi catli quipalehuiyayaj. 
<span class="verse" id="EX9_35">35&#160;</span>Huan pampa moyoltetili, Faraón amo quincahuili ma yaca nopa israelitame quen TOTECO teyolmelajtoya ica Moisés para quichihuasquía.  </div>
<div class='psalmlabel' id='EX10_0'> 10</div>
<div class='s'>Nopa tlatzacuiltili tlen chapolime </div>
<div class='p'>
<span class="verse" id="EX10_1">1&#160;</span>Huan TOTECO quiilhui Moisés: </div>
<div class='p'>―Xiya xiquitati Faraón pampa na nijchijtoc para ya ihuaya itequiticahua ma moyoltetilica para huelis nijchihuas ni huejhueyi tlanextilijcayotl catli nijchihua iniixpa. 
<span class="verse" id="EX10_2">2&#160;</span>Huan yeca se tonal ta huelis tiquinpohuilis moconehua huan moixhuihua nopa huejhueyi tlamantli catli nijchijqui iniixpa Egipto ehuani. Quena, niquinyoltetilijtoc para xijmatica para na niDIOS, niamoTECO. </div>
<div class='p'>
<span class="verse" id="EX10_3">3&#160;</span>Huajca Moisés huan Aarón yajque quiitatoj Faraón huan quiilhuijque: </div>
<div class='p'>―TOTECO Dios catli tihebreo masehualme tiquiximatij mitztlajtlanía hasta quema timoechcapanos iixpa. Quiijtohua monequi xiquincahua ma yaca imasehualhua para ma quihueyichihuatij. 
<span class="verse" id="EX10_4">4&#160;</span>Quiijtohua sintla amo tijchihuas, mostla quichihuas ma hualaca chapolime ipan motlal. 
<span class="verse" id="EX10_5">5&#160;</span>Huan nopa chapolime quitemitise ni tlali hasta ayacmo nesis tlalchi. Quicuase catli quentzi mocahua ama tlen amotochui catli amo nenpolijqui ica tesihuitl. Huan nopa chapolime quicuase nochi cuame catli mocahua. 
<span class="verse" id="EX10_6">6&#160;</span>Temise ipan mochaj huan ininchajchaj motequipanojcahua huan nochi sequinoc Egipto ehuani. Ipan nochi ininnemilis, amotatahua niyon amohuejcapan tatahua catli huejcajya itztoyaj amo quema quiitztoque se tlamantli quen catli ama nijchihuas. </div>
<div class='p'>Quema Moisés tlanqui camanalti, moicancuepqui huan quisqui tlen ichaj Faraón. 
<span class="verse" id="EX10_7">7&#160;</span>Huan itequiticahua Faraón quiilhuijque: </div>
<div class='p'>―¿Hasta quema ni tlacatl noja techcuesolmacas? Xiquincahua ma yaca nopa masehualme ma quihueyichihuatij ininTECO Dios. ¡Ay Tlanahuatijquetl! ¿Ayamo timomaca cuenta para totlal Egipto ya tlamisosolijtoc? </div>
<div class='p'>
<span class="verse" id="EX10_8">8&#160;</span>Huan Faraón tlatitlanqui sempa ma quinnotzatij Moisés huan Aarón huan quinilhui: </div>
<div class='p'>―Xiyaca xijhueyichihuatij, amoTECO Dios. Pero achtihui techilhuica ajqueya inijuanti yase. </div>
<div class='p'>
<span class="verse" id="EX10_9">9&#160;</span>Huan Moisés tlananquili: </div>
<div class='p'>―Monequi nochi tiyase. Yase topilconehua hasta tohuehue masehualhua. Yase totelpocahua, toichpocahua, nochi toborregojhua huan nochi tohuacaxhua, pampa tijchihuase se hueyi ilhuitl para TOTECO. </div>
<div class='p'>
<span class="verse" id="EX10_10">10&#160;</span>Pero nopa Faraón quinilhui: </div>
<div class='p'>―Tlanemijya nesi para amo ya nopa catli anquichihuase. ¿Anmoilhuíaj para na nimechcahuas anyase ininhuaya nochi amosihuajhua huan amoconehua huan para amoTeco yas amohuaya? 
<span class="verse" id="EX10_11">11&#160;</span>¡Amo! ¡Amo quej nopa elis! Xiyaca san antlacame para xijhueyichihuatij amoTECO, pampa ya nopa catli anquiijtohuaj anquinequij. </div>
<div class='p'>Huan itlapalehuijcahua quintojtocaque Moisés huan Aarón iixpa Faraón. 
<span class="verse" id="EX10_12">12&#160;</span>Huan TOTECO quiilhui Moisés: </div>
<div class='p'>―Xijxitlahua momax ipan tlali Egipto para ma hualaca chapolime huan ma quitemitica. Ma quicuaca nochi tlatoctli huan nochi catli mocajqui quema huetzqui tesihuitl campa hueli ipan inintlal. </div>
<div class='p'>
<span class="verse" id="EX10_13">13&#160;</span>Huan yeca Moisés quixitlajqui imax ipan tlali Egipto, huan TOTECO quichijqui ma huala se ajacatl campa hualquisa tonati huan quiilpitzqui nopa tlali se tonal huan se yohuali. Huan hualmostla nopa ajacatl ya quinhualicatoya chapolime. 
<span class="verse" id="EX10_14">14&#160;</span>Huan nopa chapolime calajque campa hueli ipan inintlal. Amo quema oncatoya imiyaca chapolime quej nopa ipan se tlali, niyon ayacmo quema oncas. 
<span class="verse" id="EX10_15">15&#160;</span>Quitemitijque nopa tlali hasta amo nesiyaya tlalchi, huan quicuajque nochi cuatlatoctli huan nochi cuatlactli catli mocajtoya ipan cuame catli momanahuijtoya quema huetzqui tesihuitl. Amo tleno catli xoxohuic mocajqui ipan nochi tlali Egipto, niyon ipan cuame, niyon ipan mila. </div>
<div class='p'>
<span class="verse" id="EX10_16">16&#160;</span>Huajca Faraón tlatitlanqui nimantzi ma quinnotzatij Moisés huan Aarón huan quinilhui: </div>
<div class='p'>―Nitlajtlacolchijtoc ica amoTECO Dios huan ica amojuanti, 
<span class="verse" id="EX10_17">17&#160;</span>pero nimechtlajtlanía para san ni huelta techtlapojpolhuica notlajtlacol. Huan ximotlatlajtica ica amoTECO Dios por na para ma nechtlalcahui ni tlatzacuiltili catli techmictía. </div>
<div class='p'>
<span class="verse" id="EX10_18">18&#160;</span>Huan Moisés quisqui ichaj Faraón, huan motlatlajti ica TOTECO por ya. 
<span class="verse" id="EX10_19">19&#160;</span>Huan TOTECO quipatlac iojhui nopa ajacatl, huan mocuepqui se chicahuac ajacatl campa temo tonati huan quinhuicac nopa chapolime huan quinmajcajqui ipan Hueyi Atl catli itoca Chichiltic. Huan amo mocajqui ipan Egipto niyon se chapoli. 
<span class="verse" id="EX10_20">20&#160;</span>Pero TOTECO quichijqui para Faraón ma moyoltetili huan ma amo quincahuili ma yaca nopa israelitame. </div>
<div class='s'>Nopa tlatzacuiltili tlen tzintlayohuilotl </div>
<div class='p'>
<span class="verse" id="EX10_21">21&#160;</span>Huajca TOTECO quiilhui Moisés: </div>
<div class='p'>―Xijxitlahua momax para ilhuicac, huan ipan nochi tlali Egipto ma onca se tzintlatlayohuilotl catli nelyayahuic huan tilahuac hasta huelis tiquitzquis. </div>
<div class='p'>
<span class="verse" id="EX10_22">22&#160;</span>Huajca Moisés quitlananqui imax para ilhuicac, huan oncac se tzintlayohuilotl nelhueyi ipan tlali Egipto. 
<span class="verse" id="EX10_23">23&#160;</span>Para eyi tonali amo aqui hueliyaya quiita catli icalnechca huan amo aqui quisqui ipan ichaj. Pero ipan nochi ininchajchaj nopa israelitame oncayaya tlahuili. </div>
<div class='p'>
<span class="verse" id="EX10_24">24&#160;</span>Huajca nopa Faraón tlatitlanqui ma quinotzatij Moisés huan quiilhui: </div>
<div class='p'>―Xiyaca xijhueyichihuatij amoTECO, huan xiquinhuicaca nojquiya amoconehua, pero ma mocahuaca nica amoborregojhua ininhuaya amohuacaxhua. </div>
<div class='p'>
<span class="verse" id="EX10_25">25&#160;</span>Pero Moisés tlananquili: </div>
<div class='p'>―¡Amo tihuelise! Monequi techcahuas ma tiquinhuicaca nopa tlapiyalme para nopa tlacajcahualistli catli tijtlatise para tijmacase TOTECO Dios. 
<span class="verse" id="EX10_26">26&#160;</span>Huajca nojquiya totlapiyalhua yase tohuaya. Niyon se tlapiyali amo hueli tijcajtehuase pampa monequi tiquintlapejpenise sequin inijuanti catli titemacase quema tijhueyichihuase TOTECO Dios. Huan amo tijmatise tlaque tlapiyalme tiquintequihuise hasta tiajsise nepa. </div>
<div class='p'>
<span class="verse" id="EX10_27">27&#160;</span>Pero TOTECO quichijqui para Faraón ma moyoltetili huan amo ma quincahuili ma yaca. 
<span class="verse" id="EX10_28">28&#160;</span>Nojquiya Faraón quiilhui Moisés: </div>
<div class='p'>―Techtlalcahui huan xijpiya cuidado para ayacmo techixtlachiliqui sempa. Ipan nopa tonal quema timonextiqui noixpa, timiquis. </div>
<div class='p'>
<span class="verse" id="EX10_29">29&#160;</span>Huan Moisés tlananquili: </div>
<div class='p'>―Cuali catli tiquijtojtoc. Ayacmo quema nimitzitas sempa.  </div>
<div class='psalmlabel' id='EX11_0'> 11</div>
<div class='s'>Miquis nopa achtihui ejquetl ipan sesen cali </div>
<div class='p'>
<span class="verse" id="EX11_1">1&#160;</span>Huan TOTECO quiilhui Moisés: </div>
<div class='p'>―Noja nijhualicas seyoc tlatzacuiltili ipan Faraón huan nopa egiptome. Huan teipa amo san anmechcahuas xiyaca, pero quena, hasta anmechtojtocas. 
<span class="verse" id="EX11_2">2&#160;</span>Ama xiquinilhui israelitame para monequi nochi tlacame huan sihuame ma quitlajtlanica inincalnechcahua tlamantli tlen oro huan plata. </div>
<div class='p'>
<span class="verse" id="EX11_3">3&#160;</span>Huan TOTECO quichijtoya para nopa egiptome ma quincualitaca israelitame. Huajca quinmajmacaque nopa israelitame catli quintlajtlaniyayaj. Nojquiya nopa tequitini catli quipalehuiyayaj Faraón quitlepanitayayaj Moisés huan nochi egiptome nojquiya quicualitayayaj. </div>
<div class='p'>
<span class="verse" id="EX11_4">4&#160;</span>Huajca Moisés quiilhui Faraón: </div>
<div class='p'>―TOTECO quiijtohua para tlajco yohual panos ipan nochi tlali Egipto, 
<span class="verse" id="EX11_5">5&#160;</span>huan quinmictis nochi amoachtihui ejca conehua ipan nochi amochajchaj nochi anEgipto ehuani. Miquis moachtihui ejca ta tiFaraón catli timosehuía ipan nopa siya yejyectzi campa titlanahuatía huan hasta miquis iachtihui ejca sesen sihua tequipanojquetl catli tisi para iteco. Nojquiya miquise nochi iniachtihui ejcahua amotlapiyalhua. 
<span class="verse" id="EX11_6">6&#160;</span>Ipan nochi tlali Egipto, masehualme ayijtise chicahuac quen amo quema quichijtoque, huan quen ayacmo quema quichihuase sempa. 
<span class="verse" id="EX11_7">7&#160;</span>Pero campa itztoque israelitame, niyon se chichi amo tlaajhuas huan amo miquis niyon se masehuali o tlapiyali. Huajca Faraón ta tijmatis para TOTECO nelía quinicnelía israelitame. 
<span class="verse" id="EX11_8">8&#160;</span>Huan hualase nechitaquij nochi ni tequitini catli mitzpalehuíaj huan motlancuaquetzase noixpa para nechilhuise chicahuac para ma tiyaca ininhuaya nochi tomasehualhua. Huan quema panos ya nopa, huajca quena, niyas. </div>
<div class='p'>Huan Moisés quisqui iixpa nopa Faraón nelcualantoc. 
<span class="verse" id="EX11_9">9&#160;</span>Huan TOTECO ya quiilhuijtoya Moisés: </div>
<div class='p'>―Nopa Faraón amo anmechchihuilis cuenta, huan yeca quej nopa nijchihuas noja más huejhueyi tiochicahual nextili ipan Egipto para niquinnextilis nohueyi chicahualis. </div>
<div class='p'>
<span class="verse" id="EX11_10">10&#160;</span>Huajca masque Moisés ihuaya Aarón quichijque nochi ni huejhueyi tiochicahual nextili iixpa Faraón, TOTECO quichijtoya ma moyoltetili Faraón huan yeca amo quincahuili ma quisaca nopa israelitame tlen tlali Egipto.  </div>
<div class='psalmlabel' id='EX12_0'> 12</div>
<div class='s'>Nopa Pascua </div>
<div class='p'>
<span class="verse" id="EX12_1">1&#160;</span>Huan ipan tlali Egipto TOTECO camanaltic ihuaya Moisés huan Aarón, huan quinilhui: </div>
<div class='p'>
<span class="verse" id="EX12_2">2&#160;</span>“Ama huan para nochipa ni metztli elis nopa achtihui metztli tlen amoxihui anisraelitame. Huan ni metztli elis catli más ipati para amojuanti. 
<span class="verse" id="EX12_3">3&#160;</span>Xiquinilhuica nochi israelitame para ama huan teipa sesen xihuitl ipan 10 itequi ni metztli, sesen amojuanti ma quicui se pilborregojtzi o se oquich chivo para ifamilia. Sese familia quicuis san para ichaj. 
<span class="verse" id="EX12_4">4&#160;</span>Huan sintla tziquitetzi se familia huan amo hueli quicuase nochi se pilborregojtzi, ma quitlajcoitase se pilborregojtzi ihuaya catli itztoque icalnechca huan quicuase san sejco. Monequi quinpohuase quesqui ininmiyaca nopa masehualme catli itztoque huan quesqui ininmiyaca catli sesen huelis quicuas para quimatise quenicatza ihuexca se pilborregojtzi huelise quitlamise. 
<span class="verse" id="EX12_5">5&#160;</span>Huan xiquinilhuica monequi quitlapejpenise se oquich tlapiyali catli quipiya se xihuitl, huan catli amo tleno catli amo cuali quipiya itlacayo. Huelis quitequihuise se pilborregojtzi o se chivo. </div>
<div class='p'>
<span class="verse" id="EX12_6">6&#160;</span>“Monequi quiajocuise nopa tlapiyali catli quitlapejpenise hasta 14 itequi ni metztli. Huan ipan nopa tonal quema tiotlaquixtos, sesen familia tlen israelitame quimictise inintlapiyal. 
<span class="verse" id="EX12_7">7&#160;</span>Huan teipa quicuise ieso nopa tlapiyali huan quipolose nopa caltencuahuitl itzonatipa icuapuerta nopa cali campa quicuase inacayo. Nojquiya quipolose nopa caltencuahuitl ipan inejmac huan iopoch. 
<span class="verse" id="EX12_8">8&#160;</span>Huan ipan nopa tlayohua quicuase nopa nacatl tlacuahuatztli. Huan quicuase ica quilitl catli chichic huan pantzi catli amo quipiya tlasonejcayotl. 
<span class="verse" id="EX12_9">9&#160;</span>Ma amo quicuaca nopa nacatl xoxohuic, niyon tlamolontli. Monequi anquitlihuatzase nopa tlapiyali nejmaxtic ica itzonteco, imetz huan nochi catli quipixtoc iijtico. 
<span class="verse" id="EX12_10">10&#160;</span>Huan amo tleno hueli anquicahuase para seyoc tonal. Sintla se tlamantli mocahua nopa tlayohua huan amo anquitlamicuase, monequi anquitlatise. </div>
<div class='p'>
<span class="verse" id="EX12_11">11&#160;</span>“Quej ni antlacuase. Achtihui ximoyoyontica ica amotlaque huan ximoilpica. Ximotecactica huan xijpixtoca amocuatopil amomaco. Huan huajca, quena, xijcuaca nimantzi nopa tlapiyali, pampa ya nopa noPascua, niamoTECO, quema na nimechpanos para amo aqui tlen amojuanti miquis. 
<span class="verse" id="EX12_12">12&#160;</span>Pero ipan nopa tlayohua nipanos ipan nochi tlali Egipto huan niquinmictis nopa oquichpilme catli achtihui ehuani ipan sesen familia tlen egiptome huan nopa oquichtli catli achtihui tlacatqui tlen inintlapiyalhua. Huan niquintlamiltis nochi inintlaixcopincayohua nopa Egipto ehuani. Na niamoTECO. </div>
<div class='p'>
<span class="verse" id="EX12_13">13&#160;</span>“Huan nopa estli elis quen se tlanextilijcayotl ipan calme para xijnextica campa anitztoque. Huajca quej nopa quema niquitas nopa estli, san nimechcalpanos huan amo tleno ininpantis amoconehua quema niquinmictis nopa Egipto ehuani ininconehua. 
<span class="verse" id="EX12_14">14&#160;</span>Huan ni tonal quema niquintlatzacuiltis egiptome monequi anquielnamiquise sesen xihuitl. Ipan ni tonal monequi antechchihuilise se hueyi ilhuitl na, niamoTECO. Anquichihuase ni ilhuitl para nochipa huan ni ilhuitl panos tlen tetajme hasta ininconehua. 
<span class="verse" id="EX12_15">15&#160;</span>Huan ipan nopa ilhuitl anquicuase pantzi catli amo quipiya tlasonejcayotl para chicome tonali. Huajca ipan nopa achtihui tonal monequi xijquixtica nochi tlasonejcayotl ipan amochajchaj. Sintla acajya quicuas pantzi catli quipiya tlasonejcayotl ipan nopa chicome tonali ipan nopa ilhuitl, monequi xijquixtica tlen israelitame para nochipa. 
<span class="verse" id="EX12_16">16&#160;</span>Ipan nopa achtihui tonal ximosentilica san sejco ipan se tlasentililistli catli tlatzejtzeloltic huan sempa ximosentilica ipan nopa chicompa tonal. Ma amo aqui tequitis ipan nopa tonal. San huelis anquisencahuase tlacualistli para nochi ma tlacuaca. 
<span class="verse" id="EX12_17">17&#160;</span>Quena, xijchihuaca nopa ilhuitl tlen pantzi catli amo quipiya tlasonejcayotl sesen xihuitl ipan ni tonal quema nimechquixti nochi amojuanti ipan tlali Egipto. Huajca xiilhuichihuaca ipan ni tonal para nochipa. Huan ni ilhuitl panos tlen tetajme hasta ininconehua para nochipa. 
<span class="verse" id="EX12_18">18&#160;</span>Quena, sesen xihuitl ica tiotlac ipan 14 itequi nopa achtihui metztli, xipehuaca xijcuaca pantzi catli amo quipiya tlasonejcayotl huan san ya nopa xijcuaca hasta tiotlac ipan 21 itequi nopa metztli. </div>
<div class='p'>
<span class="verse" id="EX12_19">19&#160;</span>“Monequi amo oncas tlasonejcayotl ipan amochajchaj para nopa chicome tonali. Pampa sintla acajya quicuas pantzi ica tlasonejcayotl, monequi anquiquixtise tlen israelitame. San se anquichihuase masque quicuas se catli ehua seyoc tlali, o se israelita catli nopona ehua. 
<span class="verse" id="EX12_20">20&#160;</span>Amo tleno xijcuaca catli quipiya tlasonejcayotl, masque campa hueli anitztoque. Monequi xijcuaca san nopa pantzi catli amo quipiya tlasonejcayotl.” </div>
<div class='p'>Quej nopa TOTECO quiilhui Moisés huan Aarón ma quinilhuitij israelitame. </div>
<div class='p'>
<span class="verse" id="EX12_21">21&#160;</span>Huajca Moisés quinnotzqui nochi nopa huehue tlacame catli tlayacanayayaj ipan israelitame huan quinilhui: “Xiyaca nimantzi huan xijtlapejpenica sesen amojuanti se pilborregojtzi o se chivo para amofamilias, huan xiquinmictica para anilhuichihuase para nopa Pascua. 
<span class="verse" id="EX12_22">22&#160;</span>Xijcuica se tlaitzquili tlen nopa xihuitl itoca hisopo huan xijxolonica ipan nopa estli catli eltoc ipan huajcali. Huan xijpoloca itzonatipa huan ipan nochi inejmac huan iopoch nopa caltencuahuitl tlen amocalpuerta. Huan niyon se amojuanti amo hueli quisas calteno hasta quema tlanesis. 
<span class="verse" id="EX12_23">23&#160;</span>Huan quema TOTECO panos para quinmictis nopa egiptome, sintla quiitas nopa estli itzonatipa huan ipan nochi ome iteno se puerta, huajca san quipanos nopa cali. Quej nopa, TOTECO amo quicahuilis nopa tlasosolojquetl ma calaqui ipan amochajchaj para quinmictis amoconehua. </div>
<div class='p'>
<span class="verse" id="EX12_24">24&#160;</span>“Monequi amojuanti ihuaya amoixhuihua, xijtlepanitaca ni tlanahuatilme para nochipa. 
<span class="verse" id="EX12_25">25&#160;</span>Huan quema ya ancalactose ipan nopa cuali tlali catli TOTECO anmechmacas quen anmechtencahuilijtoc, monequi anquichihuase ni tlamantli. 
<span class="verse" id="EX12_26">26&#160;</span>Huan quema amoconehua anmechtlatzintoquilise tlaque quiijtosnequi ni ilhuitl catli anquichihuaj, 
<span class="verse" id="EX12_27">27&#160;</span>xiquinilhuica para ni tlapiyali tlen Pascua catli tijmictíaj eltoc se tlacajcahualistli para TOTECO. Techelnamiquiltía quenicatza elqui quema TOTECO quinmicti nopa egiptome, pero san quipanoc tochajchaj tiisraelitame catli nojquiya tiitztoyaj ipan tlali Egipto huan amo quimicti niyon se tlen tofamilias.” </div>
<div class='p'>Quej nopa Moisés quinpohuili nopa israelita tlayacanani. Huan nopa tlayacanani motlancuaquetzque huan mohuijtzonque tlalchi huan quihueyichijque TOTECO. 
<span class="verse" id="EX12_28">28&#160;</span>Huan teipa yajque huan quichijque catli TOTECO quinnahuatijtoya Moisés ihuaya Aarón. </div>
<div class='s'>Mijqui nopa achtihui ejquetl ipan sesen cali </div>
<div class='p'>
<span class="verse" id="EX12_29">29&#160;</span>Huan tlajco yohual TOTECO quinmicti sese achtihui ejquetl ipan sesen familia tlen Egipto ehuani. Quimicti iachtihui ejca Faraón catli mosehuía ipan nopa yejyectzi siya para tlanahuatis, hasta iniachtihui ejca catli itztoya ipan tlatzactli, huan nojquiya quinmicti iniachtihui conehua nochi tlapiyalme. 
<span class="verse" id="EX12_30">30&#160;</span>Huajca nopa tlayohua mejque Faraón huan nochi itequiticahua catli quipalehuiyayaj, huan nochi sequinoc egiptome, huan campa hueli ipan nochi nopa tlali Egipto nochi chocayayaj huan tlahuejchihuayayaj. Amo oncayaya niyon se cali tlen Egipto ehuani campa amo oncayaya se mijcatzi. 
<span class="verse" id="EX12_31">31&#160;</span>Huajca ipan nopa tlayohua Faraón tlatitlanqui ma quinotzatij Moisés ihuaya Aarón, huan quinilhui: </div>
<div class='p'>―Amantzi xiquisaca. Xiyaca amojuanti ininhuaya nochi nopa israelitame. Xiquincahuaca nomasehualhua. Xiyaca xijhueyichihuatij amoTECO quen anquiijtojque. 
<span class="verse" id="EX12_32">32&#160;</span>Xiquinhuicaca nojquiya amoborregojhua huan amohuacaxhua quen anquiijtojtoyaj, huan xiyaca. Huan xijtlajtlanica, amoTECO, por na. </div>
<div class='p'>
<span class="verse" id="EX12_33">33&#160;</span>Huan nopa Egipto ehuani quinisihuiltijque nopa israelitame para ma quisaca tlen nopa tlali pampa moilhuiyayaj huelis nochi egiptome miquisquíaj. 
<span class="verse" id="EX12_34">34&#160;</span>Huajca nopa israelitame quicuique inintix, masque ayamo quipiyayaya tlasonejcayotl para mosonehuas. Huan quitlalijque ipan tixhuapali, huan quiquimilojque ica yoyomitl huan quitlalijque iniajcolpa. 
<span class="verse" id="EX12_35">35&#160;</span>Nojquiya quichijque catli Moisés quinnahuatijtoya huan quintlajtlanijque nopa egiptome yoyome huan tlamantli tlen oro huan plata. 
<span class="verse" id="EX12_36">36&#160;</span>Huan TOTECO quichijqui para nopa Egipto ehuani ma quincualitaca nopa israelitame huan quinmacaque nochi catli tlajtlaniyayaj, huan yeca nopa israelitame nelía quintlaquijquixtilijque egiptome. </div>
<div class='s'>Quisque ipan tlali Egipto nopa israelitame </div>
<div class='p'>
<span class="verse" id="EX12_37">37&#160;</span>Huan nopa israelitame quisque Ramesés huan nejnenque hasta Sucot. Huan sintla mopohuasquía san inijuanti catli ya quipixque xihuitl para tlahuilanase, mochihuayayaj nechca 600 mil, pero amo quinpojque sihuame huan coneme. Huan nochi icxinejnemiyayaj. 
<span class="verse" id="EX12_38">38&#160;</span>Huan ininhuaya yajque miyaqui tlamantli masehualme catli amo israelitame huan nojquiya miyac borregojme huan huacaxme. 
<span class="verse" id="EX12_39">39&#160;</span>Huan quichijque pantzi ica nopa tixtli catli quiquixtijtoyaj. Huan nopa tixtli amo quipixqui tlasonejcayotl pampa nopa egiptome quintojtocaque huan amo quiaxilijque para quisencahuase inintlacualis. </div>
<div class='p'>
<span class="verse" id="EX12_40">40&#160;</span>Nopa israelitame itztoyaj ipan tlali Egipto para 430 xihuitl. 
<span class="verse" id="EX12_41">41&#160;</span>Huan ipan nopa tonal quema quiaxitijque nopa 430 xihuitl, nochi imasehualhua TOTECO quisque ipan nopa tlali. 
<span class="verse" id="EX12_42">42&#160;</span>TOTECO quitlapejpeni nopa tlayohua huan quiiyocatlali para ya iseltzi pampa elqui ipan nopa tlayohua quema quinquixtiyayaj israelitame ipan tlali Egipto. Huajca ipan nopa tlayohua sesen xihuitl monequi nochi israelitame catli ama itztoque huan catli teipa tlacajtiyase neltlachixtose para quitlepanitase TOTECO. </div>
<div class='s'>Nopa ley para quenicatza quisencahuase nopa Pascua Ilhuitl </div>
<div class='p'>
<span class="verse" id="EX12_43">43&#160;</span>Huan TOTECO quinilhui Moisés huan Aarón: </div>
<div class='p'>“Ya ni nopa tlanahuatilme para nopa Pascua Ilhuitl. Niyon se catli ehua seyoc tlali amo huelis quicuas tlen nopa tlapiyali catli anquimictijtoque. 
<span class="verse" id="EX12_44">44&#160;</span>Pero se tequipanojquetl catli anquicojtoque, quena, huelis quicuas sintla ya anquitzontequilijtoque iyecapa cuetlaxo ipan itlacayo. 
<span class="verse" id="EX12_45">45&#160;</span>Pero se catli ehua seyoc tlali catli san panotinemi, o se tequipanojquetl catli anquitlaxtlahuíaj pampa amo amoaxca amo hueli quicuas tlen nopa tlapiyali. </div>
<div class='p'>
<span class="verse" id="EX12_46">46&#160;</span>“Monequi xijcuaca sesen tlapiyali calijtic ipan san se cali. Amo xijquixtica niyon se quentzi nopa nacatl calteno. Amo xijtlapanilica niyon se iomiyo nopa tlapiyali. 
<span class="verse" id="EX12_47">47&#160;</span>Nochi israelita masehualme sentic monequi ilhuichihuase. 
<span class="verse" id="EX12_48">48&#160;</span>Huan sintla itztoc se seyoc tlali ejquetl amohuaya catli quinequi ilhuichihuas amohuaya para quinextis catli TOTECO quichijqui ipan Pascua, monequi ma motzontequili nopa cuetlaxtli ipan itlacayo, huan san se quichihuas ica nochi ioquichpilhua huan nochi itlaca tequipanojcahua. Teipa quena, huelis quichihuas nopa ilhuitl huan quicuas nopa nacatl quen nochi sequinoc catli tlacatque ipan amotlal quichihuaj. Pero niyon se oquichpil huan niyon se tlacatl amo huelis quicuas inacayo nopa tlapiyali sintla amo motzontequilijtoc iyecapan nopa cuetlaxtli ipan itlacayo. 
<span class="verse" id="EX12_49">49&#160;</span>Se catli amo motequilijtoc quen monequi amo hueli quicuas masque tlacatqui se israelita, o tlacatqui seyoc tlali huan ama itztoc tlajco amojuanti.” </div>
<div class='p'>
<span class="verse" id="EX12_50">50&#160;</span>Huan nochi nopa israelitame quichijque senquistoc quen TOTECO quinahuatijtoya Moisés huan Aarón. 
<span class="verse" id="EX12_51">51&#160;</span>Huajca ipan nopa tonal TOTECO quinquixti imasehualhua tlen tlali Egipto motecpantoyaj ica miyac pamitl quen soldados.  </div>
<div class='psalmlabel' id='EX13_0'> 13</div>
<div class='s'>Sese achtihui ejquetl elis tlaiyocatlalili para TOTECO </div>
<div class='p'>
<span class="verse" id="EX13_1">1&#160;</span>Huan TOTECO quinojnotzqui Moisés huan quiilhui: </div>
<div class='p'>
<span class="verse" id="EX13_2">2&#160;</span>“Techiyocacahuili nochi oquichpilme catli achtihui ehuaj, pampa nochi oquichpilme catli achtihui ehuaj tlen israelitame huan nochi inioquich tlapiyalhua catli achtihui ehuaj, nochi elise noaxcahua.” </div>
<div class='p'>
<span class="verse" id="EX13_3">3&#160;</span>Huajca Moisés quinilhui nochi masehualme: </div>
<div class='p'>“Xiquelnamiquica ni tonal huan xiilhuichihuaca ipan ni tonal sesen xihuitl, pampa ipan ni tonal ica hueyi chicahualistli TOTECO techquixti tlen tlali Egipto campa titequipanohuayayaj quen titlacohualme catli techcojtoyaj para tiiniaxcahua. Huan ipan ni tonal amo quema xijcuaca pantzi catli quipiya tlasonejcayotl. 
<span class="verse" id="EX13_4">4&#160;</span>Ama ni tonal anquisaj. 
<span class="verse" id="EX13_5">5&#160;</span>Huajca sesen xihuitl ipan ni metztli monequi anquielnamiquise ni tonal. Huan teipa san se anquichihuase quema TOTECO anmechhuicatos ipan nopa cuali tlali campa itztoque nopa cananeos, heteos, amorreos, heveos huan jebuseos catli quintencahuili tohuejcapan tatahua para techmacas. Nopa tlali quipiya miyac itlajca hasta mocahua. Nopona nojquiya monequi xiilhuichihuaca ipan ni metztli. 
<span class="verse" id="EX13_6">6&#160;</span>Para chicome tonali anquicuase pantzi catli amo quipiya tlasonejcayotl, huan ipan nopa tlayacapan tonali monequi anilhuichihuase para TOTECO. 
<span class="verse" id="EX13_7">7&#160;</span>Para chicome tonali anquicuase pantzi catli amo quipiya tlasonejcayotl. Ma amo oncas niyon se tlamantli tlasonejcayotl ipan amochaj. Huan niyon se pantzi ica tlasonejcayotl amo oncas ipan amotlal. 
<span class="verse" id="EX13_8">8&#160;</span>Huan teipa ipan nopa tonal anquinilhuise amoconehua para ya ni tijchihuaj pampa TOTECO techchihuili nochi nopa tiochicahual nextili quema techquixti ipan tlali Egipto. 
<span class="verse" id="EX13_9">9&#160;</span>Huan quen anquitlalisquíaj se tlanextilijcayotl ipan amomax o ipan amocuajtol catli anmechelnamiquiltisquía se tlenijqui, ya ni anmechelnamiquiltis para monequi anquitoquilise nopa tlanahuatilme catli techmacac TOTECO para nochipa, pampa nelía elqui TOTECO catli techquixti tlen tlali Egipto ica ihueyi chicahualis. 
<span class="verse" id="EX13_10">10&#160;</span>Huan yeca monequi tiilhuichihuase sesen xihuitl ipan ni tonal quen ni tlanahuatili quiijtohua. </div>
<div class='p'>
<span class="verse" id="EX13_11">11&#160;</span>“Huan teipa ajsis nopa tonal quema TOTECO anmechhuicas ipan nopa tlali campa ama itztoque nopa cananeos huan yaya anmechmactilis nopa cuali tlali quen anmechtencahuili amojuanti huan amohuejcapan tatahua para quichihuas. 
<span class="verse" id="EX13_12">12&#160;</span>Huan quema anajsise nopona, nojquiya monequi anquimacase TOTECO nochi oquichpilme catli achtihui ehuani huan nochi oquich tlapiyalme catli achtihui tlacatij pampa inijuanti nelía iaxcahua. 
<span class="verse" id="EX13_13">13&#160;</span>Huelis anquicohuilise TOTECO iachtihui cone se burra para elis amoaxca sintla anquinequij. Para anquicohuilise Toteco, monequi anquimacase TOTECO se pilborregojtzi quen se tlacajcahualistli para anquimanahuise nopa pilburrojtzi. Pero sintla amo anquitemactilise se pilborregojtzi quen se tlacajcahualistli para anquipatlase ica nopa pilburrojtzi, huajca monequi anquiquechpostequise nopa pilburrojtzi. Nojquiya monequi anquicohuilise TOTECO amooquichpilhua catli achtihui ehuani ica se tlacajcahualistli catli anquitemactilise. 
<span class="verse" id="EX13_14">14&#160;</span>Huan teipa quema amoconehua anmechtlatzintoquilise tlaque quiijtosnequi ni tlamantli catli tijchihuaj, anquinilhuise para TOTECO techquixti ica hueyi chicahualistli ipan tlali Egipto campa titetequipanojtoyaj quen techcojtosquíaj para tiiniaxcahua. 
<span class="verse" id="EX13_15">15&#160;</span>Huan quema nopa Faraón moyoltetili huan amo techcahuayaya ma tiquisaca, TOTECO quinmicti nopa achtihui ehuani ipan sesen familia tlen nopa Egipto ehuani. Huan nojquiya quinmicti nochi inioquich tlapiyalhua catli achtihui tlacatque. Huan yeca tijmacaj TOTECO nochi oquich tlapiyalme catli tlacatij achtihui quen se tlacajcahualistli. Nojquiya tijcohuilise TOTECO tooquichpilhua catli achtihui ehuaj. 
<span class="verse" id="EX13_16">16&#160;</span>Huan ni ilhuitl techelnamiquiltía tlen TOTECO quen tijpixtosquíaj se tlajcuiloli ipan tomax o ipan tocuajtol para techelnamiquiltisquía se tlenijqui. Techelnamiquiltía para TOTECO techquixti tlen tlali Egipto ica hueyi chicahualistli. Quena, quej nopa anquinilhuise.” </div>
<div class='s'>Nopa tlilelemectli huan nopa mixtli </div>
<div class='p'>
<span class="verse" id="EX13_17">17&#160;</span>Huajca teipa, quena, Faraón quincajqui ma quisaca nopa israelitame, huan quisque Egipto ica tepostli para tlahuilanase. Pero Toteco Dios amo quinhuicac ipan ojtli catli pano ipan inintlal nopa filisteos, masque eliyaya se ojtli más xitlahuac. Yaya moilhui: Sintla nimantzi monequi tlahuilanase, nopa israelitame sempa quinequise mocuepase tlali Egipto. 
<span class="verse" id="EX13_18">18&#160;</span>Yeca Toteco Dios quinchihuili nopa israelitame ma temoca huan ma quimacaca se huelta campa hueli ipan nopa huactoc tlali catli yohui campa nopa Hueyi Atl Chichiltic. </div>
<div class='p'>Huan nopa israelitame quisque motecpantoque ica miyac pamitl quen soldados huan ica tepostli quen yohuiyayaj para tlahuilanatij. 
<span class="verse" id="EX13_19">19&#160;</span>Huan Moisés nojquiya quihuicayaya iomiyohua José, pampa José quichijtoya para iixhuihua Israel ma quitestigojquetzaca Toteco para quihuicasquíaj iomiyohua. Quinilhuijtoya: “Melahuac, Toteco Dios teipa hualas anmechpalehuiqui, huan quema ya nopa panos, monequi anquihuicase noomiyohua tlen tlali Egipto.” Huajca yeca quihuicaque. </div>
<div class='p'>
<span class="verse" id="EX13_20">20&#160;</span>Huan nopa israelitame quistejque ipan Sucot huan yajque hasta Etam campa pehua nopa huactoc tlali, huan nopona quiquetzque ininyoyoncalhua catli tlaxinepaloli ica iniijhuiyo chivojme. 
<span class="verse" id="EX13_21">21&#160;</span>Huan ica tonaya TOTECO itztoya ininhuaya ipan se mixtli catli quinyacanayaya ipan ojtli huan ica tlayohua quinyacanayaya ica se tlilelemectli catli quintlatlanextiliyaya. Yeca inijuanti huelque nejnemij tonaya huan tlayohua. 
<span class="verse" id="EX13_22">22&#160;</span>Huajca mojmostla nopa mixtli tlayacantiyajqui tonaya huan nopa tlilelemectli ica tlayohua huan amo quema quincajtejqui.  </div>
<div class='psalmlabel' id='EX14_0'> 14</div>
<div class='s'>Israelitame quiixcotonque nopa Hueyi Atl Chichiltic </div>
<div class='p'>
<span class="verse" id="EX14_1">1&#160;</span>Huan TOTECO quinojnotzqui Moisés huan quiilhui: </div>
<div class='p'>
<span class="verse" id="EX14_2">2&#160;</span>“Xiquinilhui nopa israelitame ma mocuepaca huan ma quiquetzaca ininyoyoncalhua ipan Pi Hahirot, tlatlajco Migdol huan nopa hueyi atl. Nopona mocahuase ateno iixmelac Baal Zefón. 
<span class="verse" id="EX14_3">3&#160;</span>Quej nopa Faraón moilhuis para anmomasiltijtoque pampa anitztoque tlatlajco huactoc tlali huan hueyi atl huan amo huelis ancholose. Moilhuis amo anquimatij canica anyase huan san anmocuapolojtinemij ipan huactoc tlali. Quej nopa moilhuis. 
<span class="verse" id="EX14_4">4&#160;</span>Huan nijchihuas Faraón ma moyoltetili huan ma anmechtepotztoca. Huan huajca nijnextis nochicahualis ipan ya ininhuaya isoldados para nopa egiptome ma quimatica na niitztoc niamoTECO.” </div>
<div class='p'>Huan nopa israelitame quichijque quen TOTECO quiijto. 
<span class="verse" id="EX14_5">5&#160;</span>Huajca quema nopa tlanahuatijquetl tlen tlali Egipto quicajqui para israelitame cholojtoyaj, yaya ininhuaya catli quipalehuiyayaj moyolcuepque, huan moilhuijque: “¿Para tlen tiquincahuilijque ma yaca nopa israelitame huan ayacmo ma techtequipanoca?” </div>
<div class='p'>
<span class="verse" id="EX14_6">6&#160;</span>Huan nimantzi Faraón tlanahuati para ma quicualtlalica itlahuilanca carro huan quisqui quinyacantiyajqui isoldados. 
<span class="verse" id="EX14_7">7&#160;</span>Huan iica hualajque 600 tlahuilanca carros catli más cuajcualme ihuaya nochi sequinoc tlahuilanca carros tlen Egipto, huan itlayacanca soldados itztoyaj ipan sesen carro. 
<span class="verse" id="EX14_8">8&#160;</span>Huan TOTECO quichijqui Faraón ma moyoltetili huan ma quintoquili nopa israelitame masque inijuanti ya quistoyaj ica hueyi chicahualistli. </div>
<div class='p'>
<span class="verse" id="EX14_9">9&#160;</span>Huan nopa egiptome ica nochi ininsoldados huan tlahuilanca carros huan cahuayojme quisque quintepotztocaque israelitame, huan quinajsitoj iteno nopa hueyi atl nechca Pi Hahirot huan iixpa Baal Zefón campa quiquetztoyaj ininyoyoncalhua. 
<span class="verse" id="EX14_10">10&#160;</span>Huan quema nopa israelitame momacaque cuenta para Faraón ihuaya nopa egiptome monechcahuiyayaj, tlahuel majmajque huan quitlajtlanijque TOTECO ma quinpalehui. 
<span class="verse" id="EX14_11">11&#160;</span>Huan nopa israelitame quiilhuijque Moisés: </div>
<div class='p'>―¿Para tlen techhualicatoc nica para ma timiquica ipan ni huactoc tlali? Sintla tijnequiyaya techmictis, oncayaya campa techtlalpachojtosquía ipan tlali Egipto. ¿Para tlen techquixti tlen nopona? 
<span class="verse" id="EX14_12">12&#160;</span>Ipan Egipto timitzilhuijque para san techcahua para ma tiquintequipanoca egiptome. Más cuali elisquía noja tiquintequipanosquíaj huan amo timiquise nica ipan huactoc tlali. </div>
<div class='p'>
<span class="verse" id="EX14_13">13&#160;</span>Pero Moisés quinnanquili: </div>
<div class='p'>―Amo ximajmahuica. San ximoquetzaca huan amo ximolinica huan xiquitaca quenicatza TOTECO anmechmaquixtis, pampa nopa egiptome catli ama anquinitaj ayacmo quema anquinitase sempa. 
<span class="verse" id="EX14_14">14&#160;</span>Niyon amo monequi antlahuilanase, TOTECO tlahuilanas por tojuanti. </div>
<div class='p'>
<span class="verse" id="EX14_15">15&#160;</span>Huajca TOTECO quiilhui Moisés: </div>
<div class='p'>―¿Para tlen san antechtlajtlaníaj tlapalehuili? ¡Xiquinnahuati nopa israelitame ma quiitzquica iniojhui! 
<span class="verse" id="EX14_16">16&#160;</span>Huan ta xijtlanana mocuatopil huan xijxitlahua momax para tijtlajcoitas nopa hueyi atl ica ome, huan huajca nopa israelitame huelis quiixcotonase ipan se ojtli huactoc. 
<span class="verse" id="EX14_17">17&#160;</span>Huan na nijchihuas nopa egiptome ma moyoltetilica huan ma anmechtoquilica ipan hueyi atl. Huan huajca nijnextis nochicahualis iixtla Faraón, huan isoldados, huan inintlahuilanca carros, huan inijuanti catli yohuij ipan cahuayos. 
<span class="verse" id="EX14_18">18&#160;</span>Huan quema ya nijnextijtos nochicahualis ipan Faraón, huan itlahuilanca carros, huan ipan inijuanti catli tlejcotoque ipan cahuayos, nopa egiptome quimatise para na niamoTECO. </div>
<div class='p'>
<span class="verse" id="EX14_19">19&#160;</span>Huan itequihua Toteco Dios catli itztoya ininhuaya ipan nopa mixtli catli nejnemiyaya iniixpa, mopatlac campa itztoya huan motlali iniica. 
<span class="verse" id="EX14_20">20&#160;</span>Huan yeca nopa mixtli mocajqui tlatlajco nopa soldados tlen Egipto huan nopa israelitame. Huan iica nopa mixtli nesiyaya yayahuic iniixtla nopa egiptome, pero iixpa nopa mixtli quintlahuiliyaya nopa israelitame. Huajca yeca nopa egiptome amo huelque quinajsij nopa israelitame nochi nopa tlayohua. </div>
<div class='p'>
<span class="verse" id="EX14_21">21&#160;</span>Huan Moisés quixitlajqui imax ipan nopa hueyi atl, huan TOTECO quititlanqui se ajacatl chicahuac catli hualajqui campa hualquisa tonati huan tlaajacac nochi tlayohua huan quitlajcoitac nopa hueyi atl. Huajca quej nopa TOTECO quicuepqui nopa hueyi atl ica huactoc tlali. 
<span class="verse" id="EX14_22">22&#160;</span>Huan nesqui ipan hueyi atl se huactoc ojtli huan ipan nopa ojtli nopa israelitame panoque tlatlajco campa motlapojtoya huan moquetztoya nopa atl tlahuel huejcapa quen eliyaya ome tepamitl, se ipan ininnejmac huan seyoc ipan iniopoch. </div>
<div class='p'>
<span class="verse" id="EX14_23">23&#160;</span>Huan teipa nopa tlali Egipto ehuani quintoquilijque. Quena, nochi nopa cahuayos ica icarros Faraón huan inijuanti catli yohuiyayaj ipan cahuayos calajque inintepotzco huan quintoquilijtiyajque hasta tlatlajco nopa hueyi atl. 
<span class="verse" id="EX14_24">24&#160;</span>Huan tlajco yohual, TOTECO catli itztoya ipan nopa hueyi mixtli huan ipan nopa tlilelemectli quinitac nopa soldados egiptome huan quinhuihuichijqui para ma amo quimatica tlaque quichihuase. 
<span class="verse" id="EX14_25">25&#160;</span>Huan quinquixtili nopa tepos yahuali ipan inincarros para ma ayacmo huelica quihuicase inincarrojhua. Huajca nopa egiptome quiijtojque: </div>
<div class='p'>―Ma timochololtica tlen ni israelitame, pampa DIOS, ininTECO techhuilana huan quinmanahuía. </div>
<div class='p'>
<span class="verse" id="EX14_26">26&#160;</span>Huan teipa quema nopa israelitame ajsitoj seyoc nali, TOTECO quiilhui Moisés: </div>
<div class='p'>―Xijxitlahua momax ipan nopa hueyi atl para nopa atl ma mosentili huan ma quinatzonpolihuilti nopa egiptome ipan inintlahuilanca carros ininhuaya catli tlejcotoque ipan cahuayojme. </div>
<div class='p'>
<span class="verse" id="EX14_27">27&#160;</span>Huan Moisés quixitlajqui imax ipan nopa hueyi atl, huan quema tlanestihualayaya, nopa atl mocuepqui campa ipa eltoya. Huan quema nopa egiptome quinejque cholose, nopa hueyi atl quinhuicac, huan quej nopa TOTECO quinisahui. 
<span class="verse" id="EX14_28">28&#160;</span>Huan quema nopa atl mocuepqui campa ipa eltoya, quinatzonpolihuilti nochi nopa soldados, carros huan cahuayojme catli calactoyaj ipan hueyi atl para quintoquilise israelitame. Niyon se tlen isoldados Faraón mocajqui yoltoc. 
<span class="verse" id="EX14_29">29&#160;</span>Pero nopa israelitame ya quiixcotontoyaj nopa hueyi atl ipan se ojtli huactoc tlatlajco campa moquetztoya nopa atl quen ipan ome tepamitl tlen atl, se ipan ininnejmac huan se ipan iniopoch. </div>
<div class='p'>
<span class="verse" id="EX14_30">30&#160;</span>Huajca nopa tonal TOTECO quinmaquixti nopa israelitame tlen nopa egiptome huan nopa israelitame quiitaque inintlacayohua nopa egiptome iteno nopa hueyi atl. 
<span class="verse" id="EX14_31">31&#160;</span>Huan quema nopa israelitame quiitaque nopa hueyi chicahualistli catli TOTECO quinextijtoya ica nopa egiptome, quihueyitlepanitaque, huan motemachijque ipan ya huan ipan itequipanojca Moisés.  </div>
<div class='psalmlabel' id='EX15_0'> 15</div>
<div class='s'>Huicatl para quihueyichihuas TOTECO </div>
<div class='p'>
<span class="verse" id="EX15_1">1&#160;</span>Huajca Moisés ininhuaya nopa israelitame huicaque ni huicatl para TOTECO: </div>
<div class='q'>“Nihuicas para TOTECO pampa tlatlanqui ica ihueyi chicahualis. </div>
<div class='q'>Quinisahui ipan hueyi atl nopa cahuayojme ininhuaya catli ininpan tlejcotoyaj. </div>
<div class='q'>
<span class="verse" id="EX15_2">2&#160;</span>TOTECO nechchijtoc ma nihuica ica paquilistli. </div>
<div class='q'>Yaya Notemaquixtijca catli nechfuerzajmaca. </div>
<div class='q'>Yaya Dios noTeco catli nijtlepanita, huan nijpaquilismacas. </div>
<div class='q'>Yaya nopa Dios catli notata quihueyichijqui, huan nijhueyitlalis. </div>
<div class='q'>
<span class="verse" id="EX15_3">3&#160;</span>TOTECO ya nopa tlahuilanquetl catli más quipiya chicahualistli. </div>
<div class='q'>Quena, TOTECO, ya nopa itoca. </div>
<div class='q'>
<span class="verse" id="EX15_4">4&#160;</span>Quinisahui ipan hueyi atl nopa tlahuilanca carros, </div>
<div class='q'>ininhuaya isoldados Faraón. </div>
<div class='q'>Nopa soldados catli más cuajcualme ipan nochi tlali Egipto, </div>
<div class='q'>misahuijque ipan hueyi atl catli itoca Chichiltic. </div>
<div class='q'>
<span class="verse" id="EX15_5">5&#160;</span>Huetzque hasta atzintla quen teme. </div>
<div class='q'>Huan nopa atl catli huejcatla quinatzonpolihuilti. </div>
<div class='q'>
<span class="verse" id="EX15_6">6&#160;</span>¡Ay, TOTECO! Tijpiya hueyi chicahualistli, </div>
<div class='q'>huan tiquintlamilti tocualancaitacahua. </div>
<div class='q'>
<span class="verse" id="EX15_7">7&#160;</span>Huan ica mohueyi chicahualis tiquinpolo catli motlalijque moixpa. </div>
<div class='q'>Tlejcoc mocualancayo quen se hueyi tlitl, </div>
<div class='q'>huan quinpolihuilti. </div>
<div class='q'>Inijuanti tlami tlatlaque quen sacatl. </div>
<div class='q'>
<span class="verse" id="EX15_8">8&#160;</span>Chicahuac tiquilpitzqui nopa hueyi atl, </div>
<div class='q'>huan nopa atl motlajcoitac. </div>
<div class='q'>Nopa hueyi atl motlananqui huan moquetzqui oncac, </div>
<div class='q'>quen moquetzaj ome huejcapantique tepame. </div>
<div class='q'>Nopa hueyi atl catli huejcatla motetictlali. </div>
<div class='q'>
<span class="verse" id="EX15_9">9&#160;</span>Tocualancaitacahua mohueyimatque huan quiijtojque: </div>
<div class='q'>‘Tiquintoquilise hasta tiquinajsitij, </div>
<div class='q'>huan tiquinquixtilise nochi catli quipiyaj </div>
<div class='q'>huan timochihuase tiricos ica catli iniaxca. </div>
<div class='q'>Teipa tijquixtise tomachete huan tiquintzontlamiltise ica tomax.’ </div>
<div class='q'>Quej nopa moilhuijque. </div>
<div class='q'>
<span class="verse" id="EX15_10">10&#160;</span>Pero ta, TOTECO, titlailpitzqui, huan nopa hueyi atl quintolo. </div>
<div class='q'>Misahuijque quen tepostli ipan atl catli huejcatla. </div>
<div class='q'>
<span class="verse" id="EX15_11">11&#160;</span>¡Ay TOTECO! Amo aqui seyoc Dios catli ica huelis timitzhuicalotise. </div>
<div class='q'>Amo aqui tlatzejtzeloltic quen ta. </div>
<div class='q'>Amo aqui quipiya mohueyi chicahualis. Catli ta tijchihua temajmatía. </div>
<div class='q'>Huajca quinamiqui para timitzhueyichihuase. </div>
<div class='q'>
<span class="verse" id="EX15_12">12&#160;</span>Titenextili mochicahualis, huan quintolo nopa tlali. </div>
<div class='q'>
<span class="verse" id="EX15_13">13&#160;</span>Ica moteicnelijcayo techyacanas tojuanti timomasehualhua catli techmaquixtijtoc. </div>
<div class='q'>Ica mochicahualis techhuicas hasta mochaj catli tlatzejtzeloltic. </div>
<div class='q'>
<span class="verse" id="EX15_14">14&#160;</span>Nochi tlacame ipan nochi tlalme huihuipicase quema quimatise catli tijchijtoc. </div>
<div class='q'>Nopa filisteos majmahuise pampa quinitzquis majmajtli. </div>
<div class='q'>
<span class="verse" id="EX15_15">15&#160;</span>Huan nopa tlayacanani tlen soldados ipan tlali Edom, niyon amo huelis tlaijiyotilanase. </div>
<div class='q'>Nopa tlanahuatiani tlen tlali Moab huihuipicase ica majmajtli. </div>
<div class='q'>Huan ayacmo quipiyase chicahualistli inijuanti catli mooquichmatiyayaj ipan tlali Canaán. </div>
<div class='q'>
<span class="verse" id="EX15_16">16&#160;</span>Hueyi majmajtli quinajsis. </div>
<div class='q'>Quena, quinamiqui ma majmahuica. </div>
<div class='q'>Tocualancaitacahua ayacmo techhuilanase, </div>
<div class='q'>san majmahuise ica mohueyi chicahualis, TOTECO, </div>
<div class='q'>huan mocahuase quen teme. </div>
<div class='q'>Tojuanti catli techcojtoc para timoaxcahua tijpanoque nopa atl ica temachili. </div>
<div class='q'>Inijuanti amo tleno huelqui techchihuilise pampa ta techmanahuijtoya. </div>
<div class='q'>
<span class="verse" id="EX15_17">17&#160;</span>¡Ay TOTECO! Techhuica para tiitztotij ipan motepe catli tlatzejtzeloltic, </div>
<div class='q'>Techyacana hasta nopa tlali campa tijtlapejpeni para tiitztose, </div>
<div class='q'>nopona ipan mochaj catli ta tijchijchijqui. </div>
<div class='q'>
<span class="verse" id="EX15_18">18&#160;</span>TOTECO, titlanahuatis para nochipa.” </div>
<div class='s'>Catli huicac María </div>
<div class='p'>
<span class="verse" id="EX15_19">19&#160;</span>Quema itlahuilanca carros Faraón huan icahuayojhua huan catli ipan tlejcotoyaj calajque ipan hueyi atl, TOTECO quichijqui nopa hueyi atl ma quinhuica. Pero nopa israelitame quiixcotonque nopa hueyi atl ipan se ojtli huactoc. 
<span class="verse" id="EX15_20">20&#160;</span>Huajca nopa sihua tlajtol pannextijquetl María, ihuelti Aarón, quicuic se tepos tlatzilintli, huan nochi israelita sihuame quitoquilijque quitzilinijtiyohuiyayaj tepos tlatzilintli, huan huicayayaj, huan mijtotiyayaj. 
<span class="verse" id="EX15_21">21&#160;</span>Huan María huicayaya huan quinnanquiliyaya ica ni camanali: </div>
<div class='q'>“Xihuicaca para TOTECO, </div>
<div class='q'>pampa tlatlanqui ica ihueyi chicahualis. </div>
<div class='q'>Quinisahui ipan hueyi atl nopa cahuayojme, </div>
<div class='q'>huan inijuanti catli ipan tlejcotoyaj.” </div>
<div class='s'>Nopa atl catli chichic </div>
<div class='p'>
<span class="verse" id="EX15_22">22&#160;</span>Huan Moisés quinyacanqui nopa israelitame huan quistejque tlen nopa Hueyi Atl Chichiltic, huan yajque ipan nopa huactoc tlali itoca Shur. Huan nejnenque para eyi tonali pero amo quipantiyayaj atl. 
<span class="verse" id="EX15_23">23&#160;</span>Huan quema quiajsique se ameli itoca Mara, amo huelque quiijique nopa atl catli oncayaya nopona pampa eliyaya chichic. Yeca nopa ameli quitocaxtijque Mara catli quinequi quiijtos “chichic”. </div>
<div class='p'>
<span class="verse" id="EX15_24">24&#160;</span>Huan nopa israelitame pejque cualancamanaltij ica Moisés, huan quiijtohuayayaj: “¿Tlaque huelis tiquijise?” 
<span class="verse" id="EX15_25">25&#160;</span>Huajca Moisés quitlajtlani TOTECO itlapalehuil para quimatis tlaque quichihuas, huan TOTECO quinextili se cuamacuayotl. Huan Moisés quimajcajqui nopa cuahuitl ipan atl, huan nopa atl mocuepqui se cuali atl. </div>
<div class='p'>Huajca nopona TOTECO quincamanalhui israelitame para quinyejyecos sintla quitoquilisquíaj huan ya ni catli quintencahuili. 
<span class="verse" id="EX15_26">26&#160;</span>Quinilhui: “Sintla anquitlacaquilise catli niamoTECO Dios nimechilhuía, huan anquichihuase catli xitlahuac noixpa huan anquineltocase notlanahuatil, amo nimechtitlanilis niyon se cocolistli catli nijtitlanqui ipan nopa egiptome, pampa na niamoTECO Catli Nimechchicahua.” </div>
<div class='p'>
<span class="verse" id="EX15_27">27&#160;</span>Huan teipa nopa israelitame ajsitoj Elim campa oncayaya majtlactli huan ome ameli huan 70 apachi cuame, huan nopona nechca atl quiquetzque ininyoyoncalhua.  </div>
<div class='psalmlabel' id='EX16_0'> 16</div>
<div class='s'>TOTECO quinmacac nopa tlacualistli catli itoca Maná </div>
<div class='p'>
<span class="verse" id="EX16_1">1&#160;</span>Huan nochi israelitame quisque Elim huan ajsique ipan nopa huactoc tlali catli itoca Sin catli mocahua tlatlajco Elim huan Sinaí. Huan ajsitoj nopona ipan 15 itequi nopa ompa metztli ipan ininxihui. 
<span class="verse" id="EX16_2">2&#160;</span>Huan nopona ipan nopa huactoc tlali, nochi pejque quintlaijilhuíaj Moisés huan Aarón. 
<span class="verse" id="EX16_3">3&#160;</span>Huan nopa masehualme quinilhuiyayaj: </div>
<div class='p'>―Más cuali eltosquía sintla TOTECO techcahuilijtosquía ma timiquica ipan tlali Egipto. Nepa timosehuiyayaj nechca nopa chachapali catli temitoya ica nacatl huan titlacuayayaj hasta tiixhuiyayaj, pero ama antechhualicatoque ipan ni huactoc tlali para antechapismictise. </div>
<div class='p'>
<span class="verse" id="EX16_4">4&#160;</span>Huajca TOTECO quiilhui Moisés: </div>
<div class='p'>―Nijchihuas para tlacualistli ma huetzi tlen ilhuicac quen quema tlaquiyahui. Huan mojmostla nopa israelitame monequi quisentilitij san catli quitequihuise ipan nopa tonal. Nijnequi niquitas ajqueya quineltocas catli niquilhuis huan ajqueya, amo. 
<span class="verse" id="EX16_5">5&#160;</span>Huan sesen semana ipan nopa chicuasempa tonal quema quisentilise imiyaca catli quihuicase ininchaj, ma quisentilica catli monequi para ome tonali. </div>
<div class='p'>
<span class="verse" id="EX16_6">6&#160;</span>Huan Moisés huan Aarón quinilhuijque nopa israelitame: </div>
<div class='p'>―Ica tiotlac anquimatise para yaya TOTECO catli anmechquixti ipan tlali Egipto, 
<span class="verse" id="EX16_7">7&#160;</span>huan ica ijnaloc anquiitase itlatlanex, pampa quicajqui para anquitlaijilhuiyayaj. Pampa amo na huan Aarón catli antechtlaijilhuíaj ¿Tiajqueyame? Tojuanti amo titlanahuatíaj. </div>
<div class='p'>
<span class="verse" id="EX16_8">8&#160;</span>Huan Moisés quiijto: </div>
<div class='p'>―Ica tiotlac TOTECO anmechmacas nacatl para antlacuase, huan ica ijnaloc anmechmacas pantzi hasta mocahuas, pampa quicactoc para amojuanti anquitlaijilhuijque. Amo tojuanti antechtlaijilhuijtoque. Tojuanti amo tleno topati. Pero quena, anquitlaijilhuijque TOTECO. </div>
<div class='p'>
<span class="verse" id="EX16_9">9&#160;</span>Huan teipa Moisés quiilhui Aarón ma quinilhui nochi israelitame: </div>
<div class='p'>―Ximonechcahuica iixpa TOTECO, pampa ya quicactoc catli ica anquitlaijilhuijque. </div>
<div class='p'>
<span class="verse" id="EX16_10">10&#160;</span>Huan ipan nopa tlatoctzi quema Aarón quincamanalhuiyaya nopa israelitame, nochi tlachixque ica campa nopa huactoc tlali, huan itlatlanex TOTECO monexti ipan se mixtli. 
<span class="verse" id="EX16_11">11&#160;</span>Huan TOTECO quinojnotzqui Moisés huan quiilhui: </div>
<div class='p'>
<span class="verse" id="EX16_12">12&#160;</span>―Nijcactoc quen noca camanaltij huan nechtlaijilhuíaj ni israelitame. ‘Xiquinilhui para quema tiotlaquiyas, quicuase nacatl, huan ica ijnaloc quicuase pantzi hasta ixhuise. Quej nopa quimatise para na niDIOS, niininTECO.’ </div>
<div class='p'>
<span class="verse" id="EX16_13">13&#160;</span>Huan nopa tiotlac hualajque miyac totome catli inintoca codornices, huan quitemitijque campa nopa israelitame itztoyaj. Huan ica ijnaloc huetztoya ajhuachtli huan quinyahualojtoya campa mocahuayayaj. 
<span class="verse" id="EX16_14">14&#160;</span>Huan teipa quema nopa ajhuachtli ya pojquejtoya, mocajqui ipan nopa tlali se tlamantli chipahuac quen ichcatl. 
<span class="verse" id="EX16_15">15&#160;</span>Huan nopa israelitame amo quimatiyayaj tlaque eliyaya, huajca quema quiitaque moilhuiyayaj se ica seyoc: “¿Huan ya ni tlaque?” Huan Moisés quinilhui: </div>
<div class='p'>―Ya ni nopa pantzi catli TOTECO anmechmacatoc para amotlacualis. 
<span class="verse" id="EX16_16">16&#160;</span>Huan ya ni nopa tlanahuatilme catli techmacatoc TOTECO: Xijsentilica sesen amojuanti catli monequi para quicuase catli itztoque ipan amochaj. Xijcuica quen ome litros para sesen masehuali ipan amofamilia ma quicuas. </div>
<div class='p'>
<span class="verse" id="EX16_17">17&#160;</span>Huan nopa israelitame quichijque quen quinilhuijtoya. Huan sequin miyac quisentilijque huan sequinoc amo más. 
<span class="verse" id="EX16_18">18&#160;</span>Huan quitamachijque ica se tlatamachihuali itoca gomer catli quicui nechca ome litros. Huan amo mocajqui catli quisentilijtoya miyac, niyon amo quipolo catli quisentilijtoya quentzi. Sesen inijuanti quipixqui san catli monequiyaya para quicuase ichampoyohua. </div>
<div class='p'>
<span class="verse" id="EX16_19">19&#160;</span>Huan teipa Moisés quinilhui: </div>
<div class='p'>―Amo aqui ma quicahua niyon se quentzi ni tlacualistli para hualmostla. </div>
<div class='p'>
<span class="verse" id="EX16_20">20&#160;</span>Pero sequin amo quichihuilijque cuenta Moisés huan quiajojque nopa tlacualistli para ne seyoc tonal. Huan hualmostla quipantijque ocuilojtoya huan mijyotiyaya. Huajca Moisés cualanqui ininhuaya. </div>
<div class='p'>
<span class="verse" id="EX16_21">21&#160;</span>Huajca sesen israelita quisentiliyaya ica ijnaloc catli monequiyaya para quicuase, huan tlajcotona quema tlatotoniyayaya atiyayaya catli mocahuayaya tlalchi. 
<span class="verse" id="EX16_22">22&#160;</span>Pero ipan chicuasempa tonal quisentiliyayaj catli quicuasquíaj para ome tonali, quiijtosnequi se nahui litro para sesen masehuali. Huan nopa israelita tlayacanani yajque quipohuilitoj Moisés catli quichihuayayaj, 
<span class="verse" id="EX16_23">23&#160;</span>huan Moisés quinilhui: </div>
<div class='p'>―¡Cuali! Ya nopa catli TOTECO tlanahuatijtoc, pampa mostla elis nopa tonal para ma timosiyajquetzaca. Timosiyajquetzase pampa se tonal tlatzejtzeloltic. Nopa tonal tlaiyocatlalili san para TOTECO huan amo titequitise. Huajca xijmolonica catli anquinequij huan xiquicxitica catli anquinequij ama huan xijtequihuica catli monequi ama, pero xicajocuica catli mocahuas para mostla. </div>
<div class='p'>
<span class="verse" id="EX16_24">24&#160;</span>Huan quen tlanahuati Moisés, quiajojque tlacualistli para hualmostla, catli elis nopa chicompa tonal. Huan hualmostla noja elqui cuali. Amo potehui, niyon amo quinpixqui ocuilime. 
<span class="verse" id="EX16_25">25&#160;</span>Huajca ipan sábado Moisés quiijto: </div>
<div class='p'>―Ama xijcuaca catli mocahua pampa ama ni tonal para timosiyajquetzase ica TOTECO huan amo anquipantise tlacualistli. 
<span class="verse" id="EX16_26">26&#160;</span>Mojmostla para chicuasen tonali huelis anquisentilise, pero ipan nopa chicompa tonal, timosiyajquetzase huan amo tleno oncas calteno para anquisentilise. </div>
<div class='p'>
<span class="verse" id="EX16_27">27&#160;</span>Pero sequin masehualme quisque ipan nopa chicompa tonal para quisentilise, pero amo tleno quipantijque. 
<span class="verse" id="EX16_28">28&#160;</span>Huajca TOTECO quiilhui Moisés: </div>
<div class='p'>―¿Hasta quema anquineltocase catli nimechnahuatía huan catli nimechmachtía? 
<span class="verse" id="EX16_29">29&#160;</span>Xiquitaca para na, niamoTECO, nimechmacatoc ni tonal para ximosiyajquetzaca. Yeca ipan nopa chicuasempa tonal nimechmacas tlacualistli para ome tonali. Huan ipan nopa chicompa tonal nochi monequi mocahuase ipan ininchajchaj huan amo ma quisaca. </div>
<div class='p'>
<span class="verse" id="EX16_30">30&#160;</span>Huajca nopa israelitame mosiyajquetzque ipan nopa chicompa tonal. </div>
<div class='p'>
<span class="verse" id="EX16_31">31&#160;</span>Huan quitocaxtijque “maná” nopa chipahuac pantzi catli quisentiliyayaj. (Maná quinequi quiijtos: “¿Tlaque ya ni?”) Eliyaya chipahuac quen culanto iyol, huan iajhuiyaca elqui quen pantzi catli quichijtoque ica nectli. </div>
<div class='p'>
<span class="verse" id="EX16_32">32&#160;</span>Huan Moisés quiijto: </div>
<div class='p'>―TOTECO nechmacatoc tlanahuatili ma tijtemitica ome litros ica maná huan ticajocuise para toixhuihua catli teipa tlacajtiyase ma quiitaca nopa tlacualistli catli TOTECO techmacac ipan ni huactoc tlali quema techquixti ipan tlali Egipto. </div>
<div class='p'>
<span class="verse" id="EX16_33">33&#160;</span>Huajca Moisés quiilhui Aarón para ma quicui se chiquihuitl huan ma quitema nopona ome litros tlen maná. Huan quiilhui para teipa ma quitlali iixpa TOTECO huan ma quiajocui para iniixhuihua quiitase. </div>
<div class='p'>
<span class="verse" id="EX16_34">34&#160;</span>Huajca Aarón quichijqui catli TOTECO quinahuati Moisés, huan teipa quitlali nopa chiquihuitl ipan icaxa TOTECO. </div>
<div class='p'>
<span class="verse" id="EX16_35">35&#160;</span>Huan nopa israelitame quicuajque maná para 40 xihuitl hasta ajsitoj ipan tlali Canaán campa sequinoc tlatoctoyaj huan oncayaya catli quicuase. </div>
<div class='p'>
<span class="verse" id="EX16_36">36&#160;</span>Huan inijuanti quitequihuijque se tlatamachihuali itoca gomer catli elqui quen ome litros. Huan monequiyaya majtlactli gomer para elisquía se tlatamachihuali catli itoca efa catli quicuisquía quen 20 litros.  </div>
<div class='psalmlabel' id='EX17_0'> 17</div>
<div class='s'>Nopa atl catli quisqui ipan tetl </div>
<div class='p'>
<span class="verse" id="EX17_1">1&#160;</span>Huan nochi nopa miyaqui israelitame quisque tlen tlali Sin huan yajque ica yolic quen TOTECO quinnahuatiyaya. Huan nejnentiyajque huan quiijcuinijtiyajque ininyoyoncalhua mojmostla hasta ajsitoj campa itoca Refidim. Pero nopona amo oncayaya atl para atlise, 
<span class="verse" id="EX17_2">2&#160;</span>huajca cualanque ica Moisés huan quiilhuijque: </div>
<div class='p'>―¡Techmaca atl para tiatlise! </div>
<div class='p'>Huan Moisés quinnanquili: </div>
<div class='p'>―¿Para tlen ancualanij noca na? San anquicualancamacaj huan anquiyejyecohuaj TOTECO. </div>
<div class='p'>
<span class="verse" id="EX17_3">3&#160;</span>Pero nochime amiquiyayaj huan quitlaijilhuiyayaj Moisés, huan quiilhuijque: </div>
<div class='p'>―¿Para tlen techchijqui ma tiquisaca ipan tlali Egipto? ¿Para tlen techhualicac nica? San techamictis ica toconehua huan totlapiyalhua. </div>
<div class='p'>
<span class="verse" id="EX17_4">4&#160;</span>Huajca Moisés quinojnotzqui TOTECO huan quiilhui: </div>
<div class='p'>―¿Tlaque nijchihuas ica ni masehualme? ¡San se quentzi más huan nechtejtzonase! </div>
<div class='p'>
<span class="verse" id="EX17_5">5&#160;</span>Huan TOTECO quinanquili: </div>
<div class='p'>―Xijhuica nopa cuatopili catli ica tijmaquili nopa hueyatl Nilo. Huan xiquisa huan ximotlali iniixpa ni masehualme para titlayacanas. Huan xiquinhuica mohuaya sequin nopa huehue tlacame catli quihuicaj tequitl ica israelitame, huan xiya. 
<span class="verse" id="EX17_6">6&#160;</span>Huan na nimitzchixtos campa nopa tetl nechca tepetl Horeb. Huan xijmaquili nopa tetl huan nopona quisas atl para ma atlica nochi ni israelitame. </div>
<div class='p'>Huajca Moisés quej nopa quichijqui iniixpa nopa huehue tlacame tlen nopa israelitame. 
<span class="verse" id="EX17_7">7&#160;</span>Huan quitocaxti nopa lugar Masah. (Masah quinequi quiijtos “campa quiyejyecojque TOTECO para ma quinmicti”.) Huan nojquiya quitocaxti Meriba. (Meriba quinequi quiijtos “tlanajnanquilistli”.) Quej nopa quitocaxti pampa nopona nopa israelitame tlanajnanquilijque huan quiyejyecojque TOTECO huan quiijtojque: “¿Itztoc TOTECO tohuaya o amo aqui?” </div>
<div class='s'>Nopa tlahuilancayotl ica nopa amalecitame </div>
<div class='p'>
<span class="verse" id="EX17_8">8&#160;</span>Huan hualajque nopa amalecitame huan pejque quinhuilanaj nopa israelitame ipan Refidim. 
<span class="verse" id="EX17_9">9&#160;</span>Huan Moisés quiilhui Josué: </div>
<div class='p'>―Xiquintlapejpeni tlacame huan xiquinhuilanatij nopa amalecitame. Huan mostla na nimoquetzas tlachiquiltipa ica icuatopil Toteco nomaco. </div>
<div class='p'>
<span class="verse" id="EX17_10">10&#160;</span>Huan Josué huan nopa tlacame quichijque catli Moisés quinnahuati, huan quinhuilanatoj nopa amalecitame. Huajca Moisés, Aarón huan Hur tlejcoque tlachiquiltipa para quintlachilise. 
<span class="verse" id="EX17_11">11&#160;</span>Huan quema Moisés quitlananayaya imax, nopa israelitame tlatlaniyayaj, pero quema quitemohuiyaya imax, tlatlaniyayaj nopa amalecitame. 
<span class="verse" id="EX17_12">12&#160;</span>Huan teipa Moisés macuatqui. Huajca quicuique se tetl para ipan mosehuis huan Aarón ihuaya Hur quimatlanantoyaj. Se moquetzqui ica inejmac huan se ica iopoch. Huajca san quej nopa Moisés huelqui quiijiyohui ica imax huejcapa hasta quema calajqui tonati. 
<span class="verse" id="EX17_13">13&#160;</span>Huan yeca Josué quintlamimicti nopa amalecita soldados ica imachete. </div>
<div class='p'>
<span class="verse" id="EX17_14">14&#160;</span>Huan TOTECO quiilhui Moisés: </div>
<div class='p'>―Xiquijcuilo ni camanali ipan se amatl catli huejcahuas para ma quielnamiquica nopa israelitame para nochipa, huan nojquiya xijyolmelahua Josué tlen ya ni. Na niquintlamiltis nochi nopa amalecitame ipan ni tlaltipactli huan amo aqui quinelnamiquis. </div>
<div class='p'>
<span class="verse" id="EX17_15">15&#160;</span>Huan Moisés quichijqui se tlaixpamitl catli quitocaxti: “TOTECO Itztoc Quen Se Bandera Catli Techyacana.” 
<span class="verse" id="EX17_16">16&#160;</span>Huan Moisés quiijto: </div>
<div class='q'>“Quen se bandera tomaco, </div>
<div class='q'>Toteco techyacana ma titlatlanica. </div>
<div class='q'>Pampa nopa amalecita masehualme motlanantoque iixpa TOTECO, </div>
<div class='q'>yaya quinhuilanas para nochipa.”  </div>
<div class='psalmlabel' id='EX18_0'> 18</div>
<div class='s'>Jetro quipaxalo Moisés </div>
<div class='p'>
<span class="verse" id="EX18_1">1&#160;</span>Huan Jetro, nopa totajtzi tlen tlali Madián catli elqui imonta Moisés, quicajqui quenicatza TOTECO quinquixtijtoya nopa israelitame tlen tlali Egipto. Nojquiya quicajqui nochi nopa yejyectzi tlamantli catli quinchihuilijtoya Moisés huan imasehualhua. 
<span class="verse" id="EX18_2-3">2-3&#160;</span>Moisés quititlantoya isihua, Séfora, ma yohui ichaj quema quinmanahuiyaya nopa israelitame. Huan Jetro imonta Moisés sempa quiselijtoya iichpoca ininhuaya iome conehua. Se tlen nopa coneme itoca eliyaya Gersón. (Gersón quinequi quiijtos “seyoc tlali ejquetl”.) Quej nopa Moisés quitocaxti pampa quiijtojtoya: “Nielqui nise seyoc tlali ejquetl ipan se tlali catli amo niquiximati”. 
<span class="verse" id="EX18_4">4&#160;</span>Huan nopa seyoc icone itoca eliyaya Eliezer. (Eliezer quinequi quiijtos “Toteco Dios yaya notlapalehuijca”.) Quej nopa quitocaxti pampa quiijtojtoya: “Toteco Dios catli notata quitoquili hualajqui nechpalehuico huan nechmaquixti tlen imachete Faraón.” </div>
<div class='p'>
<span class="verse" id="EX18_5">5&#160;</span>Huajca se tonal quema nopa israelitame ya ajsitoyaj ipan huactoc tlali, Jetro quicuitejqui isihua huan iconehua Moisés huan yajque campa Moisés quiquetztoya ichaj tlen yoyomitl nechca itepe Toteco. 
<span class="verse" id="EX18_6">6&#160;</span>Huan Jetro tlatitlanqui ma quiyolmelahuati Moisés para ajsiyayaj. Quiilhui: </div>
<div class='p'>―Na niJetro, momonta. Nihualajtoc nimitzitaqui huan niquinhualica mosihua huan moconehua. </div>
<div class='p'>
<span class="verse" id="EX18_7">7&#160;</span>Huan Moisés quisqui quiselito imonta, huan quitlajpalo ica yejyectzi huan quitzoponi. Huan teipa quema motlajpalojque, calajque ipan se cali tlen yoyomitl. 
<span class="verse" id="EX18_8">8&#160;</span>Huan nopona Moisés quipohuili imonta nochi catli TOTECO quinchihuilijtoya Faraón huan nopa egiptome pampa quinicneli nopa israelitame. Huan quipohuili nochi tlamantli catli ininpantitoya ipan ojtli huan quenicatza TOTECO quinmaquixtijtoya. </div>
<div class='p'>
<span class="verse" id="EX18_9">9&#160;</span>Huan Jetro paquiyaya quema quicajqui quenicatza TOTECO quinpalehuijtoya nopa israelitame huan quinmaquixtijtoya tlen nopa egiptome. 
<span class="verse" id="EX18_10">10&#160;</span>Huan Jetro quiijto: </div>
<div class='p'>―Ma tijhueyichihuaca TOTECO catli anmechmanahuijtoc ininmaco Faraón huan nochi egiptome, huan nochi catli fiero inijuanti anmechchihuiliyayaj. 
<span class="verse" id="EX18_11">11&#160;</span>Ama nimomacatoc cuenta para TOTECO yaya más hueyi tlen nochi sequinoc catli quintocaxtlalíaj dioses, pampa anmechmanahuijtoc ininmaco masehualme catli mohueyimatiyayaj huan catli fiero anmechchihuiliyayaj. </div>
<div class='p'>
<span class="verse" id="EX18_12">12&#160;</span>Teipa Jetro quimacac Toteco sequin tlacajcahualistli huan quitlati se tlapiyali iixpa. Huan Aarón ihuaya nochi nopa huehue tlacame tlen nopa israelitame yajque tlacuatoj ihuaya imonta Moisés iixpa Toteco Dios. </div>
<div class='s'>Moisés quintlali sequin jueces </div>
<div class='p'>
<span class="verse" id="EX18_13">13&#160;</span>Hualmostla Moisés mosehui quen juez para quintlacaquilis nopa israelitame catli motelhuiyayaj se ica seyoc. Huan nochi nopa tonal miyac masehualme ijcatoyaj iixpa hasta nochi cuatiyayaj. 
<span class="verse" id="EX18_14">14&#160;</span>Huajca quema Jetro imonta Moisés quiitac nochi nopa tequitl catli Moisés iseltzi quichihuayaya iniixpa nopa israelitame, quiilhui: </div>
<div class='p'>―¿Tlaque tiquinchihuilía ni masehualme? Amo cuali para san ta timosehuía para titetlajtolsencahuas huan nochi inijuanti se tonal moquetztoque. </div>
<div class='p'>
<span class="verse" id="EX18_15">15&#160;</span>Huan Moisés quinanquili imonta: </div>
<div class='p'>―Nochi hualahuij nechitaquij para ma nijtlajtlani Toteco Dios tlaque ipaquilis. 
<span class="verse" id="EX18_16">16&#160;</span>Huan quema mocualaníaj se ica seyoc, hualahuij nechitaquij para ma niquinilhui ajqueya quichijtoc catli melahuac. Huajca na niquinilhuía tlaque quiijtohua Toteco Dios huan tlaque itlamachtil. </div>
<div class='p'>
<span class="verse" id="EX18_17">17&#160;</span>Huajca Jetro, imonta Moisés, quiilhui: </div>
<div class='p'>―Amo cuali catli tijchihua. 
<span class="verse" id="EX18_18">18&#160;</span>Tisiyajcamiquis huan nojquiya siyahuise nochi nopa masehualme catli hualahuij campa ta. Ni tequitl nel tetic para ta. Moseltzi amo huelis tijtlamichihuas. 
<span class="verse" id="EX18_19">19&#160;</span>Huajca ama xijcaqui huan nimitzilhuis catli monequi tijchihuas huan Toteco mitztiochihuas. Ta motequi timonextis iixpa Toteco por nochi ni masehualme huan xijtlali iixpa nopa tlamantli catli quincuesohua. 
<span class="verse" id="EX18_20">20&#160;</span>Nojquiya monequi xiquinmachti itlanahuatilhua huan catli yaya quiijtohua huan xiquinilhui quenicatza monequi itztose huan tlaque monequi quichihuase. 
<span class="verse" id="EX18_21">21&#160;</span>Nojquiya monequi xiquintlapejpeni tlen nochi nopa masehualme sequin tlayacanca tlacame catli temachme huan catli quitlepanitaj Toteco Dios. Xiquintlapejpeni catli amo istlacatij huan catli amo quinequij catli seyoc iaxca. Xiquintlali sequin nopa tlayacanca tlacame ma quipiyaca tlanahuatili ica mil masehualme. Huan tlatzintla sese inijuanti, xiquintlali 10 tlacame catli quipiyase tlanahuatili ica san 100 masehualme. Huan tlatzintla sesen nopa 100 masehualme, xiquintlali 2 tlacame catli quipiyase tlanahuatili ica san 50 masehualme. Huan tlatzintla sesen nopa 50 masehualme, xiquintlali 5 tlacame catli san quipiyase tlanahuatili ica 10 masehualme. 
<span class="verse" id="EX18_22">22&#160;</span>Huan inijuanti quisencahuase catli quincuesos ni masehualme ipan tlen hueli tlatoctzi. Huan san nopa tlamantli catli más huejhueyi mitzhualiquilise huan inijuanti quisencahuase nochi tlamantli catli amo ohui. Quej nopa amo elis tlahuel ohui nopa tequitl pampa anquichihuase san sejco. 
<span class="verse" id="EX18_23">23&#160;</span>Sintla Toteco mitznahuatis para techtlacaquilis, huajca huelis tiquijiyohuis motequi, huan nochi nopa masehualme paquise. </div>
<div class='p'>
<span class="verse" id="EX18_24">24&#160;</span>Huajca Moisés quitlacaquili imonta huan quichijqui nochi catli quiilhuijtoya. 
<span class="verse" id="EX18_25">25&#160;</span>Quintlapejpeni tlayacanca tlacame catli más temachme ipan nopa israelitame huan quinmacac sequin inijuanti tlanahuatili ica sesen mil masehualme. Huan tlatzintla tlen sesen nopa tlayacanani, quinmacac 10 tlacame tlanahuatili ica 100 masehualme. Huan tlatzintla sesen nopa tlacame, quinmacac 2 tlacame tlanahuatili ica 50 masehualme. Huan tlatzintla sesen inijuanti, quinmacac 5 tlacame tlanahuatili ica 10 masehualme. 
<span class="verse" id="EX18_26">26&#160;</span>Huan inijuanti quintlajtolsencahuayayaj masehualme ipan tlen hueli hora. Huan san nopa tlamantli catli huejhueyi quihuiquiliyayaj Moisés, pero nochi camanali catli amo más ohui quisencahuayayaj inijuanti. 
<span class="verse" id="EX18_27">27&#160;</span>Huan teipa Moisés quinahuatijtejqui imonta, Jetro, huan yaya mocuepqui itlal.  </div>
<div class='psalmlabel' id='EX19_0'> 19</div>
<div class='s'>Nopa israelitame ajsique ipan huactoc tlali Sinaí </div>
<div class='p'>
<span class="verse" id="EX19_1">1&#160;</span>Ipan nopa tonal quema quiaxiti eyi metztli para quistoyaj nopa israelitame tlen tlali Egipto, inijuanti ajsitoj ipan nopa huactoc tlali nechca tepetl Sinaí. 
<span class="verse" id="EX19_2">2&#160;</span>Huan teipa quistejque ipan Refidim huan ajsitoj campa tepetl Sinaí, huan nopona quiquetzque ininyoyoncalhua iixpa nopa tepetl ipan nopa huactoc tlali. 
<span class="verse" id="EX19_3">3&#160;</span>Huan nopona Moisés tlejcoc ipan nopa tepetl para mopantis ihuaya Toteco Dios. Huan TOTECO quinojnotzqui Moisés tlen nopa tepetl huan quiilhui ma quinilhui nopa israelitame [19:3 Iixhuihua Jacob.] ni camanali: </div>
<div class='p'>
<span class="verse" id="EX19_4">4&#160;</span>―Amojuanti ya anquiitztoque catli nijchijqui ica nopa egiptome. Anquimatij nimechmocuitlahuijtoc. Quena, quen se hueyi cuajtli quinhuica iconehua ipan ieltlapal para amo tleno huelis quinajsis, quej nopa nimechhualicatoc campa na. 
<span class="verse" id="EX19_5">5&#160;</span>Huajca ama sintla anquicaquise catli nimechilhuijtoc huan anquichihuase nopa camanali catli nijpiya amohuaya, huajca anelise annotlapejpenilhua tlen nochi masehualme. 
<span class="verse" id="EX19_6">6&#160;</span>Huan anelise se altepetl ica seyoc xinachtli masehualme catli iyoca tlen nochi sequinoc. Nochi anitztose totajtzitzi huan tlatzejtzeloltique noixpa. </div>
<div class='p'>Quej nopa TOTECO quiilhui Moisés ma quinilhui nopa israelitame. </div>
<div class='p'>
<span class="verse" id="EX19_7">7&#160;</span>Huajca Moisés yajqui huan quinnotzato nopa huehue tlacame catli quipiyayayaj tlanahuatili ica nopa israelitame huan quinilhui nochi catli TOTECO quinahuatijtoya. 
<span class="verse" id="EX19_8">8&#160;</span>Huajca nochi nopa israelitame tlananquilijque san se: </div>
<div class='p'>―Nochi catli TOTECO tlanahuatijtoc, tijchihuase. </div>
<div class='p'>Huajca Moisés yajqui quiilhuito TOTECO tlaque nopa israelitame tlananquilijtoyaj, 
<span class="verse" id="EX19_9">9&#160;</span>Huan TOTECO quiilhui: </div>
<div class='p'>―Xiquita, naya nimonextis amoixpa ipan se mixtli catli tilahuac para nopa masehualme ma nechcaquica quema nimitzcamanalhuis. Quej nopa motemachise mopan ta para nochipa. </div>
<div class='p'>Huan Moisés quiilhui TOTECO tlaque quinanquilijtoyaj nopa israelitame. 
<span class="verse" id="EX19_10">10&#160;</span>Huan TOTECO quiijto: </div>
<div class='p'>―Xiya xiquincualtlaliti nopa masehualme ama huan mostla, huan xiquiniyocacahua senquistoc para na. Monequi quichicuenise ininyoyo, 
<span class="verse" id="EX19_11">11&#160;</span>huan ma mocualtlalise para huiptla, pampa huiptla nitemos na niamoTECO, huan niitztos ipan tepetl Sinaí iniixpa nochi nopa masehualme. 
<span class="verse" id="EX19_12">12&#160;</span>Huajca xijchihua se nepamitl catli quiyahualos nopa tepetl huan xiquinnahuati nopa masehualme ma amo quiixcotonaca. Huan xiquinilhui ma quipiyaca cuidado ma amo tlejcoca, niyon ma amo ajsica campa nopa nepamitl, pampa catli quiajsis nopa tepetl o nopa nepamitl temachtli monequi anquimictise. 
<span class="verse" id="EX19_13">13&#160;</span>Huan amo aqui huelis quitlalis imax ipan nopa masehuali o nopa tlapiyali catli monequi miquis, pampa monequi anquimictise ica tetl o ica cuatlamintli. Masque se masehuali o se tlapiyali, pero amo huelis anquicahuase ma itzto. Masehualme san huelise monechcahuise itzintla nopa tepetl quema quicaquise quipitzaj icuacua se oquich borrego. </div>
<div class='p'>
<span class="verse" id="EX19_14">14&#160;</span>Huajca Moisés temoc tlen nopa tepetl huan quincualtlali nopa masehualme para quihueyichihuase Toteco. Huan nochi quichicuenijque ininyoyo. 
<span class="verse" id="EX19_15">15&#160;</span>Huan Moisés quinilhui: </div>
<div class='p'>―Monequi anmocualtlalise para huiptla. Huan tlacame huan sihuame ma amo motecaca san sejco ipan ni tonal. </div>
<div class='p'>
<span class="verse" id="EX19_16">16&#160;</span>Huan ihuiptlaca quema hualmostla, pejqui tlatomoni huan tlapetlani, huan se mixtli catli nelía tilahuac motlali ipan nopa tepetl. Huan quicajque se tlapitzali catli nelía chicahuac hasta nochi nopa israelitame pejque huihuipicaj. 
<span class="verse" id="EX19_17">17&#160;</span>Huan Moisés quinyacanqui nochi nopa israelitame, huan inijuanti quisque campa quiquetztoyaj ininchajchaj para mopantise ihuaya Toteco Dios. Huan moquetzatoj itzintla nopa tepetl. 
<span class="verse" id="EX19_18">18&#160;</span>Huan nochi nopa tepetl Sinaí popocayaya pampa TOTECO temotoya ipan se tlitl ipani. Nopa poctli tlejcoyaya quen campa tlacacatzohuaj, huan nochi nopa tepetl mojmoliniyaya tlahuel chicahuac. 
<span class="verse" id="EX19_19">19&#160;</span>Huan quema nopa tlapitzali tlahuel chicahuac eltiyajqui, Moisés camanaltic, huan Toteco Dios quinanquili ica itoscac catli elqui quen se tlatomonilotl. </div>
<div class='p'>
<span class="verse" id="EX19_20">20&#160;</span>Huan TOTECO temoc hasta itzonatipa nopa tepetl Sinaí huan quinotzqui Moisés ma tlejco. Huan Moisés tlejcoc, 
<span class="verse" id="EX19_21">21&#160;</span>huan TOTECO quiilhui: </div>
<div class='p'>―Xitemo huan xiquinelnamiquiltiti nopa masehualme para amo ma quiixpanoca nopa nepamitl campa niquinilhuijtoc. Niyon amo ma mocuatopejtiyaca pampa quinequise nechitase para amo miquise. 
<span class="verse" id="EX19_22">22&#160;</span>Hasta nojquiya nopa totajtzitzi catli quipiyaj inintequi para nechnechcahuise monequi mocualchijchihuase huan moiyocacahuase san para na para amo niquintzontlamiltis. </div>
<div class='p'>
<span class="verse" id="EX19_23">23&#160;</span>Huan Moisés quinanquili TOTECO: </div>
<div class='p'>―Nopa masehualme amo motemacase tlejcose ipan ni tepetl Sinaí, pampa ta titlanahuati ma nijtlali se nepamitl huan ma niquiyocacahua ni tepetl san para ta, huan ya nopa nijchijtoc. </div>
<div class='p'>
<span class="verse" id="EX19_24">24&#160;</span>Pero TOTECO quiilhui: </div>
<div class='p'>―Xitemo sempa huan xijcuiti Aarón. Pero amo xiquincahuili nopa totajtzitzi, niyon nopa masehualme, ma mocuatopehuaca huan ma quiixpanoca nopa nepamitl para tlejcose campa niitztoc, pampa sintla quichihuase, niquincocototzas. </div>
<div class='p'>
<span class="verse" id="EX19_25">25&#160;</span>Huajca Moisés temoc sempa huan quinilhuito israelitame catli TOTECO quiilhui.  </div>
<div class='psalmlabel' id='EX20_0'> 20</div>
<div class='s'>Nopa Majtlactli Tlanahuatilme </div>
<div class='p'>
<span class="verse" id="EX20_1">1&#160;</span>Huan Toteco Dios camanaltic huan quiijto nochi ni camanali: </div>
<div class='p'>
<span class="verse" id="EX20_2">2&#160;</span>“Na niDIOS, niamoTECO, catli nimechquixti ipan tlali Egipto campa antetequipanohuayayaj san tlapic quen anmechcojtosquíaj. </div>
<div class='q'>
<span class="verse" id="EX20_3">3&#160;</span>Amo xijtlepanitaca seyoc quen amoTeco, san na. </div>
<div class='q'>
<span class="verse" id="EX20_4">4&#160;</span>Amo xijchihuaca itlachiyalis niyon se tlamantli para anquitlepanitase. Amo xiquixcopinaca catli eltoc ipan ilhuicac, niyon catli eltoc ipan ni tlaltipactli, niyon catli onca ipan hueyatl para anquihueyichihuase. 
<span class="verse" id="EX20_5">5&#160;</span>Amo ximotlancuaquetzaca iniixpa tlaixcopincayome catli tlachijchihualme, niyon amo xiquinhueyichihuaca, pampa na niDIOS, niamoTECO, huan nimechtlasomati huan nijnequi san na techhueyimatise. Huan quema niquintlatzacuiltía tetajme catli amo quinequij nechitase, nopa tlatzacuiltili nojquiya quinajsis ininconehua, huan iniixhuihua huan ipan ininteipan ixhuihua. 
<span class="verse" id="EX20_6">6&#160;</span>Pero ica catli nechicnelíaj huan catli quichihuaj notlanahuatil, niquinicnelis huan niquintlasojtlas ininconehua, huan iniixhuihua huan hasta nopa iniixhuihua quinpiyase iniixhuihua mil huelta. Quena, notlasojtlacayo quinajsis para nochipa. </div>
<div class='q'>
<span class="verse" id="EX20_7">7&#160;</span>Amo xicahuilmatica notoca niamoTECO Dios, pampa amo quinamiqui. Temachtli nijtlatzacuiltis catli san quej hueli quitequihuía notoca. </div>
<div class='q'>
<span class="verse" id="EX20_8">8&#160;</span>Xiquelnamiquica sábado, nopa tonal para anmosiyajquetzase, huan xijtlepanitaca. Ma elis tlaiyocatlalili tlen nochi sequinoc tonali. 
<span class="verse" id="EX20_9">9&#160;</span>Ipan chicuasen tonali xijchihuase nochi catli monequi anquichihuase. 
<span class="verse" id="EX20_10">10&#160;</span>Pero nopa chicompa tonal elis se tonal para ximosiyajquetzaca huan techhueyitlalica na niamoTECO Dios. Ipan nopa tonal amo hueli antequitise, niyon amo xijcahuilica ma tequiti amotelpoca, niyon amoichpoca, niyon amotequipanojca, niyon amosihua tequipanojca, niyon amotlapiyalhua, niyon nopa seyoc tlali ejquetl catli itztoc ipan amochaj. 
<span class="verse" id="EX20_11">11&#160;</span>Pampa ica chicuasen tonali TOTECO quichijqui ilhuicactli, tlaltipactli, hueyi atl huan nochi catli quipiya. Huan mosiyajquetzqui ipan nopa chicompa tonal. Yeca TOTECO quitiochijqui nopa chicompa tonal huan quiiyocatlali para ipan ma timosiyajquetzaca. </div>
<div class='q'>
<span class="verse" id="EX20_12">12&#160;</span>Xijtlepanitaca amotata huan amonana para anitztose miyac xihuitl ipan nopa tlali catli TOTECO Dios anmechmacas. </div>
<div class='q'>
<span class="verse" id="EX20_13">13&#160;</span>Amo xitemictica. </div>
<div class='q'>
<span class="verse" id="EX20_14">14&#160;</span>Amo ximomecatica. </div>
<div class='q'>
<span class="verse" id="EX20_15">15&#160;</span>Amo xitlachtequica. </div>
<div class='q'>
<span class="verse" id="EX20_16">16&#160;</span>Amo aqui xiquistlacahuica. </div>
<div class='q'>
<span class="verse" id="EX20_17">17&#160;</span>Amo xiquixtocaca seyoc ichaj, niyon amo xiquixtoca seyoc isihua, niyon itlaca tequipanojca, niyon isihua tequipanojca, niyon itoro catli tlapoxonía, niyon iburro. Amo xiquixtocaca niyon se tlamantli catli seyoc iaxca.” </div>
<div class='s'>Nopa israelitame quiimacasque Toteco Dios </div>
<div class='p'>
<span class="verse" id="EX20_18">18&#160;</span>Nochi israelitame quicajque nopa tlatomonilotl huan nopa tlapitzali. Quiitaque nopa tlapetlanilotl huan nopa tepetl catli popocayaya. Huan tlahuel majmajque, huan huihuipicaque huan mohuejcachijque. 
<span class="verse" id="EX20_19">19&#160;</span>Huan quiilhuijque Moisés: </div>
<div class='p'>―Techcamanalhui ta huan timitzneltoquilise. Pero ma amo techcamanalhui Toteco Dios, pampa huelis timiquise. </div>
<div class='p'>
<span class="verse" id="EX20_20">20&#160;</span>Huan Moisés quinnanquili: </div>
<div class='p'>―Amo ximomajmatica. Toteco Dios hualajtoc quej ni para anmechnextilis ihueyi chicahualis para xiquimacasica para nochipa huan para quej nopa amo antlajtlacolchihuase. </div>
<div class='p'>
<span class="verse" id="EX20_21">21&#160;</span>Huan nochi nopa masehualme más mohuejcachijque. Huan Moisés monechcahui campa nopa mixtli catli yayahuic campa itztoya Dios. </div>
<div class='s'>Nopa tlanahuatilme tlen nopa tlaixpamitl </div>
<div class='p'>
<span class="verse" id="EX20_22">22&#160;</span>Huan TOTECO quiilhui Moisés: </div>
<div class='p'>“Quej ni xiquinilhui nopa israelitame: ‘Ya anquiitztoque para nimechnojnotztoc tlen ilhuicac. 
<span class="verse" id="EX20_23">23&#160;</span>Amo xijchihuaca tlamantli tlen oro, o tlen plata o ica niyon se tlamantli para anquihueyimatise. Monequi techtlepanitaca san na. 
<span class="verse" id="EX20_24">24&#160;</span>Techchihuilica se tlaixpamitl ica soquitl huan ipani antechmacase tlacajcahualistli. Nopona xiquintencahuaca nopa tlacajcahualistli catli tlatlatili huan nopa tlacajcahualistli para anquipiyase tlayoltlalili noca na, niamoTECO. Huan nopona anquintencahuase pilborregojtzitzi huan huacaxme quen amotlacajcahualis. Huan campa hueli campa na nimechchihualtis para anmoilhuise tlen na, nopona xijchihuaca se tlaixpamitl. Huan nopona na niyas huan nimechtiochihuas. 
<span class="verse" id="EX20_25">25&#160;</span>Sintla antechchihuilise se tlaixpamitl tlen tetl, amo xijtequica nopa tetl. Pampa sintla anquitequise ica tepostli, amo quinamiqui para elis ipan notlaixpa. 
<span class="verse" id="EX20_26">26&#160;</span>Huan nijnequi notlaixpa ma amo quipiyas escalera campa tlacame monequi tlejcose para quiajsise. Amo nijnequi para seyoc hueli quiitas tlatzintla icuex catli tlejcosquía nopona.’  </div>
<div class='psalmlabel' id='EX21_0'> 21</div>
<div class='s'>Tlanahuatilme para tequipanohuani </div>
<div class='p'>
<span class="verse" id="EX21_1">1&#160;</span>“Ya ni nopa tlanahuatilme catli tiquinmacas israelitame: </div>
<div class='p'>
<span class="verse" id="EX21_2">2&#160;</span>“Sintla tijcohuas se tequipanojquetl hebreo para moaxca, san monequi mitztequipanos chicuasen xihuitl. Ipan nopa chicompa xihuitl, monequi tijmajcahuas para ayacmo elis moaxca. Huan amo tleno monequi mitztlaxtlahuis para quisas huan elis majcajtoc para yas campa quinequis. 
<span class="verse" id="EX21_3">3&#160;</span>Sintla ajsico iseltzi, yas iseltzi. Pero sintla ajsico ica isihua, monequi isihua yas ihuaya. 
<span class="verse" id="EX21_4">4&#160;</span>Sintla iteco quimacas se sihuatl huan nopa sihuatl quinpiyas oquichpilme huan sihuapilme; nopa sihuatl huan iconehua mocahuase iaxcahua iteco huan nopa tlaca tequipanojquetl yas iseltzi. 
<span class="verse" id="EX21_5">5&#160;</span>Pero sintla nopa tlaca tequipanojquetl quiijtos para amo quinequi itztos majcajtoc para yas campa ya quinequis huan quiijtohua quinicnelía iteco, isihua, huan iconehua huan quinequi mocahuas ininhuaya, huajca yaya huelis mocahuas para noja elis iaxca iteco. 
<span class="verse" id="EX21_6">6&#160;</span>Huan iteco quihuicas iniixpa jueces, huan nopona quinechcahuiltise puertajteno, huan ica se hueyi tepos huitzmalotl quicoyonilis inacas. Quej nopa yaya mochihuas itequipanojca nopa iteco para nochipa. </div>
<div class='p'>
<span class="verse" id="EX21_7">7&#160;</span>“Sintla se tlacatl quinemacas iichpoca para ma tequipano san tlapic, nopa ichpocatl amo hueli mochihuas majcajtoc quen mochihuaj majcajtoque tlaca tequipanohuani. 
<span class="verse" id="EX21_8">8&#160;</span>Pero sintla iteco nopa ichpocatl amo quiixtocac huan yeca amo quichijqui isihua, masque quitlapejpeni para se tonal elisquía isihua, huajca seyoc huelis quicohuas nopa ichpocatl sempa. Pero nopa tecojtli amo huelis quinemaquiltis nopa ichpocatl ica se catli seyoc tlali ejquetl, pampa amo quichihuilijtoc cuali. Amo mosihuajti ihuaya quen quiijto quichihuas quema quicojqui. 
<span class="verse" id="EX21_9">9&#160;</span>Huan sintla nopa tecojtli quitlapejpeni se sihua tequipanojquetl hebreo para quimacas itelpoca para ma quichihua isihua, monequi nopa tecojtli ayacmo quiitas para se tequipanojquetl, monequi quiitas quen elisquía iichpoca. 
<span class="verse" id="EX21_10">10&#160;</span>Huan sintla nopa tecojtli quicuis se hebreo ichpoca tequipanojquetl para isihua huan teipa quicuis seyoc isihua, amo hueli quiquixtilis niyon quentzi itlacualis nopa catli achtihui. Noja monequi quitlamacas cuali, huan quiyoyontis cuali huan itztos ihuaya. 
<span class="verse" id="EX21_11">11&#160;</span>Huan sintla amo quinequi quichihuilis nochi ni eyi tlamantli, nopa sihuatl huelis mochihuas majcajtoc para yas campa yaya quinequis huan amo tleno monequis tlaxtlahuas para hueli quisas. </div>
<div class='s'>Tlanahuatilme para catli tlahuilanaj o tecocohuaj </div>
<div class='p'>
<span class="verse" id="EX21_12">12&#160;</span>“Sintla acajya quimaquilis seyoc huan yaya miquis, monequi anquimictise nopa temictijquetl. 
<span class="verse" id="EX21_13">13&#160;</span>Pero sintla catli temicti amo quinequiyaya quicocos, san panoc pampa huelis quej nopa Toteco Dios quicahuili ma eli, na nimitznextilis teipa canque huelis yas nopa masehuali para momanahuiti para amo aqui quiitzquis huan quimictis. 
<span class="verse" id="EX21_14">14&#160;</span>Pero sintla nopa temictijquetl mocualanis ihuaya seyoc huan quisencahuas quenicatza huelis quicajcayahuas huan quimictis, monequi xijmictica. Masque nopa temictijquetl motlatiti tiopan calijtic huan quiitzquis notlaixpa para momanahuis, monequi tijquixtis, huan xitlanahuatis ma quimictica. </div>
<div class='p'>
<span class="verse" id="EX21_15">15&#160;</span>“Sintla se quimaquilis inana o itata, monequi anquimictise. </div>
<div class='p'>
<span class="verse" id="EX21_16">16&#160;</span>“Sintla se teichtequis, masque quinemacas nopa masehuali para ma tequipano, o noja quipixtos imaco quema anquipantise, monequi anquimictise. </div>
<div class='p'>
<span class="verse" id="EX21_17">17&#160;</span>“Sintla se quitelchihuas itata o inana, monequi anquimictise. </div>
<div class='p'>
<span class="verse" id="EX21_18">18&#160;</span>“Sintla masehualme mohuilanaj huan se quimaquilis ne se ica se tetl, o ica se imax, pero amo miquis, san huetztos ipan itlapech, nopa catli tecoco amo monequi miquis. 
<span class="verse" id="EX21_19">19&#160;</span>Sintla nopa cocoxquetl huelis motlananas huan huelis quisas calteno ica icuatopil, huajca san monequi tlaxtlahuas nopa tecocojquetl catli ica mopajtis huan tlaxtlahuas nochi nopa tonali tequitl catli quipolos hasta cuali mochicahuas. </div>
<div class='p'>
<span class="verse" id="EX21_20">20&#160;</span>“Sintla se acajya quihuitequi itlaca o isihua tequipanojca ica se cuahuitl, huan yaya miquis pampa quicoco, monequi anquitlatzacuiltise iteco por catli quichijtoc. 
<span class="verse" id="EX21_21">21&#160;</span>Pero sintla nopa tequipanojquetl itztos para se ome tonali huan teipa miquis, amo monequi xijtlatzacuiltica iteco pampa nopa tequipanojquetl iaxca. </div>
<div class='p'>
<span class="verse" id="EX21_22">22&#160;</span>“Sintla ome tlacame mohuilanaj huan quicocose se sihuatl catli conehue huan ica ya nopa quichihuilise ma tlacatis icone quema ayamo ajsi tonali, ya ni catli anquichihuase. Sintla amo miqui nopa conetl, huajca catli quipiya tlajtlacoli monequi tlaxtlahuas imiyaca catli quiijtos ihuehue nopa sihuatl huan nopa jueces. 
<span class="verse" id="EX21_23">23&#160;</span>Pero sintla miquis nopa conetl, monequi anquimictise catli quicoco nopa sihuatl. 
<span class="verse" id="EX21_24">24&#160;</span>Huan sintla se teixteyolcocos, xiquixteyolcococa catli tecoco. Sintla tetlancochtepehuas, xijtlancochtepehuaca. Sintla se quicocos ipan imax o imetz se acajya, monequi nojquiya san se anquicocose catli tecocohua. 
<span class="verse" id="EX21_25">25&#160;</span>Sintla se tetlatía, nojquiya xijtlatica. Huan sintla se tetzontequis, xijtetzontequica. Sintla se quitejtzonas seyoc, nojquiya xijtejtzona yaya catli tetejtzontoc. </div>
<div class='p'>
<span class="verse" id="EX21_26">26&#160;</span>“Sintla se tecojtli quimaquilis itlaca o isihua tequipanojca ipan iixteyol, huan quicahuas ixpitzitic huan ayacmo huelis tlachiyas ica nopa iixteyol, monequi quicahuilis nopa tequipanojquetl ma elis majcajtoc pampa quiixteyolcoco. 
<span class="verse" id="EX21_27">27&#160;</span>Huan sintla se quitlancochtepehua itlaca o isihua tequipanojca, monequi quicahuilis nopa tequipanojquetl ma eli majcajtoc pampa quitlancochtepejqui. </div>
<div class='s'>Tlanahuatilme para tlamantli catli san pano </div>
<div class='p'>
<span class="verse" id="EX21_28">28&#160;</span>“Sintla se toro quitompojhuis se masehuali ica icuacua huan miquis, monequi anquimictise nopa toro ica tetl huan amo xijcuaca inacayo. Pero amo xijtlatzacuiltica catli iaxca nopa tlapiyali. 
<span class="verse" id="EX21_29">29&#160;</span>Pero sintla nopa toro ya momajtoya tetompojhuía huan iteco quimati huan amo quitzacua cuali nopa toro, huan sintla teipa quimictis se acajya, monequi anquitzontepachose nopa toro huan iteco hasta miquise. 
<span class="verse" id="EX21_30">30&#160;</span>Pero sintla iteiximatcahua catli nopa toro quimicti, achi más paquise ica tomi huan amo quinequise ma miqui iteco nopa toro, monequi nopa tecojtli ma quintlaxtlahuis ica tomi catli quiijtose para quimanahuis inemilis. 
<span class="verse" id="EX21_31">31&#160;</span>Nojquiya quej ni elis sintla nopa toro quitompojhuis se sihuapil o se oquichpil. 
<span class="verse" id="EX21_32">32&#160;</span>Pero sintla nopa toro quitompojhuía se tlaca o sihua tequipanojquetl, monequi anquimictise nopa toro ica tetl, huan catli iaxca nopa tlapiyali monequi quitlaxtlahuis iteco nopa sihua o tlaca tequipanojquetl 30 plata tomi. </div>
<div class='p'>
<span class="verse" id="EX21_33">33&#160;</span>“Sintla acajya quitlapojtehua se ameli huan amo quitzacua huan teipa iijtic huetzis se toro o se pilburrojtzi, 
<span class="verse" id="EX21_34">34&#160;</span>huajca catli iaxca nopa ameli monequi quitlaxtlahuis quen ipati nopa toro catli quipolo. Inacayo nopa tlapiyali catli mictoc elis iaxca catli tlaxtlajqui. </div>
<div class='p'>
<span class="verse" id="EX21_35">35&#160;</span>“Sintla itoro se masehuali quicocos itoro seyoc masehuali hasta miquis, huajca quinemacase nopa toro catli itztoc huan quitlajcoitase nopa tomi. Nojquiya quitlajcoitase nopa toro catli mictoc. 
<span class="verse" id="EX21_36">36&#160;</span>Pero sintla nopa tecojtli ya quimajtoya para nopa tlapiyali ipa tetompojhuiyaya huan amo quichihuiliyaya cuenta, monequi amo san quitlaxtlahuis tlajco. Monequi quitlaxtlahuis nochi catli ipati nopa tlapiyali catli quimicti, huan nopa toro catli mictoc elis iaxca.”  </div>
<div class='psalmlabel' id='EX22_0'> 22</div>
<div class='s'>Tlanahuatilme para catli tlachtequis </div>
<div class='p'>
<span class="verse" id="EX22_1">1&#160;</span>“Sintla se acajya quiichtequis se toro o se borrego huan quimictis o quinemacas, monequi tlaxtlahuas macuili torojme para sesen toro, o nahui borregojme para sesen borrego. </div>
<div class='p'>
<span class="verse" id="EX22_2">2&#160;</span>“Sintla acajya quipantis se tlachtejquetl quema calaqui techaj tlayohua para tlachtequis huan nopa caltecojtli quicocos nopa tlachtejquetl huan yaya miquis, nopa caltecojtli amo quihuicas tlajtlacoli. 
<span class="verse" id="EX22_3">3&#160;</span>Pero sintla ica tonaya quimictis se tlachtejquetl, quena, quipiyas tlajtlacoli catli temictijtoc. </div>
<div class='p'>“Catli tlachtequi monequi quiixtlahuas catli ipati catli quiichtectoc. Huan sintla amo quipiya tomi, monequi monemacas para tequipanos huan quej nopa ma quiixtlahuas catli quiichtectoc. </div>
<div class='p'>
<span class="verse" id="EX22_4">4&#160;</span>“Sintla masehualme quipantise se toro, se burro, o se borrego tlachtectli catli noja itztoc imaco nopa tlachtejquetl, monequi tlaxtlahuas ompa catli ipati. </div>
<div class='p'>
<span class="verse" id="EX22_5">5&#160;</span>“Sintla acajya quinmajcahuas itlapiyalhua huan tlacuajcuatij temila o texocomeca mila, monequi quicuepilis nopa tlaltecojtli se tlaxtlahuili quen ipati nopa pixquistli catli más cuali quipixtoya ipan imil o ipan nopa ixocomecamil para tlaxtlahuas catli itlapiyalhua quinenpolojque. </div>
<div class='p'>
<span class="verse" id="EX22_6">6&#160;</span>“Sintla acajya tlajchinohua huan nopa tlitl pano ipan seyoc imila, huan quitlatía nopa trigo catli quimontonojtoque, o catli ya eltoc para pixquistli o quitlatía nochi tlatoctli, yaya catli quitlati monequi tlaxtlahuas por nochi catli quitlati nopa tlitl. </div>
<div class='p'>
<span class="verse" id="EX22_7">7&#160;</span>“Sintla se masehuali quimactilis tomi o tlamantli catli ipati se ihuampox para ma quimocuitlahuili, huan se tlachtejquetl calaquis ipan nopa cali huan quitlachtequilis, sintla quipantise, monequi nopa tlachtejquetl tlaxtlahuas ompa catli quicuitoc. 
<span class="verse" id="EX22_8">8&#160;</span>Pero sintla amo quipantise nopa tlachtejquetl, huajca catli quimocuitlahuía nopa tlamantli quihuicase iniixpa jueces para quiitase sintla yaya quicuitoc catli eltoya iaxca ihuampox catli ipan motemachi. </div>
<div class='p'>
<span class="verse" id="EX22_9">9&#160;</span>“Quema se quipolos se toro, o se burro, o se borrego, o se yoyomitl, o tlen hueli tlamantli huan teipa quipantis imaco seyoc, huan sintla ne se quiijtohua para iaxca, huajca nochi ome catli quiijtohuaj para iniaxca monequi yase iniixpa jueces, huan nopa jueces quiijtose ajqueya iaxca. Huan yaya catli tecuilijtoc monequi quicuepas ompa. </div>
<div class='p'>
<span class="verse" id="EX22_10">10&#160;</span>“Sintla acajya quimactilis seyoc ma quimocuitlahuili se burro, se toro, se borrego o seyoc tlapiyali huan nopa tlapiyali miquis, o mococos, o cholos huan amo aqui quiitac tlaque panoc, 
<span class="verse" id="EX22_11">11&#160;</span>nopa masehuali catli quimocuitlahuiyaya monequi quitestigojquetzas TOTECO para amo tleno catli amo cuali quichijtoc ica catli quicahuilijtoyaj. Huan catli iaxca nopa tlapiyali monequi quineltoquilis icamanal ihuampox catli quitestigojquetztoc TOTECO. Huan catli tlamocuitlahuiyaya amo tleno monequi tlaxtlahuas. 
<span class="verse" id="EX22_12">12&#160;</span>Pero sintla iixtla quiichtequilijque nopa tlapiyali, huajca catli tlamocuitlahuiyaya monequi quitlaxtlahuis iteco nopa tlapiyali quen ipati. 
<span class="verse" id="EX22_13">13&#160;</span>Huan sintla nopa tlapiyali quicocototzqui se tecuani, ya catli quimocuitlahuiyaya monequi quinextis iomiyo nopa tlapiyali catli mijqui huan quej nopa amo monequi tlaxtlahuas. </div>
<div class='p'>
<span class="verse" id="EX22_14">14&#160;</span>“Sintla acajya motlanehui se tlapiyali, huan ne tlapiyali ipantis se tlenijqui, o miquis, huan amo quiitac iteco, huajca yaya catli motlanejqui monequi tlaxtlahuas. 
<span class="verse" id="EX22_15">15&#160;</span>Pero sintla nopa tecojtli noja itztoc ihuaya itlapiyal quema ipantis se tlenijqui, nopa catli motlanejtoc amo monequi tlaxtlahuas. Huan sintla se motlanehui se tlapiyali huan tlaxtlahua para quitequihuis huan ipantis se tlenijqui, amo monequi tlaxtlahuas pampa ya tlaxtlajtoc. </div>
<div class='s'>Tlanahuatili para tlacame </div>
<div class='p'>
<span class="verse" id="EX22_16">16&#160;</span>“Sintla se tlacatl quicajcayahuas se ichpocatl catli amo quiijtlantoque huan quichihualtis ihuaya cochis, monequi quitlaxtlahuis itata san se quen catli quitlaxtlahuisquía se tlacatl catli quinequisquía mosihuajtis ihuaya nopa ichpocatl. Huan quema ya quitlaxtlahuijtos itata nopa ichpocatl, huelis mosihuajtis ihuaya. 
<span class="verse" id="EX22_17">17&#160;</span>Huan masque itata nopa ichpocatl amo quinequis quimactilis para ma eli isihua, nopa tlacatl monequi tlaxtlahuas imiyaca tomi catli momajtoque tetlamajmacase para se ichpocatl. </div>
<div class='p'>
<span class="verse" id="EX22_18">18&#160;</span>“Amo xijcahuilica ma itzto se tetlajchihuijquetl. Monequi xijmictica. </div>
<div class='p'>
<span class="verse" id="EX22_19">19&#160;</span>“Sintla acajya quichihuas se tlamantli ica se tlapiyali quen elisquía inamic, monequi anquimictise. </div>
<div class='p'>
<span class="verse" id="EX22_20">20&#160;</span>“Sintla se quimacas se tlacajcahualistli se tlaixcopincayotl o seyoc tlamantli catli quiita para tecojtli, xijmictica. San na, niamoTECO, techmacaca tlacajcahualistli. </div>
<div class='p'>
<span class="verse" id="EX22_21">21&#160;</span>“Amo xijcajcayahuaca, niyon amo xijchihuilica catli fiero se seyoc tlali ejquetl, pampa amojuanti nojquiya aneltoyaj anseyoc tlali ehuani ipan tlali Egipto. </div>
<div class='p'>
<span class="verse" id="EX22_22">22&#160;</span>“Amo xijtlaijiyohuiltica se sihuatl catli cahualtzi, niyon se icnotzi. 
<span class="verse" id="EX22_23">23&#160;</span>Pampa sintla anquinchihuilíaj catli fiero, inijuanti nechtlajtlanise ma niquinpalehui huan na nijcaquis huan niquinpalehuis. 
<span class="verse" id="EX22_24">24&#160;</span>Huan nicualanis miyac huan nimechmictis ica machete, huan amosihuajhua nojquiya mocahuase cahualtzitzi huan amoconehua icnotzitzi. </div>
<div class='p'>
<span class="verse" id="EX22_25">25&#160;</span>“Sintla anquitlanejtise tomi se teicneltzi catli nojquiya se israelita quen amojuanti, amo ximochihuaca quen se tetlanejtijquetl. Amo xiquinamaca itlanca. 
<span class="verse" id="EX22_26">26&#160;</span>Sintla teicneltzi se masehuali catli anquitlatlanejtíaj huan monequi anmechprendajcahuilis itlaque, monequi xijcuepilica quema tiotlaquiyas, 
<span class="verse" id="EX22_27">27&#160;</span>pampa huelis san se itlaque quipiya para moquentis quema tlaseseya. Huan san ya nopa quipiya para ica mopiquis quema cochis. Huan sintla ya tlaijiyohuis huan nechtlajtlanis ma nijpalehui, nijtlacaquilis huan nijpalehuis pampa na nitetlasojtla. </div>
<div class='p'>
<span class="verse" id="EX22_28">28&#160;</span>“Amo xiquintlaijilhuica amotequiticahua, niyon amo xijtlaijilhuica yaya catli tlanahuatía ipan amotlal. </div>
<div class='p'>
<span class="verse" id="EX22_29">29&#160;</span>“Amo xihuejcahuaca para antechhualiquilise nopa ofrendas catli noaxca tlen nochi amopixquis huan tlen nochi amoxocomecamil. </div>
<div class='p'>“Monequi techtemactilica amoachtihui oquichpil. 
<span class="verse" id="EX22_30">30&#160;</span>Nojquiya monequi techmacaca iniachtihui conehua amohuacaxhua huan amoborregojhua. Huelis mocahuase chicome tonati ihuaya ininnana, pero ipan nopa chicueyi tonal techmacaca. </div>
<div class='p'>
<span class="verse" id="EX22_31">31&#160;</span>“Monequi anelise notlatzejtzeloltijca masehualhua. </div>
<div class='p'>“Amo xiquincuaca tlapiyalme catli tecuanime quinmictijtoque cuatitla. Nopa nacatl monequi xiquinmacaca chichime.  </div>
<div class='psalmlabel' id='EX23_0'> 23</div>
<div class='s'>Tlanahuatilme para ma tijchihuaca catli xitlahuac </div>
<div class='p'>
<span class="verse" id="EX23_1">1&#160;</span>“Amo xijmoyahuaca se camanali catli amo neli tlen sequinoc. Amo xijpalehuica se fiero masehuali huan xijtestigojquetzaca se tlamantli catli amo neli por ya. </div>
<div class='p'>
<span class="verse" id="EX23_2">2&#160;</span>“Quema itztoque miyaqui catli quichihuasnequij catli amo cuali, amo ximocalaquica ininhuaya. </div>
<div class='p'>“Quema anmochihuase antestigos para anquiijtose tlamiyacapa catli melahuac panotoc, amo xiquijtoca catli amo neli quen miyaqui masehualme quinequise xijchihuaca, pampa amo xitlahuac sintla anquichihuase quej nopa. 
<span class="verse" id="EX23_3">3&#160;</span>Niyon amo xijtestigojquetzaca ica catli amo melahuac pampa tijchicoicnelía se catli teicneltzi huan tijnequi tijpalehuis. </div>
<div class='p'>
<span class="verse" id="EX23_4">4&#160;</span>“Sintla anquipantilise amocualancaitaca itoro o iburro catli cholojtoc, monequi xijhuiquilica. 
<span class="verse" id="EX23_5">5&#160;</span>Sintla tijpanti mocualancaitaca huan quitlananasnequi iburro catli huetztoc ica itlamamal catli etic, amo xijcajtehua hasta tijpalehuis ma quitlananas. </div>
<div class='p'>
<span class="verse" id="EX23_6">6&#160;</span>“Xiquinchihuili nochi teicneltzitzi catli xitlahuac quema onca se cualantli. </div>
<div class='p'>
<span class="verse" id="EX23_7">7&#160;</span>“Xijtlalcahui se catli quinequi quitelhuis seyoc ica catli amo melahuac. Amo xijcahua ma quimictica se catli amo tleno quichijtoc. Pampa na nijtlatzacuiltis nojquiya yaya catli quicahuas se acajya ma quimicti se masehuali catli xitlahuac. </div>
<div class='p'>
<span class="verse" id="EX23_8">8&#160;</span>“Quema titetlajtolsencahua, amo xijseli se tlaxtlahuili ichtacatzi. Catli quiselía tlaxtlahuili ichtacatzi ayacmo huelis quiitas catli melahuac, huan amo quicahuilía ma camanalti catli quiijtohua catli xitlahuac. </div>
<div class='p'>
<span class="verse" id="EX23_9">9&#160;</span>“Amo xijtlaijiyohuilti se seyoc tlali ejquetl, pampa nojquiya aneltoyaj anseyoc tlali ehuani ipan tlali Egipto. Huan anquimatij quenicatza anquimatiyayaj quema anitztoyaj ipan se tlali catli amo amoaxca. </div>
<div class='s'>Temachtli monequi anmosiyajquetzase </div>
<div class='p'>
<span class="verse" id="EX23_10">10&#160;</span>“San chicuasen xihuitl antlatojtocase huan anpixcase ipan amotlal. 
<span class="verse" id="EX23_11">11&#160;</span>Huan quema ajsis nopa chicompa xihuitl, amo tleno xijtocaca. San xijcahuaca amotlal ma mosiyajquetza. Huan sintla moscaltis iseltzi se quentzi toctli, xiquincahuilica catli teicneltzitzi ipan amotlal ma mopixquilica para ica mopanoltise. Huan catli mocahua ma quicuaca tlapiyalme tlen cuatitla. Nojquiya quej nopa anquichihuase ica amoxocomecamil huan ica amoolivomil. </div>
<div class='p'>
<span class="verse" id="EX23_12">12&#160;</span>“Para chicuasen tonali anquichihuase nochi catli monequi anquichihuase, pero ipan nopa chicompa tonal monequi ximosiyajquetzaca. Nojquiya ma mosiyajquetzaca amotorojhua huan amoburrojhua. Ma mosiyajquetzaca amotequipanojcahua catli anquincojtoque huan nopa seyoc tlali ehuani catli anmechpaxalohuaj. Nopa tlasiyajquetzalistli anmechpalehuis nochi amojuanti para sempa xijpiyaca fuerza. </div>
<div class='p'>
<span class="verse" id="EX23_13">13&#160;</span>“Ximotlachilica huan xijchihuaca nochi ya ni catli nimechilhuijtoc. Amo quema xiquintestigojquetzaca inintoca tlaixcopincayome catli ne sequinoc quinhueyimatij. Niyon amo quema xijtenquixtis inintoca. </div>
<div class='s'>Nopa eyi huejhueyi ilhuitl ipan se xihuitl </div>
<div class='p'>
<span class="verse" id="EX23_14">14&#160;</span>“Eyi huelta ipan se xihuitl antechilhuichihuilise. 
<span class="verse" id="EX23_15">15&#160;</span>Xijchihuaca nopa ilhuitl tlen pantzi catli amo quipiya tlasonejcayotl quen nimechnahuatijtoc. Xijcuaca pantzi catli amo quipiya tlasonejcayotl chicome tonali quen nimechilhuijtoc. Anquicuase ipan metztli Abib ipan nopa tonal catli nimitzilhui, pampa ipan nopa metztli anquistejque tlali Egipto. Huan amo aqui hueli nechnechcahuis sintla amo techhualiquilis se tlacajcahualistli. </div>
<div class='p'>
<span class="verse" id="EX23_16">16&#160;</span>“Nojquiya xijchihuaca nopa ilhuitl tlen ipejya pixquistli huan techhualiquilica catli achtihui anquipixcatoque catli anquitojque ipan amomil. Huan nojquiya sesen xihuitl xijchihuaca nopa ilhuitl tlen itlamiya pixquistli quema ya anquisentilijtoque nochi nopa pixquistli catli amotochui temacac. </div>
<div class='p'>
<span class="verse" id="EX23_17">17&#160;</span>“Expa ipan se xihuitl monequi nochi antlacame ximonextica noixpa, na niamoTECO Catli Más Nijpiya Tlanahuatili. </div>
<div class='p'>
<span class="verse" id="EX23_18">18&#160;</span>“Quema antechmacase ieso se tlapiyali para se tlacajcahualistli, amo techmacaca san sejco ihuaya pantzi catli quipiya tlasonejcayotl. Niyon amo xicajocuica ichiyajca nopa tlapiyali para antechmacase seyoc tonal. </div>
<div class='p'>
<span class="verse" id="EX23_19">19&#160;</span>“Ipan nopa achtihui tonal tlen nopa achtihui pixquistli, xijtlapejpenica catli más cuali tlen itlajca catli temaca amotlal huan techmactilica, na niamoTECO Dios. </div>
<div class='p'>“Amo xiquicxitica se pilcone chivojtzi ipan inana ilechi quen quichihuaj tetlajchihuiani. </div>
<div class='s'>Toteco Dios itequihua </div>
<div class='p'>
<span class="verse" id="EX23_20">20&#160;</span>“Xiquita, na nijtitlanis notequihua ma anmechyacana, huan ma anmechmocuitlahui ipan ojtli huan ma anmechhuica hasta nopa tlali catli nimechcualtlalilijtoc. 
<span class="verse" id="EX23_21">21&#160;</span>Xijtlacaquilica cuali catli yaya anmechilhuis huan xijneltoquilica. Amo xijhuejcamajcahuaca, pampa yaya quihuica nochi nopa tlanahuatili catli nijhuica na huan amo anmechtlapojpolhuis amotlajtlacolhua sintla anquihuejcamajcahuase. 
<span class="verse" id="EX23_22">22&#160;</span>Pero sintla nelía anquicaquise cuali nochi catli nimechilhuía huan anquichihuase nochi catli nimechnahuatijtoc, na nielis niinincualancaitaca amocualancaitacahua huan niquintlaijiyohuiltis catli anmechtlaijiyohuiltise. 
<span class="verse" id="EX23_23">23&#160;</span>Notequihua anmechyacanas huan anmechhuicas ipan inintlal nopa amorreos, heteos, ferezeos, cananeos, heveos huan jebuseos. Huan na niquintzontlamiltis amoixpa. 
<span class="verse" id="EX23_24">24&#160;</span>Amo ximotlancuaquetzaca iniixpa inintlaixcopincayohua nopa masehualme, niyon amo xiquinhueyichihuaca. Amo quema xijtoquilica sequinoc fiero tlamantli catli nopa masehualme quichihuaj. Monequi xiquintzontlamiltica nochi nopa masehualme huan xijpapayatzaca nochi nopa teme catli quinhueyichihuaj. 
<span class="verse" id="EX23_25">25&#160;</span>San techhueyichihuaca na, niamoTECO Dios, huan nijtiochihuas amotlacualis ihuaya amoa. </div>
<div class='p'>“Huan nijchihuas para ma amo anmechajsi cocolistli. 
<span class="verse" id="EX23_26">26&#160;</span>Amo oncas niyon se sihuatl ipan amotlal catli elis tetzacatl o catli conehuetzis. Huan nijchihuas para anitztose miyac xihuitl ipan ni tlaltipactli. </div>
<div class='p'>
<span class="verse" id="EX23_27">27&#160;</span>“Na nijtitlanis se hueyi majmajtli ipan nochi nopa fiero masehualme campa anajsise hasta amo quimatise tlaque quichihuase. Huan nijchihuas ma cholojtehuaca amoixpa nochi amocualancaitacahua. 
<span class="verse" id="EX23_28">28&#160;</span>Niquintitlanilis mecapaletzame ma tlayacanaca huan ma quintojtocaca nopa heveos, nopa cananeos, huan nopa heteos amoixpa. 
<span class="verse" id="EX23_29">29&#160;</span>Pero amo niquintojtocas para nochi ma quisaca ipan san se xihuitl. Sintla quej nopa nijchihuasquía, polihuisquía nochi catli tlatojtoctoque, huan momiyaquilisquíaj tecuanime catli itztoque cuatitla catli huelis anmechcocose. 
<span class="verse" id="EX23_30">30&#160;</span>Pero ica yolic niquintojtocatiyas amoixpa quen nojquiya yolic anquinpixtiyase más amoconehua huan anmomiyaquilijtiyase para anmoaxcatise nopa tlali. </div>
<div class='p'>
<span class="verse" id="EX23_31">31&#160;</span>“Quej ni nijquetztoc inepa amotlal: Pejtehuas amotlal ipan nopa Hueyi Atl Chichiltic huan yas hasta nopa Hueyi Atl Mediterráneo [23:31 Hueyi atl tlen nopa filisteos.]. Nojquiya pejtehuas ipan huactoc tlali ica sur huan tlamis ipan nopa hueyatl Eufrates ica campa huala tonati. Na nijtlalijtoc amomaco nochi masehualme catli ehuaj ipan nopa tlali para xiquintojtocaca. </div>
<div class='p'>
<span class="verse" id="EX23_32">32&#160;</span>“Amo xijchihuaca niyon se camanali ininhuaya, niyon ica inintlaixcopincayohua. 
<span class="verse" id="EX23_33">33&#160;</span>Amo xiquincahuilica ma mocahuaca ipan amotlal para amo anmechchihuase xitlajtlacolchihuaca ica na. Sintla anquihueyichihuase inintlaixcopincayohua, huajca nelía anmechmasiltise.”  </div>
<div class='psalmlabel' id='EX24_0'> 24</div>
<div class='s'>Tlayacanani ma tlejcoca ipan tepetl Sinaí </div>
<div class='p'>
<span class="verse" id="EX24_1">1&#160;</span>Huan TOTECO quiilhui Moisés: </div>
<div class='p'>―Xitlejco campa na niitztoc, ta ihuaya Aarón, Nadab, Abiú huan nopa 70 huehue tlacame catli mohuaya quinyacanaj ni israelitame. Inijuanti ma motlancuaquetzaca ica huejca para nechhueyimatise. 
<span class="verse" id="EX24_2">2&#160;</span>San ta, Moisés, huelis technechcahuis campa na, niamoTECO, niitztoc. Nopa sequinoc tlayacanani amo huelise nechnechcahuise, huan nopa sequinoc israelitame amo huelis tlejcose nica amohuaya. </div>
<div class='s'>Israelitame quiselijque nopa camanali ica Toteco </div>
<div class='p'>
<span class="verse" id="EX24_3">3&#160;</span>Huan Moisés yajqui quinpohuilito nopa israelitame nochi catli TOTECO quiijtojtoya huan catli tlanahuatijtoya. Huan nochi israelitame san se huelta tlananquilijque: </div>
<div class='p'>―Nochi catli TOTECO quiijtojtoc, tijchihuase. </div>
<div class='p'>
<span class="verse" id="EX24_4">4&#160;</span>Huajca Moisés quiijcuilo nochi catli TOTECO quiilhuijtoya. Huan hualmostla cualca mejqui huan quisencajqui se tlaixpamitl itzintla nopa tepetl, huan quiquetzqui nopa tlaixpamitl ipan majtlactli huan ome teme quen imiyaca itelpocahua Israel catli ica pejqui nopa majtlactli huan ome huejhueyi familias tlen israelitame catli ama onca. 
<span class="verse" id="EX24_5">5&#160;</span>Teipa quintitlanqui sequin israelita telpocame ma quimacaca TOTECO tlacajcahualistli tlatlatili. Huan quinmictijque huan quintlatijque torojme para tlacajcahualistli para ma quipiyaca tlayoltlalili ihuaya TOTECO. 
<span class="verse" id="EX24_6">6&#160;</span>Huan Moisés quicuic tlajco nopa estli, huan quitejqui ipan huajcalme huan nopa seyoc tlajco quiijtzelo ipan tlaixpamitl. 
<span class="verse" id="EX24_7">7&#160;</span>Teipa quicuic nopa amatl catli quipixtoya itlanahuatil TOTECO, o nopa camanal sencahuali catli TOTECO quichijqui ininhuaya israelitame huan catli monequi quineltocase. Huan quinpohuili nochi nopa amatl huan inijuanti quiijtojque: </div>
<div class='p'>―Quena, tijneltoquilise TOTECO huan tijchihuase nochi catli yaya techilhuijtoc. </div>
<div class='p'>
<span class="verse" id="EX24_8">8&#160;</span>Huajca Moisés quicuic nopa estli ipan huajcalme, huan quinijtzelhuili nochi israelitame, huan quiijto: </div>
<div class='p'>―Ya ni nopa estli catli quipehualtía nopa camanal sencahuali catli TOTECO quichijtoc amohuaya quema anmechmacac nochi ni tlanahuatili. </div>
<div class='s'>Moisés huan tlayacanani tlejcoque tepetl Sinaí </div>
<div class='p'>
<span class="verse" id="EX24_9">9&#160;</span>Huan teipa Moisés tlejcoc ipan nopa tepetl ihuaya Aarón, Nadab, Abiú huan nopa 70 huehue tlacame catli quinyacanayayaj nopa israelitame. 
<span class="verse" id="EX24_10">10&#160;</span>Huan nopa israelita tlayacanani quiitaque Dios, ininTeco israelitame. Huan tlatzintla iicxihua quipixqui se piso azultic quen nopa yejyectzi tetl catli itoca zafiro, huan eliyaya tlahuel tzilintic quen ilhuicactli. 
<span class="verse" id="EX24_11">11&#160;</span>Huan masque nopa tlayacanca israelitame quiitaque Toteco Dios huan san sejco tlacuajque huan atlique iixpa, amo quinmicti. </div>
<div class='s'>Moisés ipan tepetl Sinaí </div>
<div class='p'>
<span class="verse" id="EX24_12">12&#160;</span>Huan TOTECO quiilhui Moisés: </div>
<div class='p'>―Xitlejco campa niitztoc ipan ni tepetl huan ximocahua nica. Huan nimitzmacas nopa tepatlactli campa niquijcuilojtoc nopa ley huan nopa tlanahuatilme para tiquinmachtis israelitame. </div>
<div class='p'>
<span class="verse" id="EX24_13">13&#160;</span>Huan Moisés tlejcoc ipan itepe Toteco ica Josué itlapalehuijca. 
<span class="verse" id="EX24_14">14&#160;</span>Huan quinilhui nopa huehue tlacame: </div>
<div class='p'>―Techchiyaca nica hasta quema timocuepase. Nica mocahuase Aarón huan Hur amohuaya, huan sintla acajya quipiya se cualantli quema amo niaqui, ma quinilhuica inijuanti. </div>
<div class='p'>
<span class="verse" id="EX24_15">15&#160;</span>Huan Moisés tlejcoc ipan nopa tepetl huan se mixtli quitzajqui. 
<span class="verse" id="EX24_16">16&#160;</span>Huan itlatlanex TOTECO temoc ipan tepetl Sinaí, huan nopa mixtli quitzajqui nopa tepetl para chicuasen tonali. Huan quema ajsic nopa chicompa tonal, TOTECO quinotzqui Moisés tlatlajco ipan nopa mixtli. 
<span class="verse" id="EX24_17">17&#160;</span>Huan nopa israelitame catli itztoyaj tlatzintla quiajcotlachilijque huan quiitaque itlatlanex TOTECO, huan para inijuanti elqui quen se tlilelemectli catli nochi quitlatiyaya tepeixco. 
<span class="verse" id="EX24_18">18&#160;</span>Huajca Moisés tlejcotiyajqui ipan nopa tepetl, huan calajqui ipan nopa mixtli huan nopona mocajqui para 40 tonali huan 40 yohuali.  </div>
<div class='psalmlabel' id='EX25_0'> 25</div>
<div class='s'>Tlanahuatilme para tlacajcahualistli </div>
<div class='p'>
<span class="verse" id="EX25_1">1&#160;</span>Huan nojquiya TOTECO quiilhui Moisés: </div>
<div class='p'>
<span class="verse" id="EX25_2">2&#160;</span>“Xiquinilhui nopa israelitame para hueli nechmacase tlacajcahualistli sintla quinequij. Xijsentilica nochi nopa tlamantli catli sese israelita quinequi nechmacas ica nochi iyolo. 
<span class="verse" id="EX25_3">3&#160;</span>Sintla quinequij nechmacase se tlenijqui, huelis xiquinselili tlamantli tlen oro, plata huan cobre. 
<span class="verse" id="EX25_4">4&#160;</span>Nojquiya huelis xiquinselili icpatl tlen nopa tzontli catli itoca lino catli tlamalintli nelcanactzi, huan nojquiya icpatl tlen iniijhuiyo borregojme catli quipajtoque azultic, morado, o chichiltic. Nojquiya xijseli inincuitlapan ijhuiyo chivojme, 
<span class="verse" id="EX25_5">5&#160;</span>huan inincuetlaxo pesojme huan nopa cuahuitl catli itoca acacia. 
<span class="verse" id="EX25_6">6&#160;</span>Xijseli aceite para ica quitlatise tlahuili. Xijseli tlaajhuiyacayotl para aceite catli quitequihuíaj para tlaiyocacahuase para na, huan nojquiya para ica anquisencahuase copali catli ajhuiyac. 
<span class="verse" id="EX25_7">7&#160;</span>Nojquiya huelis nechmacase teme catli pajpatiyo. Huelis nechmacase nopa tetl ónice huan sequinoc teme catli yejyectzitzi para anquitlatzquiltise ipan nopa pantzajcayotl huan nopa yolixpantzajcayotl para nopa hueyi totajtzi iyoyo. 
<span class="verse" id="EX25_8">8&#160;</span>Teipa techchihuilica se cali para ipan niitztos tlajco amojuanti. 
<span class="verse" id="EX25_9">9&#160;</span>Pero monequi xijsencahua nochaj ica nochi cuamesas huan tlamantzitzi senquistoc quen ni tlaixcopinali catli ama nimitznextilis. </div>
<div class='s'>Nopa caxa </div>
<div class='p'>
<span class="verse" id="EX25_10">10&#160;</span>“Ma quichihuaca se caxa yejyectzi ica nopa cuahuitl catli itoca acacia. Huan nopa caxa quipiyas 1 metro 10 centímetros ihuehueyaca huan 65 centímetros ipatlajca huan ihuejcapanca. 
<span class="verse" id="EX25_11">11&#160;</span>Xijxahuaca ica senquistoc oro iijtic huan ipani. Huan xijtlatzquiltilica iixteno se corona tlen oro catli anquiyecchijtoque. 
<span class="verse" id="EX25_12">12&#160;</span>Xijchihuili nahui huejhueyi anillos tlen oro. Xijtlalica nopa anillos najcac campa iicxicuayohua, ome ipan se lado huan ome ipan ne seyoc. 
<span class="verse" id="EX25_13">13&#160;</span>Huan xijsencahuaca ome cuahuitl catli huehueyac huan pitzahuac para ica anquiquechpanose. Huan xijxahuaca nopa cuahuitl ica oro, 
<span class="verse" id="EX25_14">14&#160;</span>huan ma pano se tlen nopa cuahuitl huehueyac ipan nopa ome anillos ipan sesen lado ipan inacastla nopa caxa para quej nopa huelis anquitlananase. 
<span class="verse" id="EX25_15">15&#160;</span>Huan ayacmo xijquixtilica nopa cuahuitl catli ica anquihuicase. Ma mocahua nopa cuahuitl ipan ianillos nopa caxa. 
<span class="verse" id="EX25_16">16&#160;</span>Huan quema anquitlamiltise nopa caxa, xijtlalica iijtico nopa tepatlactli ica nopa tlanahuatilme catli nimitzmacas. </div>
<div class='p'>
<span class="verse" id="EX25_17">17&#160;</span>“Huan xijchihuaca nopa caxa itzajca tlen senquistoc oro catli quipiyas se metro 10 centímetros ihuehueyaca huan 65 centímetros ipatlajca. Nopona iixco nopa caxa timopantise huan nimechtlasojtlas quema antlajtlacolchihuase. 
<span class="verse" id="EX25_18">18&#160;</span>Xiquinchihuaca nojquiya ome tequihuajme catli inintoca querubines catli ijcatose iixteno itzajca nopa caxa ica iniicxihua ipan itzajca. 
<span class="verse" id="EX25_19">19&#160;</span>Xiquinsencahuaca nopa ome querubines ica san se tlatectli oro catli tlatejtzontli ica itzajca nopa caxa. Se querubín moquetzas ipan se iteno huan ne se ipan seyoc iteno ica ihuehueyaca. 
<span class="verse" id="EX25_20">20&#160;</span>Huan nopa querubines monequi quipatlajtose inieltlapal itzonatipa nopa caxa para ma quiecahuilica. Huan moixnamictose nopa querubín tequihuajme huan tlachixtose tlatzintla ipan itzajca nopa caxa, pampa nopona nitetlasojtlas. 
<span class="verse" id="EX25_21">21&#160;</span>Quema ya tlasencahuali itzajca, xijtlalica caxa ijtic nopa tepatlactli ica nopa tlanahuatili catli nimitzmacas. 
<span class="verse" id="EX25_22">22&#160;</span>Huan nopona tlatlajco nopa querubines catli mocahuaj iixco itzontzajca nopa caxa, nimechnamiquis huan nimechtlasojtlas. Quena, nopona itzonixco nopa caxa campa mocahuas nopa tepatlactli catli quipiya nopa camanal sencahuali catli ica nimocajtoc amohuaya, nimechmatiltis nochi notlanahuatilhua catli nijpiya para anisraelitame. </div>
<div class='s'>Cuamesa para pantzi catli quinextía para TOTECO itztoya tohuaya </div>
<div class='p'>
<span class="verse" id="EX25_23">23&#160;</span>“Xijchihuaca se cuamesa ica nopa cuahuitl acacia, huan quipiyas 90 centímetros ihuehueyaca, 45 centímetros ipatlajca, huan 65 centímetros ihuejcapanca. 
<span class="verse" id="EX25_24">24&#160;</span>Xijxahuaca nopa cuamesa ica senquistoc oro. Nojquiya xijchihuilica icorona tlen oro iixteno catli anquiyecchijtoque. 
<span class="verse" id="EX25_25">25&#160;</span>Nojquiya yahualtic iixteno nopa cuamesa ma quipiya se icorona tlen chicome centímetros huan tlajco ihuejcapanca. Xijxahuaca nopa corona ica senquistoc oro catli anquiyecchijtoque. 
<span class="verse" id="EX25_26">26&#160;</span>Nojquiya xijchihuilica nahui anillos tlen senquistoc oro catli anquitlalilise ipan sese inacastla campa iicxicuayohua. 
<span class="verse" id="EX25_27">27&#160;</span>Monequi nopa anillos tlatzquitos itzala nopa corona nechca nopa cuamesa campa pehua iicxicuayo, huan ipan nopa anillos calaquis nopa cuahuitl huehueyac para ica anquihuicase nopa cuamesa. 
<span class="verse" id="EX25_28">28&#160;</span>Huan nopa cuahuitl huehueyac catli ica anquiquechpanose nopa cuamesa monequi xijchihuaca ica acacia cuahuitl, huan xijxahuaca ica senquistoc oro. 
<span class="verse" id="EX25_29">29&#160;</span>Nojquiya xijsencahuaca platos, huejhueyi cucharas tlen oro, tepos huitzcucharas huan huejhueyi xarros para ipan anatecase. Huan ica antechmacase, na niamoTeco, nopa tlacajcahualistli catli anquitoyahuase noixpa. 
<span class="verse" id="EX25_30">30&#160;</span>Huan monequi mojmostla noixpa anquitlalise iixco nopa mesa nopa pantzi catli tenextilía niitztoc amohuaya. </div>
<div class='s'>Nopa tlahuil quetzali </div>
<div class='p'>
<span class="verse" id="EX25_31">31&#160;</span>“Huan nojquiya xijsencahuaca se tlahuil quetzali tlen senquistoc oro catli tlatejtejtzonali ica martillo. Quipiyas se icuayo huan chicuase imacuayohua. Huan sesen pilcaxitzitzi catli ipan tlatlatise quipiyas iyejyejca. Nesis quen se xochitl mimilijtoc huan se xochitl catli cahuantoc, huan nochi iyejyejca monequi elis san se tlatectli oro. 
<span class="verse" id="EX25_32">32&#160;</span>Huan ica nopa chicuase imacuayohua tlen nopa tlahuil quetzali quipiyas, eyi imacuayohua quisas se lado huan ne seyoc eyi imacuayohua quisas ne seyoc lado. 
<span class="verse" id="EX25_33">33&#160;</span>Huan ipan sese imacuayo quipiyas eyi pilcaxitzitzi catli quiyecchijtoque para nesis quen eyi ixochiyo nopa almendra. Sesen quipiyas se xochitl mimilijtoc huan se xochitl cahuantoc. Nochi chicuase imacuayo catli quisase ipan icuayo nopa tlahuil quetzali quipiyase san se nopa xochitl. 
<span class="verse" id="EX25_34">34&#160;</span>Huan icuayo catli eltoc tlatlajco nopa tlahuil quetzali quipiyas nahui pilcaxitzitzi ica inintlachiyalis quen ixochiyo se almendra. Sesen quipiyas se xochitl mimilijtoc huan se xochitl cahuantoc. 
<span class="verse" id="EX25_35">35&#160;</span>Campa quisa nopa achtihui ome imacuayohua ipan sesen lado icuayo, oncas se xochitl mimilijtoc itzala imacuayo. Huan nojquiya itzala ipan sesen lado nopa ompa huan expa imacuayohua oncas se xochitl mimilijtoc. Huajca quipiyas se xochitl mimilijtoc itzala nochi chicuase imacuayohua ipan nopa tlahuil quetzali. 
<span class="verse" id="EX25_36">36&#160;</span>Ixochiyo huan imacuayohua elis tlasencahuali ica san se tlatectli tlen senquistoc oro catli tlatejtzontli ica martillo. </div>
<div class='p'>
<span class="verse" id="EX25_37">37&#160;</span>“Huan xijsencahuilica chicome piltlahuiltzitzi catli anquitlatise para ma tlahuica ica iixmelac. 
<span class="verse" id="EX25_38">38&#160;</span>Nojquiya xijsencahuaca nopa cucharas para ica anquisehuise tlahuili ihuaya ipilplatotzitzi, huan nochi xiquinsencahuaca ica senquistoc oro. 
<span class="verse" id="EX25_39">39&#160;</span>Monequis quen 33 kilos tlen senquistoc oro para anquisencahuase huan anquiyectlalise nopa tlahuil quetzali. </div>
<div class='p'>
<span class="verse" id="EX25_40">40&#160;</span>“Ximotlachili para xijchihua nochi san quen na nimitznextilía amantzi nica ipan ni tepetl.  </div>
<div class='psalmlabel' id='EX26_0'> 26</div>
<div class='s'>Nopa cortinas para itzonixco nopa yoyon tiopamitl </div>
<div class='p'>
<span class="verse" id="EX26_1">1&#160;</span>“Xijsencahuili nopa yoyon tiopamitl majtlactli cortinas ica icpatl tlen lino tlamalintli hasta nelía canactzi, huan icpatl tlen iniijhuiyo borregojme catli quipajtoque azultic, morado huan chichiltic. Huan ma quixinepalo se catli tlahuel quimati itequi para nesis iniixcopinca nopa ilhuicac ehuani catli inintoca querubines. 
<span class="verse" id="EX26_2">2&#160;</span>Huan sesen cortina quipiyas 12 metros huan tlajco ihuehueyaca, huan ipatlajca elis ome metro. Huan nochi nopa cortinas elis san se ininhuejhuexca. 
<span class="verse" id="EX26_3">3&#160;</span>Huan xijsalo nopa macuili cortinas san sejco. Huan nojquiya xijsalo nopa sequinoc macuili cortinas san sejco. Quej nopa quisas ome cortinas catli nelía huehueyac. 
<span class="verse" id="EX26_4">4&#160;</span>Huan ipan se iteno nopa achtihui macuili cortinas catli tijsalojtoc, xijchihuili tlailpili ica iojal catli tijtenyahualos ica icpatl catli azultic. Nojquiya san se tijchihuas ipan se iteno nopa sequinoc macuili cortinas catli tijsalojtoc. 
<span class="verse" id="EX26_5">5&#160;</span>Ipan nopa achtihui tlasaloli tlen cortinas, xijchihuili 50 tlailpili huan ipan sesen xijcahua iojal. Teipa xijtenyahualos campa tijcahuili iojal ica icpatl azultic. Xijchihuili seyoc 50 ipan ne seyoc cortina catli tijsalojtoc para ma moixnamiquica nopa 50 tlailpili ipan se cortina ica catli eltoc ipan ne seyoc. 
<span class="verse" id="EX26_6">6&#160;</span>Huan xijsencahua 50 tepos chijcoli tlen senquistoc oro catli ica tijsojsos nopa ome cortinas catli tijsalojtoc, huan quej nopa elis san se tlamantli para itzonixco nopa yoyon tiopamitl. </div>
<div class='p'>
<span class="verse" id="EX26_7">7&#160;</span>“Huan nojquiya tijchihuas 11 cortinas ica se yoyomitl tetic catli tlaxinepaloli ica iniijhuiyo oquich chivojme para elis quen se hueyi cuetlaxtli para tijtzontzacuas nopa yejyectzi yoyomitl catli tijtlalijtoc itzonatipa nopa yoyon tiopamitl. 
<span class="verse" id="EX26_8">8&#160;</span>Monequi nopa tzontzajcayotl catli eltoc quen se hueyi cuetlaxtli tlen iniijhuiyo chivojme elis 13 metros huan tlajco ihuehueyaca, huan ome metro ipatlajca. Nochi nopa 11 cortinas monequi elis san se ihuejhuexca. 
<span class="verse" id="EX26_9">9&#160;</span>Huan anquisalose macuili cortinas san sejco, huan iyoca anquisalose nopa seyoc chicuase cortinas san sejco. Huan quema anajsitij ipan nopa chicuasempa cortina, xijcuelpachoca para anquihuiyonise iixmelac nopa yoyon tiopamitl campa ticalaquis. 
<span class="verse" id="EX26_10">10&#160;</span>Huan nojquiya ipan iteno nopa cortinas catli eli quen se hueyi cuetlaxtli, xijchihuilica 50 tlailpili, sese ica iojal. Xijchihuilica 50 tlailpili ica iojal ipan se cortina, huan ipan ne se nojquiya san se xijchihua, 50 tlailpili sese ica iojal. Huan moixnamiquise nopa achtihui tlasaloli cortinas huan ne seyoc tlasaloli cortinas itejteno campa iojal. 
<span class="verse" id="EX26_11">11&#160;</span>Huan nojquiya xijsencahuas 50 tepos chijcoli tlen senquistoc bronce catli ica quisojsos iojal nopa 50 tlailpili ipan iteno se cortina ica iojal nopa 50 tlailpili ipan iteno seyoc cortina, huan quej nopa elis san se itzontzajca quen se hueyi cuetlaxtli. 
<span class="verse" id="EX26_12">12&#160;</span>Huan tlajco se cortina mocahuas cuapilijtos iica nopa tiopamitl huan seyoc tlajco iixpa. 
<span class="verse" id="EX26_13">13&#160;</span>Huan nopa yoyomitl catli mocahuas cuapilijtoc oncac quitzacuas nopa tiopamitl. Tlajco metro cuapilijtos se lado huan seyoc tlajco metro catli cuapilijtos seyoc lado nopa tiopamitl. </div>
<div class='s'>Sequinoc itzontzajca nopa yoyon tiopamitl </div>
<div class='p'>
<span class="verse" id="EX26_14">14&#160;</span>“Huan nojquiya tijchihuilis seyoc itzontzajca para yas itzonixco nopa itzontzajca catli eltoc quen se hueyi cuetlaxtli. Huan ya ni tijchihuas ica inincuetlaxo borregojme catli quipiyaj se xihuitl huan tijpas inincuetlaxo ica chichiltic. Huan nopa najpa itzontzajca, xijchihua ica inincuetlaxo pesojme huan quitzacuas nopa itzontzajca catli borregojme inincuetlaxo. </div>
<div class='s'>Icaltepanyo nopa yoyon tiopamitl </div>
<div class='p'>
<span class="verse" id="EX26_15">15&#160;</span>“Huan nojquiya xijchihuaca nopa huapalme catli moquetztose xitlahuaque para mochihuase nopa caltechtli tlen nopa tiopamitl. Xiquinchihuaca nopa huapalme ica acacia cuahuitl. 
<span class="verse" id="EX26_16">16&#160;</span>Huan nochi huapalme monequi elis nahui metro huan tlajco ihuehueyaca, huan 65 centímetros ipatlajca. 
<span class="verse" id="EX26_17">17&#160;</span>Huan sesen huapali quihuicas ome imax catli huelis calaquis ipan seyoc huapali catli moquetza inechca. Xiquinchihua nopa huapalme para nopa yoyon tiopamitl quej ni. 
<span class="verse" id="EX26_18">18&#160;</span>Xiquinsencahua 20 huapalme catli motequihuise ipan nopa caltechtli catli eltoc ica sur. 
<span class="verse" id="EX26_19">19&#160;</span>Huan xiquinsencahua 40 icuatetonyo tlen senquistoc plata, huan nopa 20 huapalme calaquise ipan nopa cuatetomitl para moquetzase xitlahuac. Sese huapali monequi quipiyas ome icuatetonyo tlatzintla para nopa ome imax. </div>
<div class='p'>
<span class="verse" id="EX26_20">20&#160;</span>“Huan nopa caltechtli catli eltoc ica norte ipan nopa yoyon tiopamitl nojquiya quinpiyas 20 huapalme. 
<span class="verse" id="EX26_21">21&#160;</span>Huan quinpiyas 40 icuatetonyo tlen plata. Ome icuatetonyo mocahuase tlatzintla se huapali, se ipan sese imax. 
<span class="verse" id="EX26_22">22&#160;</span>Huan para iica tiopamitl campa temo tonati xiquinchihuili chicuase huapalme. 
<span class="verse" id="EX26_23">23&#160;</span>Nojquiya xiquinchihuili ome huapalme para yas iica tiopamitl oncac ipan icalnacastla. 
<span class="verse" id="EX26_24">24&#160;</span>Nopa huapalme catli yas icalnacastla, monequi tlatzquis ica tepos chijcoli tlatzintla huan huejcapa. 
<span class="verse" id="EX26_25">25&#160;</span>Huajca para iica oncas chicueyi huapalme huan 16 icuatetonyo tlen plata, ome icuatetonyo para sesen huapali. </div>
<div class='s'>Cuaixtlapalme para nopa huapalme </div>
<div class='p'>
<span class="verse" id="EX26_26">26&#160;</span>“Nojquiya xiquinchihuili cuaixtlapalme tlen cuahuitl acacia. Xiquinchihua macuili cuaixtlapalme para nopa huapalme ipan se caltechtli, 
<span class="verse" id="EX26_27">27&#160;</span>huan seyoc macuili cuaixtlapali para nopa huapalme ipan seyoc caltechtli. Huan xijchihua seyoc macuili para nopa huapalme catli yas campa temo tonati, iica tiopamitl. 
<span class="verse" id="EX26_28">28&#160;</span>Huan nopa cuaixtlapali catli panos tlatlajco ipan ihuejcapanca nopa huapalme monequi elis san se tlatectli cuahuitl huehueyac catli ajsis se inacastla caltechtli hasta seyoc inacastla. 
<span class="verse" id="EX26_29">29&#160;</span>Huan xijxahua nopa huapalme huan nopa cuaixtlapalme ica oro, huan xijchihua nopa anillos calteno campa calaquise nopa cuaixtlapalme ica senquistoc oro. 
<span class="verse" id="EX26_30">30&#160;</span>Huan xijquetza nopa yoyon tiopamitl senquistoc quen nimitznextili nica tepeixco. </div>
<div class='s'>Cortina catli más calijtic ipan nopa yoyon tiopamitl </div>
<div class='p'>
<span class="verse" id="EX26_31">31&#160;</span>“Nojquiya xijchihua se cortina ica lino icpatl catli nelía canactzi huan icpatl catli quipajtoque azultic, morado huan chichiltic. Huan quema quixinepalohua nopa yoyomitl se yoyonchijquetl catli cuali quimati itequi, ma ipan quixinepalos notequihuajcahua na niamoTECO catli inintoca querubines. 
<span class="verse" id="EX26_32">32&#160;</span>Huan xijpatlahuas nopa cortina huan tijcuapilos ica tepos chijcolme tlen oro ipan nahui tlaquetzalme tlen cuahuitl acacia catli tlaxahuali ica oro. Huan nopa tlaquetzalme moquetzase ipan nahui cuatetomitl tlen plata. 
<span class="verse" id="EX26_33">33&#160;</span>Xijcuapilo nopa cortina itzala nopa tepos chijcolme. Huan iica nopa cortina xijtlali nopa caxa catli quipiya notlanahuatilhua. Huan ni cortina quiiyocatlalis nopa achtihui cuarto Campa Tlatzejtzeloltic ica nopa seyoc cuarto catli más calijtic catli itoca Campa Más Tlatzejtzeloltic catli quipiya nocaxa. </div>
<div class='p'>
<span class="verse" id="EX26_34">34&#160;</span>“Huan ipan nopa caxa xijtlali itzajca campa nimechtlasojtlas quema antechixtzacuilise amotlajtlacolhua. 
<span class="verse" id="EX26_35">35&#160;</span>Huan ipan nopa achtihui cuarto catli más calteno quema ayamo ticajsi campa nopa cortina, xijtlali nopa cuamesa ica norte. Huan ipan san se nopa cuarto ica sur, xijtlali nopa tlahuil quetzali iixmelac nopa cuamesa. </div>
<div class='s'>Cortinas campa calaquise ipan nopa yoyon tiopamitl </div>
<div class='p'>
<span class="verse" id="EX26_36">36&#160;</span>“Huan para campa ticalaquis ipan nopa achtihui cuarto ipan yoyon tiopamitl, xijchihua se cortina catli tlaxinepaloli ica lino icpatl nelcanactzi huan ihuaya icpatl catli azultic, morado huan chichiltic. Ma quichihua se yoyonchijquetl catli cuali quimati. 
<span class="verse" id="EX26_37">37&#160;</span>Huan nojquiya ni cortina xijcuapilo ica tepos chijcoli catli senquistoc oro ipan macuili tlaquetzali tlen cuahuitl acacia catli tijxahuas ica oro. Huan xijchihua macuili icuatetonyo tlen bronce catli yas itzintla nopa macuili tlaquetzalme.  </div>
<div class='psalmlabel' id='EX27_0'> 27</div>
<div class='s'>Tlaixpamitl campa quitlatise tlacajcahualistli </div>
<div class='p'>
<span class="verse" id="EX27_1">1&#160;</span>“Xijchihua se tlaixpamitl ica cuahuitl catli itoca acacia. Huan elis cuadrado ica 2 metros huan 25 centímetros ihuehueyaca huan ipatlajca, huan quipiyas 1 metro huan 25 centímetros ihuejcapanca. 
<span class="verse" id="EX27_2">2&#160;</span>Huan ipan najcac iesquinajyo xijchihuili nahui icuacua catli san se ininhuejhuexca. Xijsencahua ica san se tlatectli cuahuitl huan xijxahua ica nopa tepostli bronce. 
<span class="verse" id="EX27_3">3&#160;</span>Nojquiya xijchihuili nochi catli quitequihuise nopona. Xijchihuili catli ipan quitemase cuanextli, huan itepos palas, huan nopa huajcali para quiselis estli, huan nopa tepos chijcoli para ica quiitzquise nopa nacatl, huan nopa tepostli para tlicoli. Huan nochi tijsencahuas ica bronce. 
<span class="verse" id="EX27_4">4&#160;</span>Huan xijsencahuili se tlixictli tlen bronce ica ivarillas. Xijtlalili se anillo ipan sese inacastla para ica tijquixtis. 
<span class="verse" id="EX27_5">5&#160;</span>Huan xijsehui nopa tlixictli ipan nopa iteno catli tlatlajco mocahua iijtico nopa tlaixpamitl, pampa ya nopa para ipan mosehuis tlixictli itzonatipa campa oncas tlitl. 
<span class="verse" id="EX27_6">6&#160;</span>Nojquiya xijsencahua cuahuitl huehueyac para nopa tlaixpamitl para ica anquihuicase. Xijchihua ica cuahuitl acacia huan xijxahua ica bronce. 
<span class="verse" id="EX27_7">7&#160;</span>Huan nopa cuahuitl huehueyac catli anquisencahuase, xijcalaqui sesen ome lados tlen nopa tlaixpamitl ipan nopa anillos para huelis anquihuicase. 
<span class="verse" id="EX27_8">8&#160;</span>Xijsencahua nopa tlaixpamitl ica huapalme, huan ma mocahua cacahuatic ijtic campa tlipitzase. Huan xijsencahua nochi senquistoc quen nimitznextili nica ipan ni tepetl. </div>
<div class='s'>Nopa calixpamitl </div>
<div class='p'>
<span class="verse" id="EX27_9">9&#160;</span>“Nojquiya tijsencahuilis catli elis quen se calixpamitl catli quiyahualos nopa yoyon tiopamitl. Huan xijchihuili se tlatzactli tlen cortinas tlen lino yoyomitl. Huan ihuehueyaca nopa lado ica sur elis 45 metros. 
<span class="verse" id="EX27_10">10&#160;</span>Huan nopa lado quipiyas 20 itlaquetzalo catli moquetzas ipan 20 inincuatetonyo tlen nopa tepostli bronce. Huan xijtatacatzos nochi nopa tlaquetzali ica plata catli quipiya se ianillo. Huan nojquiya xijchihua tepos chijcoli ica plata para ica tijtlatzquiltis nopa anillos ipan tlaquetzali ica nopa icuatetonyohua. 
<span class="verse" id="EX27_11">11&#160;</span>Nopa tlatzactli tlen cortinas ica norte elis san se, 45 metros ihuehueyaca. Huan xijcuapilo nopa cortinas ipan 20 tlaquetzalme catli tijtatacatzos ica plata catli quipiya se ianillo, huan moquetzas nopa tlaquetzali ipan 20 cuatetomitl. Huan nopa tepos chijcoli nojquiya xijchihua ica plata. 
<span class="verse" id="EX27_12">12&#160;</span>Huan nopa cortinas catli quitzacuas iica nopa yoyon tiopamitl campa huetzi tonati quipiyas 22 metros huan tlajco ihuehueyaca. Huan xijcuapilo ipan 10 tlaquetzali catli moquetzas ipan 10 cuatetomitl. 
<span class="verse" id="EX27_13">13&#160;</span>Huan iixmelac nopa yoyon tiopamitl campa hualquisa tonati, nojquiya tijpatlahuas cortinas catli ihuehueyaca 22 metros huan tlajco. 
<span class="verse" id="EX27_14">14&#160;</span>Huan oncas cortinas ipan sesen lado campa tlapojtoc para calaquise. Ipan se lado nopa cortinas quipiyase 7 metros huan quicuapilose ipan eyi tlaquetzali catli moquetzas ipan eyi cuatetomitl. 
<span class="verse" id="EX27_15">15&#160;</span>Huan ipan ne seyoc lado nojquiya nopa cortina quipiyas 7 metros huan quicuapilojtose ipan eyi tlaquetzali catli moquetzas ipan eyi cuatetomitl. </div>
<div class='s'>Cortinas para campa calaquise ipan calixpamitl </div>
<div class='p'>
<span class="verse" id="EX27_16">16&#160;</span>“Huan tlatlajco, campa tlapojtoc para calaquise, xijtlali se cortina catli quipiyas 9 metros ihuehueyaca. Huan xijcuapilo nopa cortina ipan nahui tlaquetzali catli moquetzas ipan nahui cuatetomitl. Huan nopa cortinas campa ancalaquise monequi elis tlaxinepaloli ica lino icpatl catli nelía canactzi ihuaya icpatl catli azultic, morado huan chichiltic. Huan quixinepalos se catli tlahuel quimati itequi. 
<span class="verse" id="EX27_17">17&#160;</span>Huan tiquinxahuas ica plata nochi nopa tlaquetzalme ipan nopa tlatzactli tlen cortinas yahualtic tlen nopa calixpamitl. Huan xijtatacatzos sesen tlaquetzali ica se tlatectli plata catli quipiya ianillo. Nojquiya nopa tlaquetzalme quipiyas tepos chijcolme tlen plata, huan icuatetonyo tlen bronce. 
<span class="verse" id="EX27_18">18&#160;</span>Huan nopa tlatzactli catli quitzacuas nopa calixpamitl catli quiyahualohua nopa yoyon tiopamitl quipiyas 45 metros ihuehueyaca, huan 22 metros huan tlajco ipatlajca. Huan nopa tlatzactli tlen cortinas quipiyas 2 metros huan 25 centímetros ihuejcapanca. Huan nopa cortinas xijchihua ica lino tlamalintli nelcanactzi. 
<span class="verse" id="EX27_19">19&#160;</span>Nochi tlamantzitzi catli quitequihuise ipan nopa tequitl tiopan calijtic huan nochi tepos chijcolme para ipan quicuapilose nopa tlamantzitzi elis tlen bronce. Huan nopa estacas para nopa yoyon tiopamitl huan nopa tlatzactli tlen cortinas monequi xijchihua ica bronce. </div>
<div class='s'>Aceite para tlahuil quetzali </div>
<div class='p'>
<span class="verse" id="EX27_20">20&#160;</span>“Huan xiquinnahuati nopa israelitame ma quihualicaca aceite catli más cuali catli quisa quema quitisij olivas. Huan anquitequihuise para tlahuili nochipa ma tlatlatos. 
<span class="verse" id="EX27_21">21&#160;</span>Huan nopa tlahuil quetzali moquetzas ipan nopa achtihui cuarto ipan nopa yoyon tiopamitl campa timopantise. Nopa cuarto eltoc iixmelac nopa cortina catli quitzacua campa mocahua nopa caxa ipan nopa cuarto Campa Más Tlatzejtzeloltic. Huan Aarón huan itelpocahua quitlatise nopa tlahuili noixpa, na niamoTECO, sesen tiotlac huan tlatlatos hasta ica ijnaloc. Huan ni tlanahuatili monequi quichihuase israelitame huan iniixhuihua ama huan teipa.  </div>
<div class='psalmlabel' id='EX28_0'> 28</div>
<div class='s'>Ininyoyo nopa totajtzitzi </div>
<div class='p'>
<span class="verse" id="EX28_1">1&#160;</span>“Xijnotza ma huala moicni Aarón huan itelpocahua Nadab, Abiú, Eleazar huan Itamar para huelis tiquiniyocatlalis para na. Pampa niquintlapejpenijtoc ipan nochi israelitame para ma elica totajtzitzi catli nechtequipanose. 
<span class="verse" id="EX28_2">2&#160;</span>Huan xijsencahuili moicni Aarón iyoyo catli tlatzejtzeloltic para ica nechtequipanos. Huan iyoyo monequi elis nelía yejyectzi para nochi quitlepanitase pampa quej nopa quinamiqui ihueyitilis nopa hueyi tequitl catli quichihuas noixpa. 
<span class="verse" id="EX28_3">3&#160;</span>Huan nochi masehualme catli tlalnamiquij para tlasencahuase huan catli niquinmacatoc yajatili, xiquinilhui ma hualaca para quichihuaquij Aarón iyoyo catli quinextis para yaya itztoc iyoca tlen sequinoc totajtzitzi, pampa yaya elis nototajtzi para nechtequipanos. </div>
<div class='s'>Iyoyo nopa hueyi totajtzi </div>
<div class='p'>
<span class="verse" id="EX28_4">4&#160;</span>“Huan ya ni nopa yoyomitl catli monequi quisencahuilise Aarón para moquentis: iyolixpantzajca, ipantzajca catli amo quipiya imangas, iyoyo catli huehueyac, ipaniyoyo ica itlachijchihualo, icuatzajca huan itzinquechilpica. Ma quichihuaca ni yoyomitl para moicni Aarón huan nojquiya ma quinchihuilica ininyoyo itelpocahua para huelis nechtequipanose quen nototajtzitzi. 
<span class="verse" id="EX28_5">5&#160;</span>Huan catli quipiyaj tlalnamiquilistli quichihuase ininyoyo ica piltepos mecatzitzi tlen oro huan ica icpatl catli azultic, morado, huan chichiltic, huan quixinepalose ica lino icpatl catli tlamalintli nelía canactzi.” </div>
<div class='s'>Iixpantzajcayo nopa hueyi totajtzi </div>
<div class='p'>
<span class="verse" id="EX28_6">6&#160;</span>“Huan quichihuase nopa ixpantzajcayotl ica miyac piltlajco ilpicayotl catli tlaxinepaloli tlen oro catli nelcanactzi, huan icpatl catli azultic, morado huan chichiltic, huan ica lino icpatl tlamalintli nelcanactzi. Huan monequi quichihuase masehualme catli nelía cuali quimatij tlasencahuaj. 
<span class="verse" id="EX28_7">7&#160;</span>Monequi iixpantzajcayo elis ome tlatectli tlen yoyomitl catli moixnamiquis iajcolpa, huan iyolixco huan iica mocahuas se iyoyo. 
<span class="verse" id="EX28_8">8&#160;</span>Huan iixpantzajcayo huan itzinquechilpica monequi elis tlen san se tlaxinepaloli yoyomitl. Huan itzinquechilpica ica catli quiilpis iyoyo elis yejyectzi tlasencahuali. Xijxinepaloca nopa yoyomitl ica piltlajco ilpicayotl catli tlaxinepaloli ica oro catli canactzi, huan icpatl tlen lino catli tlamalintli nelía canactzi, huan icpatl catli quipajtoque azultic, morado huan chichiltic. </div>
<div class='p'>
<span class="verse" id="EX28_9">9&#160;</span>“Huan xijcui ome piltetzitzi catli itoca ónice huan ipani xijtejtequi huan xiquijcuilo inintoca nochi itelpocahua Israel. 
<span class="verse" id="EX28_10">10&#160;</span>Chicuase inintoca xijtejtequi ipan se tetl huan chicuase ipan ne seyoc tetl. Huan xiquijcuilo inintoca quen tlacajtiyajque. 
<span class="verse" id="EX28_11">11&#160;</span>Quema quitlalise nopa tocayotl ipan nopa tetl, monequi quitejtequise quen elisquía se sello. Huajca nopa ome teme quipiyase nochi inintoca itelpocahua Israel. Huan itejteno sesen tetl xijsencahua ipiltencuayo tlen senquistoc oro catli anquiyectlalijtoque. 
<span class="verse" id="EX28_12">12&#160;</span>Huan xijtlali nopa ome tetl iajcolpa nopa ixpantzajcayotl para nopa totajtzi nochipa quihuicas inintoca iajcolpa para ma nechelnamiquiltijtinemi na, niamoTECO tlen itelpocahua Israel. 
<span class="verse" id="EX28_13">13&#160;</span>Huan xijtlatzquiltis nopa piltetzitzi ipan oro. 
<span class="verse" id="EX28_14">14&#160;</span>Huan xijchihua ome piltlajco ilpicayotzitzi catli tlaxinepaloli tlen oro catli nelía canactzi. Huan nopa piltlajco ilpicayotzitzi quitlatzquiltise ipan ipiltencuayohua nopa ónice teme iajcolpa. </div>
<div class='s'>Iyolixpantzajcayo nopa hueyi totajtzi </div>
<div class='p'>
<span class="verse" id="EX28_15">15&#160;</span>“Teipa ica miyac cuidado, xijchihuaca nopa yolixpantzajcayotl catli quipiyas catli anmechnextilis tlaque nopaquilis na, niamoTECO Dios. Huan xijtequihui nopa piltepos mecatzitzi tlen oro, huan lino icpatl tlamalintli nelcanactzi, huan icpatl catli quipajtoque azultic, morado huan chichiltic quen tijtequihui ipan nopa ixpantzajcayotl. 
<span class="verse" id="EX28_16">16&#160;</span>Monequi tijcuelpachos para tijchihuas se bolsa catli ompamitl. Ihuehueyaca huan ipatlajca nopa bolsa elis 22 centímetros huan tlajco, pampa cuadradojtic. 
<span class="verse" id="EX28_17">17&#160;</span>Huan iixpa xijtlatzquiltili nahui pamitl ica piltetzitzi catli yejyectzitzi. Ipan nopa achtihui pamitl xijtlatzquiltili se piltetzi catli itoca rubí, se topacio huan se sardónice. Ya ni elis nopa achtihui pamitl. 
<span class="verse" id="EX28_18">18&#160;</span>Nopa ipan ompa pamitl, xijtlatzquiltili se esmeralda, se zafiro huan se diamante. 
<span class="verse" id="EX28_19">19&#160;</span>Huan ipan nopa expa pamitl xijtlatzquiltili se jacinto, se ágata huan se amatista. 
<span class="verse" id="EX28_20">20&#160;</span>Huan ipan nopa najpa pamitl xijtlatzquiltili se berilo, se ónice huan se jaspe. Nochi ni piltetzitzi monequi tlatzquitose ipan ininpiltencuayotzitzi tlen oro catli mocahuas inintejteno huan anquiyecchihuase. 
<span class="verse" id="EX28_21">21&#160;</span>Huan imiyaca nopa piltetzitzi monequi elis quen imiyaca itelpocahua Israel, majtlactli huan ome. Huan sesen piltetzi quiixnextis se itelpoca Israel huan anquitejtequise ipan sesen tetl quen se pilsellojtzi catli quipiyas san se itoca se itelpoca Israel. </div>
<div class='p'>
<span class="verse" id="EX28_22">22&#160;</span>“Huan para quitatacatzos nopa yolixpantzajcayotl ipan nopa ixpantzajcayotl, xijchihuili piltlajco ilpicayotzitzi catli tlaxinepaloli ica piltepos mecatzitzi catli canactzi huan senquistoc oro. 
<span class="verse" id="EX28_23">23&#160;</span>Huan teipa xijchihua ome anillos tlen oro, se ipan sesen iesquinajyo ica huejcapa ipan nopa yolixpantzajcayotl. 
<span class="verse" id="EX28_24">24&#160;</span>Nopa ome piltlajco ilpicayotzitzi panose ipan nopa ome anillos catli eltoc iajcoltipa nopa ixpantzajcayotl. Quej nopa xijtlatzquiltis nopa yolixpantzajcayotl ica nopa ixpantzajcayotl. 
<span class="verse" id="EX28_25">25&#160;</span>Nojquiya ininyecapa nopa piltlajco ilpicayotzitzi moilpise ipan nopa anillos catli eltoc iajcoltipa nopa ixpantzajcayotl. 
<span class="verse" id="EX28_26">26&#160;</span>Teipa xijchihua seyoc ome anillos tlen oro huan xiquintatacatzo nopa ome esquinas catli tlatzintla ipan nopa yolixpantzajcayotl, pero xiquintatacatzos nopa ome anillos itzala nopa yolixpantzajcayotl campa moteca ipan catli quipantzacua. 
<span class="verse" id="EX28_27">27&#160;</span>Huan teipa xijchihua seyoc ome anillos ipan nopa ixpantzajcayotl, se ipan sesen lado iijtic nechca itzinquechilpica. 
<span class="verse" id="EX28_28">28&#160;</span>Huan teipa xiquilpi nopa anillos catli tlatzintla ipan nopa yolixpantzajcayotl ipan ni anillos ipan nopa ixpantzajcayotl ica se listón azultic para nopa yolixpantzajcayotl ma motlali huan ma mocahua cuali ipan nopa ixpantzajcayotl campa itlajcoya huan amo papatlacas. 
<span class="verse" id="EX28_29">29&#160;</span>Huan yeca quema calaquis Campa Tlatzejtzeloltic Aarón nochipa huelis quihuicas inintoca itelpocahua Israel iyolixco ipan nopa iyolixpantzajcayo huan nechelnamiquiltis na, niamoTECO, tlen inijuanti. </div>
<div class='s'>Nopa Urim huan Tumim para quipantise ipaquilis Toteco </div>
<div class='p'>
<span class="verse" id="EX28_30">30&#160;</span>“Huan iijtic nopa yolixpantzajcayotl campa ibolsa, xijtlali nopa Urim huan nopa Tumim, nopa dados tlatzejtzeloltic tlen na niamoTECO, catli anquitequihuise quema monequis anquimatise ‘quena’ nopaquilis se tlamantli, o ‘amo’. Huan Aarón quihuicas iyolixpa nopa Urim huan Tumim, nopa dados tlatzejtzeloltic tlen na niamoTECO, quema calaquis noixpa. </div>
<div class='p'>
<span class="verse" id="EX28_31">31&#160;</span>“Huan xijchihua iyoyo huehueyac catli senquistoc azultic catli moquentis itzala nopa ixpantzajcayotl. 
<span class="verse" id="EX28_32">32&#160;</span>Huan monequi xijquechtequis campa calaquis itzonteco nopa totajtzi. Huan campa quiquechtequise monequi quicuelpachose se quentzi huan quiyahualose ica icpatl para mochihuas se yejyectzi tlajtzontli tlayahualoli para amo tzayanis iquechtla. 
<span class="verse" id="EX28_33">33&#160;</span>Huan icuextejteno nopa iyoyo huehueyac monequi xijchihua se tlajtzontli yejyectzi campa xiquixcopina nopa cuatlactli granada ica icpatl azultic, morado huan chichiltic para ma quiyahualo icuexteno. Huan tlatlajco nopa granadas monequi xijcuapilojtiyas pilcampanajtzitzi tlen oro. 
<span class="verse" id="EX28_34">34&#160;</span>Monequi elis se pilcampanajtzi tlen oro huan teipa se granada tlajtzontli, teipa seyoc pilcampanajtzi tlen oro huan seyoc granada tlajtzontli, huan quej nopa yajtiyas ipan nochi itejteno. 
<span class="verse" id="EX28_35">35&#160;</span>Huan ya nopa moquentis Aarón quema nechtequipanos na, niamoTECO, calijtic Campa Más Tlatzejtzeloltic. Huan quema Aarón calaquis o quisas ipan nopa cuarto tzilinis nopa pilcampanajtzitzi tlen oro para amo miquis. </div>
<div class='s'>Nopa piltepos patlactzi tlen oro </div>
<div class='p'>
<span class="verse" id="EX28_36">36&#160;</span>“Nojquiya xijsencahua se tlatectli oro catli canactzi quen se piltepos patlactzi quen se credencial huan ipan xijtejtequi se tlajcuiloli quen campa quisencahuaj se sello huan quiijtos: TLAIYOCATLALILI PARA TOTECO. 
<span class="verse" id="EX28_37">37&#160;</span>Huan xiquilpi nopa piltepos patlactzi ica se listón azultic iixpa ipan icuatzajcayo. 
<span class="verse" id="EX28_38">38&#160;</span>Huan nopa piltepos patlactzi mocahuas cuapilijtos ipan icuajtol Aarón. Huan quema nopa israelitame quiiyocatlalise tlacajcahualistli para na huan quihualicase, sintla ayamo senquistoc tlapajpactli nopa tlacajcahualistli noixpa na, niamoTECO, huajca Aarón ica nopa piltepos patlactzi huelis quihuicas inintlaixpanolhua catli quiajsitoque nopa tlacajcahualistli. Huan niquitas nopa tlacajcahualistli catli nopa israelitame nechmacase para tlatzejtzeloltic huan nijselis. Yeca Aarón monequi motlalilis nopa cuatzajcayotl ica nopa piltepos patlactzi nochipa quema calaquis tiopan calijtic noixpa. </div>
<div class='s'>Ininpaniyoyo nopa totajtzitzi </div>
<div class='p'>
<span class="verse" id="EX28_39">39&#160;</span>“Huan xijchihuili ipaniyoyo nopa hueyi totajtzi catli tlaxinepaloli ica icpatl tlen lino tlamalintli nelía canactzi. Huan nojquiya icuatzajcayo quichihuase ica lino, huan xijchihua itzinquechilpica huan ma quipiya itlachijchihualo catli yejyectzi. 
<span class="verse" id="EX28_40">40&#160;</span>Huan nojquiya xiquinchihuili itelpocahua Aarón ininpaniyoyo, huan inintzinquechilpica ica itlachijchihualo huan inincuatzajca. Huan ica nopa ininyoyo yejyectzi, nochi masehualme quintlepanitase. Nelía quinamiqui quipiyase ininhueyitilis por nopa hueyi tequitl catli quichihuase noixpa. </div>
<div class='p'>
<span class="verse" id="EX28_41">41&#160;</span>“Huajca ica nochi ni yoyomitl xiquinyoyonti moicni Aarón huan itelpocahua. Teipa xiquinajalti aceite ipan inintzonteco huan xiquiniyocatlali para na. Huan quej nopa xiquintequimaca ma nechtequipanoca quen totajtzitzi. 
<span class="verse" id="EX28_42">42&#160;</span>Huan nojquiya xiquinchihuili inintlatzintlanyoyo ica nopa cuali yoyomitl lino para ma motlalilica tlatzintla nopa sequinoc ininyoyo. Huan quintzacuas tlen inintzinquechtla hasta ininmetztomahuiya. 
<span class="verse" id="EX28_43">43&#160;</span>Huan Aarón huan itelpocahua monequi moquentise quema calaquise tiopan calijtic para nechtequipanose, o quema monechcahuise campa nopa tlaixpamitl ipan nopa cuarto Campa Tlatzejtzeloltic. Huan sintla moquentise catli nimechilhuía, amo motlajtlacoltise huan miquise. Ni tlanahuatilme elis para Aarón huan itelpocahua para nochipa.  </div>
<div class='psalmlabel' id='EX29_0'> 29</div>
<div class='s'>Xiquiniyocatlali nopa totajtzitzi para TOTECO </div>
<div class='p'>
<span class="verse" id="EX29_1">1&#160;</span>“Huan ya ni catli monequi xijchihua para tiquiyocatlalis Aarón huan itelpocahua ma elica nototajtzitzi. Xijcui se becerro huan ome oquich borregojme catli nelía cuajcualme huan amo tleno amo cuali quipiyaj. 
<span class="verse" id="EX29_2">2&#160;</span>Huan ica harina tlen trigo catli amo quipiya tlasonejcayotl, xijchihua pantzi. Huan nojquiya xijchihua tortas catli quipiya aceite. Huan xijchihua seyoc pantzi catli nesis quen tlaxcali huactoc catli tiquixajalos ica aceite. 
<span class="verse" id="EX29_3">3&#160;</span>Huan xijtema nochi ni pantzi ipan se chiquihuitl, huan techmaca na niamoTeco ipan tlaixpamitl ica nopa becerro huan nopa ome oquich borregojme. 
<span class="verse" id="EX29_4">4&#160;</span>Huan xijhualica Aarón huan itelpocahua ipan icalixpa nopa yoyon tiopamitl campa timopantise nechca campa calaquise, huan nopona xiquinpajpacas ica atl. </div>
<div class='s'>Pejqui itequi nopa achtihui hueyi totajtzi </div>
<div class='p'>
<span class="verse" id="EX29_5">5&#160;</span>“Huan xijcui nopa yejyectzi yoyomitl catli anquisencahuilijtoque huan xijyoyonti Aarón ica nopa ixpantzajcayotl, nopa yolixpantzajcayotl, huan ica ipaniyoyo. Huan xiquilpi ipan nopa ixpantzajcayotl ica nopa tlajco ilpicayotl. 
<span class="verse" id="EX29_6">6&#160;</span>Huan xijtlalis ipan itzonteco nopa cuatzajcayotl. Huan ipan nopa cuatzajcayotl xijtlali nopa piltepos patlactzi tlen oro catli quiijtohua: TLAIYOCATLALILI PARA TOTECO. 
<span class="verse" id="EX29_7">7&#160;</span>Huan xijcuis nopa aceite para tiquinajaltis tlacame huan tlamantli para tiquiniyocatlalis para na, niamoTECO, huan xicajalti ipan itzonteco Aarón para xiquiyocatlali para nechtequipanos na, niamoTeco. 
<span class="verse" id="EX29_8">8&#160;</span>Huan xiquinhualica itelpocahua huan xiquinyoyonti ica nopa yoyomitl catli anquisencajque para inijuanti. 
<span class="verse" id="EX29_9">9&#160;</span>Huan xiquintlajcoilpi huan xiquintlalili inincuatzajca, huan inijuanti quiselise nopa tequitl ica nochi nopa tlanahuatili huan elise totajtzitzi noixpa para nochipa. Quej ni, huajca xiquiniyocatlali Aarón huan itelpocahua. </div>
<div class='s'>Tlacajcahualistli para quiniyocatlalis nopa totajtzitzi </div>
<div class='p'>
<span class="verse" id="EX29_10">10&#160;</span>“Xijhuica nopa becerro iixpa nopa yoyon tiopamitl, huan Aarón huan itelpocahua ma quitlalica ininmax ipan itzonteco nopa becerro. 
<span class="verse" id="EX29_11">11&#160;</span>Teipa xijmicti nopa becerro noixpa na, niamoTECO, ipan nopa calixpamitl ipuertajteno campa calaquise nopa yoyon tiopamitl campa timopantise. 
<span class="verse" id="EX29_12">12&#160;</span>Huan xijcui se quentzi ieso nopa becerro huan xijtlali ica momacpil ipan nochi nahui icuacua nopa tlaixpamitl campa quitlatise tlacajcahualistli. Huan nopa estli catli mocahuas, xijtoyahua nechca itzintla nopa tlaixpamitl. 
<span class="verse" id="EX29_13">13&#160;</span>Teipa xijcui nochi nopa tlachiyajcayotl iijtico nopa becerro, huan catli eltoc ipan ieltapach huan ipan isosonec, huan nochi ni tlachiyajcayotl huan nojquiya isosonec xijtlati ipan nopa tlaixpamitl. 
<span class="verse" id="EX29_14">14&#160;</span>Pero inacayo nopa becerro, ica icuetlaxo huan icuitl, xijhuica huejca, campa amo onca calme huan xijtlatiti. Huan ni becerro elis se tlacajcahualistli para tlajtlacoli. </div>
<div class='p'>
<span class="verse" id="EX29_15">15&#160;</span>“Huan nojquiya xijcui se tlen nopa oquich borregojme, huan Aarón ihuaya itelpocahua ma quitlalica ininmax ipan itzonteco. 
<span class="verse" id="EX29_16">16&#160;</span>Huan xijmicti nopa oquich chivo huan ieso xijtzejtzelo yahualtic tlaixpamitl ipan iquespa. 
<span class="verse" id="EX29_17">17&#160;</span>Huan inacayo nopa oquich borrego, xijhuejhuelos. Huan xijpajpaca icuetlaxcol huan imetz, huan xijtencahua ipan tlaixpamitl ihuaya itzonteco huan nopa sequin catli tijhuejhuelojtoc. 
<span class="verse" id="EX29_18">18&#160;</span>Huan xijtlatis nochi nopa oquich borrego ipan nopa tlaixpamitl. Huan ya ni elis se tlacajcahualistli tlatlatili para na, niamoTECO. Huan nelía ajhuiyac mijyotis huan nechpactis, pampa elis se tlacajcahualistli tlatlatili catli antechmacaj ica tlitl. </div>
<div class='p'>
<span class="verse" id="EX29_19">19&#160;</span>“Teipa xijcui nopa seyoc oquich borrego, huan Aarón huan itelpocahua quitlalise ininmax ipan itzonteco. 
<span class="verse" id="EX29_20">20&#160;</span>Huan xijmicti nopa oquich borrego, huan xijcui quentzi ieso huan xijpolo itzintla ininnacas catli ininnejmac Aarón huan itelpocahua. Nojquiya xijpolo quentzi nopa estli ipan ininhueyi macpil huan ininhueyi xocpil catli ininnejmac. Huan xijtzejtzelo nopa estli yahualtic itejteno nopa tlaixpamitl Campa Quitlatise Tlacajcahualistli campa iquejquespa. 
<span class="verse" id="EX29_21">21&#160;</span>Huan xijcui quentzi nopa estli ipan tlaixpamitl huan quentzi nopa aceite catli ica titlaiyocatlalía, huan xiquijtzelo ipan Aarón huan ipan iyoyo, huan ipan itelpocahua huan ipan ininyoyo nojquiya. Huan ica ya nopa Aarón huan itelpocahua huan ininyoyo elis tlatzejtzeloltic huan tlaiyocatlalili para na, niamoTeco. </div>
<div class='p'>
<span class="verse" id="EX29_22">22&#160;</span>“Teipa xijquixtili ichiyajca nopa oquich borrego. Xijcui nopa tlachiyajcayotl campa icuitlapil, icuetlaxcol huan ieltapach. Huan xijcui nopa ome isosonec huan ininchiyajca, huan nopa imetz tlen inejmac, pampa ica nopa tlacajcahualistli tlen nopa oquich borrego tiquintequitlalis Aarón huan itelpocahua para nechtequipanose. 
<span class="verse" id="EX29_23">23&#160;</span>Nojquiya xijcui se pantzi tlen nopa chiquihuitl catli quipiya pantzi catli amo quipiya tlasonejcayotl catli eltoc noixtla na, niamoTECO. Huan nojquiya xijcui se torta catli quipiya aceite huan se ne seyoc pantzi catli nesi quen tlaxcali huactoc catli anquiixajalojtoque aceite. 
<span class="verse" id="EX29_24">24&#160;</span>Huan nochi ni pantzi huan ichiyajca nopa borrego, xijtlali imaco Aarón huan ininmaco itelpocahua. Huan inijuanti quihuisose noixpa, niamoTECO, pampa ya nopa elis se tlacajcahualistli catli anquihuisose noixpa para antechmacase. 
<span class="verse" id="EX29_25">25&#160;</span>Teipa xijcui tlen ininmax nochi catli quihuisojque noixpa huan xijtlali ipan nopa tlaixpamitl noixpa para se tlacajcahualistli tlatlatili. Huan nopa tlacajcahualistli mijyotis ajhuiyac huan nechpactis na niamoTECO. Ya ni elis se tlacajcahualistli tlatlatili catli antechmacaj ipan tlitl. </div>
<div class='s'>Inintlacualis nopa totajtzitzi </div>
<div class='p'>
<span class="verse" id="EX29_26">26&#160;</span>“Huan teipa xijcui iyolix nopa oquich borrego catli ica tijtequitlalía Aarón para nechtequipanose, huan xijhuisos noixpa, nimoTECO, huan teipa nopa iyolix elis para ta, Moisés. 
<span class="verse" id="EX29_27">27&#160;</span>Huan nochipa quema tiquiniyocatlalis tlacame para ma elica totajtzitzi, Aarón huan itelpocahua quiselise iyolix huan imetz nopa borrego catli quihuisojque noixtla para nechmacase. 
<span class="verse" id="EX29_28">28&#160;</span>Quena, ya ni elis se tlanahuatili para nochipa para xiquinmaca Aarón huan itelpocahua iyolix huan imetz se tlacajcahualistli. Amo quema ma quielcahuaca israelitame para quinmacase ni nacatl nopa totajtzitzi, masque temacaj se tlacajcahualistli para moyoltlalise nohuaya, niamoTECO, o temacaj se tlacajcahualistli para nechtlascamatilise. Ya ni quinamiqui quiselise totajtzitzi para iniaxca. </div>
<div class='s'>Nopa hueyi totajtzi </div>
<div class='p'>
<span class="verse" id="EX29_29">29&#160;</span>“Huan nochi ni iyoyo Aarón catli tlatzejtzeloltic teipa elis para nopa itelpoca catli quitoquilis ipan itequi quen nopa hueyi totajtzi catli más quipiya tequiticayotl. Huan quej nopa, ni yoyomitl panos tlen se itelpoca hasta se iixhui, huan hasta se iixhui itelpoca. Sesen catli quiselis ni tequitl para elis hueyi totajtzi catli ama quitocarohua Aarón, nojquiya quiselis ni yoyomitl catli ihuaya yohui ni tequitl. Quiselise quema quiniyocatlalise sese ica aceite para quintequitlalise para nechtequipanose, niamoTeco. 
<span class="verse" id="EX29_30">30&#160;</span>Huan nopa itelpoca Aarón catli quitocaros quiselis itequi teipa, monequi moquentis ni yoyomitl tlatzejtzeloltic para chicome tonali, huan teipa quena, hueli pehuas tequitis ipan nopa achtihui cuarto Campa Tlatzejtzeloltic. </div>
<div class='p'>
<span class="verse" id="EX29_31">31&#160;</span>“Huan xijcui inacayo nopa oquich borrego catli tijtequihuijtoc para tiquiniyocatlalis Aarón huan itelpocahua, huan xijcacatzo campa tlapajpactli noixpa niamoTECO. 
<span class="verse" id="EX29_32">32&#160;</span>Huan Aarón huan itelpocahua quicuase inacayo nopa oquich borrego ihuaya nopa pantzi catli eltos ipan nopa chiquihuitl ipan calixpamitl nechca campa calaquise ipan nopa yoyon tiopamitl. 
<span class="verse" id="EX29_33">33&#160;</span>Quena, san inijuanti huelis quicuase ni tlacajcahualistli catli tijtequihui quema tiquiniyocatlali para ma nechtequipanoca na, niamoTECO. Amo aqui más hueli quicuas, san inijuanti, pampa nopa nacatl huan nopa pantzi tlaiyocatlalili, huan tlatzejtzeloltic para na. 
<span class="verse" id="EX29_34">34&#160;</span>Huan sintla mocahuas quentzi pantzi o quentzi nacatl hasta hualmostla, monequi xijtlatis, ayacmo huelis quicuase pampa tlaiyocatlalili para na. </div>
<div class='p'>
<span class="verse" id="EX29_35">35&#160;</span>“Huajca para chicome tonali tiquinchihuilijtiyas Aarón huan itelpocahua nochi catli nimitznahuatía para tiquiniyocatlali ma nechtequipanoca. 
<span class="verse" id="EX29_36">36&#160;</span>Ipan sesen tonal techmaca, niamoTECO, se becerro quen se tlacajcahualistli para nechixtzacuilis inintlajtlacolhua. Nojquiya xijpajpaca nopa tlaixpamitl noixpa ica se tlacajcahualistli catli anquitencahuase ipani. Mojmostla xicalti nopa tlaixpamitl ica aceite para tiquiyocacahuas para na, niamoTeco. 
<span class="verse" id="EX29_37">37&#160;</span>Para chicome tonali xijtencahua tlacajcahualistli huan xijpajpacas nopa tlaixpamitl para elis tlahuel tlatzejtzeloltic, huan nochi catli quiajsis nopa tlaixpamitl elis tlatzejtzeloltic, tlaiyocatlalili para na. </div>
<div class='s'>Tlacajcahualistli tlatlatili catli monequi mojmostla </div>
<div class='p'>
<span class="verse" id="EX29_38">38&#160;</span>“Huan teipa mojmostla xiquintencahua ipan nopa tlaixpamitl ome pilborregojtzitzi catli quipiyaj sese xihuitl. 
<span class="verse" id="EX29_39">39&#160;</span>Xijtencahua se pilborregojtzi ica ijnaloc huan se pilborregojtzi techmaca quema oncalaqui tonati. 
<span class="verse" id="EX29_40">40&#160;</span>Huan ica nopa pilborregojtzi ica ijnaloc, xijtencahua ome litros huan tlajco harina catli más cuali tlaxacualoli ica se litro aceite catli tlatejtejtzontli tlen olivas. Huan nojquiya xijtecas ipan tlaixpamitl se litro xocomeca atl. Ya nopa se tlacajcahualistli catli quitoyahuase para nechmacase. 
<span class="verse" id="EX29_41">41&#160;</span>Huan ne seyoc pilborregojtzi techmaca, niamoTECO, ica tiotlac quema oncalqui tonati. Huan nojquiya ma nechmacaca nopa harina quen quichijque ica nopa tlacajcahualistli catli ica ijnaloc, huan ma nechmacaca xocomeca atl quen quitoyajque ipan tlaixpamitl ijnaloc. Huan ya ni elis se tlacajcahualistli para na catli antechmacase ipan tlitl huan mijyotis ajhuiyac huan nechpactis. 
<span class="verse" id="EX29_42">42&#160;</span>Ya ni elis nopa ome tlacajcahualistli catli monequi anquichihuase mojmostla para ama huan teipa. Huan anquitencahuase noixpa na, niamoTECO, ni tlacajcahualistli ipan nopa tlaixpamitl campa tlatlatise ipan nopa calixpamitl nechca campa ipuerta ipan nopa yoyon tiopamitl campa timopantise. Huan nopona nimechcamanalhuis. 
<span class="verse" id="EX29_43">43&#160;</span>Quena, nopona nojquiya niquinnamiquis nopa israelitame. Huan nopa yoyon tiopamitl elis tlatzejtzeloltic pampa quipiyas notlatlanex. 
<span class="verse" id="EX29_44">44&#160;</span>Huajca niquiyocatlalis para na nopa tiopamitl campa timopantise, huan nopa tlaixpamitl campa tlatlatise. Huan niquiniyocatlalis Aarón huan itelpocahua para ma elica nototajtzitzi huan nochi elise tlatzejtzeloltique. 
<span class="verse" id="EX29_45">45&#160;</span>Huan na nimocahuas para niitztos tlatlajco israelitame huan na nielis niininTeco. 
<span class="verse" id="EX29_46">46&#160;</span>Huan inijuanti nechiximatise para na niDIOS niininTECO catli niquinquixti ipan tlali Egipto para nimocahuas huan niitztos ininhuaya. Quena, na niDIOS, niininTECO.  </div>
<div class='psalmlabel' id='EX30_0'> 30</div>
<div class='s'>Nopa tlaixpamitl para copali </div>
<div class='p'>
<span class="verse" id="EX30_1">1&#160;</span>“Nojquiya xijchihua se tlaixpamitl para ipan anquitlatise copali. Xijchihua ica nopa cuahuitl catli itoca acacia. 
<span class="verse" id="EX30_2">2&#160;</span>Huan ihuehueyaca iixpa monequi elis 45 centímetros huan ipatlajca nojquiya 45 centímetros para elis cuadradojtic, huan ihuejcapanca elis 90 centímetros. Huan iixco nopa tlaixpamitl huan icuacua monequi elis san se tlatectli cuahuitl. 
<span class="verse" id="EX30_3">3&#160;</span>Huan tijxahuas ica oro ipani, huan ipan iquespa huan icuacua. Xijchihuili se icorona iixteno catli senquistoc oro. 
<span class="verse" id="EX30_4">4&#160;</span>Nojquiya xijchihuili nahui anillos tlen oro, ome ipan sesen lado campa inacastla huan ne ome seyoc lado ipan seyoc inacastla. Huan ipan nopa anillos anquicalaquise nopa cuahuitl huehueyac para ica anquihuicase. 
<span class="verse" id="EX30_5">5&#160;</span>Huan xijsencahua nopa huehueyac cuahuitl ica nopa cuahuitl catli itoca acacia, huan xijxahua ica oro. 
<span class="verse" id="EX30_6">6&#160;</span>Huan ipan nopa achtihui cuarto Campa Tlatzejtzeloltic, xijtlali ni tlaixpamitl para copali. Xijquetza ni tlaixpamitl iixmelac nopa cortina catli quitzacua nopa cuarto Campa Más Tlatzejtzeloltic campa eltoc nopa caxa ica nopa tlanahuatili huan itzajca campa timopantise. 
<span class="verse" id="EX30_7">7&#160;</span>Huan sese ijnaloc quema ajsis hora para Aarón quitejtequis imecha nopa tlahuili, monequi quitlatis copali catli ajhuiyac ipan nopa tlaixpamitl para copali. 
<span class="verse" id="EX30_8">8&#160;</span>Huan nojquiya mojmostla quema tlayohuiyas huan Aarón quisencahuas nopa tlahuilme, quitlatis copali noixpa na, niamoTECO. Quej nopa oncas copali catli tlatlas noixpa mojmostla para nochipa hasta amoixhuihua quipiyase iniixhuihua. 
<span class="verse" id="EX30_9">9&#160;</span>Ipan nopa tlaixpamitl para copali, amo xijtlati seyoc tlamantli copali, niyon amo xiquintlali tlapiyalme para tlatlase. Amo xijtlali tlacajcahualistli tlen harina, niyon amo xijtoyahua ipani nopa tlacajcahualistli catli monequi tijtoyahuas. 
<span class="verse" id="EX30_10">10&#160;</span>Huan se huelta ipan se xihuitl Aarón quitlapajpacchihuas nopa tlaixpamitl para copali quema quitlalis ipan icuacua se quentzi ieso nopa tlacajcahualistli para nechixtzacuilis amotlajtlacolhua. Huan amoixhuihua huan iniixhuihua quej ni nojquiya quichihuase ipan ni tlaixpamitl para copali se huelta ipan se xihuitl. Ni tlaixpamitl para copali nelía tlatzejtzeloltic para na niamoTECO.” </div>
<div class='s'>Nopa tomi catli ica sesen quimanahuis inemilis </div>
<div class='p'>
<span class="verse" id="EX30_11">11&#160;</span>Huan TOTECO nojquiya quiilhui Moisés: </div>
<div class='p'>
<span class="verse" id="EX30_12">12&#160;</span>“Quema tijchihua se censo para tiquinpohuas nopa israelitame, sesen monequi quitlaxtlahuis TOTECO para quimanahuis inemilis. Quej nopa monequi para amo aqui miquis pampa tiquinpohua. 
<span class="verse" id="EX30_13">13&#160;</span>Quema mopohuase, sesen masehuali monequi temacas se plata tomi catli quipiya chicuase gramos ietica huan ya nopa elis se tlacajcahualistli para na, niamoTECO. 
<span class="verse" id="EX30_14">14&#160;</span>Quena, nochi catli ya quiaxitijtoque 20 xihuitl, monequi moijcuilose huan monequi temacase nopa tomi. 
<span class="verse" id="EX30_15">15&#160;</span>Yaya catli rico amo tlaxtlahuas más, niyon catli teicneltzi amo tlaxtlahuas pilquentzi. Nochi nechmacase na, niamoTECO, nopa plata tomi catli quipiya chicuase gramos ietica para quimanahuise ininnemilis. 
<span class="verse" id="EX30_16">16&#160;</span>Huan tijcuis nopa tomi catli temacatose israelitame para momanahuise, huan xijtequihui ipan itequi nopa yoyon tiopamitl campa timopantise. Ica ya ni, niamoTECO nimechelnamiquis huan antechixtzacuilise amotlajtlacolhua para huelis anitztose.” </div>
<div class='s'>Nopa hueyi paila tlen bronce </div>
<div class='p'>
<span class="verse" id="EX30_17">17&#160;</span>Huan TOTECO quiilhui Moisés: </div>
<div class='p'>
<span class="verse" id="EX30_18">18&#160;</span>“Nojquiya xijchihua se hueyi paila ica nopa tepostli bronce para ipan momajtequise totajtzitzi. Nojquiya xijchihuili ica bronce se catli ipan moquetzas nopa hueyi paila. Huan xijquetza ipan nopa calixpamitl tlatlajco nopa tlaixpamitl campa quitlatise tlacajcahualistli huan nopa cortina catli quitzacua nopa yoyon tiopamitl. 
<span class="verse" id="EX30_19">19&#160;</span>Huan nopona momajtequise huan moicxipajpacase Aarón huan itelpocahua. 
<span class="verse" id="EX30_20">20&#160;</span>Huan sesen huelta quema calaquise ipan nopa yoyon tiopamitl campa timopantise, monequi momajtequise huan moicxipajpacase para amo miquise. Nojquiya quema monequis monechcahuise campa nopa tlaixpamitl para quichihuase inintequi huan quitlatise nopa tlacajcahualistli catli nechtencahuilise na, niininTECO, 
<span class="verse" id="EX30_21">21&#160;</span>monequi momajtequise huan moicxipajpacase para ma amo miquica. Huan ni tlanahuatili monequi mocahuas para nochipa para Aarón, iixhuihua huan iniixhuihua quineltoquilise.” </div>
<div class='s'>Nopa aceite para tlaiyocatlalise para Toteco </div>
<div class='p'>
<span class="verse" id="EX30_22">22&#160;</span>Huan TOTECO nojquiya quiilhui Moisés: </div>
<div class='p'>
<span class="verse" id="EX30_23">23&#160;</span>“Xijsentili ni tlaajhuiyacayotl catli nimitzilhuía catli más cuali: Chicuase kilos catli senquistoc mirra, eyi kilo canela, eyi kilo cálamo catli mijyotía ajhuiyac, 
<span class="verse" id="EX30_24">24&#160;</span>chicuase kilos catli casia huan nahui litros aceite catli itoca oliva. 
<span class="verse" id="EX30_25">25&#160;</span>Huan ma quisencahua nochi ya ni se tlaajhuiyacasencajquetl catli cuali quimati itequi para ma elis nopa aceite catli tlatzejtzeloltic catli ica tlapojpohuase para tlaiyocatlalise para notequi na, niamoTECO. 
<span class="verse" id="EX30_26">26&#160;</span>Huan xijtequihui ni aceite para ticajaltis nopa yoyon tiopamitl campa timopantise, huan nopa caxa ica nopa tlanahuatili. 
<span class="verse" id="EX30_27">27&#160;</span>Nojquiya xicajalti nopa cuamesa huan nochi nopa tlamantzitzi catli motequihuis nopona, huan xicajalti nopa tlahuil quetzali ihuaya nochi catli motequihuis nopona, huan xicajalti nopa tlaixpamitl para copali. 
<span class="verse" id="EX30_28">28&#160;</span>Xicajalti nopa tlaixpamitl campa quitlatise tlacajcahualistli huan nochi tlamantli catli motequihuía nopona. Nojquiya xicajalti nopa hueyi paila tlen bronce ihuaya catli ipan moquetztoc. 
<span class="verse" id="EX30_29">29&#160;</span>Monequi tiquinajaltis para tiquiniyocatlalis para na huan quej nopa nochi elis tlahuel tlatzejtzeloltic, huan nochi catli quiitzquise nopa tlamantzitzi elise tlatzejtzeloltique. </div>
<div class='p'>
<span class="verse" id="EX30_30">30&#160;</span>“Nojquiya tiquinajaltis Aarón huan itelpocahua ica aceite, huan tiquiniyocatlalis para ma elica nototajtzitzi. 
<span class="verse" id="EX30_31">31&#160;</span>Huan xiquinilhui nopa israelitame: ‘Ni aceite elis para tlaajaltise quema quiiyocatlalise tlamantli o masehualme para elise para TOTECO. Ni aceite anmotequilise para nochipa. 
<span class="verse" id="EX30_32">32&#160;</span>Amo xijteca ipan catli hueli masehuali itlacayo. Huan amo aqui ma quisencahua seyoc tlaajhuiyacayotl senquistoc san se quen tlasencahuali ya ni. Ni aceite tlatzejtzeloltic, huan monequi anquiitase para se tlamantli tlatzejtzeloltic. 
<span class="verse" id="EX30_33">33&#160;</span>Sintla se acajya quisencahuas se tlaajhuiyacayotl quej ni, o sintla se acajya quipolos se catli amo se nototajtzi, monequi anquiquixtise tlen israelitame para nochipa.’ ” </div>
<div class='s'>Copali </div>
<div class='p'>
<span class="verse" id="EX30_34">34&#160;</span>Nojquiya TOTECO quicamanalhui Moisés huan quiilhui: </div>
<div class='p'>“Xijmanelo se tlaajhuiyacayotl san se imiyaca tlachipimitl tlen aceite tlen resina, tlen istitl huan tlen gálbano catli ajhuiyac mijyotía, huan nochi xijmanelo ihuaya nopa copali catli senquistoc cuali. 
<span class="verse" id="EX30_35">35&#160;</span>Huan ica ni tlamantli ma quisencahua se copali catli senquistoc cuali. Ma quimanelo nelía cuali quen quimati quichihua se tlaajhuiyacasencajquetl catli cuali quimati itequi. Huan ni copali elis tlatzejtzeloltic san para na, niamoTeco. 
<span class="verse" id="EX30_36">36&#160;</span>Xijtijtisi cuali se quentzi ni tlamaneloli hasta nelía cuechtic mocahuas, huan xijtlali iixpa nopa caxa catli quipiya notlanahuatil ipan nopa yoyon tiopamitl campa timopantise. Huan monequi xijmatica ni tlamaneloli copali eltoc tlatzejtzeloltic. 
<span class="verse" id="EX30_37">37&#160;</span>Amo aqui ma quisencahua seyoc copali catli senquistoc san se tlasencahuali quej ni pampa ni tlamaneloli copali tlatzejtzeloltic para na, niamoTECO. 
<span class="verse" id="EX30_38">38&#160;</span>Sintla se acajya quichihuas seyoc quej ni san para quiijnecuis, monequi anquimictise.”  </div>
<div class='psalmlabel' id='EX31_0'> 31</div>
<div class='s'>Bezaleel huan Aholiab </div>
<div class='p'>
<span class="verse" id="EX31_1">1&#160;</span>Huajca TOTECO quiilhui Moisés: </div>
<div class='p'>
<span class="verse" id="EX31_2">2&#160;</span>“Xiquita, na nijtlapejpenijtoc Bezaleel catli icone Uri huan iixhui Hur catli tlacatqui ipan nopa hueyi familia tlen iixhuihua Judá. 
<span class="verse" id="EX31_3">3&#160;</span>Nijtemitijtoc Bezaleel ica noTonal. Huan nijmacatoc miyac yajatili huan tlamachilistli para huelis quichihuas nopa yoyon tiopamitl ica nochi tlamantli catli monequi. 
<span class="verse" id="EX31_4">4&#160;</span>Yaya cuali quimati quitejtzonas oro, plata huan bronce para quichihuas tlen hueli catli monequi. 
<span class="verse" id="EX31_5">5&#160;</span>Nojquiya hueli quiyectlalis piltetzitzi catli patiyo para ma cahuani huan quimati quenicatza quiquejquetzas piltetzitzi sese ipan se piltencuayotl para mocahuas yejyectzitzi. Nojquiya ya hueli quitejtequis cuahuitl huan quiyectlalis para elis quen tlen hueli tlamantli catli tiquilhuis. 
<span class="verse" id="EX31_6">6&#160;</span>Nojquiya nijtlapejpenijtoc Aholiab, icone Ahisamac ipan nopa hueyi familia tlen iixhuihua Dan, para elis itlapalehuijca. Huan nochi sequinoc catli achi más quipiyaj inintlalnamiquilis para quichihuase tlamantzitzi catli yejyectzitzi, nojquiya niquinmacatoc ininyajatil para ma quichihuaca nochi catli nimitznahuatijtoc. 
<span class="verse" id="EX31_7">7&#160;</span>Huajca inijuanti hueli quichihuase nopa yoyon tiopamitl campa timopantise, huan nopa caxa campa eltoc notlanahuatilhua, huan itzajca nopa caxa campa nimechtlasojtlas huan antechixtzacuilise amotlajtlacolhua. Nojquiya quichihuase nochi nopa tlamantzitzi catli motequihuis ipan nopa tiopan calijtic. 
<span class="verse" id="EX31_8">8&#160;</span>Quichihuase nopa cuamesa huan catli motequihuis nopona. Nojquiya quichihuase nopa tlahuil quetzali catli senquistoc oro ica nochi catli motequihuis ihuaya, huan quisencahuase nopa tlaixpamitl para copali. 
<span class="verse" id="EX31_9">9&#160;</span>Quichihuase nopa tlaixpamitl campa quitlatise tlacajcahualistli ica nochi tlamantzitzi catli motequihuis. Nojquiya quichihuase nopa hueyi paila huan catli ipan quiquetzase huan nochi catli motequihuis ihuaya. 
<span class="verse" id="EX31_10">10&#160;</span>Nojquiya quixinepalose iyoyo tlatzejtzeloltic nopa totajtzi Aarón huan quichihuase ininyoyo itelpocahua. 
<span class="verse" id="EX31_11">11&#160;</span>Huan quema quichihuase nopa aceite catli ica antlaajaltise para antlaiyocatlalise para na huan quema quichihuase nopa copali catli ajhuiyac mijyotía para quitlatise ipan nopa tlaixpamitl para copali, monequi nochi mochihuas senquistoc quen nimitznahuatijtoc.” </div>
<div class='s'>Nopa tonal para ma timosiyajquetzaca </div>
<div class='p'>
<span class="verse" id="EX31_12">12&#160;</span>Huan TOTECO nojquiya quiilhui Moisés: </div>
<div class='p'>
<span class="verse" id="EX31_13">13&#160;</span>“Xiquinilhui nopa israelitame para monequi ma mosiyajquetzaca ipan nopa tonal catli nimechnahuati. Pampa nopa tonal elis quen se tlanextilijcayotl para anmechelnamiquiltis amojuanti huan amoixhuihua catli amoca nimocajtoc. Huan quej nopa elis para nochipa hasta amoixhuihua teipa ehuani quipiyase iniixhuihua. Quej nopa anquimatise para na niamoTECO catli nimechchihua antlatzejtzeloltique. 
<span class="verse" id="EX31_14">14&#160;</span>Huajca monequi ma mosiyajquetzaca ipan nopa tonal catli nimechilhui para tlasiyajquetzali pampa nopa tonal tlatzejtzeloltic huan tlaiyocatlalili para na. Sintla se amo quitlepanita ni tlanahuatili, monequi anquimictise. Sintla se tequitis ipan se tonal para anmosiyajquetzase, xijmictica. 
<span class="verse" id="EX31_15">15&#160;</span>Chicuase tonali antequitise, pero ipan nopa chicompa tonal monequi anmosiyajquetzase pampa tlatzejtzeloltic huan tlaiyocatlalili para na, niamoTECO. Sintla se acajya tequitis ipan nopa tonal, monequi miquis. 
<span class="verse" id="EX31_16">16&#160;</span>Nochi israelitame ama huan iniixhuihua teipa ma amo tequitica ipan nopa tonali para mosiyajquetzase. Monequi quitlepanitase nopa tonali pampa quinextía nopa camanali catli nijchijtoc amohuaya. 
<span class="verse" id="EX31_17">17&#160;</span>Ni tlamantli elis se tlanextilijcayotl para nochipa ica anisraelitame huan na, pampa ica chicuase tonali na, niamoTECO, nijchijqui ilhuicactli huan tlaltipactli, huan ipan nopa chicompa tonal, ayacmo nitequitqui, san nimosiyajquetzqui.” </div>
<div class='p'>
<span class="verse" id="EX31_18">18&#160;</span>Huan quema TOTECO tlanqui camanalti ihuaya Moisés ipan nopa tepetl Sinaí, quimacac ome tepatlactli campa ijcuilijtoc itlanahuatilhua. Huan Toteco Dios quiijcuilojtoya ica ya imax.  </div>
<div class='psalmlabel' id='EX32_0'> 32</div>
<div class='s'>Nopa becerro tlen oro </div>
<div class='p'>
<span class="verse" id="EX32_1">1&#160;</span>Quema nopa israelitame quiitaque para Moisés huejcahuayaya huan amo nimantzi temoyaya tlen nopa tepetl, mosentilijque campa Aarón huan quiilhuijque: </div>
<div class='p'>―Techchihuili se tlaixcopincayotl para ma techyacana pampa amo tijmatij tlaque ipantitoc Moisés catli techquixti ipan tlali Egipto. </div>
<div class='p'>
<span class="verse" id="EX32_2">2&#160;</span>Huan Aarón quinilhui: </div>
<div class='p'>―Ma moquixtilica ininpijpilolhua amosihuajhua, amotelpocahua huan amoichpocahua; huan ma techhualiquilica nica. </div>
<div class='p'>
<span class="verse" id="EX32_3">3&#160;</span>Huajca nochi moquixtilijque ininpijpilolhua huan quihuiquilijque Aarón. 
<span class="verse" id="EX32_4">4&#160;</span>Huan yaya quiseli huan quiatili nopa oro, huan quema quiquixti ipan tlitl, quitejtzonqui ica se martillo huan quichijqui quen se becerro. Huajca nopa israelitame quiijtojque: </div>
<div class='p'>―¡Xitlacaquica anisraelitame, ya ni todios catli techquixti ipan tlali Egipto! </div>
<div class='p'>
<span class="verse" id="EX32_5">5&#160;</span>Huan quema Aarón quiitac quenicatza paquiyayaj nopa israelitame, quisencajqui se tlaixpamitl iixpa nopa becerro, huan teyolmelajqui: </div>
<div class='p'>―Mostla tijpiyase se ilhuitl para TOTECO. </div>
<div class='p'>
<span class="verse" id="EX32_6">6&#160;</span>Huan hualmostla nochi israelitame mejque cualca huan quinmictijque tlapiyalme huan quintlatijque ipan nopa tlaixpamitl, huan quimacaque tlacajcahualistli para Toteco ma moyoltlali ininhuaya. Teipa nochi mosehuijque ipan se hueyi tlacualistli huan tlacuajque huan tlaique quen amo monequi. Huan teipa nochi quichihuayayaj catli fiero quen catli quichihuaj tlen hueli masehualme. </div>
<div class='p'>
<span class="verse" id="EX32_7">7&#160;</span>Huajca TOTECO quiilhui Moisés: </div>
<div class='p'>―Xitemo amantzi tlen ni tepetl, pampa momasehualhua catli tiquinquixti tlen tlali Egipto monenpolojtoque. 
<span class="verse" id="EX32_8">8&#160;</span>Nimantzi quicajtejque nopa tlanahuatilme catli niquinnahuati ma quitoquilica. Quiatilijque oro huan mochihuilijque se becerro huan amantzi quihueyichihuaj huan quimactilíaj tlacajcahualistli, huan quiijtohuaj: ‘Anisraelitame, ya ni amodios catli anmechquixti ipan tlali Egipto.’ </div>
<div class='p'>
<span class="verse" id="EX32_9">9&#160;</span>Nojquiya TOTECO quiilhui Moisés: </div>
<div class='p'>―Nimomacatoc cuenta quenicatza itztoque ni masehualme huan niquita para nelyoltetique. 
<span class="verse" id="EX32_10">10&#160;</span>Huajca ama techcahua, pampa nelía tlahuel nicualani ininhuaya huan niquintzontlamiltis, pero tlen ta, Moisés, niquinchihuas sequinoc masehualme catli momiyaquilise tlahuel miyac huan itztose ipan se hueyi tlali. </div>
<div class='p'>
<span class="verse" id="EX32_11">11&#160;</span>Pero Moisés chicahuac quitlajtlani iTECO Dios ma amo quichihua, quiijto: </div>
<div class='p'>―¡Ay TOTECO! ¿Para tlen ticualanis ica momasehualhua catli ta tiquinquixti ipan tlali Egipto ica mohueyi chicahualis? 
<span class="verse" id="EX32_12">12&#160;</span>Nopa egiptome quiijtose para ta catli tiininTeco tiquinquixti ipan tlali Egipto, pampa ya timoilhuiyaya para tiquinmictis ipan tepeme, pampa tijnequiyaya tiquinixpolihuiltis tlen ni tlaltipactli. TOTECO, amo hueli tiquincahuilise egiptome ma quiijtoca ya nopa. Yeca ayacmo xicualani. Ximoyolcuepa ica catli timoilhuijtoc tijchihuas huan amo xiquincoco momasehualhua. 
<span class="verse" id="EX32_13">13&#160;</span>Xiquinelnamiqui Abraham, Isaac, huan Israel motequipanojcahua catli ta timotestigojquetzqui ica moseltzi huan tiquinilhui tiquinmiyaquilis iniixhuihua para ma elica tlahuel miyaqui hasta amo aqui huelis quinpohuas. Tiquijto itztose quen imiyaca sitlalime nepa ilhuicac. Huan nochi ni tlali tiquinmacas iniixhuihua. Huan tiquijto quiselise huan elis iniaxca para nochipa. Quena, quej nopa tiquintencahuili motequipanojcahua. </div>
<div class='p'>
<span class="verse" id="EX32_14">14&#160;</span>Huajca TOTECO moyolcuepqui ica catli moilhuijtoya quinchihuilisquía imasehualhua. 
<span class="verse" id="EX32_15">15&#160;</span>Huan Moisés pejqui temo tlen nopa tepetl, huan quihualicayaya imaco nopa ome tepatlactli catli quipixtoya nopa tlanahuatilme. Huan itlanahuatilhua Toteco ijcuilijtoya iixpa huan iica nopa tepatlactli. 
<span class="verse" id="EX32_16">16&#160;</span>Yaya Toteco Dios catli quitejtejqui nopa tetl huan quichijqui nopa tepatlactli huan yaya catli ipan tlajcuilo. </div>
<div class='p'>
<span class="verse" id="EX32_17">17&#160;</span>Huan quema Josué quicajqui tlahuejchihuayayaj nopa israelitame nopona tlatzintla, quiilhui Moisés: </div>
<div class='p'>―Nijcaqui tlahuejchihuaj campa itztoque nopa masehualme quen onca se tlahuilancayotl. </div>
<div class='p'>
<span class="verse" id="EX32_18">18&#160;</span>Pero Moisés quinanquili: </div>
<div class='p'>―Amo tlahuejchihuaj pampa tlatlantoque, niyon amo quichihuaj pampa sequinoc quintlantoque. Nijcaqui catli huicaj seyoc tlamantli huicatl. </div>
<div class='p'>
<span class="verse" id="EX32_19">19&#160;</span>Huan quema Moisés monechcahuiyaya campa itztoyaj nopa israelitame, quiitac nopa becerro huan quenicatza mijtotiyayaj, huan nelía cualanqui. Huan quimajcajqui itzintla tepetl nopa tepatlactli catli quihuicayaya imaco huan cuechtic mocajqui. 
<span class="verse" id="EX32_20">20&#160;</span>Huan quicuic nopa becerro catli quichijtoyaj huan quitlati, huan quitisqui hasta quichijqui tlatixtic. Huan nopa itlatixo quiijtzelo ipan atl, huan quinchihualti nopa israelitame ma quiijica nopa atl. </div>
<div class='p'>
<span class="verse" id="EX32_21">21&#160;</span>Huan Moisés quiilhui Aarón: </div>
<div class='p'>―¿Tlaque mitzchihuilijque ni masehualme para tiquinyacantoc ma quichihuaca ni tlajtlacoli nelhueyi? </div>
<div class='p'>
<span class="verse" id="EX32_22">22&#160;</span>Huan Aarón tlananquili: </div>
<div class='p'>―Amo xicualani nohuaya, tata. Ta cuali tijmati ni masehualme quinpactía quichihuase catli amo cuali. 
<span class="verse" id="EX32_23">23&#160;</span>Inijuanti nechilhuijque ma niquinchihuili se tlaixcopincayotl para ma techyacanas pampa amo tijmatque tlaque mopantic ta catli techquixti ipan tlali Egipto. 
<span class="verse" id="EX32_24">24&#160;</span>Huan na niquinnanquili para sintla quipiyaj tlamantli tlen oro, ma quiquixtica huan inijuanti nechmacaque. Huan nijtlali nopa oro ipan tlitl huan quisqui ni becerro. </div>
<div class='p'>
<span class="verse" id="EX32_25">25&#160;</span>Huan Moisés quiitac para nochi quipolojtoyaj ininpinahualis. Huan Aarón quincahuilijtoya ma quichihuaca tlen hueli catli quinequiyayaj quichihuase. Huan quiitac inincualancaitacahua quinhuetzquiliyayaj. 
<span class="verse" id="EX32_26">26&#160;</span>Huajca moquetzqui iixmelac campa calaquiyayaj ipan ipejya nopa altepetl tlen ininyoyoncalhua. Huan Moisés quiijto: </div>
<div class='p'>―Nochi catli itztoque ica TOTECO ma hualaca nica nohuaya. </div>
<div class='p'>Huan nochi iixhuihua Leví mosentilijque ihuaya. 
<span class="verse" id="EX32_27">27&#160;</span>Huajca Moisés quinilhui catli moiyocatlalijtoyaj ica ya: </div>
<div class='p'>―TOTECO Dios tlen tiisraelitame quiijtohua para sesen amojuanti monequi xijcuica amomachete, huan xipehuaca ipan nopa achtihui calme huan xipanotiyaca hasta campa ontlami nochi ni yoyoncalme. Huan xicalaquica ipan sesen yoyoncali huan xiquinmijmictijtiyaca masque amoicnihua, amohuampoyohua o amocalnechcahua pampa tlahuel fiero quichijtoque. </div>
<div class='p'>
<span class="verse" id="EX32_28">28&#160;</span>Huan iixhuihua Leví quichijque quen Moisés tlanahuatijtoya huan ipan nopa tonal mijque nechca eyi mil masehualme. 
<span class="verse" id="EX32_29">29&#160;</span>Huajca Moisés quinilhui: </div>
<div class='p'>―Ama anmoiyocatlalijque para itequi TOTECO pampa anquineltocatoque catli anmechnahuatijtoc, masque monejqui anquintzontlamiltijque amoconehua huan amoicnihua. Huajca ama TOTECO anmechtiochihuas. </div>
<div class='p'>
<span class="verse" id="EX32_30">30&#160;</span>Huan hualmostla Moisés quinilhui ne sequinoc israelitame: </div>
<div class='p'>―Anquichijtoque se hueyi tlajtlacoli. Ama monequi niyas huan nitlejcos campa itztoc TOTECO huan sintla nihuelis nimechixtzacuilis amotlajtlacol. </div>
<div class='p'>
<span class="verse" id="EX32_31">31&#160;</span>Huajca Moisés mocuepqui campa itztoya TOTECO, huan quiilhui: </div>
<div class='p'>―Melahuac nopa masehualme quichijtoque se hueyi tlajtlacoli huan mochihuilijque se tlaixcopincayotl tlen oro. 
<span class="verse" id="EX32_32">32&#160;</span>Na nimitztlajtlanía chicahuac xiquintlapojpolhui. Sintla amo, nojquiya techmicti na, huan xiquixpolo notoca ipan nopa amatlapohuali catli tiquijcuilo. </div>
<div class='p'>
<span class="verse" id="EX32_33">33&#160;</span>Pero TOTECO quinanquili Moisés: </div>
<div class='p'>―San niquixpolos itoca huan nijmictis catli noca tlajtlacolchihua. 
<span class="verse" id="EX32_34">34&#160;</span>Huajca xiya xiquinhuica nopa masehualme hasta campa nimitzilhui. Huan xijmati para temachtli notequihua mitzyacanas. Pero quema ajsis nopa tonali quema nitetlatzacuiltis, niquintlatzacuiltis ni masehualme por inintlajtlacolhua. </div>
<div class='p'>
<span class="verse" id="EX32_35">35&#160;</span>Huan TOTECO quititlanqui se tlatzacuiltijca cocolistli ipan nopa masehualme pampa quihueyichijque nopa becerro catli Aarón quichijqui.  </div>
<div class='psalmlabel' id='EX33_0'> 33</div>
<div class='s'>Quenicatza ma motecpanaca quema yase ipan ojtli </div>
<div class='p'>
<span class="verse" id="EX33_1">1&#160;</span>Huan TOTECO quiilhui Moisés: </div>
<div class='p'>―Xiquisa tlen nica huan xiquinyacana nopa masehualme catli tiquinquixti tlali Egipto, huan xiquinhuica hasta nopa tlali catli niquintencahuili Abraham, Isaac huan Jacob para niquinmacas iniixhuihua. 
<span class="verse" id="EX33_2">2&#160;</span>Huan nijtitlanis se notequihua ma mitzyacana, huan yaya quinquixtis tlen nopa tlali nopa cananeos, amorreos, heteos, ferezeos, heveos huan jebuseos. 
<span class="verse" id="EX33_3">3&#160;</span>Huan anmechhuicas ipan nopa tlali catli nochi temaca hasta mocahua itlajca. Pero na amo niyas amohuaya, pampa nohueli nimechixpolihuiltis ipan ojtli, pampa tlahuel tetic amoyolo. </div>
<div class='p'>
<span class="verse" id="EX33_4-5">4-5&#160;</span>Huan TOTECO quiilhui Moisés: </div>
<div class='p'>―Xiquinilhui nopa israelitame para inijuanti nelía yoltetique. Xiquinilhui sintla niitztosquía ininhuaya seyoc tlatoctzi, huelis niquintlamiixpolihuiltijtosquía. Huajca xiquinilhui ma moquixtilica nochi nopa tlayejyecchijchijcayotl tlen oro catli quihualicaj quen pactoque, huan niquitas tlaque nijchihuas ica inijuanti. </div>
<div class='p'>Huan tlahuel miyac motequipachojque nopa israelitame quema quicajque ni camanali catli chicahuac. Huan nochi moquixtilijque ininyejyecchijchijca tlen oro huan ininyoyo catli yejyectzitzi para ma amo nesis quen pactoque, pampa ayacmo paquiyayaj. 
<span class="verse" id="EX33_6">6&#160;</span>Huajca ipan tepetl Horeb nopa israelitame moquixtilijque ininpijpilolhua, inincoshua, huan nochi catli ica mocualtlaliyayaj para moyecchijchihuase. Huan ayacmo quitequihuijque. </div>
<div class='s'>Nopa yoyoncali campa mopantijque ihuaya Toteco </div>
<div class='p'>
<span class="verse" id="EX33_7">7&#160;</span>Huan Moisés ya momajtoya quiiyocaquetza se yoyoncali se quentzi huejca tlen catli ininyoyoncalhua nopa israelitame. Huan quitocaxti nopa yoyoncali campa timopantise ihuaya TOTECO. Huan quema acajya quinequiyaya quitlatzintoquilis TOTECO se tlenijqui para quimatis ipaquilis, yohuiyaya ipan nopa yoyoncali campa mopantis ihuaya TOTECO catli eltoya iyoca tlen ne sequinoc yoyoncalme. 
<span class="verse" id="EX33_8">8&#160;</span>Huan tlen hueli hora quema Moisés yohuiyaya para mopantiti ihuaya TOTECO, nochi masehualme momatque quisaj ininchajchaj huan moquetzaj ininpuertajteno huan quitlachilíaj Moisés hasta quema oncalaquiyaya ipan nopa yoyoncali. 
<span class="verse" id="EX33_9">9&#160;</span>Huan sesen huelta quema Moisés calaquiyaya ipan nopa cali, nopa mixtli hualtemoyaya huan motlaliyaya ipuertajteno quema TOTECO camanaltiyaya ihuaya Moisés. 
<span class="verse" id="EX33_10">10&#160;</span>Huajca quema nopa israelitame quiitaque nopa mixtli moquetztoya ipuertajteno nopa yoyoncali, sese inijuanti motlancuaquetzayaya icalixpa huan quihueyichijqui Toteco. </div>
<div class='p'>
<span class="verse" id="EX33_11">11&#160;</span>Huan TOTECO quicamanalhui Moisés moixtlachiliyayaj quen se catli camanalti ihuaya ihuampox. Huan teipa Moisés mocuepayaya campa ne sequinoc yoyon calme. Pero nopa telpoca tlacatl Josué, itelpoca Nun catli quipalehuiyaya Moisés, mocahuayaya nopona ipan nopa yoyoncali campa mopantíaj ihuaya TOTECO. </div>
<div class='s'>Toteco quinextili Moisés itlatlanex </div>
<div class='p'>
<span class="verse" id="EX33_12">12&#160;</span>Huan Moisés quiilhui TOTECO: </div>
<div class='p'>―Xiquita, techilhuía ma niquinyacana ni israelitame hasta nopa cuali tlali, pero amo techilhuía ajqueya tijtitlanis nohuaya. Nojquiya tiquijtohua para cuali techiximati huan techcualitztoc. 
<span class="verse" id="EX33_13">13&#160;</span>Ama nimitztlajtlanía se favor. Sintla nelía techcualitztoc, techilhui tlaque mopaquilis para nijchihuas huan quej nopa más huelis nimitziximatis. Huan na nimitzneltocas huan noja techcualitztinemis. Huan xiquelnamiqui para ni masehualme catli niquinyacana, nochi timoaxcahua. </div>
<div class='p'>
<span class="verse" id="EX33_14">14&#160;</span>Huan TOTECO quinanquili: </div>
<div class='p'>―Na, niamoTECO, niyas mohuaya huan nijchihuas para ximosiyajquetza. </div>
<div class='p'>
<span class="verse" id="EX33_15">15&#160;</span>Huan Moisés quiijto: </div>
<div class='p'>―Sintla amo tohuaya tiyas, amo techchihua ma tiquisaca tlen nica. 
<span class="verse" id="EX33_16">16&#160;</span>Pampa sintla amo tohuaya tiyas, sequinoc masehualme amo quimatise para techicnelía, na huan ni momasehualhua. Sintla ta amo tohuaya tiyas, huajca san se tiitztose quen tlen hueli masehualme. Pero sintla ta tiyas tohuaya, nesis techtlapejpenijtoc huan techiyocatlalijtoc tlen nochi sequinoc masehualme ipan ni tlaltipactli. </div>
<div class='p'>
<span class="verse" id="EX33_17">17&#160;</span>Huan TOTECO quiilhui Moisés: </div>
<div class='p'>―Huajca nijchihuas catli tiquijtojtoc pampa nijmati tijchihuas catli cuali, huan ta nimitzitas para tinonelhuampox. </div>
<div class='p'>
<span class="verse" id="EX33_18">18&#160;</span>Huajca Moisés quiijto: </div>
<div class='p'>―Huajca nimitztlajtlanía, techcahuili ma nimitzitas ta ica nochi motlatlanex catli yejyectzi. </div>
<div class='p'>
<span class="verse" id="EX33_19">19&#160;</span>Huan TOTECO quinanquili: </div>
<div class='p'>―Na nijchihuas ma panos moixpa nochi catli cuali tlen na. Huan quema nipanos, niquijtos catli quiijtosnequi notoca, TOTECO. Na nijtlapejpenía catlique nijtlasojtlas huan catlique ihuaya nijpiyas hueyi noyolo. 
<span class="verse" id="EX33_20">20&#160;</span>Pero noixayac amo huelis tiquitas, pampa niyon se masehuali amo huelis quiitas noixayac huan itztos. </div>
<div class='p'>
<span class="verse" id="EX33_21">21&#160;</span>Huajca TOTECO quiilhui: </div>
<div class='p'>―Nica nonechca eltoc se hueyi tetl, nopona ximoquetza ipani. 
<span class="verse" id="EX33_22">22&#160;</span>Huan na nimitztlalis campa tlacoyontoc ipan nopa hueyi tetl, huan quema nipanos huan nesis notlatlanex nimitzixtzacuas ica nomax hasta ya nipanotos. 
<span class="verse" id="EX33_23">23&#160;</span>Teipa niquijcuinis nomax, huan huelis tiquitas nocuitlapa, pero noixayac amo tiquitas.  </div>
<div class='psalmlabel' id='EX34_0'> 34</div>
<div class='s'>Nopa yancuic tepatlactli ica nopa tlanahuatilme </div>
<div class='p'>
<span class="verse" id="EX34_1">1&#160;</span>Huan TOTECO quiilhui Moisés: </div>
<div class='p'>―Xijtejtequi ome tepatlactli catli san cuali ihuejhuexca quej nopa achtihui tepatlacme catli nimitzmacac. Huan ipani niquijcuilos nopa camanali catli quipixtoya nopa sequin catli tijtlatlapatzqui. 
<span class="verse" id="EX34_2">2&#160;</span>Nojquiya ximonemili para mostla cualca titlejcos ipan tepetl Sinaí. Xihuala ximonextiqui noixpa itzonatipa nopa tepetl. 
<span class="verse" id="EX34_3">3&#160;</span>Ma amo aqui tlejcos mohuaya huan ma amo aqui más itztos ipan nopa tepetl. Niyon se tlapiyali amo hueli tlacuajcuajtinemis iteno nopa tepetl. </div>
<div class='p'>
<span class="verse" id="EX34_4">4&#160;</span>Huajca Moisés quitejtejqui nopa ome tepatlactli san se quej nopa catli achtihui. Huan hualmostla cualca mejqui, huan quicuic nopa ome tepatlactli imaco huan tlejcoc ipan tepetl Sinaí quen TOTECO quinahuatijtoya. 
<span class="verse" id="EX34_5">5&#160;</span>Huajca TOTECO temoc ipan se mixtli huan moquetzqui ihuaya Moisés, huan quiyolmelajqui tlaque quinequi quiijtos itoca, TOTECO. 
<span class="verse" id="EX34_6">6&#160;</span>Huan TOTECO panoc iixpa Moisés huan quiijtojtiyajqui: </div>
<div class='p'>―Na niDIOS, moTECO. Na catli nitetlasojtla huan nijpiya hueyi noyolo ica masehualme. Ohui para nicualanis, pampa tlahuel niteicnelía. Huelis timotemachis ipan na pampa senquistoc nitemachtli. 
<span class="verse" id="EX34_7">7&#160;</span>Niquinnextilis tlahuel onpano miyac masehualme quenicatza niquinicnelía, pampa niquintlapojpolhuía inintlajtlacolhua quema nechhuejcamajcahuaj huan nechixpanoj. Pero sintla se acajya tlajtlacolchihua, amo niquijtohua para amo tleno quichijtoc. Nijtlatzacuiltía por itlajtlacol, huan nojquiya niquintlatzacuiltis iconehua, huan iixhuihua, huan hasta iixhuihua ininconehua por nopa catli fiero yaya quichijqui. </div>
<div class='p'>
<span class="verse" id="EX34_8">8&#160;</span>Huajca Moisés nimantzi mohuijtzonqui tlalchi, huan quihueyichijqui TOTECO. 
<span class="verse" id="EX34_9">9&#160;</span>Huan Moisés quiijto: </div>
<div class='p'>―Toteco, sintla ama techcualitztoc, xiya tohuaya huan techyacana, pampa nelía ni masehualme yoltetique. Pero techtlapojpolhui totlaixpanolhua huan totlajtlacolhua, huan techseli para ma tielica timoaxcahua para nochipa. </div>
<div class='s'>Nopa yancuic camanal sencahuali ica israelitame </div>
<div class='p'>
<span class="verse" id="EX34_10">10&#160;</span>Huan TOTECO quinanquili: </div>
<div class='p'>“¡Cualtitoc! Ya ni nopa camanal sencahuali catli ica nimocahuas amohuaya. Amoixpa nochi annomasehualhua nijchihuas huejhueyi tlanextilijcayotl quen catli amo quema mochijtoc ipan niyon se tlali ipan nochi ni tlaltipactli. Huan quiitase nohueyi chicahualis nochi nopa masehualme catli mohuaya itztoque. Quiitase catli na, niamoTECO, hueli nijchihua pampa temajmati nopa hueyi tlamantli catli nijchihuas ica ta. </div>
<div class='s'>Amo xiquinnechcahui tlaixcopincayome </div>
<div class='p'>
<span class="verse" id="EX34_11">11&#160;</span>“Mitztocarohua ta ipan ni camanal sencahuali catli tijchihuaj san sejco para ta xijchihua catli nimitznahuatijtoc ama, huan na amoixpa niquinquixtijtiyas tlen amotlal nopa amorreos, cananeos, heteos, ferezeos, heveos huan jebuseos. </div>
<div class='p'>
<span class="verse" id="EX34_12">12&#160;</span>“Pero ximomocuitlahuica para amo xijchihuaca niyon se camanali ininhuaya masehualme catli itztoque ipan nopa tlali campa ancalaquise para anitztotij. Sintla anmomatise ininhuaya, anmechtlahuisose ipan tlajtlacoli. 
<span class="verse" id="EX34_13">13&#160;</span>Pero quena, xijhuelonica nochi nopa tlaixpamitl catli iniaxca, huan xijtlamitlatlapatzaca ininteteyohua. Huan xijtzontequica nopa fiero tlaquetzalme ica nopa tlaixcopincayotl Asera catli inijuanti quinhueyichihuaj. </div>
<div class='p'>
<span class="verse" id="EX34_14">14&#160;</span>“Amo quema ximotlancuaquetzaca o xijhueyichihuaca seyoc quen elisquía se dios. Na niamoTECO huan nechtocaxtíaj nopa DIOS CATLI TETLASOMATI, pampa nimechtlasomati huan nijnequi san na techhueyichihuaca. </div>
<div class='p'>
<span class="verse" id="EX34_15">15&#160;</span>“Yeca amo xijchihuaca niyon se camanali ica nopa masehualme catli itztoque ipan nopa tlali. Huan quema inijuanti quinhueyichihuase huan quintencahuilise tlacajcahualistli inintlaixcopincayohua, huan motemacase iniixpa quen tlacanenca sihuame, nojquiya anmechnotzase para xiyaca ininhuaya. Pero nimechilhuía, amo xiyaca. Amo ximomatica ica inijuanti pampa huelis anquinhueyichihuase inintlaixcopincayohua huan anquicuase inintlacajcahualis. 
<span class="verse" id="EX34_16">16&#160;</span>Amotelpocahua amo hueli mosihuajtise ica iniichpocahua pampa nopa ichpocame quinhueyichihuase inintlaixcopincayohua catli amo neli dios huan quinchihualtise amotelpocahua nojquiya san se ma quichihuaca. </div>
<div class='p'>
<span class="verse" id="EX34_17">17&#160;</span>“Amo quema xijchihuaca niyon se tlaixcopincayotl. </div>
<div class='s'>Ilhuitl ipan sesen xihuitl </div>
<div class='p'>
<span class="verse" id="EX34_18">18&#160;</span>“Monequi xiilhuichihuaca ipan nopa ilhuitl tlen pantzi catli amo quipiya tlasonejcayotl. Monequi para chicome tonali anquicuase nopa pantzi catli amo quipiya tlasonejcayotl quen nimitznahuatijtoc. Xijchihuaca ni ilhuitl ipan nopa tonal catli nimitzilhui ipan metztli Abib, pampa ipan nopa metztli anquisque tlali Egipto. </div>
<div class='p'>
<span class="verse" id="EX34_19">19&#160;</span>“Nochi catli achtihui ehua elis noaxca. Elis noaxcahua nochi iniachtihui oquich conehua amotlapiyalhua, masque amohuacaxhua, amoborregojhua o amochivojhua. 
<span class="verse" id="EX34_20">20&#160;</span>Pero sintla tlacatis se pilburrojtzi, huelis techcohuilise para anquitequihuise sintla antechmacase se pilborregojtzi. Pero sintla amo antechcohuilise nopa pilburrojtzi, monequi anquiquechpostequise. Nojquiya monequi antechcohuilise amoachtihui oquichpilhua ica se tlacajcahualistli. Huan amo aqui huelis hualas nechitaqui san imax. Monequi nechhualiquilis se tlacajcahualistli. </div>
<div class='p'>
<span class="verse" id="EX34_21">21&#160;</span>“Xitequitica para chicuasen tonali, pero ipan nopa chicompa tonal, monequi ximosiyajquetzaca. Masque antlapoxoníaj o anpixcaj, monequi anmosiyajquetzase. </div>
<div class='p'>
<span class="verse" id="EX34_22">22&#160;</span>“Nojquiya xiilhuichihuaca ipan nopa ilhuitl tlen ipejya pixquistli quema achtihui anpehuaj anquipixcase trigo. Nojquiya xiilhuichihuaca ipan nopa ilhuitl tlen itlamiya pixquistli quema nechca itlamiya se xihuitl. </div>
<div class='p'>
<span class="verse" id="EX34_23">23&#160;</span>“Eyi huelta ipan se xihuitl monequi nochi tlacame huan oquichpilme ma monextica noixpa, na niamoTECO, niamoDios anisraelitame. 
<span class="verse" id="EX34_24">24&#160;</span>Huan na niquinquixtijtiyas nopa masehualme catli amo nechiximatij ipan nopa tlali amoixpa, huan nijhueyilijtiyas amotlal. Huan quema anyase anmonextitij noixpa na, niamoTECO Dios, eyi huelta ipan se xihuitl, amo aqui huelis quiixtocas o moaxcatis amotlal. </div>
<div class='p'>
<span class="verse" id="EX34_25">25&#160;</span>“Quema antechmacase tlacajcahualistli, amo techmacaca ica niyon se tlamantli catli quipiya tlasonejcayotl. Nojquiya amo huelis anquiajocuise hasta hualmostla niyon quentzi nopa tlacajcahualistli para Pascua. </div>
<div class='p'>
<span class="verse" id="EX34_26">26&#160;</span>“Nopa catli achtihui tlaquis ipan amomil, huan nopa catli más cuali itlajca monequi anquihuicase ipan nochaj, na niDIOS, niamoTECO. </div>
<div class='p'>“Amo xijtzoyonica se pilconechivojtzi ipan inana ilechi quen tetlajchihuiani quichihuaj.” </div>
<div class='s'>Moisés quiijcuilo nopa tlanahuatilme </div>
<div class='p'>
<span class="verse" id="EX34_27">27&#160;</span>Huan TOTECO quiilhui Moisés: “Xiquijcuilo ni tlanahuatilme catli nimitzmaca, pampa ica ni tlanahuatilme nijchihuas ni camanali mohuaya huan ininhuaya nopa israelitame.” </div>
<div class='p'>
<span class="verse" id="EX34_28">28&#160;</span>Huan Moisés itztoya ihuaya TOTECO ipan nopa tepetl para 40 tonali huan 40 yohuali. Huan ipan nochi nopa tonali amo tlacuajqui, niyon amo atlic. Huan huajca TOTECO quiijcuilo ipan nopa tepatlacme nochi nopa majtlactli tlanahuatilme catli quintocarohua ma quichihuaca israelitame ipan nopa camanali catli TOTECO quichihuayaya ininhuaya. </div>
<div class='s'>Ixayac Moisés petlaniyaya </div>
<div class='p'>
<span class="verse" id="EX34_29">29&#160;</span>Huan Moisés temoc tlen tepetl Sinaí ica nopa ome tepatlactli catli quipixqui nopa tlanahuatilme. Huan petlaniyaya ixayac pampa camanaltitoya ihuaya Toteco Dios, pero yaya amo quimatiyaya. 
<span class="verse" id="EX34_30">30&#160;</span>Huan quema Aarón huan nochi nopa israelitame quiitaque ixayac Moisés petlaniyaya, tlahuel majmajque huan amo quinejque quinechcahuise. 
<span class="verse" id="EX34_31">31&#160;</span>Huajca Moisés quinnotzqui ma quinechcahuica huan Aarón ica nochi tlayacanani monechcahuicoj huan Moisés quincamanalhui. 
<span class="verse" id="EX34_32">32&#160;</span>Huan teipa monechcahuijque nochi nopa sequinoc israelitame, huan Moisés quinilhui nochi nopa tlanahuatilme catli TOTECO quimacac ipan tepetl Sinaí. 
<span class="verse" id="EX34_33">33&#160;</span>Huan quema Moisés tlanqui quincamanalhuía, moixtzajqui ica se yoyomitl. </div>
<div class='p'>
<span class="verse" id="EX34_34">34&#160;</span>Pero sesen huelta quema Moisés calaquiyaya ipan nopa tiopamitl iixpa TOTECO para mocamanalhuis ihuaya, moquixtiliyaya nopa yoyomitl catli ica moixtzacuayaya huan quej nopa mocahuayaya hasta quema quisayaya. Huan quema quisayaya para quinyolmelahuas israelitame catli TOTECO quinnahuatijtoya, 
<span class="verse" id="EX34_35">35&#160;</span>nopa israelitame sempa quiitayayaj para petlaniyaya ixayac, huajca Moisés sempa moixtzacuayaya. Huan quej nopa mocahuayaya moixtzactoc hasta sempa oncalaquiyaya para camanaltis ihuaya Toteco Dios.  </div>
<div class='psalmlabel' id='EX35_0'> 35</div>
<div class='s'>Tlanahuatili para tonali para mosiyajquetzase </div>
<div class='p'>
<span class="verse" id="EX35_1">1&#160;</span>Huan Moisés quinsentili nochi israelitame huan quinilhui: “Ya ni nopa tlanahuatili catli TOTECO quiijtojtoc ma tijchihuaca. 
<span class="verse" id="EX35_2">2&#160;</span>Quiijto para huelis titequitise chicuasen tonali, pero nopa chicompa tonal elis para tojuanti se tonal tlatzejtzeloltic, huan ipan nopa tonal monequi ximosiyajquetzase para TOTECO. Sintla acajya tequitis ipan nopa tonal, monequi miquis. 
<span class="verse" id="EX35_3">3&#160;</span>Niyon amo xijtlatica se tlitl ipan amochajchaj ipan tonali para timosiyajquetzase.” </div>
<div class='s'>Quisentili tlacajcahualistli para nopa yoyon tiopamitl </div>
<div class='p'>
<span class="verse" id="EX35_4">4&#160;</span>Huan Moisés quincamanalhui nochi israelitame, huan quinilhui: “Ya ni catli TOTECO tlanahuatijtoc ma tijchihuaca. 
<span class="verse" id="EX35_5">5&#160;</span>Nochi amojuanti catli anquinequij anquimacase TOTECO se tlenijqui ica amopaquilis huan ica nochi amoyolo, huelis anquimacase huan tijsentilise nopa tlamantli. Huelis anquihualicase catli anquipiyaj tlen oro, plata o bronce. 
<span class="verse" id="EX35_6">6&#160;</span>Huelis anquihualicase icpatl tlen lino catli tlamalintli nelcanactzi. Xijhualicaca nojquiya icpatl catli tlapali azultic, morado huan chichiltic. Nojquiya xijhualicaca nopa yoyomitl catli tetic quen se cuetlaxtli catli tlaxinepaloli ica oquich chivo iijhuiyo. 
<span class="verse" id="EX35_7">7&#160;</span>Xijhualicaca inincuetlaxo borregojme huan pesojme catli tlapali chichiltic. Nojquiya xijhualicaca nopa cuahuitl catli itoca acacia, 
<span class="verse" id="EX35_8">8&#160;</span>huan oliva aceite para tlahuilme. Nojquiya monequi nopa tlaajhuiyacayotl catli quimanelose ica nopa aceite para quinajaltise tlamantli huan masehualme para quiniyocatlalise para itequi TOTECO. Huan monequi quisencahuase nopa tlaajhuiyacayotl para nopa copali catli ajhuiyac mijyotía. 
<span class="verse" id="EX35_9">9&#160;</span>Nojquiya xijhualicaca nopa piltetzitzi catli yejyectzitzi catli inintoca ónice huan sequinoc piltetzitzi catli yejyectzitzi para tijtlalise ipan nopa ixpantzajcayotl huan nopa yolixpantzajcayotl para nopa hueyi totajtzi. </div>
<div class='s'>Nopa catli motequihuijque tiopan calijtic </div>
<div class='p'>
<span class="verse" id="EX35_10">10&#160;</span>“TOTECO tlanahuatijtoc para nochi amojuanti catli anquipiyaj tlalnamiquilistli huan yajatili para anquichihuase se cuali tequitl, xihualaca para anquichihuase nochi ni tequitl catli tlanahuatijtoc TOTECO ma tijchihuaca. 
<span class="verse" id="EX35_11">11&#160;</span>Monequi tijsencahuase nopa yoyon tiopamitl ihuaya itzontzajca, itepos chijcolhua, ihuapalhua, icuaixtlapalhua, itlaquetzalo huan itepos cuatetonyo. 
<span class="verse" id="EX35_12">12&#160;</span>Tijsencahuase nopa caxa ica cuahuitl huehueyac para tijhuicase huan itzajca campa Toteco techtlasojtlas huan nopa cortina catli quitzacuas. 
<span class="verse" id="EX35_13">13&#160;</span>Nojquiya tijchihuase nopa cuamesa huan cuahuitl huehueyac para tijhuicase huan nochi catli motequihuía ica nopa cuamesa, ihuaya nopa pantzi catli tenextilía para TOTECO itztoc tohuaya. 
<span class="verse" id="EX35_14">14&#160;</span>Quichihuase nopa tlahuil quetzali catli elis para tlahuili, huan nochi catli motequihuía nopona huan itlahuilhua, huan iaceite. 
<span class="verse" id="EX35_15">15&#160;</span>Quisencahuase nopa tlaixpamitl para copali huan nopa cuahuitl huehueyac catli ica quihuicase. Quisencahuase nopa aceite para titlaiyocatlalise para Toteco huan nopa tlamaneloli copali catli ajhuiyac mijyotía. Nojquiya quisencahuase icortina para tijcuahuiyonise nopa puerta campa calaquise ipan nopa yoyon tiopamitl. 
<span class="verse" id="EX35_16">16&#160;</span>Quichihuase nopa tlaixpamitl campa quitlatise tlacajcahualistli ica itlixic ica iteposixtlapalhua. Nojquiya quichihuase nopa cuahuitl huehueyac para ica tijhuicase huan nochi nopa tlamantzitzi catli motequihuis nopona. Huan quichihuase nopa hueyi paila tlen bronce ihuaya catli ipan moquetzas. 
<span class="verse" id="EX35_17">17&#160;</span>Quisencahuase nopa tlatzactli tlen cortina catli quiyahualos nopa calixpamitl. Huan nopa calixpamitl quiyahualos nochi nopa yoyon tiopamitl. Nojquiya quichihuase itlaquetzalhua nopa cortina tlatzactli, huan itepos cuatetonyo sesen nopa tlaquetzali. Nojquiya quichihuase nopa cortinas catli tijcuahuiyonise catli quitzacuas campa ancalaquise ipan calixpamitl. 
<span class="verse" id="EX35_18">18&#160;</span>Quisencahuase estacas, huan mecatl para moilpis huan motetzilos nopa yoyon tiopamitl, huan nopa tlaquetzali. 
<span class="verse" id="EX35_19">19&#160;</span>Quichihuase nopa yoyomitl catli moquentise totajtzitzi catli tequitise tiopan calijtic. Quena, monequi quisencahuase nopa yoyomitl tlatzejtzeloltic para Aarón, huan nojquiya quichihuase catli moquentise itelpocahua.” </div>
<div class='s'>Nochi israelitame quihualicaque nemactli para ichaj TOTECO </div>
<div class='p'>
<span class="verse" id="EX35_20">20&#160;</span>Huan nochi israelitame motlanantejque campa itztoya Moisés huan yajque ininchajchaj. 
<span class="verse" id="EX35_21">21&#160;</span>Huan nochi catli quimachilijque para TOTECO quinyoltacani ma quimacaca se tlenijqui huan ipan ininyolo quinequiyayaj quimacase, temacaque. Huan nopa israelitame quihuicaque nochi nopa nemactli para nopa yoyoncali campa mopantise ihuaya TOTECO, huan nochi nopa tlamantzitzi catli monequiyaya para quichihuase nopa tequitl tiopan calijtic. Nojquiya quihualicaque catli monequiyaya para iyoyo tlatzejtzeloltic nopa totajtzi. 
<span class="verse" id="EX35_22">22&#160;</span>Huan hualajque tlacame huan sihuame catli ica nochi ininyolo quinequiyayaj quimacase se tlenijqui. Huan miyaqui quihualicayayaj tlamantli tlen oro catli quitequihuijtoyaj para moyecchijchihuase. Quihualicaque pijpilolme, anillos, maquechcosme huan tlen hueli tlatectli oro. Huan nochi ni oro quitencahuilijque TOTECO quen se nemactli. 
<span class="verse" id="EX35_23">23&#160;</span>Sequinoc quihuicaque icpatl azultic, morado huan chichiltic huan lino icpatl catli tlamalintli nelcanactzi, huan nojquiya quihualicaque yoyomitl catli tetic quen se cuetlaxtli catli tlaxinepaloli ica iniijhuiyo oquich chivojme. Quihualicaque inincuetlaxo pesojme huan ininpochquiyo borregojme catli tlapali chichiltic. 
<span class="verse" id="EX35_24">24&#160;</span>Huan nochi catli quinequiyayaj temacase se nemactli tlen plata, o bronce, quihuicaque campa TOTECO. Huan catli quipiyayayaj nopa cuahuitl acacia catli monequi motequihuis ipan ichaj TOTECO, quihualicaque. </div>
<div class='p'>
<span class="verse" id="EX35_25">25&#160;</span>Huan miyaqui sihuame catli hueliyaya tlamalinaj cuali huan catli ica nochi ininyolo tequitiyayaj, quihualicaque icpatl catli tlapali azultic, morado huan chichiltic. Nojquiya quihualicaque lino icpatl catli nelcanactzi. 
<span class="verse" id="EX35_26">26&#160;</span>Huan sequinoc sihuame catli cuali hueliyaya tlamalinaj, quimalinque iniijhuiyo oquich chivojme huan quichijque yoyomitl catli tetic. 
<span class="verse" id="EX35_27">27&#160;</span>Huan nopa tlayacanani quihuicaque piltetzitzi catli itoca ónice huan sequinoc piltetzitzi catli pajpatiyo para quitlatzquiltise ipan nopa ixpantzajcayotl huan yolixpantzajcayotl para nopa totajtzi. 
<span class="verse" id="EX35_28">28&#160;</span>Huan nojquiya quihualicaque xihuitl catli ajhuiyac mijyotía huan aceite para tlahuili. Nojquiya quihualicaque aceite para nopa tlamaneloli catli tlaajaltise quema tlaiyocatlalise para Toteco, huan nopa copali catli ajhuiyac mijyotía. </div>
<div class='p'>
<span class="verse" id="EX35_29">29&#160;</span>Huan nochi israelita sihuame huan tlacame catli quimachilijque ipan ininyolo para hueli quichihuase se tlen nopa tlamantli tequitl catli TOTECO quinahuatijtoya Moisés, quichijque huan quihuicaque catli quisencajtoyaj para ma eli quen se nemactli para TOTECO. </div>
<div class='s'>Bezaleel huan Aholiab </div>
<div class='p'>
<span class="verse" id="EX35_30">30&#160;</span>Huan Moisés quinilhui nopa israelitame: “Xiquitaca para TOTECO quitlapejpenijtoc Bezaleel, icone Uri huan iixhui Hur catli tlacatqui ipan nopa hueyi familia tlen iixhuihua Judá, para elis catli tlayacanas ipan nochi ni tequitl. 
<span class="verse" id="EX35_31">31&#160;</span>Huan Toteco Dios quitlali Itonal ica ihueyi chicahualis ipan Bezaleel para tlayacanas. Huan Toteco quimacatoc tlalnamiquilistli huan yajatili para quimatis miyac tlamantli tequitl para huelis quisencahuas nochi catli monequi, 
<span class="verse" id="EX35_32">32&#160;</span>huan para huelis quichihuas tlamantli yejyectzitzi ica oro, plata huan bronce. 
<span class="verse" id="EX35_33">33&#160;</span>Cuali quimati quitequis huan quinalaxos piltetzitzi para cahuanise. Nojquiya quimacatoc para elis se cuali cuaxinquetl catli hueli quitejtequi huan quiyectlalía cuahuitl para quisencahuas catli yejyectzi. 
<span class="verse" id="EX35_34">34&#160;</span>Nojquiya Toteco Dios quimacac tlalnamiquilistli Bezaleel ihuaya Aholiab para ma quinmachtica sequinoc nochi catli inijuanti quimatij. Aholiab eliyaya icone Ahisamac huan tlacatqui ipan nopa hueyi familia tlen iixhuihua Dan. 
<span class="verse" id="EX35_35">35&#160;</span>Huan Toteco Dios quinmacatoc nochi ome tlahuel miyac inintlalnamiquilis para ma quichihuaca miyac tlamantli tequitl. Quimatij quenicatza quicualtlalise oro, huan quenicatza cuatequise. Quimatij quenicatza quichihuase yoyomitl yejyectzi tlajtzontli ica icpatl catli tlapali azultic, morado, huan chichiltic, tlaxinepaloli ica lino icpatl nelcanactzi. Quipiyaj yajatili para quichihuase nochi ni tequitl, huan para ma quiyolitica nochi nopa tlamantzitzi catli monequi quichihuase, huan quisencahuase sese ica itlachiyalis catli monequi.  </div>
<div class='psalmlabel' id='EX36_0'> 36</div>
<div class='s'>Nopa israelitame tlamajmacaque hasta mocajqui </div>
<div class='p'>
<span class="verse" id="EX36_1">1&#160;</span>“Huajca Bezaleel huan Aholiab huan nochi sequinoc masehualme catli TOTECO quinmacatoya tlalnamiquilistli para ni tequitl, huan quipixque ipan ininyolo para tlapalehuise, monejqui tequitise huan quisencahuase nopa yoyon tiopamitl senquistoc quen TOTECO tlanahuatijtoya.” </div>
<div class='p'>
<span class="verse" id="EX36_2">2&#160;</span>Huajca Moisés quinnotzqui Bezaleel huan Aholiab, huan nochi masehualme catli TOTECO quinmacatoya tlalnamiquilistli huan catli motemacayayaj ica nochi ininyolo para tequitise, huan nochi hualajque. 
<span class="verse" id="EX36_3">3&#160;</span>Huan Moisés quinmactili nochi tlamantli catli nopa israelitame quihualicatoyaj catli monequi quitequihuise ipan nopa yoyon tiopamitl. </div>
<div class='p'>Huan mojmostla nopa israelitame noja quihualicayayaj nemactli para quitequihuise. 
<span class="verse" id="EX36_4">4&#160;</span>Huajca teipa nochi inijuanti catli quisencahuayayaj tlamantli quiquetzque inintequi, 
<span class="verse" id="EX36_5">5&#160;</span>huan quicamanalhuitoj Moisés huan quiilhuijque: “Nochi quihualicatoque tlahuel miyac tlamantli hasta conpano catli monequi para tijchihuase nochi catli TOTECO tlanahuatijtoc.” </div>
<div class='p'>
<span class="verse" id="EX36_6">6&#160;</span>Huajca Moisés tlanahuati ma quinyolmelahuatij nochi israelitame ipan ininchajchaj para niyon se tlacatl o sihuatl ayacmo ma quisencahua seyoc tlamantli para nopa tiopamitl, niyon ayacmo ma tlahuajhualicaca. 
<span class="verse" id="EX36_7">7&#160;</span>Pampa ya quipixtoyaj tlahuel miyac catli quitequihuise huan hasta miyac mocahuayaya. </div>
<div class='s'>Nopa cortinas tlen lino </div>
<div class='p'>
<span class="verse" id="EX36_8">8&#160;</span>Huan nopa masehualme catli Toteco quinmacatoya tlalnamiquilistli para ma tequitica nopona, quichijque itzontzajca nopa tiopamitl. Quichijque ica 10 cortinas ica lino tlamalintli nelcanactzi huan tlaxinepaloli ica icpatl catli tlapali azultic, morado, huan chichiltic huan ipani nesiyaya inintlachiyalis nopa tequihuajme catli inintoca querubines. 
<span class="verse" id="EX36_9">9&#160;</span>Huan sesen nopa cortinas eliyaya 12 metros huan tlajco ihuehueyaca, huan ome metro ipatlajca. 
<span class="verse" id="EX36_10">10&#160;</span>Huan quisalojque itlamiya se cortina ica itlamiya seyoc nopa macuili cortinas para mochijqui san se cortina catli huehueyac. Huan nopa seyoc macuili cortinas nojquiya quiijtzonque para mochijqui san se cortina catli huehueyac huan nopa ome cortinas huehueyac elqui para sesen lado itzontzajca nopa tiopamitl. 
<span class="verse" id="EX36_11">11&#160;</span>Huan ipan se iteno sesen nopa ome huehueyac cortinas catli quimojmotzquiltijtoyaj, quichihuilijque tlailpili ica iojal campa mosojsos, huan quitenyahualojque sese iojal ica icpatl azultic. 
<span class="verse" id="EX36_12">12&#160;</span>Para nochi quichihuilijque 50 tlailpili sese ica iojal para mosojsos ipan se lado nopa ome huehueyac cortinas catli achtihui tlasaloli. Huan teipa quinchijque nopa tlailpili ipan sese para ma moixnamictica ica nopa tlailpili ipan seyoc. 
<span class="verse" id="EX36_13">13&#160;</span>Nojquiya quichijque 50 tepos chijcoli tlen oro para quisalos nopa 50 tlailpili ipan sesen nopa ome cortinas tlasaloli. Quej nopa quisencajque para quitzacuas huejcapa ipan nopa yoyon tiopamitl. </div>
<div class='s'>Nopa cortinas para itzontzajca nopa yoyon tiopamitl </div>
<div class='p'>
<span class="verse" id="EX36_14">14&#160;</span>Nojquiya quisencajque 11 cortinas tlen nopa tetic yoyomitl catli tlaxinepaloli ica iniijhuiyo oquich chivojme para quisencajque iompa tzontzajca nopa yoyon tiopamitl. 
<span class="verse" id="EX36_15">15&#160;</span>Huan sesen cortina ihuehueyaca eliyaya 13 metros huan tlajco, huan ome metro ipatlajca, huan nochi 11 cortinas quipixqui san se ininhuejhuexca. 
<span class="verse" id="EX36_16">16&#160;</span>Huan quisalojque macuili cortinas san sejco huan iyoca quisalojque seyoc chicuase cortinas. 
<span class="verse" id="EX36_17">17&#160;</span>Huan iteno se lado sesen nopa ome huehueyac cortinas quichihuilijque 50 tlailpili ica iniojales campa mosojsos. 
<span class="verse" id="EX36_18">18&#160;</span>Nojquiya quichihuilijque 50 tepos chijcoli tlen bronce para ipan quisalose iniojales nopa tlailpili ipan se cortina ica nopa tlailpili ipan seyoc cortina para iompa tzontzajca nopa yoyon tiopamitl elis tlasaloli san sejco. </div>
<div class='p'>
<span class="verse" id="EX36_19">19&#160;</span>Huan nopa expa itzontzajca quichijque ica inincuetlaxo oquich chivojme catli quipajque chichiltic, huan nopa najpa itzontzajca catli elqui más calixco quichijque ica inincuetlaxo pesojme. </div>
<div class='s'>Nopa caltechtli tlen huapalme </div>
<div class='p'>
<span class="verse" id="EX36_20">20&#160;</span>Huan para icaltepanyo nopa tiopamitl quiquejquetzque nopa huapalme tlen cuahuitl acacia. 
<span class="verse" id="EX36_21">21&#160;</span>Huan sese huapali quipixqui nahui metros huan tlajco ihuehueyaca, huan 65 centímetros ipatlajca. 
<span class="verse" id="EX36_22">22&#160;</span>Sese huapali quipixqui ome tepos chijcoli para quisalos ica ne sequinoc huapalme ipan sesen lado. 
<span class="verse" id="EX36_23">23&#160;</span>Huan moquetzayayaj 20 huapalme ipan nopa caltechtli ica sur. </div>
<div class='s'>Itepos cuatetonyo nopa huapalme </div>
<div class='p'>
<span class="verse" id="EX36_24">24&#160;</span>Huan itzintla sesen nopa huapalme calaquiyayaj ipan ome itepos cuatetonyo tlen plata para ma moquetzas cuali. Oncayaya 40 tepos cuatetomitl, ome cuatetomitl ipan sese huapali. Huan sesen huapali quipixtoya ome tepos chijcoli para quitlatzquiltis ipan itepos cuatetonyo. 
<span class="verse" id="EX36_25">25&#160;</span>Ipan nopa caltechtli ica norte oncayaya seyoc 20 huapalme, 
<span class="verse" id="EX36_26">26&#160;</span>huan 20 itepos cuatetonyo. Itzintla sese huapali oncayaya ome itepos cuatetonyo. 
<span class="verse" id="EX36_27">27&#160;</span>Iica nopa tiopamitl ipan nopa lado campa temo tonati quipixqui chicuase huapalme. 
<span class="verse" id="EX36_28">28&#160;</span>Huan quitlalilijque seyoc huapali iica tiopamitl campa sese icalnacastla. 
<span class="verse" id="EX36_29">29&#160;</span>Huan quen nochi más huapalme, nopa huapalme campa inincalnacastla quipixque tepos chijcoli ica tlatzintla huan ica huejcapa para quisojsos ica nopa huapalme catli inechca. 
<span class="verse" id="EX36_30">30&#160;</span>Huajca campa temo tonati oncayaya chicueyi huapalme huan 16 tepos cuatetomitl catli ipan moquetzayayaj, ome cuatetomitl tlatzintla sesen huapali. </div>
<div class='s'>Nopa cuaixtlapalme </div>
<div class='p'>
<span class="verse" id="EX36_31">31&#160;</span>Quisencajque cuaixtlapali huejhuehueyac tlen cuahuitl acacia huan quitlalijque iixpa nopa huapalme ipan nopa caltechtli catli quiyahualojque nopa tiopamitl. Quichijque macuili cuaixtlapali para iixpa nopa huapalme ipan se lado nopa tiopamitl, 
<span class="verse" id="EX36_32">32&#160;</span>huan seyoc macuili cuaixtlapali para iixpa nopa huapalme ipan ne seyoc lado, huan seyoc macuili cuaixtlapali para iixpa huapalme catli moquetzque iica nopa tiopamitl ica campa temo tonati. 
<span class="verse" id="EX36_33">33&#160;</span>Huan nopa cuaixtlapali catli panoc tlatlajco iixtlapal nopa huapalme catli moquetztoyaj pejque ica se icalnacastla tiopamitl huan ajsic hasta seyoc icalnacastla nopa tiopamitl. 
<span class="verse" id="EX36_34">34&#160;</span>Huan quixajque nopa huapalme ica oro, huan nopa anillos campa calaquiyayaj nopa cuaixtlapalme elqui senquistoc oro. Nojquiya quixajque ica oro nopa cuaixtlapalme catli huejhuehueyac. </div>
<div class='p'>
<span class="verse" id="EX36_35">35&#160;</span>Huan nopa cortina catli quitzajqui nopa cuarto catli más calijtic quichijque ica lino catli tlamalintli nelcanactzi huan tlaxinepaloli ica icpatl catli quipajtoyaj azultic, morado huan chichiltic. Huan ipan nopa tlaxinepaloli nesiyayaj ome tequihuajme catli inintoca querubines. 
<span class="verse" id="EX36_36">36&#160;</span>Huan para ipan mohuiyonis nopa cortina quichijque nahui tlaquetzali ica cuahuitl acacia huan quinxajqui ica oro. Huan ipan nopa tlaquetzali quitlalijque tepos chijcoli tlen oro. Huan sesen nopa nahui tlaquetzalme moquetzayaya ipan inincuatetonyo tlen plata. </div>
<div class='s'>Cortina campa calaquise ipan yoyon tiopamitl </div>
<div class='p'>
<span class="verse" id="EX36_37">37&#160;</span>Nojquiya quichijque se cortina para quitzacuase campa calaquise ipan yoyon tiopamitl. Quichijque ica lino nelcanactzi catli tlaxinepaloli ica icpatl azultic, morado, huan chichiltic huan quiijtzonque yejyectzi ica itlachijchihualo. 
<span class="verse" id="EX36_38">38&#160;</span>Huan ni cortina tlatzquitoya ipan macuili tlaquetzali ica macuili tepos chijcoli. Huan inintzonatipa nopa macuili tlaquetzali huan tepos chijcoli quixajque ica oro, huan nopa macuili icuatetonyo catli ipan moquetzqui nopa tlaquetzali quichijque ica bronce.  </div>
<div class='psalmlabel' id='EX37_0'> 37</div>
<div class='s'>Nopa caxa </div>
<div class='p'>
<span class="verse" id="EX37_1">1&#160;</span>Huan teipa Bezaleel quisencajqui nopa caxa ica cuahuitl acacia huan quipixqui 110 centímetros ihuehueyaca, huan 65 centímetros ipatlajca, huan 65 centímetros ihuejcapanca. 
<span class="verse" id="EX37_2">2&#160;</span>Iijtic huan ipani quixajqui ica senquistoc oro, huan yahualtic quipixtoya itejteno tlen oro. 
<span class="verse" id="EX37_3">3&#160;</span>Huan quichihuili nahui anillos tlen oro huan quitlalili najcac ipan inacastla. 
<span class="verse" id="EX37_4">4&#160;</span>Nojquiya quisencajqui cuahuitl huehueyac huan quixajqui ica oro. 
<span class="verse" id="EX37_5">5&#160;</span>Huan ipan nopa anillos quicalaqui nopa cuahuitl huehueyac para quej nopa huelis quihuicase nopa caxa. </div>
<div class='s'>Itzajca nopa caxa campa Toteco tetlasojtla </div>
<div class='p'>
<span class="verse" id="EX37_6">6&#160;</span>Teipa quichijqui itzajca nopa caxa campa Toteco quintlasojtlas masehualme. 
<span class="verse" id="EX37_7">7&#160;</span>Nojquiya iixco itzajca quisencahuili ome itequihuajcahua Toteco catli inintoca querubines catli tlatejtzontli ica martillo. Huan nopa tequihuajme huan itzajca nopa caxa elqui san se tlatectli oro. Huan nopa tequihuajme moquetztoyaj ipan sese iteno itzajca. 
<span class="verse" id="EX37_8">8&#160;</span>Se itequihua Toteco moquetztoc ipan se iteno huan ne seyoc ipan seyoc iteno. Nopa querubines huan itzajca nopa caxa elqui san se tlatectli oro tlatejtzontli. 
<span class="verse" id="EX37_9">9&#160;</span>Nopa tequihuajme moixnamictoyaj huan moeltlapal tlanantoyaj quen quiecahuiliyayaj huan quitlachiliyayaj itzajca nopa caxa campa TOTECO quintlasojtlas masehualme. </div>
<div class='s'>Nopa cuamesa para pantzi </div>
<div class='p'>
<span class="verse" id="EX37_10">10&#160;</span>Nojquiya quisencajqui nopa cuamesa ica cuahuitl acacia. Huan quipixtoya ihuehueyaca 90 centímetros, huan 45 centímetros ipatlajca, huan 65 centímetros ihuejcapanca. 
<span class="verse" id="EX37_11">11&#160;</span>Huan quixajqui ica senquistoc oro. Huan quichihuilijque nopa cuamesa se icorona tlen oro catli quitenyahualo iixco. 
<span class="verse" id="EX37_12">12&#160;</span>Nojquiya quitenyahualo iixco nopa cuamesa ica se pilhuapaltzi catli quipiya san chicome centímetros ipatlajca. Huan yahualtic quitejtequi para quichihuili iyejyejca huan quixajqui nochi ica senquistoc oro. 
<span class="verse" id="EX37_13">13&#160;</span>Huan quichihuili nahui anillos tlen oro, huan quitlali najcac ipan inacastla nopa cuamesa campa pehua iicxihua iquespa nopa mesa. 
<span class="verse" id="EX37_14">14&#160;</span>Nopa anillos eltoya huejcapa ipan iicxi nechca nopa pilhuapaltzi catli quitentzajqui nopa cuamesa. Huan quisencajqui cuahuitl huehueyac huan quicalaqui ipan nopa anillos ipan nopa cuamesa para quej nopa huelis quihuicase. </div>
<div class='p'>
<span class="verse" id="EX37_15">15&#160;</span>Huan para quichihuas nopa cuahuitl huehueyac para ica quihuicase nopa cuamesa quitequihui cuahuitl acacia, huan quixajqui ica oro. 
<span class="verse" id="EX37_16">16&#160;</span>Nojquiya quisencajqui catli quitequihuise ipan cuamesa quen platome, huejhueyi cucharas, teposhuitzcucharas huan huejhueyi xarros para tlacajcahualistli catli atic. </div>
<div class='s'>Nopa tlahuil quetzali </div>
<div class='p'>
<span class="verse" id="EX37_17">17&#160;</span>Nojquiya quisencajqui se tlahuil quetzali catli senquistoc oro. Iicxi, icuayo, ipilcaxitzitzi, ixochiyo mimilijtoc huan cahuantoc huan nochi iyejca quisencahuili ica san se tlatectli oro catli tlatejtzonali ica martillo. 
<span class="verse" id="EX37_18">18&#160;</span>Huan quipixtoya chicuase imacuayohua; eyi imacuayohua ipan se lado, huan ne se eyi ipan seyoc lado. 
<span class="verse" id="EX37_19">19&#160;</span>Ipan sese imacuayo quipixqui eyi pilcaxitzitzi catli ipan tlatlatise huan quipixqui itlachiyalis quen se almendra ixochiyo catli mimilijtoc huan se catli cahuantoc. Huan ipan nochi nopa chicuase imacuayohua quej nopa eliyaya. 
<span class="verse" id="EX37_20">20&#160;</span>Huan ipan icuayo nopa tlahuil quetzali quipiyayaya nahui pilcaxitzitzi, sese ica itlachiyalis se xochitl almendra, se nesiyaya se xochitl mimilijtoc huan se quen se xochitl cahuantoc. 
<span class="verse" id="EX37_21">21&#160;</span>Huan itzintla tlen sesen nopa chicuase imacuayohua catli tlatzquitoyaj ipan icuayo nopa tlahuil quetzali quipiyayaya se xochitl cahuantoc. 
<span class="verse" id="EX37_22">22&#160;</span>Huan nochi ixochiyohua huan imacuayohua huan icuayo eliyaya san se tlatectli oro huan tlatejtejtzontli ica martillo. 
<span class="verse" id="EX37_23">23&#160;</span>Nojquiya quichihuili chicome piltlahuiltzitzi, huan nopa cucharas catli ica quisehuijque nopa tlahuilme, huan quichihuilijque iplatohua. Huan nochi quisencajque ica senquistoc oro. 
<span class="verse" id="EX37_24">24&#160;</span>Huan nopa tlahuil quetzali tlen oro quipixqui 33 kilos ietica. </div>
<div class='s'>Nopa tlaixpamitl para copali </div>
<div class='p'>
<span class="verse" id="EX37_25">25&#160;</span>Nojquiya quichijqui se tlaixpamitl campa quitlatise copali huan elqui cuadradojtic, ica 45 centímetros ihuehueyaca huan ipatlajca, huan quipiyayaya icuacua ipan nochi nahui inacastla, huan nochi san eliyaya se tlatectli cuahuitl. 
<span class="verse" id="EX37_26">26&#160;</span>Huan quixajqui ica senquistoc oro nochi itzontzajca, huan iquespa, huan icuacua. Huan yahualtic iixco quiquetzqui se icorona tlen oro catli quiyectlali. 
<span class="verse" id="EX37_27">27&#160;</span>Huan nojquiya quichihuili nahui anillos itlaj nopa nahui iesquinajyo, huan nopona quicalaqui nopa cuahuitl huehueyac para ica quihuicase. 
<span class="verse" id="EX37_28">28&#160;</span>Huan nopa cuahuitl huehueyac quisencajqui ica cuahuitl acacia, huan quixajqui ica oro. </div>
<div class='s'>Nopa aceite tlatzejtzeloltic huan nopa copali </div>
<div class='p'>
<span class="verse" id="EX37_29">29&#160;</span>Nojquiya quisencajqui nopa aceite catli tlatzejtzeloltic para tlaiyocatlalise para Toteco, huan quisencajqui nopa copali catli ajhuiyac mijyotía. Nochi quisencajqui Bezaleel, se tlaajhuiyacasencajquetl catli achi más quimatqui.  </div>
<div class='psalmlabel' id='EX38_0'> 38</div>
<div class='s'>Tlaixpamitl campa quitlatise tlacajcahualistli </div>
<div class='p'>
<span class="verse" id="EX38_1">1&#160;</span>Huan nojquiya ica cuahuitl acacia quisencajqui se tlaixpamitl catli cuadradojtic iixco campa quitlatise tlacajcahualistli. Quipixqui 2 metros 25 centímetros ihuehueyaca huan ipatlajca. Huan ihuejcapanca eltoya 1 metro 25 centímetros. 
<span class="verse" id="EX38_2">2&#160;</span>Huan ipan najcac inacastla quisencahuili icuacua. Huan quisencajqui ica san se tlatectli cuahuitl huan quixajqui ica nopa tepostli bronce. 
<span class="verse" id="EX38_3">3&#160;</span>Huan quisencahuili nochi catli monequi quitequihuise ipan nopa tlaixpamitl quen nopa tepos caja catli ipan quitemase cuanextli, nopa huajcalme para quiselise estli, huan nopa tepos chijcoli para ica quiitzquise nopa nacatl, huan palas para ica quiquixtise cuanextli, huan nopa tepostli para tlicoli. Huan nochi quisencajqui ica bronce. 
<span class="verse" id="EX38_4">4&#160;</span>Huan ica bronce quisencahuili se tlixictli ica ipiltepos ixtlapalhua para iixco huelis motecas nopa tlacajcahualistli catli quitlatíaj. Huan quisehui nopa tlixictli ipan tlajco ihuejcapanca iijtico nopa tlaixpamitl campa quipixqui se itencuayo. 
<span class="verse" id="EX38_5">5&#160;</span>Huan nojquiya najcac campa inacastla quichihuili nahui anillos para ipan quicalaquise nopa cuahuitl huehueyac para ica quihuicase. 
<span class="verse" id="EX38_6">6&#160;</span>Huan quisencajqui nopa cuahuitl huehueyac ica cuahuitl acacia huan teipa quixajqui ica bronce. 
<span class="verse" id="EX38_7">7&#160;</span>Huan quicalaqui nopa huehueyac cuame ipan nopa anillos catli eltoya iquespa nopa tlaixpamitl para huelis quihuicase. Huan quichijqui nopa tlaixpamitl ica huapalme huan iijtico mocajqui cacahuatic. </div>
<div class='s'>Nopa hueyi paila tlen bronce para ipan momajtequise </div>
<div class='p'>
<span class="verse" id="EX38_8">8&#160;</span>Huan quichijqui ica bronce nopa hueyi paila tlen bronce para atl huan nopa catli ipan moquetza. Quichijque ica miyac tescatl tlen bronce catli sihuame quimatque quitequihuíaj, pampa sihuame catli tlatequipanojque campa ipuerta nopa yoyon tiopamitl quihualicaque inintesca huan temacaque. </div>
<div class='s'>Nopa calixpamitl </div>
<div class='p'>
<span class="verse" id="EX38_9">9&#160;</span>Teipa Bezaleel quisencajqui se calixpamitl catli quiyahualo nochi nopa yoyon tiopamitl. Huan tzactoya nopa calixpamitl ica cortinas quen se tepamitl. Huan nopa cortinas catli quitzajqui nopa calixpamitl ica sur quipixqui 45 metros ihuehueyaca. Huan quichijqui nopa cortinas tlaxinepaloli ica icpatl tlen lino nelía canactzi. 
<span class="verse" id="EX38_10">10&#160;</span>Huan ica sur tlatzquitoyaj nopa cortinas ipan 20 tlaquetzalme ica 20 inincuatetonyo tlen bronce huan inintepos chijcolhua huan inianillos tlen plata. 
<span class="verse" id="EX38_11">11&#160;</span>Huan ica norte nopa cortinas catli mochijqui nopa tlatzactli quipixqui 45 metros ihuehueyaca, huan tlatzquitoyaj ipan 20 tlaquetzalme, huan 20 inincuatetonyo tlen bronce ica inintepos chijcolhua huan inianillos tlen plata. 
<span class="verse" id="EX38_12">12&#160;</span>Huan campa temo tonati nopa cortinas catli quitzajqui nopa lado quipixqui 22 metros huan tlajco ihuehueyaca, huan quipixqui 10 tlaquetzali, huan 10 cuatetomitl para ipan tlatzquise. Huan nopa tlaquetzali, huan inintepos chijcolhua huan inianillos nochi elqui tlen plata. 
<span class="verse" id="EX38_13">13&#160;</span>Huan ica campa hualquisa tonati nopa cortinas catli quitzajqui nopa lado quipixqui 22 metros huan tlajco. 
<span class="verse" id="EX38_14">14&#160;</span>Huan tlatlajco nopa tlatzactli campa hualquisa tonati mocajqui tlapojtoc quen puerta para calaquise ipan calixpamitl. Huan ipan se lado campa calaquise eltoya se cortina catli quipixqui 7 metros ihuehueyaca, huan eyi tlaquetzali sese ica icuatetonyo para ipan tlatzquijque. 
<span class="verse" id="EX38_15">15&#160;</span>Huan ipan ne se lado tlen campa calaquiyayaj nojquiya eltoya se cortina catli 7 metros ihuehueyaca, huan 3 tlaquetzali huan sesen ica icuatetonyo para ipan tlatzquijque. 
<span class="verse" id="EX38_16">16&#160;</span>Huan nochi nopa cortinas catli mochijqui nopa tlatzactli catli eltoya yahualtic nopa calixpamitl mochijtoya ica yoyomitl tlaxinepaloli tlen lino icpatl catli nelía canactzi. 
<span class="verse" id="EX38_17">17&#160;</span>Huan icuatetonyo sesen tlaquetzali eliyaya tlen bronce, huan itepos chijcolhua huan ianillos eliyaya tlen plata. Huan itzonixco sesen tlaquetzali quixajqui ica plata. Huan nochi nopa tepos barras para ipan quicuapilose nopa cortinas eliyaya tlen plata. </div>
<div class='s'>Puerta para calaquise ipan calixpamitl </div>
<div class='p'>
<span class="verse" id="EX38_18">18&#160;</span>Huan campa nopa cortina catli quitzacuayaya campa calaquij ipan nopa calixpamitl elqui tlaxinepaloli ica lino icpatl catli nelcanactzi huan icpatl catli azultic, morado huan chichiltic. Eltoya itequi se catli achi más quimatqui tlaxinepalohua. Huan nopa cortina eliyaya 9 metros ihuehueyaca huan 2 metros 25 centímetros ihuejcapanca san se quej ne sequinoc cortinas catli quiyahualojque nopa calixpamitl. 
<span class="verse" id="EX38_19">19&#160;</span>Huan campa calaquiyayaj quipixqui 4 tlaquetzalme, sese ica icuatetonyo tlen bronce para ipan moquetzas. Huan itepos chijcolhua huan ianillos nopa tlaquetzalme eliyaya tlen plata huan itzonixco sesen tlaquetzali nojquiya quixajqui ica plata. 
<span class="verse" id="EX38_20">20&#160;</span>Huan nochi estacas eltoya tlen nopa tepostli bronce huan quitequihui para quiilpis huan quitetzilos nopa tiopamitl. Huan nopa cortina tlatzactli quiyahualo nopa calixpamitl. Huan nopa calixpamitl quiyahualo nopa yoyon tiopamitl. </div>
<div class='s'>Catli quitequihuise tiopan calijtic </div>
<div class='p'>
<span class="verse" id="EX38_21">21&#160;</span>Huan ya ni nopa cuenta tlen nopa yoyon tiopamitl para elis ichaj nopa caxa ica itlanahuatil TOTECO. Huan quichijque nochi quen Moisés tlanahuatijtoya. Huan Itamar, icone totajtzi Aarón, tlayacanqui para quiitztiyas sesen tequitl. Huan nopa levitame quiijcuilojque quesqui imiyaca sesen tlamantli quitequihuijtoyaj para quichihuase nopa yoyon tiopamitl. </div>
<div class='p'>
<span class="verse" id="EX38_22">22&#160;</span>Huan Bezaleel, icone Uri huan iixhui Hur ipan nopa hueyi familia Judá, tlayacanqui para quichihuas iixcopinca sesen tlamantli senquistoc quen TOTECO quinahuati Moisés ma quisencahua. 
<span class="verse" id="EX38_23">23&#160;</span>Huan quipalehui Aholiab, icone Ahisamac, catli tlacatqui ipan nopa hueyi familia Dan. Huan Aholiab eltoya se tepos tejtzonquetl para tlayejyectlalis, huan se cuali tlaxinepalojquetl ica icpatl. Huan quimatqui quichihuas yejyectzi yoyomitl catli quipixqui itlajtzonyo ica lino icpatl catli canactzi huan icpatl catli azultic, morado huan chichiltic. </div>
<div class='p'>
<span class="verse" id="EX38_24">24&#160;</span>Nochi oro catli motequihui para nochi tlamantli ipan nopa tiopamitl eltoya oro catli israelitame quimacatoyaj TOTECO. Huan ietica quipano 965 kilos quej nopa tlatamachihuali catli quitequihuijque ipan nopa tiopamitl. </div>
<div class='p'>
<span class="verse" id="EX38_25">25&#160;</span>Huan imiyaca plata catli quitequihuijque panoc 3 mil 319 kilos. 
<span class="verse" id="EX38_26">26&#160;</span>Nochi ni plata elqui catli quininanque nopa 603 mil 550 tlacame catli moijcuilojque ipan nopa censo pampa ya quiaxitijque 20 xihuitl. Sesen inijuanti temacaque macuili gramos tlen plata quema moijcuilojque. 
<span class="verse" id="EX38_27">27&#160;</span>Quitequihuijque 3 mil 300 kilos tlen plata para inincuatetonyo icaltepanyo tiopamitl huan nopa tlaquetzalme para cortinas campa calaquise. Ica ni plata quichijque icuatetonyo 100 tlaquetzalme. Elqui nechca 33 kilos tlen plata catli quitequihui ipan icuatetonyo sesen tlaquetzali. 
<span class="verse" id="EX38_28">28&#160;</span>Huan nopa plata catli mocajqui, quitequihuijque para itepos chijcolhua, ianillos, huan para itzonixco sesen nopa tlaquetzalme. </div>
<div class='p'>
<span class="verse" id="EX38_29">29&#160;</span>Huan nopa bronce catli nopa israelitame quimacaque TOTECO quipano 2 mil 336 kilos ietica. 
<span class="verse" id="EX38_30">30&#160;</span>Huan ica nopa bronce quichijque icuatetonyo nopa tlaquetzalme catli quitlaquechijque nopa cortinas campa calaquij ipan calixpamitl. Huan quichijque nopa tlaixpamitl tlen bronce para ipan quitlatise tlacajcahualistli, huan quichijqui itlixic ica ipilteposixtlapalhua tlen bronce catli ipan quitejque nopa tlapiyali para quitlatise. Huan nojquiya ica ni bronce quichijqui nochi nopa tlamantzitzi catli monequiyaya campa tlaixpamitl. 
<span class="verse" id="EX38_31">31&#160;</span>Nojquiya quitequihui bronce para nopa cuatetomitl para tlaquetzalme catli quitlaquechi nopa cortinas catli quitzajqui nopa calixpamitl huan nopa cortinas campa calaquij ipan calixpamitl. Huan quitequihui bronce para iestacas para quiilpis huan quitetzilos nopa tiopamitl huan nochi nopa tlaquetzalme.  </div>
<div class='psalmlabel' id='EX39_0'> 39</div>
<div class='s'>Ininyoyo nopa totajtzitzi </div>
<div class='p'>
<span class="verse" id="EX39_1">1&#160;</span>Nojquiya ininyoyo nopa totajtzitzi catli quitequihuise quema tequitise tiopan calijtic quixinepalojque ica icpatl azultic, morado huan chichiltic. Huan quisencajque iyoyo Aarón catli tlatzejtzeloltic quen TOTECO quinahuatijtoya Moisés. Huan ni yoyomitl quitequihuía san quema calaqui ipan tiopamitl campa tlatzejtzeloltic. </div>
<div class='s'>Ixpantzajcayotl </div>
<div class='p'>
<span class="verse" id="EX39_2">2&#160;</span>Nojquiya quisencajque ipantzajcayo tlaxinepaloli ica icpatl tlen oro catli azultic, morado, huan chichiltic huan lino icpatl catli nelía canactzi. Huan nochi elqui nelía cuali tlasencahuali. 
<span class="verse" id="EX39_3">3&#160;</span>Quicuique se tlatectli oro, huan quitejtzonque hasta quichijque se piltepos mecatzi catli nelía canactzi quen icpatl. Huan nopa piltepos mecatzi tlen oro quixinepalojque ihuaya lino icpatl catli canactzi huan icpatl catli azultic, morado huan chichiltic. Huan elqui itequi se catli nelía quimatqui tequiti huan nelía yejyectzi mocajqui. 
<span class="verse" id="EX39_4">4&#160;</span>Huan nopa ixpantzajcayotl elqui ome tlatectli yoyomitl. Huan nojquiya quichijqui seyoc tlatectli para iajcolpa campa moixnamiquiyaya iyolixco huan icuitlapa. 
<span class="verse" id="EX39_5">5&#160;</span>Nojquiya nopa itzinquechilpica catli yejyectzi elqui tlasencahuali ica san se nopa yoyomitl catli quitequihuijque ipan nopa ixpantzajcayotl. Nochi eltoya tlen nopa piltepos mecatzi tlen oro tlaxinepaloli ica lino icpatl nelía canactzi huan ica icpatl azultic, morado huan chichiltic. Nochi eltoya quen TOTECO quiilhui Moisés. </div>
<div class='p'>
<span class="verse" id="EX39_6">6&#160;</span>Huan quisencajque piltetzitzi catli yejyectzi itoca ónice huan quitlali ipan oro. Huan ipani quiijcuilojque inintoca nochi itelpocahua Israel quen se sello catli quipiya tlajcuiloli catli nesi. 
<span class="verse" id="EX39_7">7&#160;</span>Huan quitlalili iajcolpa nopa ixpantzajcayotl para ica quinelnamiquiltis TOTECO tlen itelpocahua Israel. Huan nochi quichijque quen TOTECO quinahuatijtoya Moisés. </div>
<div class='s'>Iyolixpantzajcayo nopa hueyi totajtzi </div>
<div class='p'>
<span class="verse" id="EX39_8">8&#160;</span>Huan nojquiya se catli tlahuel quimatqui, quisencajqui nopa yolixpantzajcayotl quen nopa pantzajcayotl. Quixinepalo nopa icpatl tlen oro, lino icpatl ihuaya icpatl catli azultic, morado huan chichiltic. 
<span class="verse" id="EX39_9">9&#160;</span>Huan quicuelpacho nopa yolixpantzajcayotl huan quichijqui se bolsa catli cuadradojtic. Ihuehueyaca huan ipatlajca eltoya 22 centímetros. 
<span class="verse" id="EX39_10">10&#160;</span>Huan iyolixpa oncayaya nahui tlatilimitl tlen piltetzitzi catli yejyectzitzi. Ipan nopa achtihui pamitl quitlatzquiltilijque se piltetzi catli itoca rubí, se topacio huan se sardónice. Ya ni elqui nopa achtihui tlatilimitl. 
<span class="verse" id="EX39_11">11&#160;</span>Huan ipan nopa ompa tlatilimitl quitlalilijtoya se esmeralda, se zafiro huan se diamante. 
<span class="verse" id="EX39_12">12&#160;</span>Huan ipan nopa expa tlatilimitl quitlatzquiltijque se jacinto, se ágata huan se amatista. 
<span class="verse" id="EX39_13">13&#160;</span>Huan ipan nopa najpa tlatilimitl quitlatzquiltijque se berilo, se ónice huan se jaspe. Huan mocajqui nochi ni piltetzitzi tlatzquitoque ipan ininpiltencuayohua tlen oro catli mocahua inintejteno huan catli quiyecchijtoyaj. 
<span class="verse" id="EX39_14">14&#160;</span>Huan imiyaca nopa piltetzitzi elqui 12 quen ininmiyaca itelpocahua Israel. Huan sese elqui quen se pilsellojtzi catli quichihua itoca se itelpoca Israel. </div>
<div class='p'>
<span class="verse" id="EX39_15">15&#160;</span>Nojquiya quisencajque para nopa yolixpantzajcayotl ipiltlajco ilpicayotzitzi catli tlaxinepaloli tlen oro. 
<span class="verse" id="EX39_16">16&#160;</span>Huan quichihuili nopa yolixpantzajcayotl ome anillos tlen oro oncac ipan inacastla catli huejcapa huan nopona quicalaqui nopa piltlajco ilpicayotl huan quitlatzquiltili nopa yolixpantzajcayotl ica catli eltoc iajcoltipa ipan nopa ixpantzajcayotl. 
<span class="verse" id="EX39_17">17&#160;</span>Huan quitlatzquiltijque oncac nopa ome piltlajco ilpicayotzitzi tlen oro catli yejyectzitzi tlaxinepaloli ipan inacas huejcapa ipan nopa yolixpantzajcayotl. Huan teipa seyoc iteno nopa piltlajco ilpicayotzitzi quitlatzquilti ipan sese anillo iajcolpa ipan nopa ixpantzajcayotl 
<span class="verse" id="EX39_18">18&#160;</span>Huan quitlalijque ni ome ipiltlajco ilpicayotzitzi tlen oro catli tlayecchihuali oncac, se ipan sesen nopa ome anillos catli eltoc iajcolpa huan ica quitlatzquiltilijque iyolixpa nopa yolixpantzajcayotl ica iajcolpa nopa ixpantzajcayotl. 
<span class="verse" id="EX39_19">19&#160;</span>Huan quichijque seyoc ome anillos tlen oro catli quitlatzquiltilijque ipan sese iquespa ipan itejteno nopa yolixpantzajcayotl. 
<span class="verse" id="EX39_20">20&#160;</span>Nojquiya quichijque ome anillos tlen oro catli quitlatzquiltijque tlatzintla ipan catli elqui iajcoltipa huan teipa quisalojque seyoc iteno ihuaya itzinquechilpica. 
<span class="verse" id="EX39_21">21&#160;</span>Huan quinechicojque nopa yolixpantzajcayotl ica nopa ixpantzajcayotl huan quiilpijque ica se listón azultic para ma motlali cuali ipan nopa ixpantzajcayotl itzinquechilpica para nochipa san sejco tlatzquitose nopa yolixpantzajcayotl ica nopa ixpantzajcayotl huan amo papatlacas. Huan nochi quichijqui senquistoc quen TOTECO quinahuatijtoya Moisés. </div>
<div class='s'>Sequinoc ininyoyo totajtzitzi </div>
<div class='p'>
<span class="verse" id="EX39_22">22&#160;</span>Huan nojquiya quichihuili nopa totajtzi iyoyo catli huehueyac catli mocajqui itzala nopa ixpantzajcayotl, huan quichijqui nochi ica yoyomitl azultic. 
<span class="verse" id="EX39_23">23&#160;</span>Huan quiquechtejqui campa calaquis itzonteco huan quiyahualojque campa quiquechtectoya ica se yejyectzi tlajtzontli catli tlayahualoli para ma amo tzayani. 
<span class="verse" id="EX39_24">24&#160;</span>Huan ipan itejteno iyoyo huehueyac quichihuili se tlajtzontli catli quiixcopinqui nopa cuatlactli itoca granada. Quiixcopinqui quema quixinepalo lino icpatl huan icpatl azultic, morado huan chichiltic. 
<span class="verse" id="EX39_25">25&#160;</span>Nojquiya quichihuilijque pilcampanajtzitzi catli senquistoc oro, huan quiilpijque tlatlajco nopa granadas. Huan quej nopa yajtiyajqui ipan nochi itejteno iyoyo. 
<span class="verse" id="EX39_26">26&#160;</span>Quipixqui se pilcampanajtzi huan se granada, seyoc pilcampanajtzi huan seyoc granada ipan nochi itejteno icuex iyoyo huehueyac. Huan nopa totajtzi motlalili nopa yoyomitl quema quitequipano TOTECO tiopan calijtic. Huan nochi quichijque senquistoc quen TOTECO quinahuatijtoya Moisés. </div>
<div class='p'>
<span class="verse" id="EX39_27">27&#160;</span>Huan para Aarón huan itelpocahua quinchihuilijque inintlatzintlanyoyo ica yoyomitl tlen lino catli nelcanactzi. 
<span class="verse" id="EX39_28">28&#160;</span>Nojquiya quixinepalojque nopa cuatzajcayotl ica icpatl tlen lino catli nelcuali, huan quiyectlalijque nopa yoyomitl para inincuajtol ica icpatl tlen lino catli nelía cuali, huan quichijque inintlatzintlanyoyo nojquiya ica icpatl tlamalintli tlen lino huan nelía canactzi. 
<span class="verse" id="EX39_29">29&#160;</span>Nojquiya quisencajque inintzinquechilpicayo ica lino icpatl nelcanactzi huan icpatl catli azultic, morado huan chichiltic. Huan quichijque yejyectzi itlajtzonyo senquistoc quen TOTECO quinahuatijtoya Moisés. </div>
<div class='p'>
<span class="verse" id="EX39_30">30&#160;</span>Nojquiya quichijqui se piltlatectzi tlen oro para quitlalis ipan icuatzajca huan ipani tlajcuilojque quen se sello catli quiijto: TLAIYOCATLALILI PARA TOTECO. 
<span class="verse" id="EX39_31">31&#160;</span>Huan quiilpilijque ica se icpatl azultic huan quitlalijque iixpa nopa cuatzajcayotl senquistoc quen TOTECO quinahuatijtoya Moisés. </div>
<div class='s'>Moisés quitlachili nopa yoyon tiopamitl </div>
<div class='p'>
<span class="verse" id="EX39_32">32&#160;</span>Huan quej ni tlanqui nochi nopa tequitl catli quichihuayayaj para quisencahuase nopa yoyon tiopamitl campa mopantise ihuaya TOTECO. Huan nochi quisencajque nopa israelitame senquistoc quen TOTECO quinahuatijtoya Moisés. </div>
<div class='p'>
<span class="verse" id="EX39_33">33&#160;</span>Huan nochi nopa tiopamitl ica nochi tlamantli catli quisencajtoya quihualiquilijque Moisés. Quihualiquilijque nopa yoyoncali catli quichijtoya ica nopa tetic yoyomitl catli tlaxinepaloli ica iniijhuiyo oquich chivojme. Quihualicaque nopa cuamesas, tepos chijcolme, huapalme, cuaixtlapalme, tlaquetzalme huan icuatetonyo. 
<span class="verse" id="EX39_34">34&#160;</span>Quihualiquilijque itzontzajca catli quichijtoyaj ica inincuetlaxo oquich borregojme catli quipajtoya chichiltic, huan itzontzajca catli quisencajtoya ica inincuetlaxo pesojme huan nojquiya nopa cortinas tlen ica quitzacuas nopa cuarto catli quipixqui nopa caxa. 
<span class="verse" id="EX39_35">35&#160;</span>Quihualicaque nopa caxa huan cuahuitl huehueyac para ica quihuicase, huan itzajca, 
<span class="verse" id="EX39_36">36&#160;</span>huan nopa cuamesa ica nochi catli motequihuis ipani, huan nopa pantzi catli quitlalía ipan nopa mesa para tenextilis Toteco itztoc tohuaya. 
<span class="verse" id="EX39_37">37&#160;</span>Nojquiya quihualicaque nopa tlahuil quetzali tlen oro ica nochi itlahuilhua catli quitlalijtoya sesen campa monequiyaya huan nojquiya quihualicaque nochi nopa tlamantzitzi catli monequi quitequihuise ica nopa tlahuil quetzali ihuaya nopa aceite catli quitequilise para ma tlatla. 
<span class="verse" id="EX39_38">38&#160;</span>Huan quihualicaque nopa tlaixpamitl tlen oro, ihuaya nopa copali catli ajhuiyac huan nopa aceite para tlaiyocatlalise, huan nopa cortina para quicuapilose campa calaquise. 
<span class="verse" id="EX39_39">39&#160;</span>Quihualicaque nopa tlaixpamitl tlen bronce huan nochi catli nopona motequihuía. Nojquiya quihualicaque itlixicyo tlen bronce huan nopa cuahuitl huehueyac para ica quihuicase. Huan nochi quixajtoyaj ica bronce. Nojquiya quihualicaque nopa hueyi paila huan icuayo catli ipan ma momajtequica totajtzitzi. 
<span class="verse" id="EX39_40">40&#160;</span>Quihualicaque nopa cortinas catli mochihuas itzajca nopa calixpamitl, ihuaya itlaquetzalo huan itepos cuatetonyo. Nojquiya quihualicaque nopa cortinas para campa puerta campa calaquise ipan calixpamitl, huan nopa mecatl huan estacas para quiilpise huan quitetzilose sesen tlaquetzali, huan nochi tlamantli catli motequihuis tiopan calijtic. 
<span class="verse" id="EX39_41">41&#160;</span>Nojquiya quihuiquilijque Moisés para ma quiita iyejyejca ininyoyo nopa totajtzitzi catli moquentise quema calaquise para tequitise tiopan calijtic Campa Tlatzejtzeloltic. Quihualiquilijque nopa yoyomitl catli tlatzejtzeloltic para nopa hueyi totajtzi Aarón, ihuaya nopa yoyomitl para itelpocahua quema quichihuase inintequi tiopan calijtic. </div>
<div class='p'>
<span class="verse" id="EX39_42">42&#160;</span>Huan nopa israelitame quichijque nochi senquistoc quen TOTECO quinahuatijtoya Moisés. 
<span class="verse" id="EX39_43">43&#160;</span>Huan quema Moisés quitlachili nochi catli quichijtoya, quiitac para quisencajtoyaj senquistoc quen TOTECO tlanahuatijtoya, huan quintiochijqui nochi inijuanti catli quisencajtoyaj.  </div>
<div class='psalmlabel' id='EX40_0'> 40</div>
<div class='s'>Quiquetzque nopa yoyon tiopamitl </div>
<div class='p'>
<span class="verse" id="EX40_1">1&#160;</span>Teipa TOTECO quiilhui Moisés: </div>
<div class='p'>
<span class="verse" id="EX40_2">2&#160;</span>“Xijquetza nopa yoyon tiopamitl campa timopantise ipan nopa achtihui tonal ipan nopa achtihui metztli ipan nopa yancuic xihuitl ipan amocalendario. 
<span class="verse" id="EX40_3">3&#160;</span>Huan ipan nopa yoyon tiopamitl ipan nopa cuarto más calijtic, xijtlali nopa caxa, huan xijtzacua campa calaquise ipan nopa cuarto ica nopa cortina. 
<span class="verse" id="EX40_4">4&#160;</span>Huan ipan nopa seyoc cuarto catli amo más calijtic, xijcalaqui nopa cuamesa para pantzi huan xijtlali campa monequi. Teipa xijcalaqui nopa tlahuil quetzali huan xijtlati. </div>
<div class='p'>
<span class="verse" id="EX40_5">5&#160;</span>“Huan nojquiya ipan nopa cuarto catli amo más calijtic, xijtlali nopa tlaixpamitl tlen oro campa quitlatise copali huan nopa tlaixpamitl tlen copali mocahuas iixmelac nopa caxa catli eltoc ipan nopa cuarto más calijtic. Huan xijcuapilo seyoc cortina campa calaquise ipan nopa achtihui cuarto catli amo más calijtic huan ni cortina elis iixmelac nopa tlaixpamitl tlen oro huan quitzacuas campa calaquise ipan nopa cuarto catli amo más calijtic. 
<span class="verse" id="EX40_6">6&#160;</span>Huan ipan nopa calixpamitl, xijtlali nopa tlaixpamitl campa quitlatise tlacajcahualistli. Huan moquetzas iixmelac nopa cortina campa calaquise ipan nopa cuarto catli amo más calijtic. 
<span class="verse" id="EX40_7">7&#160;</span>Teipa tlatlajco nopa yoyon tiopamitl huan nopa tlaixpamitl, xijtlali nopa hueyi paila catli quitequilise atl para momajtequise. 
<span class="verse" id="EX40_8">8&#160;</span>Huan teipa xijquetza nopa tlatzactli tlen cortinas para xijchihua icalixpanyo yahualtic nopa yoyon tiopamitl. Huan catli campa calaquise ipan calixpamitl, xijcuapilo nopa seyoc cortina. </div>
<div class='p'>
<span class="verse" id="EX40_9">9&#160;</span>“Huan xijcui nopa aceite catli tlaajaltise para tlaiyocatlalise para TOTECO. Huan xiquijtzelhuili nopa yoyon tiopamitl huan nochi cuamesas catli eltoc ipani. Xiquijtzelhuili nochi catli quitequihuise nopona. Huan nochi mocahuas tlatzejtzeloltic, tlaiyocatlalili para na, niamoTECO. 
<span class="verse" id="EX40_10">10&#160;</span>Teipa xiquijtzelhuili nopa tlaixpamitl campa quitlatise tlacajcahualistli huan nochi catli motequihuía ihuaya. Huan quej nopa moiyocatlalijtos nopa tlaixpamitl huan elis tlahuel tlatzejtzeloltic. 
<span class="verse" id="EX40_11">11&#160;</span>Nojquiya xiquijtzelhuili nopa hueyi paila campa momajtequise huan icuayo tlen bronce huan quej nopa tiquiyocatlalis huan tijchihuas tlatzejtzeloltic para na. </div>
<div class='p'>
<span class="verse" id="EX40_12">12&#160;</span>“Huan xijhuica Aarón ihuaya itelpocahua ipan nopa calixpamitl hasta iixmelac campa calaquise ipan nopa yoyon tiopamitl campa timopantise, huan nopona ma maltica ica atl. 
<span class="verse" id="EX40_13">13&#160;</span>Huan xijyoyonti Aarón ica nopa yoyomitl tlatzejtzeloltic. Huan xicajalti ica aceite para tiquiyocatlalis para nechtequipanos quen nototajtzi catli más hueyi. 
<span class="verse" id="EX40_14">14&#160;</span>Teipa xiquinhuica itelpocahua, huan xiquinyoyonti ica nopa yoyomitl huehueyac catli anquinsencahuilijque. 
<span class="verse" id="EX40_15">15&#160;</span>Huan xiquinajalti aceite quen tijchijqui ica inintata, huan inijuanti nojquiya nechtequipanose quen totajtzitzi. Huan quema tiquinajaltis aceite, pehuas se familia tlen totajtzitzi catli amo tlamis pampa iniixhuihua elise nototajtzitzi para nochipa.” </div>
<div class='p'>
<span class="verse" id="EX40_16">16&#160;</span>Huan Moisés quichijqui nochi senquistoc quen TOTECO quinahuatijtoya. 
<span class="verse" id="EX40_17">17&#160;</span>Huajca ipan nopa achtihui tonal, ipan nopa achtihui metztli quema yohuiyaya para ome xihuitl quistoyaj ipan tlali Egipto, quiquetzque nopa yoyon tiopamitl. 
<span class="verse" id="EX40_18">18&#160;</span>Huan quema Moisés quiquetzqui nopa yoyon tiopamitl, quiquetzqui itepos cuatetonyo, ihuapalhua, huan quicalaqui icuaixtlapalhua huejhuehueyac huan itlaquetzalhua. 
<span class="verse" id="EX40_19">19&#160;</span>Teipa quipatlajque nopa cortina para quitzontzacuase, huan nojquiya nopa seyoc itzontzajca quitlali san quen TOTECO quinahuatijtoya. </div>
<div class='p'>
<span class="verse" id="EX40_20">20&#160;</span>Teipa quicuic nopa ome tepatlactli catli quipixtoya itlanahuatilhua TOTECO huan quitlali ipan nopa caxa. Teipa quicalaqui nopa cuahuitl huehueyac para ica quihuicase campa monequiyaya. Huan iixco quitlali itzajca campa nopa totajtzi quinixtzacuilis inintlajtlacolhua masehualme iixpa TOTECO. 
<span class="verse" id="EX40_21">21&#160;</span>Quema ya eltoya tlasencahuali nopa caxa, quicalaqui ipan nopa cuarto más tiopan calijtic, huan quicuapilo nopa cortinas para quitzacuas nopa cuarto catli quipixtoya nopa caxa san quen TOTECO quinahuatijtoya. </div>
<div class='p'>
<span class="verse" id="EX40_22">22&#160;</span>Teipa ica norte ipan nopa achtihui cuarto catli amo más calijtic, quitlali nopa cuamesa. Nopa cuarto eltoc iixpa nopa yejyectzi Cortina. 
<span class="verse" id="EX40_23">23&#160;</span>Huan ipan nopa cuamesa quitenqui nopa pantzi iixpa TOTECO senquistoc quen TOTECO quinahuatijtoya Moisés. </div>
<div class='p'>
<span class="verse" id="EX40_24">24&#160;</span>Huan nojquiya ipan nopa cuarto catli amo más calijtic, ica sur quitlali nopa tlahuil quetzali iixmelac nopa cuamesa para pantzi. 
<span class="verse" id="EX40_25">25&#160;</span>Huan quintlati nopa tlahuilme iixpa TOTECO quen TOTECO quinahuatijtoya ma quichihua. </div>
<div class='p'>
<span class="verse" id="EX40_26">26&#160;</span>Huan ipan nopa cuarto nojquiya quitlali nopa tlaixpamitl tlen oro. Huan quiquetzqui iixmelac nopa cortina catli quitzacuayaya nopa cuarto catli más calijtic. 
<span class="verse" id="EX40_27">27&#160;</span>Huan ipan nopa tlaixpamitl tlen oro quitlati nopa copali catli ajhuiyac quen TOTECO quinahuatijtoya. </div>
<div class='p'>
<span class="verse" id="EX40_28">28&#160;</span>Nojquiya Moisés quicuapilo se cortina para quitzacuas campa calaquise ipan nopa cuarto catli amo más calijtic ipan nopa yoyon tiopamitl. 
<span class="verse" id="EX40_29">29&#160;</span>Huan ipan nopa calixpamitl iixmelac campa calaquise ipan nopa yoyon tiopamitl, quitlali nopa tlaixpamitl campa quitlatise tlacajcahualistli. Huan ipan quintlatijque tlapiyalme para tlacajcahualistli. Nojquiya quitlati tlacajcahualistli tlen harina quen TOTECO quinahuatijtoya. </div>
<div class='p'>
<span class="verse" id="EX40_30">30&#160;</span>Huan ipan calixpamitl tlatlajco tlen nopa yoyon tiopamitl huan tlaixpamitl campa quitlatise tlacajcahualistli, quiquetzqui nopa hueyi paila, huan quitequili atl para nopona ma moicxipajpacaca huan ma momajtequica totajtzitzi. 
<span class="verse" id="EX40_31">31&#160;</span>Huan Moisés ininhuaya Aarón huan itelpocahua nopona momajtequijque huan moicxipajpajque. 
<span class="verse" id="EX40_32">32&#160;</span>Huan sesen huelta quema inijuanti calajque ipan nopa yoyon tiopamitl o sintla quinechcahuiyaya nopa tlaixpamitl campa quitlatise tlacajcahualistli, monequiyaya mopajpacase quen TOTECO tlanahuatijtoya. </div>
<div class='p'>
<span class="verse" id="EX40_33">33&#160;</span>Teipa Moisés quiquetzqui nopa tlatzactli tlen cortinas catli quitzajqui nopa calixpamitl yahualtic nopa yoyon tiopamitl huan nopa tlaixpamitl. Huan campa calaquij ipan calixpamitl, quicuapilo nopa cortina para elis quen se puerta. Huan ica ya nopa Moisés quitlamilti nopa tequitl. </div>
<div class='s'>Itlatlanex Toteco </div>
<div class='p'>
<span class="verse" id="EX40_34">34&#160;</span>Huan se mixtli quisentzajqui nopa yoyon tiopamitl. Huan itlatlanex TOTECO catli nelía yejyectzi quitemiti nopa tiopamitl. 
<span class="verse" id="EX40_35">35&#160;</span>Huan Moisés amo huelqui calaqui tiopan calijtic pampa nopa mixtli motlalijtoya nopona. Huan itlatlanex TOTECO catli tlahuel cahuaniyaya quisentzajqui nopa yoyon tiopamitl. 
<span class="verse" id="EX40_36">36&#160;</span>Huan ipan nopa tonali quema nopa israelitame nentinemiyayaj campa hueli, sintla nopa mixtli quitlalcahuiyaya nopa yoyon tiopamitl, nopa israelitame quitlananayayaj nopa yoyon tiopamitl huan quitoquiliyayaj nopa mixtli. 
<span class="verse" id="EX40_37">37&#160;</span>Pero sintla nopa mixtli amo mijcuiniyaya, inijuanti nojquiya amo mijcuiniyayaj hasta quema nopa mixtli sempa mijcuinisquía. Huan huajca, quena, quema mijcuinisquía, inijuanti quitoquilisquíaj. 
<span class="verse" id="EX40_38">38&#160;</span>Huan quej nopa elqui ipan nochi iniojhui. Tonaya nopa mixtli tlen TOTECO motlaliyaya itzonatipa nopa tiopamitl huan tlayohua mocuepayaya se tlitl catli mosehui nopona huan yeca nopa israelitame hueliyayaj tlachiyase tonaya huan tlayohua.</div><div class="footnote">
<hr />
</div>
</div></body></html>
