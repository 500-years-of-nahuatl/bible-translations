<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhi" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In Yancuic Tlahtolsintilil APOCALIPSIS 1</title>
</head>
<body dir='ltr'>
<ul class='tnav'>
<li><a href='index.xhtml'>APOCALIPSIS</a></li>
</ul><ul class='tnav'><li><a href='REV.xhtml#RV1_0'>1</a></li>
<li><a href='REV.xhtml#RV2_0'>2</a></li>
<li><a href='REV.xhtml#RV3_0'>3</a></li>
<li><a href='REV.xhtml#RV4_0'>4</a></li>
<li><a href='REV.xhtml#RV5_0'>5</a></li>
<li><a href='REV.xhtml#RV6_0'>6</a></li>
<li><a href='REV.xhtml#RV7_0'>7</a></li>
<li><a href='REV.xhtml#RV8_0'>8</a></li>
<li><a href='REV.xhtml#RV9_0'>9</a></li>
<li><a href='REV.xhtml#RV10_0'>10</a></li>
</ul><ul class='tnav'>
<li><a href='REV.xhtml#RV11_0'>11</a></li>
<li><a href='REV.xhtml#RV12_0'>12</a></li>
<li><a href='REV.xhtml#RV13_0'>13</a></li>
<li><a href='REV.xhtml#RV14_0'>14</a></li>
<li><a href='REV.xhtml#RV15_0'>15</a></li>
<li><a href='REV.xhtml#RV16_0'>16</a></li>
<li><a href='REV.xhtml#RV17_0'>17</a></li>
<li><a href='REV.xhtml#RV18_0'>18</a></li>
<li><a href='REV.xhtml#RV19_0'>19</a></li>
<li><a href='REV.xhtml#RV20_0'>20</a></li>
</ul><ul class='tnav'>
<li><a href='REV.xhtml#RV21_0'>21</a></li>
<li><a href='REV.xhtml#RV22_0'>22</a></li>
</ul>

<div class='main' id='RV0_0'>

<div class='mt2'>Tlen Jesucristo ocnextilih uan ocmatiltih in teotlatitlantli Juan </div>
<div class='mt'>Apocalipsis  </div>
<div class='psalmlabel' id='RV1_0'> 1</div>
<div class='s'>Juan quihtoua aquih ocmactih in tlahtol tlen ictematiltia </div>
<div class='p'>

<span class="verse" id="RV1_1">1&#160;</span>Yeh nin in tlahtol tlen ocontematiltih Jesucristo. Nin tlahtol Dios ocmactih maquinmatilti nitiquitcauantzitzin. Ictematiltia tlen sanniman ohcon panos. Uan Jesucristo ocontematiltih ica se iiluicactlatitlancatzin naquin ocualtitlan inauac in Juan, itiquitcau Yehuatzin. </div>
<div class='m'>
<span class="verse" id="RV1_2">2&#160;</span>Uan itich nin amatlahcuilol, Juan ictematiltia yec nochi tlen oquitac, masequihto, tlen Dios ocmihtaluih uan tlen Jesucristo ocnextilih. </div>
<div class='p'>
<span class="verse" id="RV1_3">3&#160;</span>Tlateochiualpaquini naquin camapoua uan naquin iccaquih uan amo icsihsimatih nicancah tlahtol tlen ictematiltia tlen ualahtoc, pues necah tonal ya ehcotoc. </div>
<div class='s'>Juan quintlahpaloua in chicome iglesias tlen cateh Asia </div>
<div class='p'>
<span class="verse" id="RV1_4">4&#160;</span>Neh Juan, innamechontlahcuiluilia namehuantzitzin, in chicome iglesias tlen namoncateh itich in tlalmeh Asia. Namouantzin mai nitetlasohitalitzin uan niseuilitzin Yehuatzin naquin metzticah, ometzticatca, uan ualmouicatzinos, sannoiuqui den chicome espíritus tlen cateh iixpan nitiquiuahcaicpal Yehuatzin, </div>
<div class='m'>
<span class="verse" id="RV1_5">5&#160;</span>uan noiuqui de Jesucristo, naquin contematiltia nochi tlen milauac, naquin otlayacan oonyancuicayol itich miquilistli, uan tlanauatia impan nochi in cuahcual tiquiuahqueh itich in tlalticpac. Jesucristo otechontlasohtlac uan otechonchipau den totlahtlacol ica niesotzin, </div>
<div class='m'>
<span class="verse" id="RV1_6">6&#160;</span>uan otechonchiu ituehueyitiquiuahqueh uan titeopixcauan Dios, niTahtzin. Yehuatzin macsili in uehcapantlalilis uan in ueyitiquiuahcayotl ica in sintitl nochipa. Amén. </div>
<div class='p'>
<span class="verse" id="RV1_7">7&#160;</span>Ixconmatican, Cristo ualmouicatzinos itich mixtli, uan nochtin icmotilisqueh, noiuqui naquin oteuantiqueh ocsohsaqueh; uan in tocniuan itich nochi in tlalmeh tlen cateh itich in tlalticpac ica Yehuatzin chocasqueh. ¡Ohcon isqui! ¡Amén! </div>
<div class='p'>
<span class="verse" id="RV1_8">8&#160;</span>“Nehua in tlen achtoh uan nehua in tlen satepan, [nehua nipeualo nochi uan nehua niyacatlamiyan]”, quihtoua in toTecotzin Dios, naquin metzticah, ometzticatca, uan ualmouicatzinos, Yehuatzin naquin nochi mouilitia. </div>
<div class='s'>Juan icmotilihtzinoua niConeu in Tlacatl </div>
<div class='p'>
<span class="verse" id="RV1_9">9&#160;</span>Neh Juan, namocnitzin itich in tlaniltoquilis naquin sansican namouantzin intlapanoua, uan itsepanpiah queh toueyitiquiuahcau Yehuatzin Dios, uan sansican ittlaxicohtoqueh ipampa Jesucristo. Neh, onechcauatoh itich in tlalyaualol itoocaa Patmos, tlen cah itich in mar. Ompa onechcauatoh queh notlatzacuiltil nic ontlanonotz nitlahtoltzin Dios uan ontematiltih de Jesucristo. </div>
<div class='m'>
<span class="verse" id="RV1_10">10&#160;</span>Itich se tonal domingo<a href='#FN1' epub:type='noteref' class='noteref'>*</a> nichicaualitzin in Espíritu onechquemico, uan onicac nocuitlapan se chicauac tlahtol quemeh trompeta. </div>
<div class='m'>
<span class="verse" id="RV1_11">11&#160;</span>Uan non tlahtol onechiluih: </div>
<div class='p'>—[Nehua in tlen achtoh uan nehua in tlen satepan, nehua naquin achtoh yocatca uan naquin ayic yacatlamis.] Ixconihcuilo itich se amatl tlen itconitas, uan ixquimontitlanili in chicome iglesias tlen cateh itich in tlalmeh Asia: Éfeso, Esmirna, Pérgamo, Tiatira, Sardis, Filadelfia uan Laodicea. </div>
<div class='p'>
<span class="verse" id="RV1_12">12&#160;</span>Onmocuitlapantlachilih, onniquia inquitas aquih nechnotza, uan ihcuac onmocuip onquimitac chicome candeleros tlachiuten ica oro, </div>
<div class='m'>
<span class="verse" id="RV1_13">13&#160;</span>uan intlahcoyan nonqueh candeleros onquitac se naquin omotaya quemeh niConeu in Tlacatl, icquentoc se tlaquemitl tlen oahsia hasta icxitlan, uan ocpiaya se itlahcoilpica de oro ielpan. </div>
<div class='m'>
<span class="verse" id="RV1_14">14&#160;</span>Nitzon nochi istac quemeh istac tohmitl, quemeh pohsitl istac, uan niixtololouan omotayah quemeh cuahcual tlimeh. </div>
<div class='m'>
<span class="verse" id="RV1_15">15&#160;</span>Nicxiuan omotayah quemeh tipostli bronce, tlen ya tlachipautli itich in tlitl uan yocpitlancachiuqueh, uan nitlahtol chicauac omocaquia quemeh mic atl tlen comoni. </div>
<div class='m'>
<span class="verse" id="RV1_16">16&#160;</span>Itich niyecma oquinpiaya chicome sitlalimeh, uan itich nicamac oquisaya se espada ocan teneh. Uan nixayac opitlania quemeh in tonaltzin ihcuac ocachi chicauac pitlani. </div>
<div class='p'>
<span class="verse" id="RV1_17">17&#160;</span>Ihcuac onquitac, oniuitz icxitlan quemeh onimic. Ihcuacon Yehuatzin ocontlalih nopan niyecmatzin uan onechiluih: </div>
<div class='p'>—Amo xonmomohti. Nehua naquin achtoh yocatca uan naquin ayic yacatlamis. </div>
<div class='m'>
<span class="verse" id="RV1_18">18&#160;</span>Nehua naquin yoltoc. Yonmicca, masqui ohcon axan inyoltoc ica in sintitl nochipa. [Amén.] Nehua naquin inpia in chicaualis ipan in miquilistli uan ipan miquechantlah. </div>
<div class='m'>
<span class="verse" id="RV1_19">19&#160;</span>Ixconihcuilo tlen yotconitac, in tlen axan panotoc, uan tlen panos satepan de nin. </div>
<div class='m'>
<span class="verse" id="RV1_20">20&#160;</span>Yeh nin tlen ictosniqui in chicome sitlalimeh tlen otquimonitac noyecmapan, uan in chicome candeleros tlachiuten ica oro: In chicome sitlalimeh ictosniqui yen iluicactlatitlanten den chicome iglesias, uan in chicome candeleros ictosniqui yen chicome iglesias.  </div>
<div class='psalmlabel' id='RV2_0'> 2</div>
<div class='s'>Tlahtol tlen Juan ocsilih macmatilti in iglesia tlen poui Éfeso </div>
<div class='p'>
<span class="verse" id="RV2_1">1&#160;</span>’Ixcontlahcuiluili in iluicactlatitlantli den iglesia tlen poui Éfeso: “Naquin quinpixtoc in chicome sitlalimeh iyecmapan, naquin ninimi intlahcoyan in chicome candeleros de oro, quihtoua ihquin: </div>
<div class='m'>
<span class="verse" id="RV2_2">2&#160;</span>Neh inquixmati mochiualis, in chicauac tiquitl tlen itconchiutoc, uan quen tonmochicautoc itzalan in tlapanolis. Uan inmati quen amo itquimonyolxicoua in tlen amo cualimeh, uan yotquimonyectlatlatac tlen moteneuah mach teotlatitlanten uan yeh amo milauac, uan yotquimonahxilih nic yehuan istlacatinih. </div>
<div class='m'>
<span class="verse" id="RV2_3">3&#160;</span>Inmatoc quen yotontlahyouih, quen tontlaxicohtoc [uan quen simi yotontiquit] nopampa, uan quen amo tonsiyautoc. </div>
<div class='m'>
<span class="verse" id="RV2_4">4&#160;</span>Masqui ohcon, inpia itlah tlen amo inmitzonuilitilia: yotconcau in tlen achtoh tetlasohtlalistli tlen otconpiaya nonauac. </div>
<div class='m'>
<span class="verse" id="RV2_5">5&#160;</span>Ica non, ixconilnamiqui quenih otoncatca ihcuac ayamo otonuitzia, xonmoyolcuipa uan ixconchiua tlen cuali tlen achtoh otconmatia itconchiuas. Tla amo ohcon itconchiua, neh sanniman niuitz motich uan inquihcuanis mocandelero campa catqui. Ohcon inchiuas, tla amo tonmoyolcuipa. </div>
<div class='m'>
<span class="verse" id="RV2_6">6&#160;</span>Pero itconpia itlah tlen cuali: amo itcontasniqui ninchiualis in nicolaítas, tlen neh noiuqui amo intasniqui. </div>
<div class='m'>
<span class="verse" id="RV2_7">7&#160;</span>¡Naquin icpia inacas, maccaqui tlen in Espíritu quimiluia in iglesias! Naquin tlatlanis inmactis maquicua nitlatiyo in pouitl tlen ictemaca yolilistli, tlen catqui tlamouisticayan, tlahcoyan itich nitlaxochicuiponyan Dios.” </div>
<div class='s'>Tlahtol tlen Juan ocsilih macmatilti in iglesia tlen poui Esmirna </div>
<div class='p'>
<span class="verse" id="RV2_8">8&#160;</span>’Ixcontlahcuiluili in iluicactlatitlantli den iglesia tlen poui Esmirna: “Naquin achtoh yocatca uan naquin ayic yacatlamis, naquin omomiquilihca uan ocsipa omoyancuicayolitih, ihquin quihtoua: </div>
<div class='m'>
<span class="verse" id="RV2_9">9&#160;</span>Neh inquixmati mochiualis uan quen tontlapanoua, uan quen amo itconpia mic tlen ica tonmotiquipanoua, masqui ohcon nonauac touatzin itconpia ocachi uan amo se ueyi tominehqueh. Inmati quen pitzotic mitzonteneuah naquin quihtouah mach judíos, uan yeh tlen milauac pouih iuan Satanás. </div>
<div class='m'>
<span class="verse" id="RV2_10">10&#160;</span>Amo xonmomohti ica tlen tontlapanos. Innamechonnehmachtia, in amocuali icchiuas manamechontzacuacan siquinten namehuantzitzin uan ictlatlatasqueh namotlaniltoquilis, uan namechontlahyouiltisqueh mahtlactli tonal. Xontlaxico hasta itich in miquilistli, uan neh inmitzonmactis queh motetlaocolil in yolilistli tlen pouis mocorona. </div>
<div class='m'>
<span class="verse" id="RV2_11">11&#160;</span>¡Naquin icpia inacas, maccaqui tlen in Espíritu quimiluia in iglesias! Naquin tlatlanis, amotlen uilis icchiuilis in tlen ya ic opa miquilis.” </div>
<div class='s'>Tlahtol tlen Juan ocsilih macmatilti in iglesia tlen poui Pérgamo </div>
<div class='p'>
<span class="verse" id="RV2_12">12&#160;</span>’Ixcontlahcuiluili in iluicactlatitlantli den iglesia tlen poui Pérgamo: “Naquin icpia in espada tlen ocan teneh, ihquin quihtoua: </div>
<div class='m'>
<span class="verse" id="RV2_13">13&#160;</span>Neh inquixmati mochiualis, uan inmati nic itich in altipetl campa tonchanchiua, ompa icpia nitiquiuahcaicpal in Satanás. Masqui ohcon, touatzin tonmotlatzitzquilihtoc itich notoocaa. Uan amo itconsicantlalihtoc motlaniltoquilis nonauac, dion siquiera ihcuac oncan ocmictihqueh Antipas, notlaqueual tlatlacamatini, oncan itich in ueyi altipetl campa chanchiua Satanás. </div>
<div class='m'>
<span class="verse" id="RV2_14">14&#160;</span>Masqui ohcon, inpia se ome yeyi tlamantli tlen amo inmitzonuilitilia: itquimonpixtoc oncan tlen motlatzitzquilihtoqueh itich nitlamachtilis in Balaam, naquin ocnextilih in Balac quenih quinchiualtis matlahtlacocan in israelitas, uan ohcon occuahqueh tlen tlatemactil inauac tlen quinteneuah dioses uan oquichiu pitzotic maaxtinimican ica nintlalnacayo. </div>
<div class='m'>
<span class="verse" id="RV2_15">15&#160;</span>Uan noiuqui itquimonpixtoc oncan siquin naquin motlatzitzquilihtoqueh itich nintlamachtilis in nicolaítas, tlen neh amo intasniqui. </div>
<div class='m'>
<span class="verse" id="RV2_16">16&#160;</span>Ica non, xonmoyolcuipa, uan tla queh amo tonmoyolcuipa, sanniman niuitz motich uan inquintiuiquiu ica in espada tlen quisa itich nocamac. </div>
<div class='m'>
<span class="verse" id="RV2_17">17&#160;</span>¡Naquin icpia inacas, maccaqui tlen in Espíritu quimiluia in iglesias! Naquin tlatlanis, inmactis in maná tlen tlatiutoc, uan inmactis se istac titzin, uan itich non titzin ihcuiliutos se yancuic toocaatl tlen amaquin quixmati, tlamo san yeh naquin icsilis.” </div>
<div class='s'>Tlahtol tlen Juan ocsilih macmatilti in iglesia tlen poui Tiatira </div>
<div class='p'>
<span class="verse" id="RV2_18">18&#160;</span>’Ixcontlahcuiluili in iluicactlatitlantli den iglesia tlen poui Tiatira: “NiConetzin Dios, naquin quinpia niixtololouan quemeh cuahcual tlimeh uan nicxiuan quemeh tipostli bronce tlen yocpitlancachiuqueh, ihquin quihtoua: </div>
<div class='m'>
<span class="verse" id="RV2_19">19&#160;</span>Neh inquixmati mochiualis, motetlasohtlalis, motlaniltoquilis, quen itquimonmatlani nocsiquin, uan quen tontlaxicohtoc, uan inmati quen itich mocualichiualis axan tonmochicautoc ocachi uan amo achtoh. </div>
<div class='m'>
<span class="verse" id="RV2_20">20&#160;</span>Masqui ohcon, inpia se ome yeyi tlamantli tlen amo inmitzonuilitilia: Oc itconcautoc oncan in siuatl Jezabel, non moteneua mach teotlanauatani, naquin ica nitlamachtilis quincahcayaua notiquitcauan uan quinchiualtia pitzotic maaxtinimican ica nintlalnacayo, uan maccuacan tlacual tlen tlatemactil innauac tlen quinteneuah dioses. </div>
<div class='m'>
<span class="verse" id="RV2_21">21&#160;</span>Non siuatl yoncauilih mic tonal mamoyolcuipa, uan yeh amo icniqui moyolcuipas, uan amo icniqui iccauas quen pitzotic axtinimi ica nitlalnacayo. </div>
<div class='m'>
<span class="verse" id="RV2_22">22&#160;</span>Ica non, neh inchiuas mauitzi itich, se cocolistli ica toneualistli, uan noiuqui naquin omocalaquihqueh iuan. Ohcon inchiuas, tla amo moyolcuipah uan iccauah in chiualistli tlen non siuatl icchiua. </div>
<div class='m'>
<span class="verse" id="RV2_23">23&#160;</span>Uan nipiluan naquin octlasaluilihqueh non siuatl, inchiuas mamiquican, uan ohcon nochtin in iglesias icmatisqueh nic nehua naquin intlatlata nintlanimilil uan ninyolo in tlalticpactlacameh. Uan neh innamechontlaxtlauis sehse ohcon quemeh namochiualis. </div>
<div class='m'>
<span class="verse" id="RV2_24">24&#160;</span>Pero namehuantzitzin naquin noiuqui namoncateh ompa Tiatira uan amo nanconpiah non amo cuali tlamachtilis, uan amo onanconixmatqueh tlen yehuan ictoocaayotiah tlaixmatilis tlen ocachi tlatiutoc de Satanás, neh amo itlahtlen ocse innamechontiquitia. </div>
<div class='m'>
<span class="verse" id="RV2_25">25&#160;</span>Tlen quemah, in tlamachtilistli tlen ya nanconpiah, nochipa ixconpixtocan hasta ihcuac ocsipa niuitz. </div>
<div class='m'>
<span class="verse" id="RV2_26">26&#160;</span>Naquin tlatlanis uan icchiutos notlaniquilis hasta ihcuac niyacatlamiyan nochi, neh inmactis tiquiuahcayotl impan in tlalmeh itich in tlalticpac, </div>
<div class='m'>
<span class="verse" id="RV2_27">27&#160;</span>uan tlanauatis impan ica mic chicaualis, uan quemeh soquicomitl maquintihtiyini. Sannoiuqui quemeh neh onsilih non tiquiuahcayotl imac noTahtzin, yeh sannoiuqui icsilis. </div>
<div class='m'>
<span class="verse" id="RV2_28">28&#160;</span>Uan noiuqui inmactis in cualcansitlalin. </div>
<div class='m'>
<span class="verse" id="RV2_29">29&#160;</span>¡Naquin icpia inacas, maccaqui tlen in Espíritu quimiluia in iglesias!”  </div>
<div class='psalmlabel' id='RV3_0'> 3</div>
<div class='s'>Tlahtol tlen Juan ocsilih macmatilti in iglesia tlen poui Sardis </div>
<div class='p'>
<span class="verse" id="RV3_1">1&#160;</span>’Ixcontlahcuiluili in iluicactlatitlantli den iglesia tlen poui Sardis: “Naquin quinpia in chicome espíritus de Dios uan in chicome sitlalimeh, ihquin quihtoua: Neh inquixmati mochiualis, uan inmati nic teh itmictoc itich in tlaniltoquilis, masqui mitzixmatih ityoltoc. </div>
<div class='m'>
<span class="verse" id="RV3_2">2&#160;</span>Ixtlachia, uan ocachi ixmochicaua itich tlen cuali oc itchiutoc uan ya itcautiu itchiua; pues yonmitzahxilih amo ityecahxitihtoc mochiualis iixpan Dios. </div>
<div class='m'>
<span class="verse" id="RV3_3">3&#160;</span>Ixquilnamiqui nochi in tlamachtilis tlen yotsilih uan tlen yoticac, ixtlacamati uan ixmoyolcuipa. Pues tla amo ittlachixtoc, neh nehcoquiu motich quemeh se ichtic, uan dion amo itmatis tlen hora monauac nehcotiuitzis. </div>
<div class='m'>
<span class="verse" id="RV3_4">4&#160;</span>Tlen quemah, noiuqui inquita itquimonpia siquin ompa Sardis tlen amo ocsoquinilohqueh nintilmah. Yehuan nouan ninimisqueh ica chipauac intlaquen, pues ohcon icnamiqui nic ochipaucanininqueh. </div>
<div class='m'>
<span class="verse" id="RV3_5">5&#160;</span>Naquin tlatlanis tlaquemis ica istac tlaquemitl, uan amo inpohpolos nitoocaa itich in amatlahcuilol campa ihcuiliutoqueh naquin icpiasqueh yolilis tlen ica in sintitl nochipa, uan iixpan noTahtzin uan imixpan niiluicactlatitlancauan inteixpantis neh inquixmati. </div>
<div class='m'>
<span class="verse" id="RV3_6">6&#160;</span>¡Naquin icpia inacas, maccaqui tlen in Espíritu quimiluia in iglesias!” </div>
<div class='s'>Tlahtol tlen Juan ocsilih macmatilti in iglesia tlen poui Filadelfia </div>
<div class='p'>
<span class="verse" id="RV3_7">7&#160;</span>’Ixcontlahcuiluili in iluicactlatitlantli den iglesia tlen poui Filadelfia: “Naquin Yolchipauac uan Milaucatzintli, naquin icpia in chicaualis ipan nitiquiuahcayo David, naquin motlatlapouilia uan amaquin uili tlatzacua, uan tlatzacua uan amaquin uili tlatlapoua, ihquin quihtoua: </div>
<div class='m'>
<span class="verse" id="RV3_8">8&#160;</span>Neh inquixmati mochiualis. Ixquita, neh onmitztlapouilih moixpan se caltentli tlapohtoc tlen amaquin uilis ictzacuas, pues masqui mochicaualis amo mic, ittlacamatoc notlahtol, uan amo itpinaua itquihtos itnechixmati. </div>
<div class='m'>
<span class="verse" id="RV3_9">9&#160;</span>Ixquita, non pouih iuan Satanás, non moteneuah mach judíos uan yeh amo, neh inquinchiualtis nonqueh istlacatinih mamotlancuaquitzaquih monauac, uan ohcon macmatican nic neh inmitztlasohtla. </div>
<div class='m'>
<span class="verse" id="RV3_10">10&#160;</span>Uan nic otcontlacamat notlanauatil tlen quihtoua xontlaxico itich in tlahyouilis, ica non, neh inmitzonpaleuis itich in tlahyouilistli tlen uitz itich nochi in tlalticpac, tlen ica inquintlatlatas nochi in tlalticpactlacameh. </div>
<div class='m'>
<span class="verse" id="RV3_11">11&#160;</span>Neh niuitz niman. Amo ixconcaua tlen itconpia, ohcon amaquin mitzoncuilis mocorona. </div>
<div class='m'>
<span class="verse" id="RV3_12">12&#160;</span>Naquin tlatlanis, neh intlalis quemeh tlachicaualoni itich nichan noTahtzin, uan de ompa amo queman icquihquixtisqueh. Uan itich inquihcuilos nitoocaa noDios, uan nitoocaa nimouisticaltipeu noDios, yen yancuic Jerusalén tlen ualtimos de iluicac campa chanchiua noDios, uan itich inquihcuilos noyancuicatoocaa. </div>
<div class='m'>
<span class="verse" id="RV3_13">13&#160;</span>¡Naquin icpia inacas, maccaqui tlen in Espíritu quimiluia in iglesias!” </div>
<div class='s'>Tlahtol tlen Juan ocsilih macmatilti in iglesia tlen poui Laodicea </div>
<div class='p'>
<span class="verse" id="RV3_14">14&#160;</span>’Ixcontlahcuiluili in iluicactlatitlantli den iglesia tlen poui Laodicea: “Naquin itichtzin nochi yecmahxitia, naquin milaucatzintli uan contematiltia in tlen milauac, naquin itichtzin ualeua nochi nitlachiualitzin Dios, ihquin quihtoua: </div>
<div class='m'>
<span class="verse" id="RV3_15">15&#160;</span>Neh inquixmati mochiualis. Inmati nic amo ittotonqui dion itsisic. ¡Tla sauil oxini itsisic noso ittotonqui! </div>
<div class='m'>
<span class="verse" id="RV3_16">16&#160;</span>Pero nic san ityamanqui, uan amo itsisic dion ittotonqui, inmitzyolixcuipas de nocamac. </div>
<div class='m'>
<span class="verse" id="RV3_17">17&#160;</span>Touatzin itconihtoua: Neh inueyitominehqui uan acmo itlah nechpoloua, uan yeh amo itconmomaca cuenta, tetlaocoltih quen toncah, nochi mitzonpoloua, amotlen itconpia, tonpopoyotl uan yec tonxipitztic. </div>
<div class='m'>
<span class="verse" id="RV3_18">18&#160;</span>Ica non, neh inmitzonyolchicaua ixnechoncouili oro tlen mahsic tlachipautli itich in tlitl, uan ohcon milauac isqui mic tlen itconpias, uan ixnechoncouili tlaquemitl istac tlen ica ixcontlaquenti motepinautih xipitzyo. Uan ixnechoncouili pahtli tlen ixquimontlalili moixtololouan uan ohcon tonyectlachias. </div>
<div class='m'>
<span class="verse" id="RV3_19">19&#160;</span>Neh inquinchicaucanotza uan inquintlatzacuiltia nochtin naquin inquintlasohtla. Xonmotlimaca itich in tlaniltoquilis uan xonmoyolcuipa nonauac. </div>
<div class='m'>
<span class="verse" id="RV3_20">20&#160;</span>Ixconita, neh nicah caltenco uan intenotza; tla acah nechcaqui uan nechtlatlapouilia, neh incalaquis uan intlacuas iuan, uan yeh nouan. </div>
<div class='m'>
<span class="verse" id="RV3_21">21&#160;</span>Naquin tlatlanis, incauas mamotlali nonauac campa notiquiuahcaicpal, ohcon quemeh neh yontlatlan uan yonmotlalih inauactzinco noTahtzin campa nitiquiuahcaicpaltzin. </div>
<div class='m'>
<span class="verse" id="RV3_22">22&#160;</span>¡Naquin icpia inacas, maccaqui tlen in Espíritu quimiluia in iglesias!”  </div>
<div class='psalmlabel' id='RV4_0'> 4</div>
<div class='s'>In tetlacachiualis itich in iluicac </div>
<div class='p'>
<span class="verse" id="RV4_1">1&#160;</span>Satepan itich non notlachialis onquitac se caltentli tlapohtoc iluicac. Uan in tlen achtoh tlahtol onicac quemeh se trompeta, onechnotz uan oquihtoh: </div>
<div class='p'>—¡Nican xoualehco, inmitzonnextilis tlen ualahtoc mochiuas satepan! </div>
<div class='p'>
<span class="verse" id="RV4_2">2&#160;</span>Ihcuacon nichicaualitzin in Espíritu onechquemico, uan onechitaltih itich in iluicac se tiquiuahcaicpal, uan itich in tiquiuahcaicpal otolohtoya acah. </div>
<div class='m'>
<span class="verse" id="RV4_3">3&#160;</span>Naquin ompa otolohtoya opitlania quemeh in titl jaspe uan quemeh in titl cornalina, uan in tiquiuahcaicpal ocyaualohtoya se cosamalotl pitlanqui quemeh in titl esmeralda. </div>
<div class='m'>
<span class="verse" id="RV4_4">4&#160;</span>Noiuqui ocyaualohtoyah in tiquiuahcaicpal oc simpoual uan naui tiquiuahcaicpalten, uan itich nonqueh tiquiuahcaicpalten onquimitac simpoual uan naui tlayacanqueh tetahtzitzin tohtolohtoqueh, tlaquentoqueh ica istac intlaquen, uan nochtin ocpixtoyah incorona de oro itich nintzonticon. </div>
<div class='m'>
<span class="verse" id="RV4_5">5&#160;</span>Uan campa ocatca in tiquiuahcaicpal oquisayah tlapitlanilten, tlaticuinilten, uan chicauac otlacaquistia. Uan iixpan in tiquiuahcaicpal oxotlatoyah chicome tlauilten ticuintoqueh ica tlitl, uan nonqueh chicome tlauilten yen chicome espíritus de Dios. </div>
<div class='m'>
<span class="verse" id="RV4_6">6&#160;</span>Uan iixpan in tiquiuahcaicpal ocatca se quemeh mar ihtitlanestoc quemeh in tescatl,<a href='#FN2' epub:type='noteref' class='noteref'>*</a> uan inauac in tiquiuahcaicpal ocyaualohtoyah naui naquin yoltoqueh, uan ic nouiyan ic imixpan uan ic incuitlapan oquinpiayah imixtololouan. </div>
<div class='m'>
<span class="verse" id="RV4_7">7&#160;</span>Semeh nonqueh naquin yoltoqueh otlahtlamatia quemeh león, uan ocse quemeh se cuapoueh, uan nocse ocpiaya nixayac quemeh tlacatl, uan nocse otlahtlamatia quemeh se águila patlantoc.<a href='#FN3' epub:type='noteref' class='noteref'>†</a> </div>
<div class='m'>
<span class="verse" id="RV4_8">8&#160;</span>Uan nonqueh nauin naquin yoltoqueh, sehse ocpiaya chicuasen imaihtlapaluan, uan nouiyan ic pani uan mayeh ic itlampa ninmaihtlapaluan oquinpiayah imixtololouan.<a href='#FN4' epub:type='noteref' class='noteref'>‡</a> Ica tonal uan ica youal, amo omonactayah ictouah: </div>
<div class='q'>¡Mouisticyolchipaucatzintli, mouisticyolchipaucatzintli, mouisticyolchipaucatzintli Yehuatzin in toTecotzin, </div>
<div class='q'>in Dios naquin nochi mouilitia, </div>
<div class='q'>naquin ometzticatca, naquin metzticah, uan naquin ualmouicatzinos! </div>
<div class='p'>
<span class="verse" id="RV4_9">9&#160;</span>Uan nochipa ihcuac nonqueh naquin yoltoqueh icuehcapantlaliah, ictlacachiuah uan motlasohcamatih inauac naquin tolohticah itich nitiquiuahcaicpal uan metzticah ica in sintitl nochipa, </div>
<div class='m'>
<span class="verse" id="RV4_10">10&#160;</span>ihcuacon non simpoual uan naui tlayacanqueh tetahtzitzin motlancuaquitzah iixpan naquin tolohticah itich in tiquiuahcaicpal, naquin meuiltihticah ica in sintitl nochipa, uan ictlacachiuah, uan quinnaltlaliah nincoronas icxitlan uan quihtouah: </div>
<div class='q'>
<span class="verse" id="RV4_11">11&#160;</span>ToTecotzin, monauactzinco poui </div>
<div class='q'>in uehcapantlalilis, in tetlacachiualis uan in tiquiuahcayotl, </div>
<div class='q'>nic Tehuatzin otcomochiuilihtzinoh nochi tlen cah; </div>
<div class='q'>uan ica motlaniquilitzin cah nochi in tlensa, uan omochiu.  </div>
<div class='psalmlabel' id='RV5_0'> 5</div>
<div class='s'>In Colelohtzin uan in amatlahcuilol </div>
<div class='p'>
<span class="verse" id="RV5_1">1&#160;</span>Onquitac itich niyecmapan naquin otolohtoya itich in tiquiuahcaicpal se amatlahcuilol tlahcuiloleh ic pani uan ic tlahtic, eeutoc uan tzacutoc ica chicome sellos.<a href='#FN5' epub:type='noteref' class='noteref'>*</a> </div>
<div class='m'>
<span class="verse" id="RV5_2">2&#160;</span>Uan noiuqui onquitac se iluicactlatitlantli simi chicaualiseh, oquihtouaya chicauac: </div>
<div class='p'>—¿Aquih icnamiqui quincohcotonas in sellos uan ictlapos in amatlahcuilol? </div>
<div class='p'>
<span class="verse" id="RV5_3">3&#160;</span>Pero dion itich in iluicac, dion itich in tlalticpac, dion itlampa in tlali, amaquin ocahsiqueh naquin icnamiqui ictlapos in amatlahcuilol, uan quitas tlenoh itich ihcuiliutoc. </div>
<div class='m'>
<span class="verse" id="RV5_4">4&#160;</span>Uan neh simi onchocaya, nic amacah ocahsiqueh naquin icnamiqui ictlapos in amatlahcuilol, [uan ohcon camapouas] uan ictlatlatas. </div>
<div class='m'>
<span class="verse" id="RV5_5">5&#160;</span>Ihcuacon semeh in tlayacanqueh tetahtzitzin onechiluih: </div>
<div class='p'>—Acmo xonchoca, pues in León tlen poui itich in pantli de tocniuan de Judá, uan ualeuani inauac David, yeh yotlatlan. Yeh uilis ictlapos in amatlahcuilol uan quincohcotonas nisellos. </div>
<div class='p'>
<span class="verse" id="RV5_6">6&#160;</span>Uan ihcuacon itich notlachialis onquitac tlahcoyan de campa cah in tiquiuahcaicpal uan de non naui naquin yoltoqueh uan den tlayacanqueh tetahtzitzin, ompa tlahcoyan oihcatoya se Colelohtzin tlen omotaya queh ocmictihcah. Oquinpiaya chicome icuapohuan uan chicome iixtololouan, uan non yeh in chicome espíritus de Dios tlen oquinualtitlan ic nouiyan itich in tlalticpac. </div>
<div class='m'>
<span class="verse" id="RV5_7">7&#160;</span>Non Colelohtzin oyah uan oquian in amatlahcuilol tlen ocpixtoya itich niyecma naquin otolohtoya itich in tiquiuahcaicpal. </div>
<div class='m'>
<span class="verse" id="RV5_8">8&#160;</span>Ihcuac oquian in amatlahcuilol, non naui naquin yoltoqueh uan non simpoual uan naui tlayacanqueh tetahtzitzin omotlancuaquitzqueh iixpan in Colelohtzin. Ocpiayah sehse arpa tlatzotzonal uan sehse xical de oro tentoc ica incienso, uan non incienso yeh nintlatlatlautilis niaxcatzitzin Dios. </div>
<div class='m'>
<span class="verse" id="RV5_9">9&#160;</span>Uan omocuicatayah se yancuic cuicatl, octouaya: </div>
<div class='q'>¡Icnamiqui Tehuatzin itcomanilihtzinos in amatlahcuilol, </div>
<div class='q'>uan itquimoncohcotonas nisellos! </div>
<div class='q'>Nic Tehuatzin omitzmomictilihqueh </div>
<div class='q'>uan ica moesotzin otquimontlaxtlau mapouican iuantzin Dios </div>
<div class='q'>tocniuan de nochi pantli itich in tlalticpactli, </div>
<div class='q'>de nochi tlatlamantli tlahtol tlen tlahtouah, </div>
<div class='q'>de nochi altipemeh, uan de nochi in tlalmeh. </div>
<div class='q'>
<span class="verse" id="RV5_10">10&#160;</span>Uan otcomochiuilih maican uehueyitiquiuahqueh uan iteopixcauan Dios, </div>
<div class='q'>uan macpiacan tiquiuahcayotl itich in tlalticpac. </div>
<div class='p'>
<span class="verse" id="RV5_11">11&#160;</span>Satepan, itich non notlachialis onicac nintlahtol miqueh iluicactlatitlanten tlen ocyaualohtoyah in tiquiuahcaicpal, uan oquinyaualohtoyah non naui naquin yoltoqueh uan in tlayacanqueh tetahtzitzin. In iluicactlatitlanten ocatcah miqueh millones de millones. </div>
<div class='m'>
<span class="verse" id="RV5_12">12&#160;</span>Octouayah chicauac: </div>
<div class='q'>In Colelohtzin tlen ocmomictilihqueh </div>
<div class='q'>icnamiqui macsili in tiquiuahcayotl, tlen mahsic cuahcual ipatiu, </div>
<div class='q'>in tlaixmatilistli, in chicaualistli, </div>
<div class='q'>in tetlacachiualistli, in uehcapantlalilis uan in yecteneualis. </div>
<div class='p'>
<span class="verse" id="RV5_13">13&#160;</span>Uan nochi tlen Dios ocomochiuilihtzinoh tlen catqui iluicac, tlalticpac, itlampa in tlali, itich mar, uan nochi tlen intich catqui, onicac oquihtouayah: </div>
<div class='q'>Inauactzinco Yehuatzin naquin tolohticah itich in tiquiuahcaicpal, </div>
<div class='q'>uan inauactzinco in Colelohtzin, </div>
<div class='q'>mai in yecteneualis, in tetlacachiualis, </div>
<div class='q'>in uehcapantlalilis, uan in tiquiuahcayotl, </div>
<div class='q'>ica in sintitl nochipa. </div>
<div class='p'>
<span class="verse" id="RV5_14">14&#160;</span>Uan non naui naquin yoltoqueh otlananquilihqueh: </div>
<div class='q'>—¡Amén! </div>
<div class='p'>Uan non simpoual uan naui tlayacanqueh tetahtzitzin omotlancuaquitzqueh uan omixcuatocaqueh hasta tlalpan uan octlacachiuqueh Yehuatzin [naquin metzticah ica in sintitl nochipa].  </div>
<div class='psalmlabel' id='RV6_0'> 6</div>
<div class='s'>In Colelohtzin quincotona in sellos </div>
<div class='p'>
<span class="verse" id="RV6_1">1&#160;</span>Onquitac ihcuac in Colelohtzin occoton semeh in sellohten, uan onicac semeh non naui naquin yoltoqueh ica tlahtol chicauac quemeh tlaticuinil, oquihtoh: </div>
<div class='p'>—¡Ixuiqui!<a href='#FN6' epub:type='noteref' class='noteref'>*</a> </div>
<div class='p'>
<span class="verse" id="RV6_2">2&#160;</span>Uan onquitac se caballo istac. Uan naquin ipan otolohtaya ocuicaya se arco tlen ica ictitlanih flechas, uan ocmactihqueh se corona; uan oquis quemeh naquin yotlatlan uan oc tlatlantiu. </div>
<div class='p'>
<span class="verse" id="RV6_3">3&#160;</span>Ihcuac in Colelohtzin occoton ocse sello, onicac non ya ic ome de non naui naquin yoltoqueh, oquihtoh: </div>
<div class='p'>—¡Ixuiqui [uan ixquita]! </div>
<div class='p'>
<span class="verse" id="RV6_4">4&#160;</span>Ihcuacon oualquis ocse caballo chicauac chichiltic. Uan naquin ipan otolohtaya, ocmactihqueh chicaualis mactlali ixnamictli innauac in tlalticpactlacameh, uan ohcon mamomictican se uan nocse. Uan ocmactihqueh se ueyi espada. </div>
<div class='p'>
<span class="verse" id="RV6_5">5&#160;</span>Ihcuac in Colelohtzin occoton non ya ic yeyi sello, onicac non ya ic yeyi de non naui naquin yoltoqueh, oquihtoh: </div>
<div class='p'>—¡Ixuiqui [uan ixquita]! </div>
<div class='p'>Uan onquitac se caballo tliltic, uan naquin ipan otolohtaya octzitzquihtoya se balanza tlatamachiuayatl. </div>
<div class='m'>
<span class="verse" id="RV6_6">6&#160;</span>Uan onicac se tlahtol intlahcoyan non naui naquin yoltoqueh, oquihtouaya: </div>
<div class='p'>—Se kilo trigo ipatca se tonaltiquitl, uan yeyi kilo cebada ipatca se tonaltiquitl; tlen quemah, amo yeh itquihtlacoua in aceite dion vino. </div>
<div class='p'>
<span class="verse" id="RV6_7">7&#160;</span>Ihcuac in Colelohtzin occoton non ya ic naui sello, onicac non ya ic naui de naquin yoltoqueh, oquihtoh: </div>
<div class='p'>—¡Ixuiqui [uan ixquita]! </div>
<div class='p'>
<span class="verse" id="RV6_8">8&#160;</span>Uan onquitac se caballo xopiaucacostic, uan naquin ipan otolohtaya itoocaa Miquilistli, uan in Miquechantlah amo uehca oquitztaya. Yehuan oquinmactihqueh chicaualistli itich in tlalticpac macmictican se de cada naui tlalticpactlacameh. Quinmictisqueh ica ixnamictli, ica mayantli, ica cocolistli, uan noiuqui ica tecuanimeh tlen cateh tlalticpac. </div>
<div class='p'>
<span class="verse" id="RV6_9">9&#160;</span>Ihcuac in Colelohtzin octlapoh non ya ic macuil sello, onquimitac itlampa in altar nimalmas naquin oquinmictihqueh nic octematiltihqueh nitlahtoltzin Dios uan nic ocnextihqueh in tlaniltoquilis tlen ocpiayah. </div>
<div class='m'>
<span class="verse" id="RV6_10">10&#160;</span>Uan yehuan chicauac oquihtouayah: </div>
<div class='p'>—¿Hasta quemanian, toTecotzin, yolchipaucatzintli uan milaucatzintli, tonmomacuiptzinos innauac naquin chanchiuah itich in tlalticpac nic ocxauanihqueh in toeso, uan itquimonmactis tlen icnamiqui? </div>
<div class='p'>
<span class="verse" id="RV6_11">11&#160;</span>Ihcuacon oquinmahmactihqueh sehse istactlaquemitl, uan oquimiluihqueh oc mamochiacan tipitzin, oc mamoahxitican nochi nimicniuan tlaniltocanih naquin sannoiuqui ohcon quinmictisqueh quemeh yehuan, masequihto yeh nintiquitcaicniuan tlen ictiquitiliah Dios. </div>
<div class='p'>
<span class="verse" id="RV6_12">12&#160;</span>Uan itich notlachialis onquitac in Colelohtzin occoton non ya ic chicuasen sello. Ihcuac octlapoh, omochiu se ueyitemohtih tlalolintli, uan in tonaltzin oualtlileu quemeh tliltic tilmahtli, uan in metztli omocuip nochi chichiltic quemeh istli, </div>
<div class='m'>
<span class="verse" id="RV6_13">13&#160;</span>uan in sitlalimeh tlen cateh iluicac ouitzqueh itich in tlalticpac, queh icoxtzouacatl uitzi ihcuac chicauac ictacapitzoua in ehecatl. </div>
<div class='m'>
<span class="verse" id="RV6_14">14&#160;</span>In iluicac opohpoliutah quemeh oisquia amatl ihcuac queeuah, uan nochtin in tipemeh uan nochi tlalyaualol tlen cah itich mar opoliuqueh acmo omotac campa ocatcah. </div>
<div class='m'>
<span class="verse" id="RV6_15">15&#160;</span>Uan in cuahcual tiquiuahqueh itich in tlalticpac uan tlen quinuehcapanmatih, omotlaatitoh tlahtic itich in cuevas uan itzalan in tipehxiyoh itich in tipemeh, uan sannoiuqui ohcon occhiuqueh nincuahcualtlayacancauan in soldados, uan tlen tominehqueh, uan tlen chicaualisehqueh, uan nochtin nocsiquin, mayeh tlen cateh temac queh esclavos, uan tlen amo esclavos. </div>
<div class='m'>
<span class="verse" id="RV6_16">16&#160;</span>Uan oquimiluayah in tipemeh uan tipehximeh: </div>
<div class='p'>—Topan ixuitzican uan ixtechtlaatican, amo matechita naquin tolohticah itich in tiquiuahcaicpal, uan amo matechahsi nicualanilis in Colelohtzin. </div>
<div class='m'>
<span class="verse" id="RV6_17">17&#160;</span>Yoehcoc in ueyi tonal de nicualanilis, ¿uan aquih uilis ictlaxicouilis?  </div>
<div class='psalmlabel' id='RV7_0'> 7</div>
<div class='s'>Quinnescayotiah 144,000 tocniuan tlen pouih Israel. </div>
<div class='p'>
<span class="verse" id="RV7_1">1&#160;</span>Satepan ihcuac opanoc non, onquimitac naui iluicactlatitlanten ihihcatoqueh itich ninaui yacapan in tlalticpac, uan yehuan oquixtzacuilihtoyah in ehecatl para ayamo matlaehecauilo itich in mar, uan dion iixco in tlalticpactli, uan dion itich in pohyohten. </div>
<div class='m'>
<span class="verse" id="RV7_2">2&#160;</span>Uan noiuqui onquitac ocse iluicactlatitlantli, tlen oualehcoya campa ic ualpanquisa in tonaltzin uan ocpixtoya nisello in Dios naquin meuiltihticah. Uan oquintzahtzilih chicauac necateh naui iluicactlatitlanten tlen oquinmactihqueh chicaualis maccohcococan in tlalticpac uan mar. </div>
<div class='p'>
<span class="verse" id="RV7_3">3&#160;</span>Oquimiluih: </div>
<div class='p'>—Ayamo itlah ixchiuilican in tlali, dion mar, dion in pohyoh, hasta namo ihcuac yotquintlaminescayotihqueh itich nimixcuac nitiquitcauantzitzin Dios. </div>
<div class='p'>
<span class="verse" id="RV7_4">4&#160;</span>Uan onicac quesquin ica nochi oahsiqueh tlen oquinnescayotihqueh: Se ciento ome poual uan naui (144,000) mil tlen oquinnescayotihqueh de nochi pantli tocniuan tlen pouih Israel. </div>
<div class='m'>
<span class="verse" id="RV7_5">5&#160;</span>Den pantli de tocniuan de Judá, mahtlactlamome mil, den pantli de tocniuan de Rubén, mahtlactlamome mil, den pantli de tocniuan de Gad, mahtlactlamome mil, </div>
<div class='m'>
<span class="verse" id="RV7_6">6&#160;</span>den pantli de tocniuan de Aser, mahtlactlamome mil, den pantli de tocniuan de Neftalí, mahtlactlamome mil, den pantli de tocniuan de Manasés, mahtlactlamome mil. </div>
<div class='m'>
<span class="verse" id="RV7_7">7&#160;</span>Den pantli de tocniuan de Simeón, mahtlactlamome mil, den pantli de tocniuan de Leví, mahtlactlamome mil, den pantli de tocniuan de Isacar, mahtlactlamome mil. </div>
<div class='m'>
<span class="verse" id="RV7_8">8&#160;</span>Den pantli de tocniuan de Zabulón, mahtlactlamome mil, den pantli de tocniuan de José, mahtlactlamome mil, den pantli de tocniuan de Benjamín, mahtlactlamome mil. </div>
<div class='s'>Tlailiuis miqueh tocniuan tlaquentoqueh ica istac tlaquemitl </div>
<div class='p'>
<span class="verse" id="RV7_9">9&#160;</span>Satepan itich notlachialis onquimitac tlailiuis miqueh tocniuan tlen amaquin ouilia quimpoua, de nochi in tlalmeh, de nochi tlatlamantli pantli de tocniuan, de nochi altipemeh, uan de nochi tlatlamantli tlahtol tlen tlahtouah. Yehuan oihcatoyah iixpan in tiquiuahcaicpal uan iixpan in Colelohtzin, uan otlaquentoyah ica istac tlaquemitl, uan inmac ocpixtoyah tlamayotl queh soyatl. </div>
<div class='m'>
<span class="verse" id="RV7_10">10&#160;</span>Uan chicauac oquihtouayah: </div>
<div class='q'>¡In temaquixtilistli iaxcatzin in toDios, </div>
<div class='q'>naquin tolohticah itich in tiquiuahcaicpal, </div>
<div class='q'>uan iaxcatzin noiuqui in Colelohtzin! </div>
<div class='m'>
<span class="verse" id="RV7_11">11&#160;</span>Uan nochtin in iluicactlatitlanten oihcatoyah ocyaualohtoyah in tiquiuahcaicpal, oquinyaualohtoyah in tlayacanqueh tetahtzitzin uan non naui naquin yoltoqueh. Uan in iluicactlatitlanten omotlancuaquitzqueh uan omixcuatocaqueh hasta tlalpan iixpan in tiquiuahcaicpal uan octlacachiuqueh Dios. </div>
<div class='m'>
<span class="verse" id="RV7_12">12&#160;</span>Oquihtouayah: </div>
<div class='q'>¡Amén! In yecteneualistli, in uehcapantlalilistli, in tlaixmatilistli, in tetlasohcamatilistli, </div>
<div class='q'>in tetlacachiualistli, in tiquiuahcayotl uan in chicaualis </div>
<div class='q'>mapoui inauactzinco Yehuatzin in toDios ica in sintitl nochipa. ¡Amén! </div>
<div class='p'>
<span class="verse" id="RV7_13">13&#160;</span>Ihcuacon semeh in tlayacanqueh tetahtzitzin onechiluih: </div>
<div class='p'>—¿Aquihqueh necateh tlen tlaquentoqueh ica istac tlaquemitl, uan ic canih oualahqueh? </div>
<div class='p'>
<span class="verse" id="RV7_14">14&#160;</span>Neh onnanquilih: </div>
<div class='p'>—Notecotzin, touatzin cuali itcomomachitia. </div>
<div class='p'>Uan yeh onechiluih: </div>
<div class='p'>—Ninqueh yeh naquin oualquisqueh itich in ueyitemohtih tlahyouilistli, naquin ocpacaqueh uan occhipauqueh nintlaquen ica niesotzin in Colelohtzin. </div>
<div class='m'>
<span class="verse" id="RV7_15">15&#160;</span>Ica non cateh iixpan nitiquiuahcaicpal Dios, uan ictlacachiuah ica tonal uan ica youal itich niteopan. Uan naquin tolohticah itich in tiquiuahcaicpal quinpaleuis itich nichantzin. </div>
<div class='m'>
<span class="verse" id="RV7_16">16&#160;</span>Acmo mayanasqueh dion amiquisqueh, uan acmo quintlatis in tonaltzin, uan dion itlah tlatotonquiyotl oc quinmohsiuis; </div>
<div class='m'>
<span class="verse" id="RV7_17">17&#160;</span>pues in Colelohtzin tlen catqui tlahcoyan campa cah in tiquiuahcaicpal quimonpias ica cualtzin, uan quinyacanas itich amelameh tlen ictemacah yolilis; uan Dios quimixayopohpouas.  </div>
<div class='psalmlabel' id='RV8_0'> 8</div>
<div class='s'>Non ya ic chicome sello </div>
<div class='p'>
<span class="verse" id="RV8_1">1&#160;</span>Ihcuac in Colelohtzin occoton non ya ic chicome sello, otlasihsintlacac itich in iluicac quemeh tlahco hora. </div>
<div class='m'>
<span class="verse" id="RV8_2">2&#160;</span>Satepan onquimitac in chicome iluicactlatitlanten naquin oihcatoyah iixpan Dios, oquinmactihqueh chicome trompetas. </div>
<div class='m'>
<span class="verse" id="RV8_3">3&#160;</span>Ocse iluicactlatitlantli oualah uan omoman iixpan in altar, ocualicaya se tlapopochuilocatl tlachiutli ica oro. In iluicactlatitlantli ocmactihqueh mic incienso tlen mactlali queh tlatemactil sansican iuan nintlatlatlautilis niaxcatzitzin Dios, itich in altar de oro tlen ocatca iixpan in tiquiuahcaicpal. </div>
<div class='m'>
<span class="verse" id="RV8_4">4&#160;</span>Uan nipocyo in incienso otlehcoc de imac in iluicactlatitlantli sansican iuan nintlatlatlautilis niaxcatzitzin Dios uan oahsic inauactzinco Yehuatzin. </div>
<div class='m'>
<span class="verse" id="RV8_5">5&#160;</span>Satepan in iluicactlatitlantli oquian in tlapopochuilocatl, octemitih ica tlixochtli tlen ocatca itich in altar, uan ocpantlatiuih itich in tlalticpac. Uan ihcuacon itich in tlalticpac otlatihticuin, chicauac otlacaquistia, otlapipitlacac, uan omochiu se chicauac tlalolintli. </div>
<div class='s'>In chicome trompetas </div>
<div class='p'>
<span class="verse" id="RV8_6">6&#160;</span>Uan in chicome iluicactlatitlanten tlen oquinpixtoyah in chicome trompetas omochihchiuqueh quinpitzasqueh nintrompetas. </div>
<div class='p'>
<span class="verse" id="RV8_7">7&#160;</span>Non ic se iluicactlatitlantli oquipitz nitrompeta, uan omochiu tisiuitl uan tlitl maniltic iuan istli, uan ocpantlatiuihqueh itich in tlalticpactli. Uan se tercio in tlalticpactli otlatlac iuan in pomeh tlen ompa ocatcah, uan nochi silic xiuitl otlatlac. </div>
<div class='p'>
<span class="verse" id="RV8_8">8&#160;</span>Non ic ome iluicactlatitlantli oquipitz nitrompeta, uan quemeh se ueyi tipetl mocuicuitoc ica tlitl ocpantlatiuihqueh iihtic in mar. Uan se tercio mar omocuip istli. </div>
<div class='m'>
<span class="verse" id="RV8_9">9&#160;</span>Uan nochi tlen oyoltoya iihtic mar, se tercio omic, uan noiuqui in barcos se tercio oxixiticaqueh. </div>
<div class='p'>
<span class="verse" id="RV8_10">10&#160;</span>Non ya ic yeyi iluicactlatitlantli oquipitz nitrompeta, uan se ueyi sitlalin ouitz de iluicac xotlatiu quemeh se ueyi tlitolontli, uan ouitz itich se tercio in ueyameh uan in amelameh. </div>
<div class='m'>
<span class="verse" id="RV8_11">11&#160;</span>In sitlalin itoocaa Ajenjo. Uan in ueyameh uan in amelameh se tercio ochichiyaqueh, uan miqueh tlalticpactlacameh omiqueh ica non atl nic otlamichichiyaqueh. </div>
<div class='p'>
<span class="verse" id="RV8_12">12&#160;</span>Non ya ic naui iluicactlatitlantli oquipitz nitrompeta, uan oyah tlaihtlacol se tercio in tonaltzin uan in metztli, uan se tercio in sitlalimeh, uan acmo octemacayah nintlanes. Uan ohcon se tercio in tlahcah uan in youal omocauaya tlayouacatlah. </div>
<div class='p'>
<span class="verse" id="RV8_13">13&#160;</span>Satepan itich notlachialis onquitac se águila opatlantinimia tlahcoyan itich in iluicac, uan onicac chicauac octouaya: </div>
<div class='p'>—¡Ay, ay, ay! ¡Tlasohtzitzinten naquin chanchiuah itich in tlalticpac, nic oc yeyi iluicactlatitlanten poliuih icpitzasqueh nintrompeta!  </div>
<div class='psalmlabel' id='RV9_0'> 9</div>
<div class='p'>
<span class="verse" id="RV9_1">1&#160;</span>Non ya ic macuil iluicactlatitlantli oquipitz nitrompeta. Uan onquitac se sitlalin ouitz de iluicac itich in tlalticpac, uan ocmactihqueh in llave tlen ictlapoua in tlacoyoctli tlen amo icpia iyacatlamilis. </div>
<div class='m'>
<span class="verse" id="RV9_2">2&#160;</span>Uan yeh octlapoh in tlacoyoctli tlen amo icpia iyacatlamilis, uan itich non tlacoyoctli oualpanquis poctli quemeh de se ueyi tlaxcoyan, uan non poctli octlileu nitlanes in tonaltzin uan in ehecatl. </div>
<div class='m'>
<span class="verse" id="RV9_3">3&#160;</span>Uan itich in poctli oquisqueh chapolimeh tlen omoxinihqueh itich in tlalticpac, uan oquinmactihqueh chicaualistli matemihminacan quemeh in colomeh. </div>
<div class='m'>
<span class="verse" id="RV9_4">4&#160;</span>Uan oquinnauatihqueh amo itlah macchiuilican in xiuitl, dion itlah tlen silistoc, dion in pomeh, sayeh in tlacameh tlen amo icpiah ninescayo Dios imixcuac. </div>
<div class='m'>
<span class="verse" id="RV9_5">5&#160;</span>Tlen quemah, amo oquincauilihqueh matemictican, yeh san oquincauilihqueh maquintoneutocan macuil tlapoual, uan in toneualis ocatca quemeh ihcuac temina se colotl. </div>
<div class='m'>
<span class="verse" id="RV9_6">6&#160;</span>Itich nonqueh tonalmeh in tlalticpactlacameh ictemosqueh in miquilistli, uan yeh amo cahsisqueh. Masqui icniquisqueh miquisqueh, in miquilistli quincholouilis. </div>
<div class='p'>
<span class="verse" id="RV9_7">7&#160;</span>Uan in chapolimeh omotayah quemeh caballos ihcuac quinchihchiuah yaueh motiuitiueh. Itich nintzonticon ocaquihtoyah quemeh corona de oro, uan ninxayac omotaya quemeh ninxayac tlalticpactlacameh. </div>
<div class='m'>
<span class="verse" id="RV9_8">8&#160;</span>Ocpiayah uiyac intzon quemeh itzon siuatl, uan nintlauan quemeh in tecuani león. </div>
<div class='m'>
<span class="verse" id="RV9_9">9&#160;</span>Ocpiayah imelpanpaleuiloca quemeh de tipostli, uan ninmaihtlapaluan oihcoyocayah quemeh miqueh carretas tlen quinuilanah in caballos ihcuac yaueh motiuitiueh. </div>
<div class='m'>
<span class="verse" id="RV9_10">10&#160;</span>Ocpiayah incuitlapil quemeh colomeh, uan noiuqui inmin, uan ica ocpiayah chicaualis ica quincohcocosqueh in tlalticpactlacameh macuil tlapoual. </div>
<div class='m'>
<span class="verse" id="RV9_11">11&#160;</span>Uan ninueyitlayancancau yeh naquin tlayacantoc itich in tlacoyoctli tlen amo icpia iyacatlamilis, uan itoocaa ica hebreohtlahtol Abadón, uan ica griegohtlahtol Apolión, ictosniqui tlaxixititzani. </div>
<div class='p'>
<span class="verse" id="RV9_12">12&#160;</span>In tlen achtoh ¡ay! tlen cualica toneualis yopanoc, masqui ohcon poliui oc ome toneualis satepan de nin. </div>
<div class='p'>
<span class="verse" id="RV9_13">13&#160;</span>Non ya ic chicuasen iluicactlatitlantli oquipitz nitrompeta, uan onicac se tlahtol tlen oquisaya intlahcoyan in naui cuapohmeh tlen cateh itich in altar de oro tlen ocatca iixpan Dios. </div>
<div class='m'>
<span class="verse" id="RV9_14">14&#160;</span>Uan non tlahtol ocnauatih non ya ic chicuasen iluicactlatitlantli non ocpixtoya nitrompeta, oquiluih: </div>
<div class='p'>—Ixquintohtoma non naui iluicactlatitlanten ihilpitoqueh inauac in ueyi ueyatl Éufrates. </div>
<div class='p'>
<span class="verse" id="RV9_15">15&#160;</span>Uan yeh oquintohton non naui iluicactlatitlanten. Yehuan yoquintlalihcah itich non hora, non tonal, non tlapoual uan non xiuitl, maquinmictican se tercio in tlalticpactlacameh. </div>
<div class='m'>
<span class="verse" id="RV9_16">16&#160;</span>Uan onicac quesquin ica nochi ninsoldados tlen oyayah impan nincaballos, ocatcah doscientos millones. </div>
<div class='p'>
<span class="verse" id="RV9_17">17&#160;</span>Uan itich notlachialis ihquin onquimitac tlahtlamatih in caballos uan naquin impan oyayah: ocpiayah nimelpanpaleuiloca chichiltic queh tlitl uan azul queh titl zafiro uan costic queh azufre. Uan nintzonticon in caballos omotayah quemeh intzonticon leones, uan itich nincamac oquisaya tlitl, poctli uan azufre. </div>
<div class='m'>
<span class="verse" id="RV9_18">18&#160;</span>Uan ica nin yeyi tlamantli tlahyouilistli tlen oquisaya itich nincamac in caballos, tlitl, poctli uan azufre, omiqueh se tercio in tlalticpactlacameh. </div>
<div class='m'>
<span class="verse" id="RV9_19">19&#160;</span>Ninchicaualis in caballos ocpiayah itich nincamac uan itich nincuitlapil, nic ocpiayah incuitlapil tlahtlamatih quemeh couameh, uan ocpiayah intzonticon tlen ica otecohcocouayah. </div>
<div class='p'>
<span class="verse" id="RV9_20">20&#160;</span>Uan in tlacameh tlen amo omiqueh ica ninqueh tlahyouilten dion ohcon amo omoyolcuipqueh de nimamoyecchiualis, dion amo occauqueh quintlacachiuah in amocuali ehecameh, dion nindioses tlen yehuan quinmachiuah ica oro, plata, bronce, titl uan pouitl, tlen amo uilih tlachiah, tlacaquih, dion nihnimih. </div>
<div class='m'>
<span class="verse" id="RV9_21">21&#160;</span>Amo omoyolcuipqueh quen temictiah, quen icchiuah naualyotl, quen pitzotic axtinimih ica nintlalnacayo, uan quen tlachtiquih.  </div>
<div class='psalmlabel' id='RV10_0'> 10</div>
<div class='s'>In iluicactlatitlantli uan in amatlahcuilol </div>
<div class='p'>
<span class="verse" id="RV10_1">1&#160;</span>Satepan onquitac ocse iluicactlatitlantli chicaualiseh oualtimoc iluicac, ualquimiliutiu ica mixtli, uan tlacpac itich nitzonticon se cosamalotl occuayaualouaya. Nixayac omotaya quemeh in tonaltzin, uan nicxiuan quemeh cuahcual tlimeh. </div>
<div class='m'>
<span class="verse" id="RV10_2">2&#160;</span>Itich nima ocpixtoya se tzohtzocotzin amatlahcuilol tlapohtoc, uan niyecmapanicxi octlacsaltih ipan mar, uan niopochmapanicxi ipan tlali. </div>
<div class='m'>
<span class="verse" id="RV10_3">3&#160;</span>Uan opohtzahtzic chicauac quemeh ihcuac se león nanalca, uan ihcuac opohtzahtzic, chicome tlaticuinilten noiuqui omocac nintlahtol. </div>
<div class='m'>
<span class="verse" id="RV10_4">4&#160;</span>Ihcuac omocac nintlahtol in chicome tlaticuinilten, neh yonquihcuilosquia tlen oquihtohqueh, uan ihcuac yonquihcuilosquia onicac se tlahtol oualeu iluicac tlen onechiluih: </div>
<div class='p'>—Ixcalticho tlen oquihtohqueh in chicome tlaticuinilten. Amo ixquihcuilo. </div>
<div class='p'>
<span class="verse" id="RV10_5">5&#160;</span>Uan ihcuacon in iluicactlatitlantli non onquitac tlacsatoc ipan mar uan ipan tlali, ocahcocu niyecma ic iluicac, </div>
<div class='m'>
<span class="verse" id="RV10_6">6&#160;</span>uan omoyectencau ica nitoocaatzin naquin metzticah ica in sintitl nochipa, naquin ocmochiuilihtzinoh in iluicac, in tlalticpac, in mar uan nochi tlen intich catqui, oquihtoh: </div>
<div class='p'>—Ya ehcotoc in tonal, </div>
<div class='m'>
<span class="verse" id="RV10_7">7&#160;</span>pues ihcuac non ya ic chicome iluicactlatitlantli icpitzas nitrompeta, Dios ictlamichiuas tlen otlatiutoya de nitlaniquilitzin, ohcon quen yoquinmatiltihca nitiquitcauantzitzin, in teotlanauatanih. </div>
<div class='p'>
<span class="verse" id="RV10_8">8&#160;</span>Uan naquin onicac tlahtoua de iluicac ocsipa onechnotz, onechiluih: </div>
<div class='p'>—Xoyau icah in iluicactlatitlantli tlen tlacsatoc ipan mar uan ipan tlali, uan ixconana in tzohtzocotzin amatlahcuilol tlen tlapohtoc uan icpixtoc itich nima. </div>
<div class='p'>
<span class="verse" id="RV10_9">9&#160;</span>Oniyah inauac in iluicactlatitlantli uan onquiluih manechmacti in tzohtzocotzin amatlahcuilol, uan yeh onechiluih: </div>
<div class='p'>—Ixconana uan ixconcua. Itich mocamac itconmachilis tzopelic quemeh nicutli, pero itich moihti mitzonihtichichilis. </div>
<div class='p'>
<span class="verse" id="RV10_10">10&#160;</span>Ihcuacon onican in tzohtzocotzin amatlahcuilol tlen ocatca imac in iluicactlatitlantli, uan onicuah. Uan onmachilih tzopelic itich nocamac quemeh nicutli, pero ihcuac yontoloh, onechihtichichilih.<a href='#FN7' epub:type='noteref' class='noteref'>*</a> </div>
<div class='m'>
<span class="verse" id="RV10_11">11&#160;</span>Uan onechiluihqueh: </div>
<div class='p'>—Ocsipa moniqui ixquimonmatilti tlen impan ualahtoc miqueh altipemeh, miqueh tlalmeh, in tocniuan tlen tlahtouah tlatlamantli tlahtol uan miqueh cuahcual tiquiuahqueh.  </div>
<div class='psalmlabel' id='RV11_0'> 11</div>
<div class='s'>Non ome itlatitlancauan Dios </div>
<div class='p'>
<span class="verse" id="RV11_1">1&#160;</span>Ihcuacon onechmactihqueh se acatl tlahtlamati quemeh se tlacotl tlen ica tlatamachiuah, uan onechiluihqueh: </div>
<div class='p'>—Ixmoquitzteua uan ixtamachiua niteopan Dios uan in altar, uan ixquinpoua tlen ompa icmotlacachiuilihtoqueh Yehuatzin. </div>
<div class='m'>
<span class="verse" id="RV11_2">2&#160;</span>Tlen quemah, in quiyautli tlen catqui quiyauac den teopantli amo ixcontamachiua, pues non quiyautli yoquinmactihqueh naquin amo tlaniltocah inauac Dios. Yehuan ictlahtlacsasqueh in mouistic altipetl ome poual uan ome tlapoualten. </div>
<div class='m'>
<span class="verse" id="RV11_3">3&#160;</span>Uan neh inquintitlanis ome notlatitlancauan tlaquentosqueh ica tlaocoltlaquemitl, tlen ictematiltisqueh notlahtol itich non mil uan ome ciento uan yeyi poual (1,260) tonalmeh. </div>
<div class='p'>
<span class="verse" id="RV11_4">4&#160;</span>Uan ninqueh ome tlatitlanten yehuan yeh non ome olivohpomeh uan yeh non ome candeleros tlen cateh iixpan Yehuatzin, niTeco in tlalticpactli. </div>
<div class='m'>
<span class="verse" id="RV11_5">5&#160;</span>Tla acah icniqui itlah quinchiuilis, itich nincamac quisa tlitl, uan non tlitl quintlamipohpoloua nintecocolihcauan. Ohcon miquis nochi naquin icniqui itlah quinchiuilis. </div>
<div class='m'>
<span class="verse" id="RV11_6">6&#160;</span>Yehuan icpiah chicaualistli ictzacuasqueh in iluicac, uan ohcon acmo maquiyaui itich in tonalten ihcuac yehuan ictematiltihtinimisqueh tlahtol tlen icsiliah de Dios, uan noiuqui icpiah chicaualistli iccuipasqueh in atl istli, uan mamochiua tlensa tlahyouil itich in tlalticpactli quesquipa yehuan icniquisqueh. </div>
<div class='p'>
<span class="verse" id="RV11_7">7&#160;</span>Ihcuac yehuan yoctlamitenonotzqueh in tlahtol tlen ocualicayah, in amocuali tlahpial tlen panquisa itich in tlacoyoctli tlen amo icpia iyacatlamilis quimixnamiquis, quintlanis uan quinmictis. </div>
<div class='m'>
<span class="verse" id="RV11_8">8&#160;</span>Uan nintlalnacayo quincauasqueh uitztoqueh itlahcoyan in ueyi altipetl, itich in altipetl campa noiuqui ocsohsaqueh in toTecotzin, campa masequihto queh tlanihniuiltil itoocaa Sodoma uan Egipto. </div>
<div class='m'>
<span class="verse" id="RV11_9">9&#160;</span>Uan ompa nintlalnacayo isqui yeyi tonal uan tlahco, uan isqui intlamouisol in tlalticpactlacameh de ic nouiyan altipemeh, de nochi tlatlamantli pantli de tocniuan, de nochi tlatlamantli tlahtol tlen tlahtouah, uan de nochi in tlalmeh. Yehuan amo iccauasqueh maquintlalpachocan. </div>
<div class='m'>
<span class="verse" id="RV11_10">10&#160;</span>Uan nochtin tlen chanchiuah itich in tlalticpactli paquisqueh nic yomiqueh, uan iluitisqueh uan icmosepanmahmactisqueh tetlaocolil, nic ninqueh ome itlatitlancauan Dios inauac yehuan ocatcah queh se ueyi toneualistli. </div>
<div class='m'>
<span class="verse" id="RV11_11">11&#160;</span>Masqui ohcon, satepan ihcuac yopanoc non yeyi tonal uan tlahco, in espíritu de yolilis tlen ualeua inauac Dios ocalac intich, uan yehuan omoquitzteuqueh. Uan naquin oquimitztoyah oualah intich se ueyi nimohtil. </div>
<div class='m'>
<span class="verse" id="RV11_12">12&#160;</span>Ihcuacon non ome itlatitlancauan Dios occaqueh se chicauac tlahtol itich in iluicac tlen oquimiluih: </div>
<div class='p'>—Xoualehcocan nican. </div>
<div class='p'>Uan yehuan otlehcoqueh iluicac itzalan se mixtli, uan tlen oquincocolayah oquimitztoyah. </div>
<div class='m'>
<span class="verse" id="RV11_13">13&#160;</span>Yec itich non hora omochiu se tlalolintli temohtih chicauac, uan se de cada mahtlactli calmeh itich non ueyi altipetl ouitz, uan omiqueh chicome mil tocniuan. Uan nocsiquin tlen amo omiqueh, ica mohcayotl ocuehcapantlalihqueh in Dios naquin meuiltihticah iluicac. </div>
<div class='p'>
<span class="verse" id="RV11_14">14&#160;</span>Non ya ic ome ¡ay! tlen cualica toneualis yopanoc. Pero non ya ic yeyi toneualis ihsiuca ya ehcotoc. </div>
<div class='s'>Non ya ic chicome trompeta </div>
<div class='p'>
<span class="verse" id="RV11_15">15&#160;</span>Non ya ic chicome iluicactlatitlantli oquipitz nitrompeta, ihcuacon itich in iluicac omocac miqueh tlahtolten tlen chicauac oquihtouayah: </div>
<div class='q'>Axan in toTecotzin Dios uan nitlapihpincatzin Cristo </div>
<div class='q'>yocomanilihqueh in tiquiuahcayotl inmac, uan tlanauatisqueh </div>
<div class='q'>itich in tlalticpac ica in sintitl nochipa. </div>
<div class='m'>
<span class="verse" id="RV11_16">16&#160;</span>Uan in simpoual uan naui tlayacanqueh tetahtzitzin non otolohtoyah itich in tiquiuahcaicpalten iixpan Dios, omotlancuaquitzqueh uan omixcuatocaqueh hasta tlalpan uan octlacachiuqueh Dios, </div>
<div class='m'>
<span class="verse" id="RV11_17">17&#160;</span>oquihtouayah: </div>
<div class='q'>Itmotlasohcamatih monauactzinco, </div>
<div class='q'>toTecotzin Dios naquin nochi tomouilitia, </div>
<div class='q'>naquin tonmetzticah, otometzticatca, uan toualmouicatzinos. </div>
<div class='q'>Itmotlasohcamatih monauactzinco, nic yotcomanilihtzinoh necah ueyitiquiuahcayotl, </div>
<div class='q'>uan ya tonmotlanauatilihtzinohtoc. </div>
<div class='q'>
<span class="verse" id="RV11_18">18&#160;</span>In tocniuan itich nouiyan in tlalmeh ocualanqueh monauactzinco, </div>
<div class='q'>pero mocualanilitzin yoehcoc impan, </div>
<div class='q'>uan yoehcoc in tonal ihcuac itconmihtaluis tlenoh icnamiqui sehse naquin yomiqueh, </div>
<div class='q'>uan yoehcoc in tonal itquimonmactis mouistic tlaxtlauil motiquitcauantzitzin in teotlanauatanih, </div>
<div class='q'>moaxcatzitzin, uan nochtin naquin tlamouiliah monauactzinco, </div>
<div class='q'>mayeh cuahcualten uan mayeh naquin amo. </div>
<div class='q'>Yoehcoc in tonal itquimonpohpolos naquin quihtlacohtoqueh in tlalticpac. </div>
<div class='p'>
<span class="verse" id="RV11_19">19&#160;</span>Ihcuacon niteopan Dios tlen catqui iluicac omotlapoh, uan omotac in arca de tlahtolsintilil. Uan opeu tlapipitlaca, chicauac tlacaquisti, tlaticuini, uan omochiu se chicauac tlalolintli, uan chicauac otisiu.  </div>
<div class='psalmlabel' id='RV12_0'> 12</div>
<div class='s'>In siuatzintli uan in ueyicatemohtih couatl </div>
<div class='p'>
<span class="verse" id="RV12_1">1&#160;</span>Oualmonextih itich in iluicac se ueyi nescayotl: se siuatzintli tlen otlaquentoya ica in tonaltzin, uan icxitlan ocatca in metztli, uan itich nitzonticon ocpiaya se corona ica mahtlactlamome sitlalimeh. </div>
<div class='m'>
<span class="verse" id="RV12_2">2&#160;</span>In siuatzintli ocatca cocoxqui ica conetl, uan chicauac otzahtzia ica toneualistli nic yoctlalticpacnextisquia niconeu. </div>
<div class='m'>
<span class="verse" id="RV12_3">3&#160;</span>Noiuqui oualmonextih itich in iluicac ocse nescayotl: se ueyicatemohtih couatl chicauac chichiltic, tlen quinpia chicome itzonticouan uan mahtlactli icuapohuan, uan itich sehse nitzonticouan sehse corona tzohtzocotzin. </div>
<div class='m'>
<span class="verse" id="RV12_4">4&#160;</span>Ica nicuitlapil oquinuilan se tercio in sitlalimeh tlen cateh itich in iluicac, uan oquinpantlatiuih itich in tlalticpac. Uan ompa in ueyicatemohtih couatl omomanato iixpan in siuatl naquin yoctlalticpacnextisquia in conetl, ocniquia iccualis niconeu sanniman quen matlacati. </div>
<div class='m'>
<span class="verse" id="RV12_5">5&#160;</span>In siuatzintli octlalticpacnextih se piltzintli telpocatl, naquin tlanauatis ica mic chicaualis itich nochi in tlalmeh tlen pouih itich in tlalticpactli. Uan non conetl ocanqueh uan ocuicaqueh inauactzinco Dios icah nitiquiuahcaicpaltzin. </div>
<div class='m'>
<span class="verse" id="RV12_6">6&#160;</span>Uan in siuatzintli ocholoh campa tlauaquilistlah, campa Dios yocyectlalihca ompa mactiquipanocan mil uan ome ciento uan yeyi poual (1,260) tonalmeh. </div>
<div class='p'>
<span class="verse" id="RV12_7">7&#160;</span>Ihcuacon itich in iluicac opeu se temohtih ixnamictli: Miguel uan in iluicactlatitlanten tlen quinyacana opeuqueh motiuiah iuan in ueyicatemohtih couatl. Uan in ueyicatemohtih couatl uan in amocuali ehecameh tlen quinyacana oquimixnamiqueh, </div>
<div class='m'>
<span class="verse" id="RV12_8">8&#160;</span>pero amo otlatlanqueh, uan acmo oquincauqueh oc maican ompa iluicac. </div>
<div class='m'>
<span class="verse" id="RV12_9">9&#160;</span>Uan ohcon ocquihquixtihqueh in ueyicatemohtih couatl, yehua in tlen yauehcau couatl, non itoocaa Amocuali uan Satanás, yehua tlen tlacahcayaua itich nochi in tlalticpac. Yeh iuan nochtin in amocuali ehecameh tlen quinyacana oquinpantlatiuihqueh itich in tlalticpac. </div>
<div class='p'>
<span class="verse" id="RV12_10">10&#160;</span>Ihcuacon onicac se tlahtol chicauac itich in iluicac, octouaya: </div>
<div class='p'>—Axan yoehcoc in temaquixtilis, in tiquiuahcayotl uan nitiquiuahcatlanauatilis in toTecotzin Dios. Uan nitlapihpincatzin Cristo ya comanilis in chicaualis uan tlanauatis, nic yocquihquixtihqueh naquin tlateteiluani den tocniuan tlaniltocanih, tlen oquinteteiluaya iixpan in toDios ica tonal uan ica youal. </div>
<div class='m'>
<span class="verse" id="RV12_11">11&#160;</span>In tocniuan tlaniltocanih octlanqueh in tlateteiluani ica niesotzin in Colelohtzin uan ica nitlahtoltzin Dios tlen octematiltihqueh, pues yehuan amo omomohtihqueh ictematiltisqueh non tlahtol, masqui hasta ocpolohqueh ninyolilis. </div>
<div class='m'>
<span class="verse" id="RV12_12">12&#160;</span>Ica non, ixpaqui iluicactli, uan tlen ompa namonchanchiuah. ¡Pero ay tlasohtzitzinten naquin chanchiuah itich in tlalticpactli, uan itich mar! In amocuali yotimoc namonauac ica mic tlauel, nic icmatoc acmo icpia mic tonal. </div>
<div class='p'>
<span class="verse" id="RV12_13">13&#160;</span>Ihcuac in ueyicatemohtih couatl oquitac yocpantlatiuihqueh itich in tlalticpactli, ooneu icuitlapan ocniquia iccohcocos in siuatzintli naquin octlalticpacnextih in conetl. </div>
<div class='m'>
<span class="verse" id="RV12_14">14&#160;</span>Pero in siuatzintli ocmactihqueh ome imaihtlapaluan in ueyi águila, tlen ica mapatlani uehca maccholouili in ueyicatemohtih couatl hasta campa tlauaquilistlah, campa yoctlachihchiuilihqueh ompa ictiquipanosqueh ipan se xiuitl uan oc ome xiuitl uan tlahco. </div>
<div class='m'>
<span class="verse" id="RV12_15">15&#160;</span>In ueyicatemohtih couatl ocquixtih itich nicamac mic atl quemeh se ueyatl, uan octlatiuih icuitlapan in siuatzintli, ocniquia non ueyatl macanteua. </div>
<div class='m'>
<span class="verse" id="RV12_16">16&#160;</span>Pero in tlali ocpaleuih in siuatzintli, pues in tlali omotlapoh uan octoloh in atl tlen in ueyicatemohtih couatl ocquixtih itich nicamac. </div>
<div class='m'>
<span class="verse" id="RV12_17">17&#160;</span>Ihcuacon in ueyicatemohtih couatl ocachi temohtih octlauelitac in siuatzintli, uan oyah oquintiuito nocsiquin naquin ualeuanih inauac in siuatzintli, masequihto yeh naquin ictlacamatih nitlanauatiltzin Dios uan amo iccauah tlen octematiltih Jesucristo. </div>
<div class='m'>
<span class="verse" id="RV12_18">18&#160;</span>Uan in ueyicatemohtih couatl omomanato ipan in xali itenco in mar.<a href='#FN8' epub:type='noteref' class='noteref'>*</a>  </div>
<div class='psalmlabel' id='RV13_0'> 13</div>
<div class='s'>Non ome amo cuali tlahpialten </div>
<div class='p'>
<span class="verse" id="RV13_1">1&#160;</span>Satepan ihcuac yopanoc non, onquitac oualpanquis iihtic mar se amocuali tlahpial. Ocpiaya chicome itzonticouan uan mahtlactli icuapohuan, uan nicuapohuan ocpiayah sehse corona, uan itich nitzonticouan oihcuiliutoya se toocaatl tlen pitzotic octeneuaya Dios. </div>
<div class='m'>
<span class="verse" id="RV13_2">2&#160;</span>Nin amocuali tlahpial omotaya quemeh se tecuani leopardo; uan oquinpiaya nicxiuan quemeh oso, uan nicamac quemeh león. Uan in ueyicatemohtih couatl ocmactih necah amo cuali tlahpial nichicaualis, nitiquiuahcaicpal, uan nochi niueyitlatilanal. </div>
<div class='m'>
<span class="verse" id="RV13_3">3&#160;</span>Se nitzonticon necah amo cuali tlahpial omotaya quemeh simi tlacohcocol queh hasta ica yomiquisquia, masqui ohcon nitemohtihtlacohcocol opahtic, uan nochi in tlalticpactlacameh ocmotetzauihqueh uan omotemactihqueh inauac necah amocuali tlahpial. </div>
<div class='m'>
<span class="verse" id="RV13_4">4&#160;</span>In tlalticpactlacameh octlacachiuqueh in ueyicatemohtih couatl, nic ocmactih chicaualis necah amocuali tlahpial, uan noiuqui octlacachiuqueh in amo cuali tlahpial, octouayah: </div>
<div class='p'>—¿Aquih quemeh nin amo cuali tlahpial, uan aquiyeh uilis quixnamiquis? </div>
<div class='p'>
<span class="verse" id="RV13_5">5&#160;</span>Necah amocuali tlahpial occauqueh mamouehcapantlali ica nitlahtol uan pitzotic macteneua Dios. Uan occauqueh macchiua tlen icniquis itich ome poual uan ome tlapoualten. </div>
<div class='m'>
<span class="verse" id="RV13_6">6&#160;</span>Uan ohcon oquichiu: opeu pitzotic icteneua Dios uan nitoocaatzin; sannoiuqui pitzotic opeu icteneua niteopan Dios, uan naquin chanchiuah itich in iluicac. </div>
<div class='m'>
<span class="verse" id="RV13_7">7&#160;</span>Uan noiuqui occauqueh maquimixnamiqui niaxcatzitzin Dios uan maquintlani. Ocmactihqueh chicaualistli itich nochi tlatlamantli pantli de tocniuan, itich nochi in altipemeh, itich in tocniuan tlen tlahtouah nochi tlatlamantli tlahtol, uan itich nochi tlalmeh. </div>
<div class='m'>
<span class="verse" id="RV13_8">8&#160;</span>Uan necah amocuali tlahpial ictlacachiuasqueh nochi in tlalticpactlacameh, nochi naquin amo ihcuiliutoqueh itich in amatlahcuilol campa nestoc naquin icpiah in yolilistli tlen ica in sintitl nochipa. Non amatlahcuilol iaxca in Colelohtzin tlen ocmomictilihtzinohqueh, uan ihcuiliutoc desde ipeuyan in tlalticpac. </div>
<div class='p'>
<span class="verse" id="RV13_9">9&#160;</span>Naquin icpia inacas matlacaqui. </div>
<div class='m'>
<span class="verse" id="RV13_10">10&#160;</span>Naquin icpia tlen ictzacuasqueh, ictzacuasqueh, naquin icpia tlen miquis ica espada, miquis ica espada.<a href='#FN9' epub:type='noteref' class='noteref'>*</a> Nican monextis ninchicaualis para tlaxicosqueh uan nintlaniltoquilis niaxcatzitzin Dios. </div>
<div class='p'>
<span class="verse" id="RV13_11">11&#160;</span>Satepan onquitac ocse amo cuali tlahpial opanquis itich in tlali. Oquinpiaya ome icuapohuan quemeh tlen quinpia se coleloh, pero otlahtouaya quemeh ueyicatemohtih couatl. </div>
<div class='m'>
<span class="verse" id="RV13_12">12&#160;</span>Ocpiaya nochi nichicaualis in amocuali tlahpial tlen achtoh oualpanquis, uan octiquitilaya, uan oquinchiualtaya nochi in tlalticpactlacameh mactlacachiuacan necah amo cuali tlahpial tlen achtoh oualpanquis uan opahtic den temohtih tlacohcocol tlen ica yomictoya. </div>
<div class='m'>
<span class="verse" id="RV13_13">13&#160;</span>Noiuqui oquinchiuaya tetzaucanescayomeh, uan imixpan in tlalticpactlacameh hasta occhiuaya mauitzi tlitl de iluicac. </div>
<div class='m'>
<span class="verse" id="RV13_14">14&#160;</span>Uan oquincahcayauaya in tlalticpactlacameh ica nonqueh tetzaucanescayomeh tlen occauilayah maquinchiua uan ica maquintlaniltocti inauac in tlen achtoh amo cuali tlahpial. Uan oquintiquitih in tlalticpactlacameh macchiuacan se estatua tlen matlahtlamati quemeh non achtoh amo cuali tlahpial tlen oyah tlacohcocol ica espada uan opahtic. </div>
<div class='m'>
<span class="verse" id="RV13_15">15&#160;</span>In amo cuali tlahpial tlen satepan oualpanquis occauqueh macmacti yolilis niestatua in tlen achtoh amo cuali tlahpial, para ohcon non estatua matlahto uan matlatiquiti maquinmictican nochi naquin amo icniquih ictlacachiuasqueh. </div>
<div class='m'>
<span class="verse" id="RV13_16">16&#160;</span>In amo cuali tlahpial tlen satepan oualpanquis noiuqui oquichiu que nochtin maquintlalilican se nescayotl imixcuac noso itich ninyecma, mayeh naquin quinueyihcamatih uan naquin amo, mayeh naquin amitlah icpiah noso cuahcual tominehqueh, mayeh naquin cateh temac queh esclavos noso naquin amo esclavos. </div>
<div class='m'>
<span class="verse" id="RV13_17">17&#160;</span>Ohcon oquichiu uan acmo acah ouilia tlacoua noso tlanamaca, tlamo sayeh naquin icpia non nescayotl, masequihto yeh nitoocaa in tlen achtoh amo cuali tlahpial noso in número tlen icpia nitoocaa. </div>
<div class='m'>
<span class="verse" id="RV13_18">18&#160;</span>Nican moniqui tlayoluilistli: Naquin icpia ahsicamatilis mactlatlata tlenoh ictosniqui ninúmero in amocuali tlahpial, pues non inúmero tlalticpactlacatl. Uan non número yen chicuasen ciento yeyi poual uan chicuasen (666).  </div>
<div class='psalmlabel' id='RV14_0'> 14</div>
<div class='s'>Mocuicatiah in 144,000 </div>
<div class='p'>
<span class="verse" id="RV14_1">1&#160;</span>Satepan itich notlachialis onquitac in Colelohtzin ihcatoc ipan in tipetl Sión, uan iuan ocatcah se ciento ome poual uan naui mil (144,000) tlen ocpiayah ihcuiliutoc itich nimixcuac nitoocaatzin in Colelohtzin uan nitoocaatzin niTahtzin. </div>
<div class='m'>
<span class="verse" id="RV14_2">2&#160;</span>Ihcuacon onicac de iluicac quemeh ihcuac mic atl comoni, uan quemeh ihcuac chicauac tlaticuini. Omocaquia quemeh ihcuac miqueh tlatzotzonqueh ica arpa tlatzotzonah. </div>
<div class='m'>
<span class="verse" id="RV14_3">3&#160;</span>Uan omocuicatayah ica se yancuic cuicatl iixpan in tiquiuahcaicpal uan imixpan non naui naquin yoltoqueh uan imixpan in tlayacanqueh tetahtzitzin. Amaquin ouilia icsaloua non cuicatl, tlamo sayeh in se ciento ome poual uan naui mil (144,000) tlen oyahqueh tlamaquixtilten itzalan in tlalticpactlacameh. </div>
<div class='m'>
<span class="verse" id="RV14_4">4&#160;</span>Yehuan ninqueh naquin amo queman omocalaquihqueh iuan siuameh,<a href='#FN10' epub:type='noteref' class='noteref'>*</a> masequihto omocauqueh nochipa chipauaqueh. Yehuan yaueh ic nouiyan campa yaui in Colelohtzin. Yehuan tlamaquixtilten itzalan in tlalticpactlacameh, oquinmaquixtihqueh maican iaxcatzitzin Dios uan iaxcatzitzin in Colelohtzin, quemeh necah mouistic tlatiyotl tlen tlayacana chicaui. </div>
<div class='m'>
<span class="verse" id="RV14_5">5&#160;</span>Yehuan amo queman oistlacatqueh, pues yehuan yolchipauaqueh [inauactzinco Dios]. </div>
<div class='s'>In tlahtol tlen ictematiltiah in yeyi iluicactlatitlanten </div>
<div class='p'>
<span class="verse" id="RV14_6">6&#160;</span>Ihcuacon onquitac ocse iluicactlatitlantli opatlantinimia tlahcoyan itich in iluicac, uan ocualicaya se tlahtol mouistic tlen icpia chicaualis ica in sintitl nochipa. Ocualicaya octematiltico innauac naquin chanchiuah itich in tlalticpac, innauac nochi in tlalmeh, innauac nochi pantli de tocniuan, innauac in tocniuan tlen tlahtouah nochi tlatlamantli tlahtol, uan innauac nochtin altipemeh. </div>
<div class='m'>
<span class="verse" id="RV14_7">7&#160;</span>Uan chicauac oquihtouaya: </div>
<div class='p'>—Xontlamouilican inauactzinco Dios uan ixconuehcapantlalican, pues yoehcoc in hora ihcuac icmihtaluis tlenoh icnamiqui sehse. Ixcontlacachiuacan naquin oquichiu in iluicac uan tlalticpac, in mar uan in amelameh. </div>
<div class='p'>
<span class="verse" id="RV14_8">8&#160;</span>Uan ocse iluicactlatitlantli oualquis, cualihtohtiu: </div>
<div class='p'>—Youitz, youitz in ueyi altipetl Babilonia, yehua naquin oquimixpoloh in tocniuan itich nochtin tlalmeh quen oquimitih in tlail de nitemohtihpitzoticauilninimilis. </div>
<div class='p'>
<span class="verse" id="RV14_9">9&#160;</span>Ocse iluicactlatitlantli amo uehca oquimitztaya non omen, uan chicauac oquihtouaya: </div>
<div class='p'>—Tla acah ictlacachiua in amo cuali tlahpial uan niestatua tlen tlahtlamati queh yeh, uan icsilia ninescayo iixcuac noso itich nima, </div>
<div class='m'>
<span class="verse" id="RV14_10">10&#160;</span>yeh noiuqui conis in chicauac vino de nicualanilitzin Dios, tlen amo ica itlah tlamanilol uan ya catqui itich in copa de nicualanilitzin; uan ictlahyouiltisqueh ica tlitl uan azufre imixpan in iluicactlatitlanten iaxcauan Yehuatzin uan iixpan in Colelohtzin. </div>
<div class='m'>
<span class="verse" id="RV14_11">11&#160;</span>Campa tlahyouihtosqueh, in poctli ica in sintitl nochipa tlehcotos. Uan amo isqui seuilistli dion tlahcah, dion youac, innauac naquin ictlacachiuah in amocuali tlahpial uan niestatua tlen tlahtlamati queh yeh, uan innauac naquin icsiliah ninescayo de nitoocaa. </div>
<div class='p'>
<span class="verse" id="RV14_12">12&#160;</span>Nican monextis ninchicaualis para tlaxicosqueh niaxcatzitzin Dios, naquin ictlacamatih nitlanauatiltzin uan amo iccauah de moyolchicauasqueh inauactzinco Jesús. </div>
<div class='p'>
<span class="verse" id="RV14_13">13&#160;</span>Uan onicac se tlahtol oualeu iluicac, onechiluih: </div>
<div class='p'>—Ixconihcuilo nin tlen inmitzoniluis: “Tlateochiualpaquinih naquin de nican para tlaixpan momiquiliah uan icpixtoqueh nintlaniltoquilis inauactzinco in toTecotzin.” </div>
<div class='p'>—Quemah —quihtoua in Espíritu—, yehuan moseuisqueh de nochi ninpanolis, nic ninchiualis tlahtoua cuali de yehuan. </div>
<div class='s'>Tlaeuah itich in tlalticpac </div>
<div class='p'>
<span class="verse" id="RV14_14">14&#160;</span>Onquitac itich notlachialis oualmotac se istac mixtli, uan ipan otolohtoya se quemeh niConetzin in Tlacatl, uan ocpiaya itich nitzonticon se corona de oro uan itich nima se osnoh cuali teneh. </div>
<div class='m'>
<span class="verse" id="RV14_15">15&#160;</span>Ihcuacon ocse iluicactlatitlantli oualquis itich in teopantli, uan ocnaliluih chicauac non catqui itich mixtli: </div>
<div class='p'>—Ixconana moosnoh uan xontlaeua, yoehcoc in tonal setlaeuas, pues in tlamilol itich tlalticpac yocualtiac. </div>
<div class='p'>
<span class="verse" id="RV14_16">16&#160;</span>Uan naquin ocatca ipan mixtli occalaquih niosnoh iixco in tlalticpac, uan otlaeu itich in tlalticpac. </div>
<div class='p'>
<span class="verse" id="RV14_17">17&#160;</span>Satepan ocse iluicactlatitlantli oquis den teopantli tlen catqui iluicac, uan noiuqui ocuicaya se osnoh cuali teneh. </div>
<div class='m'>
<span class="verse" id="RV14_18">18&#160;</span>Uan den altar oquis ocse iluicactlatitlantli tlen ocpiaya chicaualis itich in tlitl, uan ocnaliluih chicauac in iluicactlatitlantli naquin ocpixtoya niosnoh cuali teneh. Oquiluih: </div>
<div class='p'>—Ixconana moosnoh cuali teneh uan ixcontiqui in uvahtlatiyotl itich in tlalticpac, pues yoehcoc nitonal. </div>
<div class='p'>
<span class="verse" id="RV14_19">19&#160;</span>Uan in iluicactlatitlantli occalaquih niosnoh iixco in tlalticpac, uan oquitic in uvahtlatiyotl, uan octlalito campa ictlahtlacsasqueh icquixtilisqueh niayo, non yehua in tlanihniuiltil den tlatzacuiltilis tlen Dios ictemactis. </div>
<div class='m'>
<span class="verse" id="RV14_20">20&#160;</span>Uan quiyauac itich in ueyi altipetl octlahtlacsaqueh in uvahtlatiyotl ocquixtilihqueh niayo, uan ompa campa octlahtlacsaqueh oquis temohtih mic istli, tlen oahsic uehcapan hasta icah ninfrenos in caballos, uan patlauac oahsic quemeh se yeyi ciento kilómetro.  </div>
<div class='psalmlabel' id='RV15_0'> 15</div>
<div class='s'>In chicome iluicactlatitlanten tlen cualicah chicome pantli tlahyouilis </div>
<div class='p'>
<span class="verse" id="RV15_1">1&#160;</span>Onquitac itich in iluicac ocse nescayotl ueyi uan tetzauitl: chicome iluicactlatitlanten ocpixtoyah sayen chicome pantli tlahyouilis, tlen ica yacatlamis nicualanilitzin Dios. </div>
<div class='p'>
<span class="verse" id="RV15_2">2&#160;</span>Uan noiuqui onquitac se quemeh mar omotaya queh tescatl maniltic iuan tlitl. Itich non mar oihcatoyah in tocniuan naquin octlanqueh in amo cuali tlahpial uan niestatua, naquin amo omocauqueh maquinnescayotican uan maquintlalilican in número de nitoocaa. Yehuan ocpixtoyah arpas tlatzotzonalten tlen Dios oquinmactih, </div>
<div class='m'>
<span class="verse" id="RV15_3">3&#160;</span>uan omocuicatayah ica in cuicatl de Moisés, nitiquitcatzin Dios, uan ica in cuicatl den Colelohtzin, octouayah: </div>
<div class='q'>Uehueyi uan tetzauitl nochi mochiualitzin, </div>
<div class='q'>toTecotzin Dios naquin nochi tomouilitia. </div>
<div class='q'>Mouistic yec uan milauac moohtectzin, </div>
<div class='q'>Ueyitlayacanqui itich nochi in tlalticpac. </div>
<div class='q'>
<span class="verse" id="RV15_4">4&#160;</span>¿Aquih amo tlamouilis monauactzinco, toTecotzin? </div>
<div class='q'>¿Uan aquih amo icuehcapantlalis motoocaatzin? </div>
<div class='q'>Pues san Tehuatzin tonyolchipaucatzintli. </div>
<div class='q'>Ica non in tocniuan itich nochi in tlalmeh itich in tlalticpac </div>
<div class='q'>ualasqueh monauactzinco </div>
<div class='q'>uan mitzmotlacachiuilisqueh, </div>
<div class='q'>nic yomonextih mochiualitzin nochipa yec quen icnamiqui. </div>
<div class='p'>
<span class="verse" id="RV15_5">5&#160;</span>Satepan de non, itich notlachialis onquitac itich in iluicac in teopantli tlen ilnamicocatl den tlahtolsintilil, onquitac omotlapoh campa tlailiuis tlamouisticapantzinco, </div>
<div class='m'>
<span class="verse" id="RV15_6">6&#160;</span>uan de ompa oquisqueh in chicome iluicactlatitlanten tlen ocualicayah non chicome pantli tlahyouilistli. In iluicactlatitlanten otlaquentoyah ica linohtilmahtli chipauac uan pitlanqui, uan ocpiayah intlahcoilpica de oro itich nimelpan. </div>
<div class='m'>
<span class="verse" id="RV15_7">7&#160;</span>Uan semeh non naui naquin yoltoqueh oquinmactih non chicome iluicactlatitlanten sehse xical de oro tlen otentoya ica nicualanilitzin Dios, naquin metzticah ica in sintitl nochipa. </div>
<div class='m'>
<span class="verse" id="RV15_8">8&#160;</span>Uan in teopantli oten ica poctli nic ompa ocatca nimouisticchipaucatlanetzin Dios uan nichicaualitzin. Amaquin ouilia calaqui icah in teopantli hasta matlayeecaui ica in chicome pantli tlahyouilis tlen ocualicayah in chicome iluicactlatitlanten.  </div>
<div class='psalmlabel' id='RV16_0'> 16</div>
<div class='s'>In chicome xicalten tlen otentoyah ica nicualanilitzin Dios </div>
<div class='p'>
<span class="verse" id="RV16_1">1&#160;</span>Ihcuacon onicac se chicauac tlahtol tlen oquisaya icah in teopantli, tlen ihquin oquimiluih in chicome iluicactlatitlanten: </div>
<div class='p'>—Ixyacan ixxauanitin itich in tlalticpac in chicome xicalten tlen tentoqueh ica nicualanilitzin Dios. </div>
<div class='p'>
<span class="verse" id="RV16_2">2&#160;</span>Non ic se iluicactlatitlantli ocpanxauanih itich in tlalticpac tlen ocpiaya nixical, uan nochi naquin ocpiayah ninescayo in amocuali tlahpial uan octlacachiuayah niestatua, nintlalnacayo opeu pitzotic chohchoponi uan ueyitemohtih toneui. </div>
<div class='p'>
<span class="verse" id="RV16_3">3&#160;</span>Non ic ome iluicactlatitlantli ocpanxauanih tlen ocpiaya nixical itich in mar, uan in mar omocuip quemeh ieso miquetl. Uan nochi tlen ochanchiuaya itich mar omic. </div>
<div class='p'>
<span class="verse" id="RV16_4">4&#160;</span>Non ya ic yeyi iluicactlatitlantli ocpanxauanih tlen ocpiaya nixical itich in ueyameh uan itich in amelameh, uan omocuipqueh istli. </div>
<div class='m'>
<span class="verse" id="RV16_5">5&#160;</span>Uan onicac oquihtoh in iluicactlatitlantli tlen icpia chicaualistli itich in atl: </div>
<div class='p'>—Mouistic yec mochiualitzin, Tehuatzin toTecotzin, naquin tonmetzticah uan otometzticatca, naquin tonmouisticyolchipaucatzintli. Yec mochiualitzin quen itquimontlatzacuiltia ohcon quen intich icnamiqui. </div>
<div class='m'>
<span class="verse" id="RV16_6">6&#160;</span>Pues yehuan ocxauanihqueh nimeso moaxcatzitzin uan nimeso moteotlanauatihcauantzitzin. Ica non axan Tehuatzin itquimonitia istli, nic ohcon intich icnamiqui. </div>
<div class='p'>
<span class="verse" id="RV16_7">7&#160;</span>Noiuqui onicac ocse tlahtol oualaya ic icah in altar, oquihtoh: </div>
<div class='p'>—Yeh milauac, toTecotzin Dios naquin nochi tomouilitia, quen itconmihtaluia tlen intich moniqui in tlalticpactlacameh yeh yec, uan cuali quen itquimontlatzacuiltia. </div>
<div class='p'>
<span class="verse" id="RV16_8">8&#160;</span>Non ya ic naui iluicactlatitlantli ocpanxauanih tlen ocpiaya nixical itich in tonaltzin, uan in tonaltzin ocsilih chicaualis maquintlahtlati in tlalticpactlacameh ica nitliyo. </div>
<div class='m'>
<span class="verse" id="RV16_9">9&#160;</span>In tlalticpactlacameh otlatlaqueh simi ica nitliyo in tonaltzin, masqui ohcon amo omoyolcuipqueh occauqueh nimamoyecchiualis, uan amo ocuehcapantlalihqueh Dios, yehyeh pitzotic octeneuqueh nitoocaatzin Yehuatzin naquin comopialia chicaualis itich ninqueh tlahyouilten. </div>
<div class='p'>
<span class="verse" id="RV16_10">10&#160;</span>Non ya ic macuil iluicactlatitlantli ocpanxauanih tlen ocpiaya nixical itich nitiquiuahcaicpal in amocuali tlahpial, uan nitlatilanal campa yeh otlanauataya omocau tlayouacatlah. Uan in tlalticpactlacameh omoninipiltitiquiah ica in toneualis tlen ocmachilayah. </div>
<div class='m'>
<span class="verse" id="RV16_11">11&#160;</span>Masqui ohcon amo omoyolcuipqueh occauqueh nimamoyecchiualis. Uan nic quen pitzotic ochohchoponia nintlalnacayo uan quen otoneuiah, pitzotic octeneuqueh Dios naquin meuiltihticah iluicac. </div>
<div class='p'>
<span class="verse" id="RV16_12">12&#160;</span>Non ya ic chicuasen iluicactlatitlantli ocpanxauanih tlen ocpiaya nixical itich in ueyi ueyatl Éufrates, uan nin ueyatl ouac uan ohcon oquimohuichihchiuilih in cuahcual tiquiuahqueh tlen uitzeh ic canic panquisa in tonaltzin. </div>
<div class='p'>
<span class="verse" id="RV16_13">13&#160;</span>Noiuqui onquitac oualquisqueh itich nicamac in ueyicatemohtih couatl, uan itich nicamac in amocualitlahpial, uan itich nicamac in tlahpial tlacahcayauani, yeyi pitzotiqueh amocuali ehecameh tlen omotayah queh cuiyameh. </div>
<div class='m'>
<span class="verse" id="RV16_14">14&#160;</span>Nonqueh cuiyameh yeh amocuali ehecameh. Yehuan quinchiuah nescayomeh uan yaueh itich nochi in tlalticpac quinnichicohtinimisqueh in cuahcual tiquiuahqueh para sansican quixnamiquisqueh Yehuatzin naquin nochi mouilitia, itich necah ueyitonal tlen Dios octlalih. </div>
<div class='m'>
<span class="verse" id="RV16_15">15&#160;</span>“Ixcontacan, neh niuitz quemeh se ichtic amacah inehmachpan. Tlateochiualpaquini naquin tlachixtoc uan icmopialtihtoc nitilmah, pues ohcon amo ninimis xihxipitztic, uan amo quitasqueh nitepinautihxihxipitzyo.” </div>
<div class='m'>
<span class="verse" id="RV16_16">16&#160;</span>Uan nonqueh amocuali ehecameh oquinnichicohqueh in cuahcual tiquiuahqueh campa ica hebreohtlahtol itoocaayan Armagedón. </div>
<div class='p'>
<span class="verse" id="RV16_17">17&#160;</span>Non ya ic chicome iluicactlatitlantli ocpanxauanih itich in ehecatl tlen ocpiaya nixical. Uan den tiquiuahcaicpal tlen catqui tlahtic itich in teopantli ompa iluicac, omocac se chicauac tlahtol, oquihtoh: </div>
<div class='p'>—Tlen omochiuasquia yomochiu. </div>
<div class='p'>
<span class="verse" id="RV16_18">18&#160;</span>Uan otlapipitlacac, chicauac otlacaquistic, uan otlaticuin, uan omochiu se tlalolintli ueyicatemohtih chicauac tlen amo queman ohcon omotztoya desde quen opeuqueh chanchiuah in tlacameh itich in tlalticpac. </div>
<div class='m'>
<span class="verse" id="RV16_19">19&#160;</span>In ueyi altipetl otlatlapan uan omochiu yeyi pantli, uan in uehueyi altipemeh itich nochi tlalticpac ouitzqueh. Uan ohcon Dios oquilnamic niamoyecchiualis non ueyi altipetl Babilonia, uan oquitih in vino de nichicauaccualanilitzin. </div>
<div class='m'>
<span class="verse" id="RV16_20">20&#160;</span>Nochi tlalyaualol tlen cah itich mar opoliu, uan in tipemeh sannoiuqui opohpoliuqueh. </div>
<div class='m'>
<span class="verse" id="RV16_21">21&#160;</span>De iluicac ouitz tisiuitl impan in tlacameh, uan sehse tisiuitl itic ocatca queh omepoual kilo. Uan in tlacameh pitzotic octeneuqueh Dios nic ocualtitlan in tisiuitl tlen ouitztoya, pues nin tlahyouil simi temohtih chicauac ouitz intich.  </div>
<div class='psalmlabel' id='RV17_0'> 17</div>
<div class='s'>Tlen ualahtoc ipan in siuatl tlen oquichiu miqueh mamocalaquican iuan </div>
<div class='p'>
<span class="verse" id="RV17_1">1&#160;</span>Satepan oualah nonauac semeh in chicome iluicactlatitlanten tlen oquinpixtoyah in chicome xicalten, onechiluih: </div>
<div class='p'>—Xouiqui nican, uan inmitzonnextilis in tlatzacuiltilis tlen ipan ualahtoc in siuatl naquin tolohtoc itich miqueh ameh, tlen oquichiu miqueh mamocalaquican iuan. </div>
<div class='m'>
<span class="verse" id="RV17_2">2&#160;</span>In cuahcual tiquiuahqueh den tlalticpac iuan omotemacaqueh pitzotic oauilnininqueh, uan tlen chanchiuah tlalticpac yoiuintiqueh ica in tlail de nipitzoticauilninimilis. </div>
<div class='p'>
<span class="verse" id="RV17_3">3&#160;</span>Ihcuacon itich notlachialis tlen Espíritu oquichiu manquita, in iluicactlatitlantli onechuicac campa tlauaquilistlah, uan ompa onquitac se siuatl tolohtoc itich se amocuali tlahpial chicauac chichiltic, uan itich non amocuali tlahpial otentoyah toocaameh tlen pitzotic icteneuah Dios, uan oquinpiaya chicome itzonticouan uan mahtlactli icuapohuan. </div>
<div class='m'>
<span class="verse" id="RV17_4">4&#160;</span>In siuatl otlaquentoya ica morado uan chicauac chichiltic tilmahtli, uan omoyecchihchiu ica oro, cualtzitzin titzitzin uan perlas. Imac ocpixtoya se copa de oro tentoc ica nitetlahiltihchiualis uan ica nochi nipitzoticauilninimilis. </div>
<div class='m'>
<span class="verse" id="RV17_5">5&#160;</span>Uan iixcuac oihcuiliutoya se toocaatl, tlen oueh secahsicamatis: “In ueyi Babilonia, innanah nochi tlen pitzotic auilniniminih uan innanah nochi nintetlahiltihchiualis in tlalticpactlacameh.” </div>
<div class='m'>
<span class="verse" id="RV17_6">6&#160;</span>Onquitac in siuatl iuintitoc ica nimeso niaxcatzitzin Dios uan ica nimeso naquin oquinmictihqueh ipampa Jesús. Ihcuac ohcon onquitac, tlailiuis simi onmotetzauih. </div>
<div class='m'>
<span class="verse" id="RV17_7">7&#160;</span>Uan in iluicactlatitlantli onechiluih: </div>
<div class='p'>—¿Tleca itconmotetzauia? Neh inmitzoniluis tlenoh ictosniqui in siuatl tlen ipan tolohtoc in amocuali tlahpial, uan tlenoh ictosniqui non amocuali tlahpial tlen quinpia chicome itzonticouan uan mahtlactli icuapohuan. </div>
<div class='m'>
<span class="verse" id="RV17_8">8&#160;</span>In amo cuali tlahpial tlen otconitac, yeh se naquin oyoltoya achtoh, uan axan acmo, uan ya ualpanquisas iihtic in tlacoyoctli tlen amo icpia iyacatlamian, pero yasqui itich nipoliuilis. Uan naquin nintoocaa amo ihcuiliutoc itich in amatlahcuilol campa ihcuiliutoqueh naquin icpiasqueh in yolilis uan omihcuiloh achtoh ihcuac ayamo ocatca in tlalticpac, yehuan icmotetzauisqueh ihcuac quitasqueh necah amocuali tlahpial tlen oyoltoya achtoh, uan axan acmo, pero satepan ocsipa yolis. </div>
<div class='p'>
<span class="verse" id="RV17_9">9&#160;</span>’Nin cahsicamatis naquin icpia cuali ahsicamatilis: In chicome tzonticomeh ictosniqui chicome tipemeh tlen itich tolohtoc in siuatl, </div>
<div class='m'>
<span class="verse" id="RV17_10">10&#160;</span>uan noiuqui ictosniqui chicome cuahcual tiquiuahqueh. Macuilten yopanoqueh, se ya tlanauatihtoc, uan nocse ayamo ehco, pero ihcuac peuas nitiquiuahcayo, yeh amo uehcauas. </div>
<div class='m'>
<span class="verse" id="RV17_11">11&#160;</span>In amocuali tlahpial tlen achtoh oyoltoya, uan axan acmo, ica yeh ya mochiuasqueh chicueyi cuahcual tiquiuahqueh, masqui yeh noiuqui poui semeh iuan in chicome cuahcual tiquiuahqueh tlen yopanoqueh, pero yasqui itich nipoliuilis. </div>
<div class='p'>
<span class="verse" id="RV17_12">12&#160;</span>’Uan in mahtlactli cuapohmeh tlen otquimonitac, ictosniqui mahtlactli cuahcual tiquiuahqueh tlen ayamo icsiliah tiquiuahcayotl. Pero icsilisqueh chicaualistli san se hora iuan in amocuali tlahpial, uan teuantisqueh iuan quemeh cuahcual tiquiuahqueh. </div>
<div class='m'>
<span class="verse" id="RV17_13">13&#160;</span>Ninqueh mahtlactli cuahcual tiquiuahqueh san se intlayoluilis icpiah, uan icmactisqueh ninchicaualis uan nintiquiuahcayo in amocuali tlahpial. </div>
<div class='m'>
<span class="verse" id="RV17_14">14&#160;</span>Quixnamiquisqueh in Colelohtzin, pero in Colelohtzin uan naquin iuan cateh, masequihto naquin tlanotzalten, tlapihpinten, uan tlatlacamatinih, tlatlanisqueh, nic Yehuatzin teTeco den tetecomeh, uan Ueyitiquiuahqui den uehueyitiquiuahqueh. </div>
<div class='p'>
<span class="verse" id="RV17_15">15&#160;</span>In iluicactlatitlantli noiuqui onechiluih: </div>
<div class='p'>—In mic atl tlen otconitac itich tolohtoc in siuatl tlen oquichiu miqueh mamocalaquican iuan, non ictosniqui altipemeh, mic tlalticpactlacameh, tlalmeh, uan tocniuan tlen tlahtouah tlatlamantli tlahtol. </div>
<div class='m'>
<span class="verse" id="RV17_16">16&#160;</span>Uan in mahtlactli cuapohmeh tlen otquimonitac uan in amocuali tlahpial, yehuan peuasqueh temohtih iccocolisqueh in siuatl tlen oquichiu miqueh mamocalaquican iuan. Iccauasqueh iyoca uan xihxipitztic, uan iccuasqueh nitlalnacayo, uan ictlatisqueh itich tlitl. </div>
<div class='m'>
<span class="verse" id="RV17_17">17&#160;</span>Dios octlalih itich ninyolo in cuahcual tiquiuahqueh macchiuacan quen Yehuatzin itlaniquilitzin: Macpiacan sanse intlayoluilis uan macmactican nintiquiuahcayo in amocuali tlahpial, hasta ihcuac motlamichiuas tlen Dios ocmihtaluih. </div>
<div class='m'>
<span class="verse" id="RV17_18">18&#160;</span>In siuatl tlen otconitac, non yen ueyi altipetl tlen tlanauatihtoc ipan in cuahcual tiquiuahqueh itich in tlalticpac.  </div>
<div class='psalmlabel' id='RV18_0'> 18</div>
<div class='s'>Uitzi in ueyi altipetl Babilonia </div>
<div class='p'>
<span class="verse" id="RV18_1">1&#160;</span>Satepan ihcuac yopanoc non, onquitac ocse iluicactlatitlantli oualtimouaya de iluicac. Temohtih mic chicaualis ocpiaya, hasta nochi in tlalticpac octlauilih ica nitlanes. </div>
<div class='m'>
<span class="verse" id="RV18_2">2&#160;</span>Uan simi chicauac oquihtouaya: </div>
<div class='p'>—¡Youitz, youitz in ueyi altipetl Babilonia! Nichan yomocuip inchan in amocuali ehecameh, campa motlaatiah nochi tlen pitzotiqueh amocuali ehecameh, uan ompa yomotipahsoltih tlensa ihuitl pitzotic uan tetlahiltih. </div>
<div class='m'>
<span class="verse" id="RV18_3">3&#160;</span>Porque in tocniuan itich nochi in tlalmeh itich in tlalticpac yoconiqueh in chicauac tlail de nipitzoticauilninimilis, uan in cuahcual tiquiuahqueh iuan omotemactihqueh pitzotic oauilnininqueh, uan in uehueyitlanamacanih yomotomintihqueh quen temohtih oquincouilaya tlensa tlen ica mopaquilismacas. </div>
<div class='p'>
<span class="verse" id="RV18_4">4&#160;</span>Ihcuacon onicac ocse tlahtol oualeu iluicac, octouaya: </div>
<div class='p'>—Ixquisacan de ompa, tlen nanpouih noaxcauan, amo yeh nanteuantih itich nitlahtlacol uan namechahsi in tlahyouil tlen yeh icsilis. </div>
<div class='m'>
<span class="verse" id="RV18_5">5&#160;</span>Porque nitlahtlacol yomonipanoh hasta iluicac, uan Dios amo quixpanauis dion se niamoyecchiualis. </div>
<div class='m'>
<span class="verse" id="RV18_6">6&#160;</span>Ixchiuilican ohcon quemeh yeh onamechchiuilih, uan ixcuipilican opa ocachi tlen yeh yoquichiu, uan in tlail tlen yeh occhihchiu uan octeitih, ixchihchiuilican maconi opa ocachi chicauac. </div>
<div class='m'>
<span class="verse" id="RV18_7">7&#160;</span>Ohcon quemeh yeh omouehcapannic uan quen omopaquilismacac, ohcon ixtlapanoltican uan ixtlahyouiltican. Ohcon ixconchiuacan nic yeh icyoluia itich niyolo: “Neh intolohtoc quemeh se ueyitiquiuahqui, uan amo inicnosiuatl, ayic inquixmatis in tlaocol.” </div>
<div class='m'>
<span class="verse" id="RV18_8">8&#160;</span>Ica non, san itich se mismo tonal uitziquiu ipan nochi in tlahyouilistli tlen ica ictlatzacuiltisqueh: miquilistli, choquilis, mayantli, uan ictlatisqueh ica tlitl, pues chicaucatzintli Dios in toTecotzin naquin ictlatzacuiltis ohcon quen itich moniqui. </div>
<div class='p'>
<span class="verse" id="RV18_9">9&#160;</span>Uan in cuahcual tiquiuahqueh itich in tlalticpactli tlen iuan omotemacaqueh pitzotic oauilnininqueh uan iuan omopaquilismacaqueh, chocasqueh uan temohtih tlaocoyasqueh ihcuac quitasqueh nipocyo in tlitl tlen ica tlatlatos. </div>
<div class='m'>
<span class="verse" id="RV18_10">10&#160;</span>Ica mohcayotl san icuehcanalitztosqueh, nic quinmohtis quen ictlatzacuiltiah, quihtosqueh: </div>
<div class='p'>—¡Ay, ay, tlasohtzintli teh, ueyi altipetl Babilonia, tlen temohtih mic chicaualis otpiaya! San ihsiuca oehcotiuitz moyacatlamilis. </div>
<div class='p'>
<span class="verse" id="RV18_11">11&#160;</span>In cuahcual tlanamacanih den tlalticpac chocasqueh uan tlaocoyasqueh ipampa, nic acmo isqui acah naquin quincouilis nintlanamac: </div>
<div class='m'>
<span class="verse" id="RV18_12">12&#160;</span>tlanamactli de oro, plata, cualtzitzin titzitzin, perlas, lino tlen ocachi cuali, moradohtilmah, sedahtilmah, tilmah chicauac chichiltic; nochi tlatlamantli pouitl tlen ahuiyac, nochi tlen tlachihchiutli ica marfil, nochi tlen tlachihchiutli ica cualtzin pouitl, tlen tlachihchiutli ica bronce, tipostli uan titl mármol; </div>
<div class='m'>
<span class="verse" id="RV18_13">13&#160;</span>canela, ahuiyactli, incienso, mirra, ahuiyactli tlen ictlatiah, vino, aceite, chipauac harina uan trigo; cuacuehqueh, ichcameh, caballos, carretas, esclavos, masequihto tocniuan tlen quinmoyohcatiah. </div>
<div class='m'>
<span class="verse" id="RV18_14">14&#160;</span>Uan quiluisqueh non ueyi altipetl: </div>
<div class='p'>—Acmo itquitas tlen moyolo temohtih oquecolitaya ica mopaquilismacas, nochi tlen cuahcual uan cualtzin acmo itpia, uan acmo queman itpias. </div>
<div class='p'>
<span class="verse" id="RV18_15">15&#160;</span>In cuahcual tlanamacanih de nochi non tlanamac, naquin yomotomintihqueh ica non ueyi altipetl, san uehca icnalitztosqueh ica mohcayotl quen ictlatzacuiltiah, chocasqueh uan temohtih tlaocoyasqueh. </div>
<div class='m'>
<span class="verse" id="RV18_16">16&#160;</span>Quihtosqueh: </div>
<div class='p'>—¡Ay, ay, tlasohtzintli in ueyi altipetl non otlaquentoya ica cuahcual linohtilmahtli, ica morado uan chicauac chichiltic tilmah, uan omoyehyectlalaya ica oro, cualtzitzin titzitzin uan perlas! </div>
<div class='m'>
<span class="verse" id="RV18_17">17&#160;</span>Uan yeh san ihsiuca oyacatlan nitlailiuis mic ricohyo. </div>
<div class='p'>Nochtin in tlayacanqueh den barcos uan naquin yaueh intich, naquin tiquitih itich in barcos, uan nochi naquin tiquitih itich in mar, nochtin sa uehca omonactihqueh. </div>
<div class='m'>
<span class="verse" id="RV18_18">18&#160;</span>Uan ihcuac octaqueh nipocyo in ueyi altipetl quen tlatlatoc, opohtzahtziqueh: </div>
<div class='p'>—Amo canah motztoc se ueyi altipetl quemeh necah ueyi altipetl ocatca. </div>
<div class='p'>
<span class="verse" id="RV18_19">19&#160;</span>Ocmocuatlalilihqueh tiutli uan occhoquilihqueh, uan temohtih otlaocoxqueh uan chicauac oquihtouayah: </div>
<div class='p'>—¡Ay, ay, tlasohtzintli teh ueyi altipetl, tlen ica motomin omotomintihqueh nochi naquin icpiah barcos itich mar! ¡Uan yeh san ihsiuca oehcotiuitz mopoliuilis! </div>
<div class='p'>
<span class="verse" id="RV18_20">20&#160;</span>Teh iluicac ixpaqui, uan xonpaquican namehuantzitzin niaxcatzitzin Dios, niteotlatitlancauan uan niteotlanauatihcauan, pues Dios yoctlatzacuiltih non ueyi altipetl ohcon quen itich omoniquia nic yeh tlensaso onamechonchiuilih. </div>
<div class='p'>
<span class="verse" id="RV18_21">21&#160;</span>Se iluicactlatitlantli simi chicaualiseh oquian se ueyi titl quemeh se ueyi titl tlen ica tlacuechouah, uan chicauac ocpantlatiuih iihtic in mar, uan oquihtoh: </div>
<div class='p'>—Noiuqui ohcon chicauac icuitzitisqueh in ueyi altipetl Babilonia, uan acmo queman acah oc quitas. </div>
<div class='m'>
<span class="verse" id="RV18_22">22&#160;</span>Acmo queman motich iccaquisqueh tlatzotzonah ica arpas, flautas, uan trompetas, uan acmo itpias dion se tiquitini ica itlah cualtzin tiquitl, uan acmo queman mocaquis tlacuechohtoc titl de molino. </div>
<div class='m'>
<span class="verse" id="RV18_23">23&#160;</span>Dion se tlauil acmo queman tlauis motich, uan acmo queman mocaquis in paquilis ica se monamictililuitl, porque in tlanamacanih tlen otquinpiaya, yehuan ocatcah tlen ocachi cuahcualten itich in tlalticpactli, uan teh otquincahcayauaya in tocniuan de nochtin tlalmeh itich in tlalticpac ica monaualyo. </div>
<div class='m'>
<span class="verse" id="RV18_24">24&#160;</span>Pues itich non ueyi altipetl oxauan nimeso in teotlanauatanih uan niaxcatzitzin Dios, uan nochi tlen oquinmictihqueh itich in tlalticpac.<a href='#FN11' epub:type='noteref' class='noteref'>*</a>  </div>
<div class='psalmlabel' id='RV19_0'> 19</div>
<div class='s'>In tetlacachiualis itich in iluicac </div>
<div class='p'>
<span class="verse" id="RV19_1">1&#160;</span>Satepan ihcuac yopanoc non, itich in iluicac onicac quemeh ihcuac tlailiuis miqueh tocniuan sansipa tlahtouah, octouayah: </div>
<div class='q'>¡Matmotlacachiuilican Dios! </div>
<div class='q'>In temaquixtilis, [in tetlacachiualis,] in uehcapantlalilis uan in tiquiuahcayotl, </div>
<div class='q'>iaxcatzin in toTecotzin Dios. </div>
<div class='q'>
<span class="verse" id="RV19_2">2&#160;</span>Porque ihcuac Yehuatzin icmihtaluia tlenoh icnamiqui sehse, cuali uan ohcon icnamiqui, </div>
<div class='q'>pues Yehuatzin yoctlatzacuiltih quen icnamiqui necah siuatl tlen oquichiu miqueh mamocalaquican iuan, </div>
<div class='q'>naquin oquintlamiihtlacoh in tlalticpactlacameh nic iuan pitzotic oauilnininqueh, </div>
<div class='q'>uan Yehuatzin yomomacuip ipampa nitiquitcauantzitzin tlen oquinmictih non siuatl. </div>
<div class='p'>
<span class="verse" id="RV19_3">3&#160;</span>Uan ocsipa oquihtohqueh: </div>
<div class='p'>—¡Matmotlacachiuilican Dios! Pues nipocyo quen tlatlatos necah siuatl tlehcotos ica in sintitl nochipa. </div>
<div class='p'>
<span class="verse" id="RV19_4">4&#160;</span>Uan in simpoual uan naui tlayacanqueh tetahtzitzin uan non naui naquin yoltoqueh omotlancuaquitzqueh uan omixcuatocaqueh hasta tlalpan uan octlacachiuqueh Dios, naquin metzticah itich in tiquiuahcaicpal, uan octouayah: </div>
<div class='p'>—¡Amén! ¡Matmotlacachiuilican Dios! </div>
<div class='p'>
<span class="verse" id="RV19_5">5&#160;</span>Uan campa catqui in tiquiuahcaicpal oualmocac se tlahtol tlen octouaya: </div>
<div class='q'>Ixcontlacachiuacan in toDios, </div>
<div class='q'>nochi nitiquitcauantzitzin, </div>
<div class='q'>nochi naquin inauactzinco tlamouiliah, </div>
<div class='q'>mayeh cuahcualten noso mayeh amo. </div>
<div class='s'>Monamictililuitl den Colelohtzin </div>
<div class='p'>
<span class="verse" id="RV19_6">6&#160;</span>Onicac itich in iluicac quemeh ihcuac tlailiuis miqueh tocniuan sansipa tlahtouah, quemeh ihcuac se ueyi ueyatl comontoc, uan quemeh ihcuac chicauac tlaticuini, octouayah: </div>
<div class='q'>¡Matmotlacachiuilican Dios! </div>
<div class='q'>In toTecotzin, in toDios naquin nochi mouilitia, motlanauatilihtoc. </div>
<div class='q'>
<span class="verse" id="RV19_7">7&#160;</span>Matpaquican, </div>
<div class='q'>matemi in toyolo ica paquilis uan matuehcapantlalican, </div>
<div class='q'>nic yoehcoc in monamictililuitl den Colelohtzin. </div>
<div class='q'>Naquin iuan monamictis cualtzin yomoyecchihchiu, </div>
<div class='q'>
<span class="verse" id="RV19_8">8&#160;</span>uan ocmactihqueh in paquilistli mamotlaquenti </div>
<div class='q'>ica cuahcual linohtilmah, chipauac uan pitlanqui. </div>
<div class='m'>Non cuahcual linohtilmah ictosniqui yeh nincualichiualis niaxcatzitzin Dios. </div>
<div class='p'>
<span class="verse" id="RV19_9">9&#160;</span>In iluicactlatitlantli onechiluih: </div>
<div class='p'>—Ixquihcuilo: “Tlateochiualpaquinih naquin tlanotzalten tlacuasqueh itich in monamictililuitl den Colelohtzin.” </div>
<div class='p'>Uan noiuqui onechiluih: </div>
<div class='p'>—Nin, itlahtol Dios, uan Yehuatzin amo istlacati. </div>
<div class='p'>
<span class="verse" id="RV19_10">10&#160;</span>Neh onmotlancuaquitz icxitlan uan onniquia intlacachiuas in iluicactlatitlantli. Ihcuacon yeh onechiluih: </div>
<div class='p'>—¡Ixconita, amo ohcon ixconchiua! Neh noiuqui san itiquitcau Yehuatzin Dios ohcon quemeh touatzin uan quemeh mocniuantzitzin naquin amo mihcuaniah de tlen Jesús octematiltih. Ixcontlacachiua yen Dios. Porque in teotlanauatanih ica niteyacanalis in Espíritu ictematiltiah de Jesús. </div>
<div class='s'>Naquin ualtolohtiu ipan se caballo istac </div>
<div class='p'>
<span class="verse" id="RV19_11">11&#160;</span>Ihcuacon onquitac in iluicac tlapohtoc, uan omonextih se caballo istac, uan naquin ipan oualaya itoocaa INAUAC UILI SEMOYOLCHICAUA uan MILAUCATZINTLI. Quen tetlatzacuiltia uan quen quimixnamiqui naquin iccocoliah yec cuali uan ohcon icnamiqui. </div>
<div class='m'>
<span class="verse" id="RV19_12">12&#160;</span>Niixtololouan omotayah quemeh cuahcual tlimeh, uan itich nitzonticon oquinpiaya miqueh coronas, uan ocpiaya se toocaatl ihcuiliutoc tlen amaquin oquixmatia, tlamo san yehua. </div>
<div class='m'>
<span class="verse" id="RV19_13">13&#160;</span>Otlaquentoya ica tilmahtli isoh uan yeh itoocaa NITLAHTOLTZIN DIOS. </div>
<div class='m'>
<span class="verse" id="RV19_14">14&#160;</span>Uan icuitlapan oyayah in ejércitos den iluicac, tlaquentoqueh ica cuahcual linohtilmahtli istac uan chipauac, oyayah impan caballos istaqueh. </div>
<div class='m'>
<span class="verse" id="RV19_15">15&#160;</span>Itich nicamac quisa se espada cuali teneh tlen ica quincohcocos in tlalticpactlacameh itich in tlatlamantli tlalmeh, uan yeh tlanauatis impan ica mic chicaualistli. Uan quintlatzacuiltis quemeh naquin icpatzca in uva ica nicxiuan uan icquixtilia in vino, uan non vino ictosniqui yen temohtih tlatzacuiltilis tlen uitz ica nicualanilitzin in Dios naquin nochi mouilitia. </div>
<div class='m'>
<span class="verse" id="RV19_16">16&#160;</span>Ipan nitilmah uan iquespan ihcuiliutoc nitoocaa: “Ueyitiquiuahqui den uehueyitiquiuahqueh, uan teTeco de nochi tetecomeh.” </div>
<div class='p'>
<span class="verse" id="RV19_17">17&#160;</span>Uan onquitac se iluicactlatitlantli ihcatoc itich in tonaltzin, uan oquintzahtzilih chicauac nochi in tzohpilomeh tlen opatlantinimiah iixco in iluicac, oquimiluih: </div>
<div class='p'>—Ixualacan, ixmonichicocan sansican uan naccuasqueh ueyi tlatlacual tlen Dios namechmactis. </div>
<div class='m'>
<span class="verse" id="RV19_18">18&#160;</span>Naccuasqueh nintlalnacayo in cuahcual tiquiuahqueh, uan nintlalnacayo nintlayacancauan in soldados, nintlalnacayo in cuahcualtlacah, intlalnacayo in caballos uan tlen impan yaueh, uan intlalnacayo nochi tlalticpactlacatl, intlalnacayo tlen amo esclavos uan tlen cateh temac queh esclavos, uan intlalnacayo tlen quinuehcapanmatih uan tlen amo. </div>
<div class='p'>
<span class="verse" id="RV19_19">19&#160;</span>Onquitac in amocuali tlahpial uan in cuahcual tiquiuahqueh den tlalticpac uan ninsoldados sansican omonichicohqueh quixnamiquisqueh naquin oyaya ipan in caballo istac uan niejército. </div>
<div class='m'>
<span class="verse" id="RV19_20">20&#160;</span>Pero non amocuali tlahpial octzitzquihqueh sansican iuan nitematlancau, masequihto yen tlahpial tlacahcayauani tlen occhiuaya miqueh nescayomeh tlen ica oquincahcayauaya naquin ocsilihqueh ninescayo in amocuali tlahpial tlen octlacachiuqueh niestatua. Nonqueh omen oquinpantlatiuihqueh yoltoqueh itich in ueyi amanal de tlitl tlen xotlatoc ica azufre. </div>
<div class='m'>
<span class="verse" id="RV19_21">21&#160;</span>Uan nocsiquin naquin ocatcah iuan in amocuali tlahpial omiqueh ica in espada tlen oquisaya itich nicamac naquin oualaya ipan in caballo istac, uan nochi in tzohpilomeh oihixuiqueh ica nintlalnacayo.  </div>
<div class='psalmlabel' id='RV20_0'> 20</div>
<div class='s'>In mil años </div>
<div class='p'>
<span class="verse" id="RV20_1">1&#160;</span>Satepan onquitac se iluicactlatitlantli tlen oualtimouaya de iluicac, cualtzitzquihtiu in llave tlen ictlapoua in tlacoyoctli tlen amo icpia iyacatlamilis uan se ueyi cadena. </div>
<div class='m'>
<span class="verse" id="RV20_2">2&#160;</span>In iluicactlatitlantli octzitzquih in ueyicatemohtih couatl, non itoocaa amocuali uan Satanás, yehua in tlen yauehcau couatl, uan oquihilpih mil años. </div>
<div class='m'>
<span class="verse" id="RV20_3">3&#160;</span>Uan ocpantlatiuito itich in tlacoyoctli tlen amo icpia iyacatlamilis, uan ompa oquitzacu uan yec otlatzacu, uan ohcon acmo oquicau matlacahcayautinimi itich in tlalmeh den tlalticpac hasta maahsi mil años. Satepan ihcuac yopanoc non mil años uilica ocsipa iccahcauasqueh, pero acmo mic tonal. </div>
<div class='p'>
<span class="verse" id="RV20_4">4&#160;</span>Satepan onquimitac siqui tiquiuahcaicpalten, uan ompa omotlalihqueh naquin ocsilihqueh tiquiuahcayotl tlanauatisqueh. Onquimitac noiuqui in almas de naquin oquinquichcotonqueh nic octematiltihqueh de Jesús uan nic octematiltihqueh nitlahtoltzin Dios. Yehuan naquin amo octlacachiuqueh in amocuali tlahpial, dion niestatua, dion amo ocsilihqueh ninescayo itich nima dion imixcuac. Onquimitac oyancuicayolqueh uan otlanauatihqueh iuantzin Cristo mil años. </div>
<div class='m'>
<span class="verse" id="RV20_5">5&#160;</span>Nin yehua in tlen achtoh yancuicayolilis. Pero nocsiqui miquemeh amo oyancuicayolqueh hasta maahsi mil años. </div>
<div class='m'>
<span class="verse" id="RV20_6">6&#160;</span>¡Tlateochiualpaquini uan iaxcatzin Dios naquin poui itich in tlen achtoh yancuicayolilis! Non ya ic opa miquilis acmo icpia chicaualis itich, pues yehuan isqueh iteopixcauan Dios uan in Cristo, uan tlanauatisqueh iuan Yehuatzin mil años. </div>
<div class='s'>Niyacatlamilis in Satanás </div>
<div class='p'>
<span class="verse" id="RV20_7">7&#160;</span>Uan ihcuac yoahsic mil años, in Satanás iccahcauasqueh quisas campa tzacutoc, </div>
<div class='m'>
<span class="verse" id="RV20_8">8&#160;</span>uan quisas tlacahcayautinimis itich in tlalmeh de nochi in tlalticpac, masequihto yen Gog uan Magog, ohcon quincahcayauas uan quinnichicos motiuitiueh. Yehuan isqueh miqueh quemeh in xali tlen catqui itich mar. </div>
<div class='m'>
<span class="verse" id="RV20_9">9&#160;</span>Uan oyahqueh ocxiquentahqueh in tlalticpactli, uan ocyaualotoh nimouisticaltipeu tlasohtli de Yehuatzin, campa chanchiuah niaxcatzitzin Dios. Pero Dios ocualtitlan tlitl de iluicac uan oquintlamitlatih. </div>
<div class='m'>
<span class="verse" id="RV20_10">10&#160;</span>Uan in amocuali naquin oquincahcayauaya, ocpantlatiuihqueh itich in ueyi amanal de tlitl uan azufre, campa yocpantlatiuihqueh in amocuali tlahpial uan in tlahpial tlacahcayauani. Ompa quintlatzacuiltisqueh ica tonal uan ica youal, ica in sintitl nochipa. </div>
<div class='s'>Ihcuac Dios quitas tlenoh icnamiqui sehse </div>
<div class='p'>
<span class="verse" id="RV20_11">11&#160;</span>Satepan onquitac se ueyi tiquiuahcaicpal istac, uan onquitac naquin itich otolohtoya, uan iixpan Yehuatzin opohpoliu in tlalticpac uan iluicac, uan acmo canah ocsipa omotaqueh. </div>
<div class='m'>
<span class="verse" id="RV20_12">12&#160;</span>Uan onquimitac in miquemeh oihcatoyah iixpan Dios, mayeh tlen oquinuehcapanmatiah uan mayeh tlen amo. Uan oquintlapohqueh in amatlahcuilolten, uan satepan ocse amatlahcuilol, non yeh in amatlahcuilol campa ihcuiliutoqueh naquin icpiasqueh yolilis tlen ica in sintitl nochipa. Uan sehse in miquemeh oquimiluihqueh tlenoh intich moniqui, quemeh ihcuiliutoc itich in amatlahcuilolten, ohcon quen oyah ninchiualis. </div>
<div class='m'>
<span class="verse" id="RV20_13">13&#160;</span>In mar oquintemactih in miquemeh tlen oquinpiaya, uan in Miquilistli uan in Miquechantlah oquintemactihqueh in miquemeh tlen oquinpixtoyah, uan sehse nonqueh miquemeh oquimiluihqueh tlenoh intich moniqui, ohcon quen oyah ninchiualis. </div>
<div class='m'>
<span class="verse" id="RV20_14">14&#160;</span>Uan in Miquilistli uan in Miquechantlah oquinpantlatiuihqueh itich in ueyi amanal de tlitl, nin yeh non ya ic opa miquilistli. </div>
<div class='m'>
<span class="verse" id="RV20_15">15&#160;</span>Uan naquin amo oihcuiliutoya itich in amatlahcuilol campa ihcuiliutoqueh naquin icpiasqueh yolilis tlen ica in sintitl nochipa, ocpantlatiuihqueh itich in ueyi amanal de tlitl.  </div>
<div class='psalmlabel' id='RV21_0'> 21</div>
<div class='s'>Yancuic iluicac uan yancuic tlalticpac </div>
<div class='p'>
<span class="verse" id="RV21_1">1&#160;</span>Satepan onquitac se yancuic iluicac uan se yancuic tlalticpac; pues in achtoh tlalticpac uan in achtoh iluicac yopohpoliuqueh, uan in mar noiuqui acmo ocatca. </div>
<div class='m'>
<span class="verse" id="RV21_2">2&#160;</span>Uan neh, Juan, onquitac in mouistic altipetl, in yancuic Jerusalén, oualtimouaya de iluicac inauactzinco Dios, cualtzin tlachihchiutli quemeh se ichpocatl moyecchihchiua icsilis naquin iuan monamictis. </div>
<div class='m'>
<span class="verse" id="RV21_3">3&#160;</span>Uan onicac se chicauac tlahtol tlen oualeuaya icah in tiquiuahcaicpal, octouaya: </div>
<div class='p'>—Ixconita, nichantzin Dios axan metzticah iuan in tocniuan. Yehuatzin mochanchiuilis inuan, uan yehuan pouisqueh iaxcauan, uan Yehuatzin metztzinohtias inuan uan isqui inDios. </div>
<div class='m'>
<span class="verse" id="RV21_4">4&#160;</span>Yehuatzin quimixayopohpouas. Uan inauactzinco acmo queman miquisqueh, dion chocasqueh, dion tlaocoyasqueh, dion toneuisqueh, pues nochi in tlen achtoh ocatca, yopanoc. </div>
<div class='p'>
<span class="verse" id="RV21_5">5&#160;</span>Naquin otolohtoya itich in tiquiuahcaicpal oquihtoh: </div>
<div class='p'>—Ixconita, nehua naquin inchiua nochi mai yancuic. </div>
<div class='p'>Noiuqui onechiluih: </div>
<div class='p'>—Ixconihcuilo, pues nochi nin tlahtol yeh milauac uan cuali itich semoyolchicauas. </div>
<div class='p'>
<span class="verse" id="RV21_6">6&#160;</span>Satepan onechiluih: </div>
<div class='p'>—Tlen omochiuasquia, yomochiu. Nehua in tlen achtoh uan nehua in tlen satepan, nehua nipeualo nochi uan nehua niyacatlamiyan. Naquin amiqui, inmactis in atl den amelatl tlen ictemactia yolilis tlen ica in sintitl nochipa, uan amitlah ictlaxtlauas. </div>
<div class='m'>
<span class="verse" id="RV21_7">7&#160;</span>Naquin tlatlanis, iaxca isqui nochi non, uan neh nisqui niDios, uan yeh noconeu. </div>
<div class='m'>
<span class="verse" id="RV21_8">8&#160;</span>Pero naquin icmouilia tlapanos nopampa, uan naquin amo tlaniltoca nonauac, naquin pitzotic yomihtlacohqueh ica in tlahtlacol, naquin temictanih, naquin pitzotic axtinimih ica nintlalnacayo, naquin naualten, naquin quintlacachiuah tlen quinteneuah dioses, uan nochi naquin istlacatinih, yehuan icsilisqueh tlen intich moniqui itich in ueyi amanal de tlitl tlen xotlatoc ica azufre, nin yeh non ya ic opa miquilistli. </div>
<div class='s'>In yancuic Jerusalén </div>
<div class='p'>
<span class="verse" id="RV21_9">9&#160;</span>Ihcuacon oualah nonauac semeh non chicome iluicactlatitlanten tlen oquinpixtoyah in chicome xicalten tlen otentoyah ica in chicome pantli tlahyouilis tlen otlapantzacutahqueh, uan onechiluih: </div>
<div class='p'>—Nican xouiqui, inmitzonnextilis in ichpocatl naquin iuan monamictis in colelohtzin. </div>
<div class='p'>
<span class="verse" id="RV21_10">10&#160;</span>Itich notlachialis tlen in Espíritu oquichiu manquita, in iluicactlatitlantli onechuicac icuac se tipetl simi uehcapan, uan onechnextilih in ueyi mouistic altipetl Jerusalén, tlen oualtimouaya de iluicac campa metzticah Dios. </div>
<div class='m'>
<span class="verse" id="RV21_11">11&#160;</span>In altipetl ocpiaya nimouisticchipaucatlanetzin Dios. Quen opitlania omotaya quemeh titl jaspe uan quemeh tescatl ihtitlanestoc, </div>
<div class='m'>
<span class="verse" id="RV21_12">12&#160;</span>ocyaualohtoya se tipamitl ueyi uan uehcapan, uan ocpiaya mahtlactlamome caltemeh, uan itich sehse caltentli oihcatoya se iluicactlatitlantli uan oihcuiliutoya se toocaatl. Uan nonqueh toocaameh yen mahtlactlamome pantli de tocniuan tlen pouih Israel. </div>
<div class='m'>
<span class="verse" id="RV21_13">13&#160;</span>Yeyi caltemeh otlachixtoyah canic panquisa in tonaltzin, yeyi ic norte, yeyi ic sur, uan oc yeyi canic pancalaqui in tonaltzin. </div>
<div class='m'>
<span class="verse" id="RV21_14">14&#160;</span>In tipamitl den altipetl icpia mahtlactlamome itlachicaualon, uan ipan nonqueh tlachicaualomeh ihcuiliutoc nintoocaa in mahtlactlamome iteotlatitlancauan in Colelohtzin. </div>
<div class='p'>
<span class="verse" id="RV21_15">15&#160;</span>In iluicactlatitlantli naquin nouan omononotztoya ocpixtoya se acatl tlatamachiuayatl de oro tlen ica octamachiuasquia in mouistic altipetl, nicalteuan, uan in tipamitl. </div>
<div class='m'>
<span class="verse" id="RV21_16">16&#160;</span>Non altipetl naucan quistoc, quen uiyac ohcon patlauac. Uan ica in acatl octamachiu in altipetl, uan ocpiaya ome mil uan ome ciento kilómetro.<a href='#FN12' epub:type='noteref' class='noteref'>*</a> Quen uiyac, ohcon ocatca patlauac uan uehcapan. </div>
<div class='m'>
<span class="verse" id="RV21_17">17&#160;</span>Octamachiu in tipamitl, uan oquipix se ciento ome poual uan naui (144) molictli. In iluicactlatitlantli otlatamachiu ica tlatamachiuayatl tlen quicui tlalticpactlacatl. </div>
<div class='p'>
<span class="verse" id="RV21_18">18&#160;</span>In tipamitl ochihchiutoya ica titl jaspe, uan in mouistic altipetl ochihchiutoya ica oro yec chipauac, quemeh tescatl chipauac. </div>
<div class='m'>
<span class="verse" id="RV21_19">19&#160;</span>In tlachicaualomeh tlen ocpiaya in tipamitl tlen ocyaualouaya in mouistic altipetl, cualtzin ochihchiutoyah ica mic tlatlamantli cualtzin titzitzin. Non ic achtoh tlachicaualoni ochihchiutoya ica jaspe, non ya ic opa ica zafiro, non ya ic yexpa ica ágata, non ya ic naupa ica esmeralda. </div>
<div class='m'>
<span class="verse" id="RV21_20">20&#160;</span>Non ya ic macuil tlachicaualoni ochihchiutoya ica ónice, non ya ic chicuasen ica cornalina, non ya ic chicome ica crisólito, non ya ic chicueyi ica berilo, non ya ic chicunaui ica topasio, non ya ic mahtlactli ica crisopraso, non ya ic mahtlactlanse ica jacinto, uan non ya ic mahtlactlamome ica amatista. </div>
<div class='m'>
<span class="verse" id="RV21_21">21&#160;</span>Uan in caltemeh ocatcah mahtlactlamome perlas, uan sehse in caltemeh ochihchiutoya ica se perla. Uan itlahcoyan in mouistic altipetl, in ohtli ochihchiutoya ica oro yec chipauac, quemeh tescatl ihtitlanestoc. </div>
<div class='p'>
<span class="verse" id="RV21_22">22&#160;</span>Itich non altipetl amo onquitac teopantli, pues in toTecotzin Dios naquin nochi mouilitia uan in Colelohtzin, yehuan pouih teopantli. </div>
<div class='m'>
<span class="verse" id="RV21_23">23&#160;</span>Ompa amo moniqui tonaltzin dion metztli matlauican, nic nimouisticchipaucatlanetzin Dios uan in Colelohtzin, yehuan pouih tlanestli. </div>
<div class='m'>
<span class="verse" id="RV21_24">24&#160;</span>Uan in tocniuan de nochi in tlalmeh itich in tlalticpac [tlen isqueh tlamaquixtilten] ninimisqueh itich nitlanes non altipetl, uan in cuahcual tiquiuahqueh ictemactiquiueh nincuahcualricohyo. </div>
<div class='m'>
<span class="verse" id="RV21_25">25&#160;</span>Nincalteuan nochipa tlapohtosqueh, amo quintzacuasqueh, pues ompa amo isqui youal. </div>
<div class='m'>
<span class="verse" id="RV21_26">26&#160;</span>Uan in tocniuan de nochi in tlalmeh itich in tlalticpac icmactitiueh non altipetl nincuahcualricohyo uan tlen mouistic icpiah yehuan. </div>
<div class='m'>
<span class="verse" id="RV21_27">27&#160;</span>Ompa amitlah calaquis tlen amo chipauac, dion naquin tetlahiltih nichiualis, dion in tlacahcayauanih, tlamo sayeh naquin ihcuiliutoqueh itich niamatlahcuilol in Colelohtzin campa nestoc aquihqueh icpiasqueh yolilis tlen ica in sintitl nochipa.  </div>
<div class='psalmlabel' id='RV22_0'> 22</div>
<div class='s'>In ueyatl uan in pouitl tlen ictemacah yolilistli </div>
<div class='p'>
<span class="verse" id="RV22_1">1&#160;</span>Satepan in iluicactlatitlantli onechnextilih se ueyatl chipauac, tlen ictemaca yolilistli, ihtitlanestoc quemeh tescatl, tlen oualmextoya campa nitiquiuahcaicpal Dios uan den Colelohtzin. </div>
<div class='m'>
<span class="verse" id="RV22_2">2&#160;</span>In ueyatl panoua ic itlahcoyan in ueyi ohtli itich in altipetl, uan tlahtlatenco itich ueyatl, yolih in pomeh tlen ictemacah yolilistli, tlen ictemacah tlatiyotl cada tlapoual, masequihto mahtlactlamomepa in xiuitl. Uan nixiuyo non pouitl poui inpah in tocniuan itich nochi in tlalmeh itich in tlalticpac. </div>
<div class='m'>
<span class="verse" id="RV22_3">3&#160;</span>Uan acmo isqui dion tlenon tlen itich moniquis nitlauelitalitzin Dios. Uan itich non mouistic altipetl isqui nitiquiuahcaicpal Dios uan den Colelohtzin campa motlanauatilihtzinouah. Uan nitiquitcauantzitzin Dios icmotlacachiuilihtzinosqueh. </div>
<div class='m'>
<span class="verse" id="RV22_4">4&#160;</span>Yehuan quitasqueh nimouisticixtipantzin Yehuatzin, uan nitoocaatzin Yehuatzin ihcuiliutos imixcuac. </div>
<div class='m'>
<span class="verse" id="RV22_5">5&#160;</span>Ompa acmo queman tlayouas, uan tlen ompa chanchiuasqueh acmo moniquis maquintlauili itlah tlauil noso in tonaltzin, nic in toTecotzin Dios yehua isqui intlanes. Uan yehuan icpiasqueh tiquiuahcatlanauatilis ica in sintitl nochipa. </div>
<div class='s'>Ehcotoc in tonal ihcuac Cristo ualmouicas </div>
<div class='p'>
<span class="verse" id="RV22_6">6&#160;</span>In iluicactlatitlantli onechiluih: </div>
<div class='p'>—Nochi nin tlahtol yeh milauac uan cuali itich semoyolchicauas. In toTecotzin Dios, naquin quintlayoluilisyacana in teotlanauatanih itich nintlahtol, ocualmotitlanilih niiluicactlatitlancatzin maquinnextiliqui nitiquitcauantzitzin nochi tlen acmo uehcau ohcon mochiuas. </div>
<div class='p'>
<span class="verse" id="RV22_7">7&#160;</span>Yehuatzin conihtoua: </div>
<div class='p'>—¡Ixconmatican, neh sanniman niuitz! ¡Tlateochiualpaquini naquin amo icsihsimati in tlahtol tlen cah itich nin amatlahcuilol tlen ictematiltia tlen ualahtoc! </div>
<div class='p'>
<span class="verse" id="RV22_8">8&#160;</span>Neh, Juan, onquitac uan onicac nochi nin. Uan satepan ihcuac yonicac uan yonquitac, onmotlancuaquitz icxitlan uan onniquia intlacachiuas in iluicactlatitlantli, naquin onechnextilih nochi non. </div>
<div class='m'>
<span class="verse" id="RV22_9">9&#160;</span>Ihcuacon yeh onechiluih: </div>
<div class='p'>—¡Ixconita, amo ohcon ixconchiua! Neh noiuqui san itiquitcau Yehuatzin Dios ohcon quemeh touatzin uan quemeh mocniuantzitzin in teotlanauatanih, uan nochtin naquin ictlacamatih tlen ihcuiliutoc itich nin amatlahcuilol. Ixconmotlacachiuili yen Dios. </div>
<div class='p'>
<span class="verse" id="RV22_10">10&#160;</span>Uan onechiluih: </div>
<div class='p'>—Amo ixcontlaati in tlahtol tlen otconihcuiloh itich nin amatlahcuilol tlen ictematiltia tlen ualahtoc, pues ya ahsitoc in tonal ihcuac ohcon mochiuas. </div>
<div class='m'>
<span class="verse" id="RV22_11">11&#160;</span>Naquin icchiutoc tlen amo cuali, oc ohcon macchiuto, uan naquin pitzotic axtinimi, oc ohcon pitzotic maaxtinimi. Pero naquin icchiutoc tlen cuali, ohcon macchiuto, uan naquin mosicantlalihtoc den tlahtlacol, ohcon mamosicantlalihto.<a href='#FN13' epub:type='noteref' class='noteref'>*</a> </div>
<div class='p'>
<span class="verse" id="RV22_12">12&#160;</span>—Ixconmatican, neh sanniman niuitz, uan incualicas in tlaxtlauil tlen ica inquintlaxtlauis sehse ohcon quemeh oyah nichiualis. </div>
<div class='m'>
<span class="verse" id="RV22_13">13&#160;</span>Nehua in tlen achtoh uan nehua in tlen satepan, nehua nipeualo nochi uan nehua niyacatlamiyan, nehua naquin achtoh yocatca uan naquin ayic yacatlamis. </div>
<div class='p'>
<span class="verse" id="RV22_14">14&#160;</span>Tlateochiualpaquinih naquin icpacah nintlaquen, ohcon uilis teuantisqueh iccuasqueh nitlatiyo in pouitl tlen ictemaca yolilis, uan uilis calaquisqueh itich nicalteuan in mouistic altipetl. </div>
<div class='m'>
<span class="verse" id="RV22_15">15&#160;</span>Pero quiyauac mocauasqueh naquin ayih queh itzcuimeh, in naualten, in tlen pitzotic axtinimih ica nintlalnacayo, in temictanih, naquin quintlacachiuah tlen quinteneuah dioses, uan nochi naquin ictlasohtlah uan icchiuah tlacahcayaualis. </div>
<div class='p'>
<span class="verse" id="RV22_16">16&#160;</span>—Neh, in Jesús, ontitlan noiluicactlatitlancau manamechmatiltih nochi nin itich in iglesias. Nehua nitlasilo uan inualeuani de David, neh in cualcansitlalin tlen tlailiuis pitlani. </div>
<div class='p'>
<span class="verse" id="RV22_17">17&#160;</span>In Espíritu uan in ichpocatl naquin monamictis iuan in Colelohtzin quihtouah: </div>
<div class='p'>—Xoualmouicatzino. </div>
<div class='p'>Uan naquin tlacaqui maquihto: </div>
<div class='p'>—Xoualmouicatzino. </div>
<div class='p'>Uan naquin amiqui, mauiqui uan maconi in atl tlen ictemaca in yolilistli tlen ica in sintitl nochipa, uan amitlah ictlaxtlauas.<a href='#FN14' epub:type='noteref' class='noteref'>†</a> </div>
<div class='p'>
<span class="verse" id="RV22_18">18&#160;</span>Neh innehmachtia nochi naquin iccaqui nitlahtol nin amatlahcuilol tlen ictematiltia tlen ualahtoc: Tla acah ictlatlalilia itlah ocse de tlen ya cah ihcuiliutoc, Dios ictlatzacuiltis ica in tlahyouilten tlen ihcuiliutoqueh itich nin amatlahcuilol. </div>
<div class='m'>
<span class="verse" id="RV22_19">19&#160;</span>Tla acah iccuilia itlah tlahtol tlen ihcuiliutoc itich nin amatlahcuilol tlen ictematiltia tlen ualahtoc, Dios amo iccauas mateuanti itich in tlateochiualis de tlen tlahtoua nin amatlahcuilol, masequihto amo quicuas nitlatiyo in pouitl tlen ictemaca yolilistli, uan amo iccauasqueh macalaqui itich in mouistic altipetl. </div>
<div class='p'>
<span class="verse" id="RV22_20">20&#160;</span>Yehuatzin naquin ictematiltia nochi non, quihtoua: </div>
<div class='p'>—Tlamilauca, sanniman niuitz. </div>
<div class='p'>Amén. ¡Quemah, xoualmouicatzino, toTecotzin Jesús! </div>
<div class='p'>
<span class="verse" id="RV22_21">21&#160;</span>Nitetlasohitalitzin in toTecotzin Jesucristo mai iuan nochtin namehuantzitzin. [Amén.]</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#RV1_10"><span class="notemark">*</span> 1:10</a>
 <span class="ft">Nican ictoua “Itich nitonal in toTecotzin”. Ohcon octoocaayotayah in domingo, nic itich non tonal Jesucristo oonyancuicayol.</span></p></aside>
<aside epub:type='footnote' id="FN2"><p class="f"><a class="notebackref" href="#RV4_6"><span class="notemark">*</span> 4:6</a>
 <span class="ft">Ez. 1:22</span></p></aside>
<aside epub:type='footnote' id="FN3"><p class="f"><a class="notebackref" href="#RV4_7"><span class="notemark">†</span> 4:7</a>
 <span class="ft">Ez. 1:5-10, 10:14</span></p></aside>
<aside epub:type='footnote' id="FN4"><p class="f"><a class="notebackref" href="#RV4_8"><span class="notemark">‡</span> 4:8</a>
 <span class="ft">Ez. 1:18, 10:12</span></p></aside>
<aside epub:type='footnote' id="FN5"><p class="f"><a class="notebackref" href="#RV5_1"><span class="notemark">*</span> 5:1</a>
 <span class="ft">In sello yeh se tlachipintli cera tlen ica oquintzacuayah amatlahcuilolten. Itich in tlachipintli octlalayah se nescayotl tlen icnextia ica aquih ichicaualis ihcuiliutoc uan tzacutoc in amatlahcuilol.</span></p></aside>
<aside epub:type='footnote' id="FN6"><p class="f"><a class="notebackref" href="#RV6_1"><span class="notemark">*</span> 6:1</a>
 <span class="ft">Siquin tlahcuilolten ictouah “¡Ixuiqui uan ixquita!” Sannoiuqui itich in versículos 3,5,7.</span></p></aside>
<aside epub:type='footnote' id="FN7"><p class="f"><a class="notebackref" href="#RV10_10"><span class="notemark">*</span> 10:10</a>
 <span class="ft">Ez. 2:8–3:3</span></p></aside>
<aside epub:type='footnote' id="FN8"><p class="f"><a class="notebackref" href="#RV12_18"><span class="notemark">*</span> 12:18</a>
 <span class="ft">Siquin tlahcuilolten quihtouah “Neh onmoman ipan xali itenco in mar.”</span></p></aside>
<aside epub:type='footnote' id="FN9"><p class="f"><a class="notebackref" href="#RV13_10"><span class="notemark">*</span> 13:10</a>
 <span class="ft">Siquin tlahcuilolten ictouah “naquin temictia ica espada, miquis ica espada”.</span></p></aside>
<aside epub:type='footnote' id="FN10"><p class="f"><a class="notebackref" href="#RV14_4"><span class="notemark">*</span> 14:4</a>
 <span class="ft">In tlahtol de amo omocalaquihqueh iuan siuameh nican ictosniqui amo oteuantiqueh itich in tetlacachiualis inauac tlen quinteneuah dioses.</span></p></aside>
<aside epub:type='footnote' id="FN11"><p class="f"><a class="notebackref" href="#RV18_24"><span class="notemark">*</span> 18:24</a>
 <span class="ft">Jer. 51:49</span></p></aside>
<aside epub:type='footnote' id="FN12"><p class="f"><a class="notebackref" href="#RV21_16"><span class="notemark">*</span> 21:16</a>
 <span class="ft">Nican quihtoua “mahtlactlamome mil estadios”. Se estadio icpia 185 metros.</span></p></aside>
<aside epub:type='footnote' id="FN13"><p class="f"><a class="notebackref" href="#RV22_11"><span class="notemark">*</span> 22:11</a>
 <span class="ft">Dn. 12:10</span></p></aside>
<aside epub:type='footnote' id="FN14"><p class="f"><a class="notebackref" href="#RV22_17"><span class="notemark">†</span> 22:17</a>
 <span class="ft">Is. 55:1</span></p></aside>

<hr />
</div>
</div></body></html>
