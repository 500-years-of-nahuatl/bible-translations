<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nch" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Biblia SALMOS 1</title>
</head>
<body dir='ltr'>
<ul class='tnav'>
<li><a href='index.xhtml'>SALMOS</a></li>
</ul><ul class='tnav'><li><a href='PSA.xhtml#PS1_0'>1</a></li>
<li><a href='PSA.xhtml#PS2_0'>2</a></li>
<li><a href='PSA.xhtml#PS3_0'>3</a></li>
<li><a href='PSA.xhtml#PS4_0'>4</a></li>
<li><a href='PSA.xhtml#PS5_0'>5</a></li>
<li><a href='PSA.xhtml#PS6_0'>6</a></li>
<li><a href='PSA.xhtml#PS7_0'>7</a></li>
<li><a href='PSA.xhtml#PS8_0'>8</a></li>
<li><a href='PSA.xhtml#PS9_0'>9</a></li>
<li><a href='PSA.xhtml#PS10_0'>10</a></li>
</ul><ul class='tnav'>
<li><a href='PSA.xhtml#PS11_0'>11</a></li>
<li><a href='PSA.xhtml#PS12_0'>12</a></li>
<li><a href='PSA.xhtml#PS13_0'>13</a></li>
<li><a href='PSA.xhtml#PS14_0'>14</a></li>
<li><a href='PSA.xhtml#PS15_0'>15</a></li>
<li><a href='PSA.xhtml#PS16_0'>16</a></li>
<li><a href='PSA.xhtml#PS17_0'>17</a></li>
<li><a href='PSA.xhtml#PS18_0'>18</a></li>
<li><a href='PSA.xhtml#PS19_0'>19</a></li>
<li><a href='PSA.xhtml#PS20_0'>20</a></li>
</ul><ul class='tnav'>
<li><a href='PSA.xhtml#PS21_0'>21</a></li>
<li><a href='PSA.xhtml#PS22_0'>22</a></li>
<li><a href='PSA.xhtml#PS23_0'>23</a></li>
<li><a href='PSA.xhtml#PS24_0'>24</a></li>
<li><a href='PSA.xhtml#PS25_0'>25</a></li>
<li><a href='PSA.xhtml#PS26_0'>26</a></li>
<li><a href='PSA.xhtml#PS27_0'>27</a></li>
<li><a href='PSA.xhtml#PS28_0'>28</a></li>
<li><a href='PSA.xhtml#PS29_0'>29</a></li>
<li><a href='PSA.xhtml#PS30_0'>30</a></li>
</ul><ul class='tnav'>
<li><a href='PSA.xhtml#PS31_0'>31</a></li>
<li><a href='PSA.xhtml#PS32_0'>32</a></li>
<li><a href='PSA.xhtml#PS33_0'>33</a></li>
<li><a href='PSA.xhtml#PS34_0'>34</a></li>
<li><a href='PSA.xhtml#PS35_0'>35</a></li>
<li><a href='PSA.xhtml#PS36_0'>36</a></li>
<li><a href='PSA.xhtml#PS37_0'>37</a></li>
<li><a href='PSA.xhtml#PS38_0'>38</a></li>
<li><a href='PSA.xhtml#PS39_0'>39</a></li>
<li><a href='PSA.xhtml#PS40_0'>40</a></li>
</ul><ul class='tnav'>
<li><a href='PSA.xhtml#PS41_0'>41</a></li>
<li><a href='PSA.xhtml#PS42_0'>42</a></li>
<li><a href='PSA.xhtml#PS43_0'>43</a></li>
<li><a href='PSA.xhtml#PS44_0'>44</a></li>
<li><a href='PSA.xhtml#PS45_0'>45</a></li>
<li><a href='PSA.xhtml#PS46_0'>46</a></li>
<li><a href='PSA.xhtml#PS47_0'>47</a></li>
<li><a href='PSA.xhtml#PS48_0'>48</a></li>
<li><a href='PSA.xhtml#PS49_0'>49</a></li>
<li><a href='PSA.xhtml#PS50_0'>50</a></li>
</ul><ul class='tnav'>
<li><a href='PSA.xhtml#PS51_0'>51</a></li>
<li><a href='PSA.xhtml#PS52_0'>52</a></li>
<li><a href='PSA.xhtml#PS53_0'>53</a></li>
<li><a href='PSA.xhtml#PS54_0'>54</a></li>
<li><a href='PSA.xhtml#PS55_0'>55</a></li>
<li><a href='PSA.xhtml#PS56_0'>56</a></li>
<li><a href='PSA.xhtml#PS57_0'>57</a></li>
<li><a href='PSA.xhtml#PS58_0'>58</a></li>
<li><a href='PSA.xhtml#PS59_0'>59</a></li>
<li><a href='PSA.xhtml#PS60_0'>60</a></li>
</ul><ul class='tnav'>
<li><a href='PSA.xhtml#PS61_0'>61</a></li>
<li><a href='PSA.xhtml#PS62_0'>62</a></li>
<li><a href='PSA.xhtml#PS63_0'>63</a></li>
<li><a href='PSA.xhtml#PS64_0'>64</a></li>
<li><a href='PSA.xhtml#PS65_0'>65</a></li>
<li><a href='PSA.xhtml#PS66_0'>66</a></li>
<li><a href='PSA.xhtml#PS67_0'>67</a></li>
<li><a href='PSA.xhtml#PS68_0'>68</a></li>
<li><a href='PSA.xhtml#PS69_0'>69</a></li>
<li><a href='PSA.xhtml#PS70_0'>70</a></li>
</ul><ul class='tnav'>
<li><a href='PSA.xhtml#PS71_0'>71</a></li>
<li><a href='PSA.xhtml#PS72_0'>72</a></li>
<li><a href='PSA.xhtml#PS73_0'>73</a></li>
<li><a href='PSA.xhtml#PS74_0'>74</a></li>
<li><a href='PSA.xhtml#PS75_0'>75</a></li>
<li><a href='PSA.xhtml#PS76_0'>76</a></li>
<li><a href='PSA.xhtml#PS77_0'>77</a></li>
<li><a href='PSA.xhtml#PS78_0'>78</a></li>
<li><a href='PSA.xhtml#PS79_0'>79</a></li>
<li><a href='PSA.xhtml#PS80_0'>80</a></li>
</ul><ul class='tnav'>
<li><a href='PSA.xhtml#PS81_0'>81</a></li>
<li><a href='PSA.xhtml#PS82_0'>82</a></li>
<li><a href='PSA.xhtml#PS83_0'>83</a></li>
<li><a href='PSA.xhtml#PS84_0'>84</a></li>
<li><a href='PSA.xhtml#PS85_0'>85</a></li>
<li><a href='PSA.xhtml#PS86_0'>86</a></li>
<li><a href='PSA.xhtml#PS87_0'>87</a></li>
<li><a href='PSA.xhtml#PS88_0'>88</a></li>
<li><a href='PSA.xhtml#PS89_0'>89</a></li>
<li><a href='PSA.xhtml#PS90_0'>90</a></li>
</ul><ul class='tnav'>
<li><a href='PSA.xhtml#PS91_0'>91</a></li>
<li><a href='PSA.xhtml#PS92_0'>92</a></li>
<li><a href='PSA.xhtml#PS93_0'>93</a></li>
<li><a href='PSA.xhtml#PS94_0'>94</a></li>
<li><a href='PSA.xhtml#PS95_0'>95</a></li>
<li><a href='PSA.xhtml#PS96_0'>96</a></li>
<li><a href='PSA.xhtml#PS97_0'>97</a></li>
<li><a href='PSA.xhtml#PS98_0'>98</a></li>
<li><a href='PSA.xhtml#PS99_0'>99</a></li>
<li><a href='PSA.xhtml#PS100_0'>100</a></li>
</ul><ul class='tnav'>
<li><a href='PSA.xhtml#PS101_0'>101</a></li>
<li><a href='PSA.xhtml#PS102_0'>102</a></li>
<li><a href='PSA.xhtml#PS103_0'>103</a></li>
<li><a href='PSA.xhtml#PS104_0'>104</a></li>
<li><a href='PSA.xhtml#PS105_0'>105</a></li>
<li><a href='PSA.xhtml#PS106_0'>106</a></li>
<li><a href='PSA.xhtml#PS107_0'>107</a></li>
<li><a href='PSA.xhtml#PS108_0'>108</a></li>
<li><a href='PSA.xhtml#PS109_0'>109</a></li>
<li><a href='PSA.xhtml#PS110_0'>110</a></li>
</ul><ul class='tnav'>
<li><a href='PSA.xhtml#PS111_0'>111</a></li>
<li><a href='PSA.xhtml#PS112_0'>112</a></li>
<li><a href='PSA.xhtml#PS113_0'>113</a></li>
<li><a href='PSA.xhtml#PS114_0'>114</a></li>
<li><a href='PSA.xhtml#PS115_0'>115</a></li>
<li><a href='PSA.xhtml#PS116_0'>116</a></li>
<li><a href='PSA.xhtml#PS117_0'>117</a></li>
<li><a href='PSA.xhtml#PS118_0'>118</a></li>
<li><a href='PSA.xhtml#PS119_0'>119</a></li>
<li><a href='PSA.xhtml#PS120_0'>120</a></li>
</ul><ul class='tnav'>
<li><a href='PSA.xhtml#PS121_0'>121</a></li>
<li><a href='PSA.xhtml#PS122_0'>122</a></li>
<li><a href='PSA.xhtml#PS123_0'>123</a></li>
<li><a href='PSA.xhtml#PS124_0'>124</a></li>
<li><a href='PSA.xhtml#PS125_0'>125</a></li>
<li><a href='PSA.xhtml#PS126_0'>126</a></li>
<li><a href='PSA.xhtml#PS127_0'>127</a></li>
<li><a href='PSA.xhtml#PS128_0'>128</a></li>
<li><a href='PSA.xhtml#PS129_0'>129</a></li>
<li><a href='PSA.xhtml#PS130_0'>130</a></li>
</ul><ul class='tnav'>
<li><a href='PSA.xhtml#PS131_0'>131</a></li>
<li><a href='PSA.xhtml#PS132_0'>132</a></li>
<li><a href='PSA.xhtml#PS133_0'>133</a></li>
<li><a href='PSA.xhtml#PS134_0'>134</a></li>
<li><a href='PSA.xhtml#PS135_0'>135</a></li>
<li><a href='PSA.xhtml#PS136_0'>136</a></li>
<li><a href='PSA.xhtml#PS137_0'>137</a></li>
<li><a href='PSA.xhtml#PS138_0'>138</a></li>
<li><a href='PSA.xhtml#PS139_0'>139</a></li>
<li><a href='PSA.xhtml#PS140_0'>140</a></li>
</ul><ul class='tnav'>
<li><a href='PSA.xhtml#PS141_0'>141</a></li>
<li><a href='PSA.xhtml#PS142_0'>142</a></li>
<li><a href='PSA.xhtml#PS143_0'>143</a></li>
<li><a href='PSA.xhtml#PS144_0'>144</a></li>
<li><a href='PSA.xhtml#PS145_0'>145</a></li>
<li><a href='PSA.xhtml#PS146_0'>146</a></li>
<li><a href='PSA.xhtml#PS147_0'>147</a></li>
<li><a href='PSA.xhtml#PS148_0'>148</a></li>
<li><a href='PSA.xhtml#PS149_0'>149</a></li>
<li><a href='PSA.xhtml#PS150_0'>150</a></li>
</ul>

<div class='main' id='PS0_0'>

<div class='mt'>Salmos  </div>
<div class='psalmlabel' id='PS1_0'> 1</div>
<div class='s'>Tajtacolchihuani huan cati itztoque xitahuaque iixpa Toteco </div>
<div class='q'>

<span class="verse" id="PS1_1">1&#160;</span>Paqui nopa masehuali cati amo quitacaquilía inincamanal amo cuajcualme, </div>
<div class='q'>yon amo quintoquilía tajtacolchihuani. </div>
<div class='q'>Yon amo mohuica inihuaya cati ica paquij TOTECO. </div>
<div class='q'>
<span class="verse" id="PS1_2">2&#160;</span>Nopa masehuali quipantía hueyi paquilisti pampa quichijtinemi cati quiijtohuaj itanahuatilhua TOTECO, </div>
<div class='q'>huan ipan nopa tanahuatilme moyolilhuijtinemi tonaya huan tayohua. </div>
<div class='q'>
<span class="verse" id="PS1_3">3&#160;</span>Nopa masehuali itztoc quej se cuahuit cati moscaltía nechca atenti, </div>
<div class='q'>huan temaca itajca quema ipohual huan amo quema xihuiyo tepehui. </div>
<div class='q'>Nochi cati quichihua quisa cuali. </div>
<div class='q'>
<span class="verse" id="PS1_4">4&#160;</span>Pero amo quej nopa ica masehualme cati amo cuajcualme, </div>
<div class='q'>pampa inijuanti itztoque quej tasoli cati quihuica ajacat. </div>
<div class='q'>
<span class="verse" id="PS1_5">5&#160;</span>Yeca quema TOTECO tetajtolsencahuas, </div>
<div class='q'>nopa amo cuajcualme amo huelise quiijyohuise, </div>
<div class='q'>pampa yaya tahuel chicahuac quintatzacuiltis. </div>
<div class='q'>Quena, ipan nopa tonali tajtacolchihuani ayecmo huelis itztose inihuaya masehualme cati itztoque xitahuaque iixpa. </div>
<div class='q'>
<span class="verse" id="PS1_6">6&#160;</span>Pampa TOTECO quiixmati nopa ojti cati quitoquilíaj masehualme cati itztoque xitahuaque, </div>
<div class='q'>pero masehualme cati quichihuaj cati amo cuali, polihuise.  </div>
<div class='psalmlabel' id='PS2_0'> 2</div>
<div class='s'>Quema tanahuatis Icone TOTECO </div>
<div class='q'>
<span class="verse" id="PS2_1">1&#160;</span>Se huihuiyot para tanahuatiani huan inimasehualhua cati amo quiixmatij TOTECO motananase iixpa. </div>
<div class='q'>San tapic para mocualtalise quichihuase ten fiero. </div>
<div class='q'>
<span class="verse" id="PS2_2">2&#160;</span>Tanahuatiani huan tayacanca tequichihuani ipan taltipacti mosisinise, </div>
<div class='q'>huan mocamanalhuise taya huelis quichihuilise TOTECO huan nopa Tanahuatijquet Cati Yaya Quitapejpenijtoc. </div>
<div class='q'>
<span class="verse" id="PS2_3">3&#160;</span>Tahuejchihuase huan moilhuise: </div>
<div class='q'>“Ma timoquixtilica nopa tepos cadena cati ica techilpitoc. </div>
<div class='q'>Ma timomanahuica para ayecmo huelis technahuatis TOTECO.” </div>
<div class='q'>
<span class="verse" id="PS2_4">4&#160;</span>Pero Toteco cati itztoc nepa ilhuicac huan quinahuatía nochi, </div>
<div class='q'>san quinhuetzquilis. </div>
<div class='q'>Quena, san ininca paquis, </div>
<div class='q'>pampa iixpa ya amo teno ipati cati inijuanti quipilsencahuase. </div>
<div class='q'>
<span class="verse" id="PS2_5">5&#160;</span>Teipa quema quiyolaxitise TOTECO, </div>
<div class='q'>melahuac quinixcoilhuis. </div>
<div class='q'>Huan ica miyac cualanti quinmajmatis huan quiijtos: </div>
<div class='q'>
<span class="verse" id="PS2_6">6&#160;</span>“Ya nijtalijtoc notanahuatijca para tanahuatis ipan altepet Jerusalén. </div>
<div class='q'>Yaya mosehuis ipan isiyaj cuajcualtzi nepa ipan notepe tatzejtzeloltic cati itoca Sion.” </div>
<div class='q'>
<span class="verse" id="PS2_7">7&#160;</span>Huan cati TOTECO quitapejpenijtoc para itanahuatijca quiijtos: </div>
<div class='q'>Nitayolmelahuas cati TOTECO nechilhuijtoc huan ya ni cati quiijto: </div>
<div class='q'>“Ta tiTanahuatijquet, tiNocone. </div>
<div class='q'>Ama nitayolmelahua miyacapa para na nimoTata. </div>
<div class='q'>
<span class="verse" id="PS2_8">8&#160;</span>Techtajtani huan nimitzmacas nochi talme huan inimasehualhua para moaxcahua. </div>
<div class='q'>Quena, tijselis hasta nochi taltipacti para moaxca. </div>
<div class='q'>
<span class="verse" id="PS2_9">9&#160;</span>Xiquinnahuati chicahuac quej se tanahuatijquet cati tanahuatía ica teposti imaco para ica tetatzacuiltis. </div>
<div class='q'>Quena, xiquinomiyopojpostequi mosisinijca masehualme quej elisquíaj soqui chachapalme.” </div>
<div class='q'>(Quej nopa TOTECO quitequimacac itanahuatijca ma quichihua.) </div>
<div class='q'>
<span class="verse" id="PS2_10">10&#160;</span>Yeca, antanahuatiani huan antequichihuani ipan taltipacti, </div>
<div class='q'>ximotalnamictica huan ximomocuitahuica ica cati anquichihuaj. </div>
<div class='q'>Ama xijtacaquilica cati nimechilhuía quema noja anhuelij. </div>
<div class='q'>
<span class="verse" id="PS2_11">11&#160;</span>Xijtequipanoca TOTECO pero nojquiya xiquimacasica huan xijtepanitaca pampa anmomacaj cuenta ajquiya ya. </div>
<div class='q'>Xijhueyichihuaca TOTECO ica paquilisti huan xiquimacasica anquichihuase cati amo quinamiqui. </div>
<div class='q'>
<span class="verse" id="PS2_12">12&#160;</span>Ximotancuaquetzaca iixpa Icone TOTECO ica majmajti huan xijtzoponica. </div>
<div class='q'>Sinta amo, antalochmiquise pampa nimantzi cualani. </div>
<div class='q'>Pero nelía paquij masehualme cati motemachíaj ipan ya para ma quinpalehui.  </div>
<div class='psalmlabel' id='PS3_0'> 3</div>
<div class='s'>Se netatajtili para Toteco Dios ma quipalehui </div>
<div class='q'>
<span class="verse" id="PS3_1">1&#160;</span>TOTECO, nelía momiyaquilíaj nocualancaitacahua. </div>
<div class='q'>Quena, nelmiyaqui motananaj para techtehuise. </div>
<div class='q'>
<span class="verse" id="PS3_2">2&#160;</span>Miyaqui quiijtohuaj para ta amo quema techpalehuis. </div>
<div class='q'>
<span class="verse" id="PS3_3">3&#160;</span>Pero TOTECO, ta techyahualohua para techmanahuis. </div>
<div class='q'>Ta cati techhueyitalía huan san ta cati tihueli techyolchicahua. </div>
<div class='q'>
<span class="verse" id="PS3_4">4&#160;</span>Chicahuac nimitztzajtzili, TOTECO, </div>
<div class='q'>para techpalehuis. </div>
<div class='q'>Huan ta technanquili hasta campa tionitztoc nepa ipan motepe cati tatzejtzeloltic. </div>
<div class='q'>
<span class="verse" id="PS3_5">5&#160;</span>Yeca nimotejqui huan cuali nicochqui. </div>
<div class='q'>Huan quema niisac, </div>
<div class='q'>amo teno nopantitoya pampa ta, TOTECO, techmocuitahuía. </div>
<div class='q'>
<span class="verse" id="PS3_6">6&#160;</span>Ama ayecmo nechmajmatise masque majtacti mil nocualancaitacahua nechyahualose para nechtehuise. </div>
<div class='q'>
<span class="verse" id="PS3_7">7&#160;</span>Ximotanana, TOTECO. </div>
<div class='q'>Techmaquixti, ta tinoTeco Dios. </div>
<div class='q'>Chicahuac xiquinmaquili nochi nocualancaitacahua ipan inixayac. </div>
<div class='q'>Xiquintanpojpostequi nopa mosisinijca masehualme, </div>
<div class='q'>para tamis nochi ininchicahualis huan amo teno huelis nechchihuilise. </div>
<div class='q'>
<span class="verse" id="PS3_8">8&#160;</span>San ta, TOTECO, hueli titemaquixtía. </div>
<div class='q'>Hueyi paquilisti quipiyaj nochi momasehualhua.  </div>
<div class='psalmlabel' id='PS4_0'> 4</div>
<div class='s'>Monequi timotemachise ipan Toteco Dios </div>
<div class='q'>
<span class="verse" id="PS4_1">1&#160;</span>Toteco Dios, ta techchijtoc nixitahuac moixpa, </div>
<div class='q'>Se favor technanquili quema nimitznojnotza. </div>
<div class='q'>Ta cati nochipa techpalehuía quema nitaijyohuía, </div>
<div class='q'>ama sempa techtasojta huan xijcaqui quema nimotatajtía. </div>
<div class='b'> &#160; </div>
<div class='q'>
<span class="verse" id="PS4_2">2&#160;</span>“Anmasehualme, xijtacaquilica ya ni: </div>
<div class='q'>¿Hasta quema tamis para anpaquise ica na cati más quinamiqui nijselis tatepanitacayot? </div>
<div class='q'>¿Hasta quema noja anquinhueyichihuase taixcopincayome cati amo neli Dios? </div>
<div class='q'>¿Hasta quema noja anmocahuase ma amechcajcayahuaca?” </div>
<div class='b'> &#160; </div>
<div class='q'>
<span class="verse" id="PS4_3">3&#160;</span>Anmasehualme, xijmatica ya ni. </div>
<div class='q'>TOTECO techiyocatalijtoc para tiiaxcahua nochi tojuanti cati techcojtoc. </div>
<div class='q'>Huan yaya nechtacaquilía quema nijnojnotza huan nechchihuilía cati nijtajtanía. </div>
<div class='q'>
<span class="verse" id="PS4_4">4&#160;</span>Masque anhuihuipicaj ica cualanti, </div>
<div class='q'>amo xitajtacolchihuaca. </div>
<div class='q'>Quema anmotectose ipan amotapech huan amo teno molinía, </div>
<div class='q'>ximoyolilhuica cati eltoc ipan amoyolo. </div>
<div class='q'>
<span class="verse" id="PS4_5">5&#160;</span>Xijchihuaca cati quinequi TOTECO huan ya nopa elis quej anquimacasquíaj se tacajcahualisti cati quipactía. </div>
<div class='q'>Quena, ximotemachica ipan ya. </div>
<div class='b'> &#160; </div>
<div class='q'>
<span class="verse" id="PS4_6">6&#160;</span>Miyac quiijtohuaj: </div>
<div class='q'>“Amo aqui huelis techpalehuis.” </div>
<div class='q'>Pero ta tihueli, TOTECO. </div>
<div class='q'>Techcualita huan techtiochihua. </div>
<div class='q'>
<span class="verse" id="PS4_7">7&#160;</span>Ta tijtalijtoc ipan noyolo más paquilisti, </div>
<div class='q'>huan amo quej cati quipiyaj masehualme cati quipixcaj miyac trigo, </div>
<div class='q'>o quipiyaj miyac xocomecat iayo. </div>
<div class='q'>
<span class="verse" id="PS4_8">8&#160;</span>Yeca na nimotecas ica paquilisti ipan noyolo huan ica cuali nicochis, </div>
<div class='q'>pampa nijmati san ta, TOTECO, techmanahuía huan amo teno huelis se masehuali nechchihuilis.  </div>
<div class='psalmlabel' id='PS5_0'> 5</div>
<div class='s'>David motatajtiyaya cualca mojmosta </div>
<div class='q'>
<span class="verse" id="PS5_1">1&#160;</span>TOTECO, xijtacaquili nocamanal. </div>
<div class='q'>Xijchihuili cuenta quema niaxti. </div>
<div class='q'>
<span class="verse" id="PS5_2">2&#160;</span>Ta tinoTeco Dios cati tiitztoc tinotanahuatijca, techtacaquili quema nimitztajtanía techpalehui, </div>
<div class='q'>pampa amo aqui seyoc nijtajtanía. </div>
<div class='q'>San nimotatajtía ica ta. </div>
<div class='q'>
<span class="verse" id="PS5_3">3&#160;</span>Sese ijnaloc nelcualca nimitzpohuilía cati nopanti, TOTECO. </div>
<div class='q'>Mojmosta nimitztajtanía cati monequi, </div>
<div class='q'>huan san nimochiya para technanquilis. </div>
<div class='q'>
<span class="verse" id="PS5_4">4&#160;</span>Ta tiToteco Dios cati amo mitzpactía cati amo cuali. </div>
<div class='q'>Yeca amo tiquincahuilía amo cuajcualme ma itztoca mohuaya. </div>
<div class='q'>
<span class="verse" id="PS5_5">5&#160;</span>Cati mohueyimatij amo hueli moquetzase moixpa. </div>
<div class='q'>Tiquincualancaita nochi cati quichihuaj cati amo cuali. </div>
<div class='q'>
<span class="verse" id="PS5_6">6&#160;</span>Tiquintzontamiltía masehualme cati istacatij. </div>
<div class='q'>Quena, TOTECO, amo tijnequi tiquinitas cati tacajcayahuaj huan temictíaj. </div>
<div class='q'>
<span class="verse" id="PS5_7">7&#160;</span>Pero na, pampa hueyi motaicnelijcayo, </div>
<div class='q'>huelis nicalaquis mochaj. </div>
<div class='q'>Quena, huelis nimitzhueyichihuas ipan motatzejtzeloltijca tiopa, </div>
<div class='q'>pampa nimitztepanita huan nimajmahui para nimitzixpanos. </div>
<div class='q'>
<span class="verse" id="PS5_8">8&#160;</span>TOTECO, techyacana quej nohuaya timocajtoc tijchihuas, </div>
<div class='q'>pampa itztoque nocualancaitacahua. </div>
<div class='q'>Technextili moojhui cati xitahuac. </div>
<div class='q'>
<span class="verse" id="PS5_9">9&#160;</span>Nocualancaitacahua amo quema quiijtohuaj cati melahuac. </div>
<div class='q'>Amo aqui hueli motemachía ipan inincamanal. </div>
<div class='q'>Ipan iniyolo san quinequij tetzontamiltise. </div>
<div class='q'>Inincamac eltoc fiero quej quema quitapohuaj se mijca ostot. </div>
<div class='q'>Tecamanalhuíaj ica camanali cati cuajcualtzi san para tacajcayahuase. </div>
<div class='q'>
<span class="verse" id="PS5_10">10&#160;</span>Xiquintatzacuilti, noTeco Dios. </div>
<div class='q'>Xiquinmasilti ica cati amo cuali moilhuijtoque quinchihuilise sequinoc. </div>
<div class='q'>Xiquinhuejcamajcahua pampa miyac inintajtacolhua. </div>
<div class='q'>Quena, xiquinhuejcamajcahua pampa mohuejcatalijtoque ten ta. </div>
<div class='q'>
<span class="verse" id="PS5_11">11&#160;</span>Pero ma paquica nochi cati motemachíaj ipan ta para xiquinpalehui. </div>
<div class='q'>Nochipa ma huicaca ica paquilisti pampa ta tiquinmanahuía. </div>
<div class='q'>Cati mitzicnelíaj paquij ipan ta. </div>
<div class='q'>
<span class="verse" id="PS5_12">12&#160;</span>Pampa ta, TOTECO, tiquintiochihua cati quichihuaj cati xitahuac moixpa. </div>
<div class='q'>Motaicnelijcayo quinyahualohua quej se tepos tzajcayot cati quinmocuitahuía.  </div>
<div class='psalmlabel' id='PS6_0'> 6</div>
<div class='s'>Quenicatza ma timotatajtica quema timotequipachohuaj </div>
<div class='q'>
<span class="verse" id="PS6_1">1&#160;</span>TOTECO, amo techajhua quema ticualani. </div>
<div class='q'>Amo techtatzacuilti quema tahuel ticualantoc. </div>
<div class='q'>
<span class="verse" id="PS6_2">2&#160;</span>Techtasojta, pampa nimococohua. </div>
<div class='q'>TOTECO, techchicahua, pampa tahuel nechcocohua nochi notacayo. </div>
<div class='q'>
<span class="verse" id="PS6_3">3&#160;</span>Nihuihuipica ica majmajti huan amo nijmati taya nijchihuas. </div>
<div class='q'>Huan ta TOTECO, ¿hasta quema tihualas para techtananas? </div>
<div class='q'>
<span class="verse" id="PS6_4">4&#160;</span>Xihuala, TOTECO, techmanahuiqui para amo nimiquis. </div>
<div class='q'>Techmaquixti pampa tahuel techicnelía. </div>
<div class='q'>
<span class="verse" id="PS6_5">5&#160;</span>Amo aqui cati mictoc huelis mitzelnamiquis. </div>
<div class='q'>¿Ajquiya huelis mitzhueyichihuas sinta mictoc huan ya quitalpachojtoque? </div>
<div class='q'>
<span class="verse" id="PS6_6">6&#160;</span>Ya tanqui nofuerza ica choquisti. </div>
<div class='q'>Sese tayohua nichoca miyac hasta nijtamixolonía notzonteto. </div>
<div class='q'>
<span class="verse" id="PS6_7">7&#160;</span>Nichocatoc miyac hasta nechcocohua noixteyol huan ayecmo hueli nitachiya. </div>
<div class='q'>Quena, nichoca quema nimoilhuía cati nocualancaitacahua nechchihuilijtoque. </div>
<div class='b'> &#160; </div>
<div class='q'>
<span class="verse" id="PS6_8">8&#160;</span>Techtalcahuica, tajtacolchijca masehualme, </div>
<div class='q'>pampa TOTECO quicactoc quenicatza nichoca. </div>
<div class='q'>
<span class="verse" id="PS6_9">9&#160;</span>Yaya quicactoc cati nijtajtanijtoc, </div>
<div class='q'>huan quiselijtoc nonetatajtilis. </div>
<div class='b'> &#160; </div>
<div class='q'>
<span class="verse" id="PS6_10">10&#160;</span>Nochi nocualancaitacahua pinahuase huan huetzise. </div>
<div class='q'>Ica se talojtzi TOTECO quintahuisos ipan pinahualisti.  </div>
<div class='psalmlabel' id='PS7_0'> 7</div>
<div class='s'>TOTECO tetajtolsencahua xitahuac </div>
<div class='q'>
<span class="verse" id="PS7_1">1&#160;</span>TOTECO, ta cati tinoDios, </div>
<div class='q'>ipan ta nimotemachía para techmanahuis. </div>
<div class='q'>Techmaquixti inimaco nochi cati nechtoquilijtinemij. </div>
<div class='q'>
<span class="verse" id="PS7_2">2&#160;</span>Nocualancaitacahua itztoque quej tecuanime huan sinta ta amo techmanahuis, </div>
<div class='q'>nechcocototzase huan amo aqui nechmaquixtis. </div>
<div class='q'>
<span class="verse" id="PS7_3">3&#160;</span>TOTECO, sinta nelía nijhuicasquía tajtacoli, </div>
<div class='q'>quinamiqui ma nechcualancaitaca. </div>
<div class='q'>
<span class="verse" id="PS7_4">4&#160;</span>Sinta nijcuepilijtosquía ica cati amo cuali se nohuampo cati cuali itztoya nohuaya, </div>
<div class='q'>huajca quena. </div>
<div class='q'>
<span class="verse" id="PS7_5">5&#160;</span>Sinta quej nopa nijchijtosquía, </div>
<div class='q'>huajca ma nechtepotztoca nocualancaitaca. </div>
<div class='q'>Ma nechajsiti huan ma nechhuilana, </div>
<div class='q'>huan ma nechpinahualti, </div>
<div class='q'>pero amo aqui quej nopa nijchihuilijtoc. </div>
<div class='q'>
<span class="verse" id="PS7_6">6&#160;</span>Ximotanana, TOTECO, ica cualanti. </div>
<div class='q'>Xicualani miyac ica nocualancaitacahua quej inijuanti nechcualancaitaj. </div>
<div class='q'>Ximoquetza iniixpa nocualancaitacahua cati tahuel cualantoque. </div>
<div class='q'>Xiquinfuerzajhui ma nechchihuilica cati xitahuac. </div>
<div class='q'>
<span class="verse" id="PS7_7">7&#160;</span>Se tonali masehualme ten nochi talme mitzyahualojtose, </div>
<div class='q'>huan ta tiquintajtolsencahuas campa timosehuijtoc ipan mosiyaj cuajcualtzi nepa ilhuicac. </div>
<div class='q'>
<span class="verse" id="PS7_8">8&#160;</span>Quena, TOTECO tiquintajtolsencahuas nochi masehualme ipan nochi talme. </div>
<div class='q'>Huajca nojquiya techtajtolsencahua na, TOTECO, ica cati cuali nijchijtinentoc. </div>
<div class='q'>Ta cati más tihueyi, </div>
<div class='q'>technextijtoc iniixpa nochi masehualme para amo nijpiya tajtacoli. </div>
<div class='q'>
<span class="verse" id="PS7_9">9&#160;</span>Ta, tiToteco Dios, cati titetajtolsencahua xitahuac. </div>
<div class='q'>Xijtachili inintalnamiquilis masehualme huan xijyejyeco cati quipiyaj ipan iniyolo. </div>
<div class='q'>Xijtamilti cati quichihuaj nopa amo cuajcualme, </div>
<div class='q'>pero techchihua tielise titemachme tojuanti cati timonejnemiltíaj cuali moixpa. </div>
<div class='b'> &#160; </div>
<div class='q'>
<span class="verse" id="PS7_10">10&#160;</span>Toteco Dios nechyahualojtoc para nechmanahuis. </div>
<div class='q'>Quinmaquixtía cati quipiyaj iniyolo xitahuac iixpa. </div>
<div class='q'>
<span class="verse" id="PS7_11">11&#160;</span>Toteco Dios yaya se juez cati tetajtolsencahua xitahuac. </div>
<div class='q'>Mojmosta cualani ica amo cuajcualme. </div>
<div class='q'>
<span class="verse" id="PS7_12">12&#160;</span>Sinta se masehuali amo moyolcuepas, </div>
<div class='q'>Toteco Dios quitentis imacheta para quitzontamiltis. </div>
<div class='q'>Huan quicualtalis icuahuitol cati ica quimictis. </div>
<div class='q'>
<span class="verse" id="PS7_13">13&#160;</span>Ya quicualtalijtoc itatehuijca teposhua huan quinhualica imaco para temictis. </div>
<div class='q'>Quipixtoc miyac cuataminti cati lementoque para tetzontamiltis sinta amo moyolcuepaj. </div>
<div class='q'>
<span class="verse" id="PS7_14">14&#160;</span>Se masehuali cati amo cuali san quinequi tecocos, </div>
<div class='q'>huan san moilhuía cati fiero hueli quichihuas huan teipa icamaco quisa san istacatili. </div>
<div class='q'>
<span class="verse" id="PS7_15">15&#160;</span>Se cati quichihua se ostot para quimasiltis seyoc, </div>
<div class='q'>teipa ya huetzis campa taxajqui. </div>
<div class='q'>
<span class="verse" id="PS7_16">16&#160;</span>Pampa nochi tamanti cati amo cuali cati se masehuali quinchihuilía sequinoc, </div>
<div class='q'>teipa mocuepas ipan ya. </div>
<div class='q'>
<span class="verse" id="PS7_17">17&#160;</span>Pero na nijtascamatis TOTECO pampa yaya xitahuac. </div>
<div class='q'>Nihuicas tiohuicat para nijhueyichihuas TOTECO, Yaya Cati Más Hueyi.  </div>
<div class='psalmlabel' id='PS8_0'> 8</div>
<div class='s'>Masehualme huan ihueyitilis Toteco Dios </div>
<div class='q'>
<span class="verse" id="PS8_1">1&#160;</span>¡TOTECO, ta Cati Tijpiya Nochi Tanahuatili! </div>
<div class='q'>Mohueyitilis quitemitía nochi taltipacti. </div>
<div class='q'>Huan motatanex quipano ilhuicacti. </div>
<div class='q'>Nochi quimatij ta tahuel tihueyi. </div>
<div class='q'>
<span class="verse" id="PS8_2">2&#160;</span>Tiquinnextilijtoc coneme huan pilconetzitzi cati noja chichij ma mitzpaquilismacaca. </div>
<div class='q'>Mocualancaitacahua quiitase huan momacase cuenta para tahuel pano hueyi mochicahualis huan yeca ayecmo molinise. </div>
<div class='q'>
<span class="verse" id="PS8_3">3&#160;</span>Quema niquita ilhuicacti cati tijsencajqui, </div>
<div class='q'>huan nopa metzti huan sitalime cati tijchijchijqui, </div>
<div class='q'>
<span class="verse" id="PS8_4">4&#160;</span>nimoyolilhuía: </div>
<div class='q'>¿Ajquiya tojuanti timasehualme para ta timocuatotonía huan timoilhuía ten tojuanti? </div>
<div class='q'>Nelquentzi topati timasehualme para ta techmocuitahuis. </div>
<div class='q'>
<span class="verse" id="PS8_5">5&#160;</span>Techchijtoc timasehualme más tihuejhueyi moixpa que nochi sequinoc. </div>
<div class='q'>Techmacatoc tohueyitilis moixpa huan tijchijtoc para nochi cati tijchijchijtoc ma techtepanitaca. </div>
<div class='q'>San ta, TOTECO, tieltoc más tihueyi huan techtani ica mohueyitilis. </div>
<div class='q'>
<span class="verse" id="PS8_6">6&#160;</span>Techmacatoc timasehualme tanahuatili ica nochi tapiyalme cati tiquinchijtoc. </div>
<div class='q'>Quena, techmacatoc timasehualme para ma tijpiyaca tequiticayot ica nochi tamanti. </div>
<div class='q'>
<span class="verse" id="PS8_7">7&#160;</span>Tiquinnahuatíaj nochi borregojme, huacaxme huan nochi tecuanime cati mosisiníaj. </div>
<div class='q'>
<span class="verse" id="PS8_8">8&#160;</span>Tijpiyaj tequiticayot ica nochi tamanti totome huan michime, huan ica nochi cati itztoque ipan hueyi at. </div>
<div class='q'>
<span class="verse" id="PS8_9">9&#160;</span>¡TOTECO, ta Cati Tijpiya Nochi Tanahuatili! </div>
<div class='q'>Nochi masehualme campa hueli ipan nochi taltipacti quimatij ta tahuel tihueyi.  </div>
<div class='psalmlabel' id='PS9_0'> 9</div>
<div class='s'>Timitzpaquilismacase Toteco Dios por nochi cati cuajcualtzi tijchijtoc </div>
<div class='q'>
<span class="verse" id="PS9_1">1&#160;</span>Nimitzpaquilismacas, TOTECO, ica nochi noyolo. </div>
<div class='q'>Nitepohuilis nochi cati cuali tijchijtoc. </div>
<div class='q'>
<span class="verse" id="PS9_2">2&#160;</span>Nijpiya hueyi paquilisti por ta, </div>
<div class='q'>huan yeca nihuicas huan nimitzpaquilismacas, Toteco, ta Cati Más tiHueyi. </div>
<div class='q'>
<span class="verse" id="PS9_3">3&#160;</span>Nocualancaitacahua cholojtehuase. </div>
<div class='q'>Huetzise mictoque moixpa. </div>
<div class='q'>
<span class="verse" id="PS9_4">4&#160;</span>Pampa ta tiquinpanextilijtoc masehualme para niitztoc xitahuac moixpa. </div>
<div class='q'>Titenextilijtoc para nijchijtoc cati cuali. </div>
<div class='q'>Timosehuijtoc ipan mosiyaj cati cuajcualtzi huan titetajtolsencahua xitahuac. </div>
<div class='q'>
<span class="verse" id="PS9_5">5&#160;</span>Tiquinajhuas nochi masehualme ipan nochi talme cati amo mitzneltocaj. </div>
<div class='q'>Tiquintzontamiltis nochi inijuanti cati amo cuajcualme. </div>
<div class='q'>Tiquixpolos inintoca para nochipa. </div>
<div class='q'>
<span class="verse" id="PS9_6">6&#160;</span>Nocualancaitacahua miquise, </div>
<div class='q'>huan inihuaya polihuise nochi inialtepehua. </div>
<div class='q'>Pampa ta tiquintamitasosolos huan amo teno mocahuas. </div>
<div class='q'>Amo aqui quinelnamiquis. </div>
<div class='b'> &#160; </div>
<div class='q'>
<span class="verse" id="PS9_7">7&#160;</span>Pero TOTECO tanahuatis para nochipa. </div>
<div class='q'>Yaya mosehuía ipan isiyaj cati cuajcualtzi nepa ilhuicac huan tetajtolsencahua. </div>
<div class='q'>Cati yaya quichihua, ya nopa xitahuac. </div>
<div class='q'>
<span class="verse" id="PS9_8">8&#160;</span>Toteco quintajtolsencahuas xitahuac nochi talme ipan taltipacti huan inimasehualhua. </div>
<div class='q'>Yaya quintatzacuiltis sese inijuanti quej quinamiqui por nopa tajtacoli cati quichijtoque. </div>
<div class='q'>
<span class="verse" id="PS9_9">9&#160;</span>Nochi cati pilteicneltzitzi huelis motemachise ipan TOTECO huan yaya quinmocuitahuis. </div>
<div class='q'>Huelis motatise ipan ya quema taijyohuíaj. </div>
<div class='b'> &#160; </div>
<div class='q'>
<span class="verse" id="PS9_10">10&#160;</span>Quena, TOTECO, nochi cati mitzixmatij motemachise ipan ta para tiquinpalehuis, </div>
<div class='q'>pampa amo quema tiquintahuelcahuas cati mitztemohuaj. </div>
<div class='b'> &#160; </div>
<div class='q'>
<span class="verse" id="PS9_11">11&#160;</span>Xihuicaca huan xijpaquilismacaca TOTECO, </div>
<div class='q'>cati mosehuía ipan isiyaj cuajcualtzi nepa ipan Jerusalén huan nochi quinahuatía. </div>
<div class='q'>Xiquinpohuilica nochi masehualme ipan taltipacti cati yaya quichijtoc. </div>
<div class='q'>
<span class="verse" id="PS9_12">12&#160;</span>TOTECO quintzontamiltis cati temictíaj pampa quej nopa quinamiqui quincuepilis. </div>
<div class='q'>Quinelnamiqui cati motequipachohuaj, </div>
<div class='q'>quintacaquilía quema masehualme cati taijyohuíaj quitzajtzilíaj para ma quinpalehui. </div>
<div class='b'> &#160; </div>
<div class='q'>
<span class="verse" id="PS9_13">13&#160;</span>Techtasojta, TOTECO. </div>
<div class='q'>Xiquita quenicatza nitaijyohuía inimaco cati amo quinequij nechitase. </div>
<div class='q'>Techmanahui pampa quinequij nechmictise, </div>
<div class='q'>
<span class="verse" id="PS9_14">14&#160;</span>huan na nimitzpaquilismacas iniixpa nochi masehualme. </div>
<div class='q'>Niquinpohuilis nochi cati mosentilíaj ipan altepet Jerusalén cati techchihuilijtoc. </div>
<div class='q'>Nelía nipaquis pampa techmaquixtijtos. </div>
<div class='b'> &#160; </div>
<div class='q'>
<span class="verse" id="PS9_15">15&#160;</span>Mosisinijca masehualme ten nochi talme huetzise ipan nopa ostot cati inijuantijya quichijque. </div>
<div class='q'>Quitatijtoque se taquetzti para ma masica sequinoc, </div>
<div class='q'>pero inijuanti masise. </div>
<div class='q'>
<span class="verse" id="PS9_16">16&#160;</span>TOTECO quichijtoc para nochi ma quimatica para yaya xitahuac tetajtolsencahua. </div>
<div class='q'>Yaya quichihua para ma huetzica ipan taquetzti cati ica inimax </div>
<div class='q'>
<span class="verse" id="PS9_17">17&#160;</span>Nochi amo cuajcualme yase micta. </div>
<div class='q'>Quena, nepa ajsitij nochi masehualme cati amo quielnamiquij Toteco Dios. </div>
<div class='q'>
<span class="verse" id="PS9_18">18&#160;</span>Pero Toteco amo quinelcahuas cati teicneltzitzi. </div>
<div class='q'>Yaya nochipa quinmacas cati quichiyaj para quiselise. </div>
<div class='b'> &#160; </div>
<div class='q'>
<span class="verse" id="PS9_19">19&#160;</span>Ximotanana, TOTECO. </div>
<div class='q'>Amo xiquincahuili masehualme más ma quipiyaca chicahualisti. </div>
<div class='q'>Xiquintajtolsencahua huan xiquintatzacuilti nochi masehualme cati amo mitzixmatij. </div>
<div class='q'>
<span class="verse" id="PS9_20">20&#160;</span>Xijchihua ma majmahuica, TOTECO. </div>
<div class='q'>Ma momacaca cuenta nochi masehualme ipan nochi talme para inijuanti san panoni.  </div>
<div class='psalmlabel' id='PS10_0'> 10</div>
<div class='s'>Se netatajtili para quitajtanis TOTECO ma quipalehuiqui </div>
<div class='q'>
<span class="verse" id="PS10_1">1&#160;</span>TOTECO, ¿para ten huejca tiitztoc huan timotatía quema na nijpiya tequipacholi? </div>
<div class='q'>
<span class="verse" id="PS10_2">2&#160;</span>¡Xiquita, TOTECO! </div>
<div class='q'>Amo cuajcualme tahuel mohueyimatij huan quintepotztocatinemij cati teicneltzitzi para quincocose. </div>
<div class='q'>Ma masica ipan nopa taquetzti cati inijuanti quisencajtoque para sequinoc. </div>
<div class='q'>
<span class="verse" id="PS10_3">3&#160;</span>Nopa amo cuajcualme mohueyimatij ica nochi cati fiero quinequij quichihuase. </div>
<div class='q'>Huan masehualme cati quinequij san inijuanti quipiyase nochi tamanti, </div>
<div class='q'>quintelchihuaj nochi sequinoc hasta ta, TOTECO, mitztelchihuaj nojquiya. </div>
<div class='q'>
<span class="verse" id="PS10_4">4&#160;</span>Nopa amo cuajcualme nel mohueyimatij huan amo mitztemohuaj, Toteco Dios. </div>
<div class='q'>Amo quema mitzelnamiquij pampa moilhuíaj amo tiaqui para tiquintatzintoquilis taya quichihuaj. </div>
<div class='q'>
<span class="verse" id="PS10_5">5&#160;</span>Ama quisa cuali nochi cati amo cuajcualme quichihuaj, </div>
<div class='q'>huan yeca san mohueyimatij, </div>
<div class='q'>huan motanahuatilhua amo quintepanitaj. </div>
<div class='q'>San quinhuetzquilíaj nochi inincualancaitacahua. </div>
<div class='q'>
<span class="verse" id="PS10_6">6&#160;</span>Huan moilhuíaj: </div>
<div class='q'>“Amo quema topantis se tenijqui. </div>
<div class='q'>Nochipa tipactose huan amo quema techajsis tequipacholi.” </div>
<div class='q'>
<span class="verse" id="PS10_7">7&#160;</span>¡Xitacaqui, TOTECO! </div>
<div class='q'>Quema camanaltij masehualme cati amo cuajcualme, </div>
<div class='q'>san quisa tatelchihuali, istacatili huan nochi cati ica tacajcayahuaj. </div>
<div class='q'>¡Xiquita, TOTECO! </div>
<div class='q'>Nochipa tacajcayahuaj huan quinyolcocohuaj sequinoc para ma quipiyaca tequipacholi. </div>
<div class='q'>
<span class="verse" id="PS10_8">8&#160;</span>Motatíaj nechca pilaltepetzitzi para teojchiyase, </div>
<div class='q'>huan quema amo aquij quinita, </div>
<div class='q'>quimictíaj se cati amo teno quichijtoc. </div>
<div class='q'>Quinichtacachiyaj cati teicneltzitzi huan quinmictíaj san pampa quinequij. </div>
<div class='q'>
<span class="verse" id="PS10_9">9&#160;</span>Quej se tecuani cati motatijtoc campa tacoyontoc, </div>
<div class='q'>masehualme cati fiero inintalnamiquilis san quichixtoque para quipantise se cati amo quipiya fuerza para quiitzquise. </div>
<div class='q'>Teipa quihuilanase nopa teicneltzi campa amo aqui huelis quipalehuis. </div>
<div class='q'>
<span class="verse" id="PS10_10">10&#160;</span>Cati quinitzquijque quipiyaj miyac chicahualisti. </div>
<div class='q'>Yeca cati teicneltzitzi nimantzi huetzij iniixpa. </div>
<div class='q'>
<span class="verse" id="PS10_11">11&#160;</span>Nopa amo cuajcualme moilhuíaj: </div>
<div class='q'>“Toteco Dios amo quielnamiqui ten tijchihuaj. </div>
<div class='q'>Yaya moixtzactoc huan amo quema quiita teno.” </div>
<div class='q'>
<span class="verse" id="PS10_12">12&#160;</span>Ximotanana, TOTECO Dios, ximomatanana. </div>
<div class='q'>Amo xiquinelcahua cati teicneltzitzi huan cati amo quipiyaj chicahualisti. </div>
<div class='q'>
<span class="verse" id="PS10_13">13&#160;</span>Amo xiquincahuili amo cuajcualme ma mitzhuetzquilica. </div>
<div class='q'>Amo xiquincahuili ma moilhuica para ta amo tiquintatzacuiltis. </div>
<div class='q'>
<span class="verse" id="PS10_14">14&#160;</span>Toteco Dios, tiquitztoc ten quichijtinemij. </div>
<div class='q'>Tiquitztoc sesen tamanti cati amo cuali cati inijuanti quisencahuaj. </div>
<div class='q'>Xiquinsencahuili nopa tatzacuiltili cati quinamiqui. </div>
<div class='q'>Cati teicneltzitzi san motemachiyaj ipan ta para xiquinmanahui. </div>
<div class='q'>Ta tiinintapalehuijca nochi cati icnotzitzi. </div>
<div class='q'>
<span class="verse" id="PS10_15">15&#160;</span>Xiquinmapostequi nopa masehualme cati amo cuajcualme. </div>
<div class='q'>Xiquintatzacuilti por nochi cati fiero quichijtoque. </div>
<div class='q'>Xiquintaxtahui por sesen tamanti cati quichijtoque. </div>
<div class='q'>Amo xiquelcahua yon se. </div>
<div class='q'>
<span class="verse" id="PS10_16">16&#160;</span>TOTECO, ta tiTanahuatijquet cati titanahuatis para nochipa huan amo quema tamis. </div>
<div class='q'>Tiquintzontamiltis ipan motal nochi masehualme cati amo mitzixmatij, </div>
<div class='q'>inijuanti san polihuise. </div>
<div class='q'>
<span class="verse" id="PS10_17">17&#160;</span>TOTECO, ta tijtacaquilía cati mitztajtaníaj teicneltzitzi. </div>
<div class='q'>Tiquinfuerzajmaca huan tiquinpalehuía. </div>
<div class='q'>Tiquinchihuilía cuenta quema mitztzajtzilíaj. </div>
<div class='q'>
<span class="verse" id="PS10_18">18&#160;</span>Ta tiquinmanahuía icnotzitzi huan cati taijyohuíaj. </div>
<div class='q'>Quej nopa, masehualme cati san tasencahualme ica soquit ayecmo huelis quintemajmajtise.  </div>
<div class='psalmlabel' id='PS11_0'> 11</div>
<div class='s'>Ma timotemachica ipan Toteco para techpalehuis </div>
<div class='q'>
<span class="verse" id="PS11_1">1&#160;</span>Amo techilhui: </div>
<div class='q'>“Ximochololti cuatita huan ximomanahuiti quej se totot.” </div>
<div class='q'>Amo monequi nicholos pampa na nimotemachijtoc ipan TOTECO. </div>
<div class='q'>
<span class="verse" id="PS11_2">2&#160;</span>Nochi quiijtohuaj: </div>
<div class='q'>“Xiquita, nopa masehualme cati mosisiníaj quicualtalíaj cuahuitoli huan cuataminti, </div>
<div class='q'>huan motatijtoque para quinmaquilise masehualme cati itztoque xitahuaque.” </div>
<div class='q'>Masque quej nopa quiijtohuaj, amo melahuac. </div>
<div class='q'>
<span class="verse" id="PS11_3">3&#160;</span>Masque quiijtohuaj: </div>
<div class='q'>“Ayecmo oncas leyes huan amo aqui tanahuatis xitahuac, </div>
<div class='q'>huan huajca monequi masehualme cati cuali iniyolo ma choloca pampa amo aqui huelis quinmanahuis”, amo melahuac inincamanal. </div>
<div class='q'>
<span class="verse" id="PS11_4">4&#160;</span>Pero TOTECO itztoc ipan itiopa cati tatzejtzeloltic nepa ilhuicac. </div>
<div class='q'>Yaya mosehuijtoc ipan isiyaj cuajcualtzi nepa ilhuicac huan noja tanahuatía. </div>
<div class='q'>Quiita nochi ten quichihuaj masehualme. </div>
<div class='q'>Quitajtachilía sese inemilis. </div>
<div class='q'>
<span class="verse" id="PS11_5">5&#160;</span>TOTECO quinyejyecohua cati quichihuaj cati cuali, </div>
<div class='q'>pero masehualme cati amo cuajcualme huan cati quinpactía mosisiníaj, amo quinequi quinitas. </div>
<div class='q'>
<span class="verse" id="PS11_6">6&#160;</span>TOTECO quichihuas ma huetzi ticoli cati xahuantoc ininpani cati quichihuaj cati amo cuali. </div>
<div class='q'>Quena, quintitanilis azufre cati lementoc para ma huetzi ininpani, </div>
<div class='q'>huan quintatis ica se ajacat cati tahuel totonic. </div>
<div class='q'>
<span class="verse" id="PS11_7">7&#160;</span>TOTECO, yaya nelcuali. </div>
<div class='q'>Quinicnelía cati nemij xitahuac. </div>
<div class='q'>Huan masehualme cati xitahuac iniyolo quiitase ixayac, </div>
<div class='q'>huan quimatise para Toteco quicualita cati quichihuaj.  </div>
<div class='psalmlabel' id='PS12_0'> 12</div>
<div class='s'>Techpalehui, TOTECO </div>
<div class='q'>
<span class="verse" id="PS12_1">1&#160;</span>Techpalehui, TOTECO, </div>
<div class='q'>pampa ayecmo aquijme cati nelía mitzneltoquilía. </div>
<div class='q'>Ayecmo aquijme masehualme cati quiijtohuaj cati melahuac. </div>
<div class='q'>
<span class="verse" id="PS12_2">2&#160;</span>Se ica seyoc moistacahuíaj. </div>
<div class='q'>Quipiyaj ome inixayac huan quipataj inincamanal. </div>
<div class='b'> &#160; </div>
<div class='q'>
<span class="verse" id="PS12_3">3&#160;</span>TOTECO quintzontamiltis nochi cati quipiyaj ome inixayac huan cati mohueyimatij quema camanaltij. </div>
<div class='q'>
<span class="verse" id="PS12_4">4&#160;</span>Quintzontamiltis cati quiijtohuaj: </div>
<div class='q'>“San ica tocamanal titatanise. </div>
<div class='q'>Sinta tijnequij tiistacatise, </div>
<div class='q'>tojuanti tijmatij. </div>
<div class='q'>Amo aqui huelis technahuatis.” </div>
<div class='q'>
<span class="verse" id="PS12_5">5&#160;</span>Pero quej ni quiijtojtoc TOTECO: </div>
<div class='q'>“Inijuanti cati teicneltzitzi huan cati amo quipiyaj fuerza nechtzajtzilíaj por nopa fiero masehualme cati quintaijyohuiltíaj. </div>
<div class='q'>Yeca ama nimotananas para niquinpalehuis. </div>
<div class='q'>Niquinmaquixtis inimaco cati quincualancaitaj.” </div>
<div class='q'>
<span class="verse" id="PS12_6">6&#160;</span>Nelía temachti cati quiijtohua TOTECO. </div>
<div class='q'>Icamanal senquisa melahuac. </div>
<div class='q'>Quena, eltoc quej se cuali plata cati quinelicxitijtoque, </div>
<div class='q'>huan quipajpactoque miyac huelta hasta senquisa cuali. </div>
<div class='b'> &#160; </div>
<div class='q'>
<span class="verse" id="PS12_7">7&#160;</span>TOTECO, ta techmocuitahuía. </div>
<div class='q'>Techmanahuis para nochipa ica masehualme cati amo cuajcualme quej ama itztoque. </div>
<div class='q'>
<span class="verse" id="PS12_8">8&#160;</span>Quena, masque mosisinijca masehualme mooquichmajtinemij campa hueli huan nochi masehualme san quipatiitaj cati amo cuali, </div>
<div class='q'>Ta techmocuitahuía.  </div>
<div class='psalmlabel' id='PS13_0'> 13</div>
<div class='s'>Se netatajtili para quitajtanis itapalehuil TOTECO </div>
<div class='q'>
<span class="verse" id="PS13_1">1&#160;</span>TOTECO, ¿hasta quema techelcajtos? </div>
<div class='q'>¿Ayecmo quema techelnamiquis? </div>
<div class='q'>Nijmati techcuanecatatilía quema nimitztemohua. </div>
<div class='q'>
<span class="verse" id="PS13_2">2&#160;</span>¿Hasta quema nijpiyas tequipacholi ipan noyolo huan noyoltzi taijyohuijtinemis? </div>
<div class='q'>¿Hasta quema nocualancaitaca noja nechtanis? </div>
<div class='q'>
<span class="verse" id="PS13_3">3&#160;</span>Techtachili huan technanquili, TOTECO. </div>
<div class='q'>¡NoTeco Dios! </div>
<div class='q'>Techmaca taahuili para nitachiyas ipan ni tzintayohuilot huan amo nimiquis. </div>
<div class='q'>
<span class="verse" id="PS13_4">4&#160;</span>Amo xijcahuili nocualancaitaca ma quiijto nechtanqui. </div>
<div class='q'>Amo techcahuili ma nihuetzi para amo nechhuetzquilise inijuanti cati nechcualancaitaj. </div>
<div class='q'>
<span class="verse" id="PS13_5">5&#160;</span>Na nimotemachijtoc ipan moteicnelijcayo cati huejcahua para nochipa. </div>
<div class='q'>Nipaqui ipan noyolo pampa techmaquixtijtoc. </div>
<div class='q'>
<span class="verse" id="PS13_6">6&#160;</span>Nihuicas para ta, TOTECO, </div>
<div class='q'>pampa miyac cati cuali techchihuilijtoc.  </div>
<div class='psalmlabel' id='PS14_0'> 14</div>
<div class='s'>Se huihuiyot cati quichihuaj tajtacolchijca masehualme </div>
<div class='r'>(Salmo 53) </div>
<div class='q'>
<span class="verse" id="PS14_1">1&#160;</span>Nelía huihuitic nopa masehuali cati moilhuía amo aqui Dios. </div>
<div class='q'>Nochi cati quej nopa quiijtohuaj mocuapolojtoque huan amo cuajcualme. </div>
<div class='q'>Nochi inijuanti monenpolojtoque huan ayecmo quichihuaj cati cuali. </div>
<div class='q'>
<span class="verse" id="PS14_2">2&#160;</span>TOTECO hualtachixtoc ten ilhuicac para quiitas sinta huelis quipantis se masehuali cati nelía talnamiqui, </div>
<div class='q'>se cati quitemohua huan quichihuasnequi ipaquilis. </div>
<div class='q'>
<span class="verse" id="PS14_3">3&#160;</span>Pero amo aqui. </div>
<div class='q'>Nochi masehualme mocuapolojtoque ipan se ojti cati amo cuali. </div>
<div class='q'>Nochi monenpolojtoque. </div>
<div class='q'>Amo aqui quichihua cati cuali. </div>
<div class='q'>¡Yon se! </div>
<div class='q'>
<span class="verse" id="PS14_4">4&#160;</span>Nopa tajtacolchijca masehualme amo quema tamachilise, </div>
<div class='q'>pampa amo quema quielnamiquij TOTECO. </div>
<div class='q'>San quintzontamiltíaj nomasehualhua quej se masehuali quitamicua se pantzi. </div>
<div class='q'>
<span class="verse" id="PS14_5">5&#160;</span>Pero teipa nochi nopa tajtacolchijca masehualme huihuipicase ica majmajti, </div>
<div class='q'>pampa Toteco Dios amo itztoc inihuaya. </div>
<div class='q'>San itztoc inihuaya cati itztoque xitahuaque iixpa. </div>
<div class='q'>
<span class="verse" id="PS14_6">6&#160;</span>TOTECO quinmanahuía teicneltzitzi pampa motemachíaj ipan ya quema tajtacolchijca masehualme quintaijyohuiltíaj. </div>
<div class='q'>
<span class="verse" id="PS14_7">7&#160;</span>Tojuanti tinelpaquisquíaj sinta ya ajsisquía nopa tonali, </div>
<div class='q'>quema Totemaquixtijca hualas ten tepet Sion para quinmaquixtis israelitame. </div>
<div class='q'>Ma huala nopa tonali quema TOTECO quinhualicas imasehualhua ten campa hueli campa inincualancaitacahua quinhuicatoque para tetequipanose. </div>
<div class='q'>Ipan nopa tonali mopaquilismacase nochi israelitame. </div>
<div class='q'>Quena, inijuanti cati iteipan ixhuihua Jacob tahuel paquise.  </div>
<div class='psalmlabel' id='PS15_0'> 15</div>
<div class='s'>Nopa masehualme cati itztotij ipan itepe tatzejtzeloltic Toteco Dios </div>
<div class='q'>
<span class="verse" id="PS15_1">1&#160;</span>TOTECO, ¿ajquiya huelis calaquis ipan mochaj campa ta timocahua ipan motepe cati tatzejtzeloltic? </div>
<div class='q'>¿Ajquiya huelis itztos nepa para tijmocuitahuis? </div>
<div class='q'>
<span class="verse" id="PS15_2">2&#160;</span>San calaquis ya cati amo aqui huelis quitelhuis ica yon se tamanti cati amo cuali. </div>
<div class='q'>Quena, san yaya cati quichihua cati cuali. </div>
<div class='q'>Huelis yas san cati quiijtohua cati melahuac ica nochi iyolo, </div>
<div class='q'>
<span class="verse" id="PS15_3">3&#160;</span>huan amo tetaijilhuía. </div>
<div class='q'>Itztoti nepa cati amo quimahuispolohua cati itztoc icalnechca, </div>
<div class='q'>huan cati amo quinequi quinyolcocos sequinoc. </div>
<div class='q'>
<span class="verse" id="PS15_4">4&#160;</span>Nepa calaquis cati quihuejcamajcahua nochi cati fiero, </div>
<div class='q'>huan quinicnelía cati mitztepanitaj huan quiimacasij mitzixpanose. </div>
<div class='q'>TOTECO, ipan mochaj itztose cati quitamichihuaj cati mocajtoque quichihuase masque nelohui huan quincocohua para quichihuase. </div>
<div class='q'>
<span class="verse" id="PS15_5">5&#160;</span>Nepa calaquise cati tainamaj pilquentzi itanca quema tetanejtíaj tomi, </div>
<div class='q'>huan amo quinistacahuíaj cati amo taixpanotoque, </div>
<div class='q'>masque sequinoc quintencahuilíaj tomi para ma istacatica. </div>
<div class='q'>Quena, inijuanti cati quichihuaj ni cuali tamanti amo aqui hueli quintanis, </div>
<div class='q'>pampa ta tiquinmocuitahuis.  </div>
<div class='psalmlabel' id='PS16_0'> 16</div>
<div class='s'>Toteco techmacas cati cuali </div>
<div class='q'>
<span class="verse" id="PS16_1">1&#160;</span>Techmocuitahui, Toteco Dios, </div>
<div class='q'>pampa ipan ta nimotemachijtoc para techmanahuis. </div>
<div class='q'>
<span class="verse" id="PS16_2">2&#160;</span>TOTECO, na nimitzilhuijtoc: </div>
<div class='q'>“Ta tinoTeco huan amo aqui seyoc cati huelis nechpalehuis.” </div>
<div class='q'>
<span class="verse" id="PS16_3">3&#160;</span>Niquinicnelía inijuanti cati mitzneltocaj cati itztoque ipan nopa tali. </div>
<div class='q'>Inijuanti cati nelía cuajcualtzitzi iniyolo. </div>
<div class='q'>
<span class="verse" id="PS16_4">4&#160;</span>Pero mojmosta más motequipachose masehualme cati quintoquilíaj sequinoc inintaixcopincayohua. </div>
<div class='q'>Na amo quema nijtencahuas se tacajcahualisti iniixpa inintaixcopincayohua, </div>
<div class='q'>yon amo quema niquintocaxtisquía. </div>
<div class='q'>
<span class="verse" id="PS16_5">5&#160;</span>San ta, TOTECO, nimitzpixtoc, </div>
<div class='q'>yeca ayecmo teno nijtemos. </div>
<div class='q'>Ta techmaca nochi notacualis huan noa cati nechpolohua para niitztos. </div>
<div class='q'>Nonemilis huan nochi cati nijpixtoc eltoc momaco huan nijmati nelía temachti. </div>
<div class='q'>
<span class="verse" id="PS16_6">6&#160;</span>Nopa lazo cati ica techtatamachihuili campa nijselijtoc huetzqui campa nelía cuali tali. </div>
<div class='q'>Nelía tacuajcualtzi campa techmacatoc. </div>
<div class='q'>
<span class="verse" id="PS16_7">7&#160;</span>Nimitzhueyichihuas, TOTECO, </div>
<div class='q'>pampa techconsejomaca. </div>
<div class='q'>Tajco yohual techmaca motalnamiquilis huan technextilía ipan noyolo taya monequi nijchihuas. </div>
<div class='q'>
<span class="verse" id="PS16_8">8&#160;</span>Nochipa nimoilhuía ten ta, TOTECO, </div>
<div class='q'>huan pampa tiitztoc nonechca, amo teno nopantis. </div>
<div class='q'>
<span class="verse" id="PS16_9">9&#160;</span>Yeca ipan noyolo nelía nijpiya paquilisti. </div>
<div class='q'>Nochi notacayo motemachijtoc ipan ta. </div>
<div class='q'>
<span class="verse" id="PS16_10">10&#160;</span>Pampa amo tijcahuas notacayo ipan ostot, </div>
<div class='q'>yon amo tijcahuas ma palani itacayo Yaya Cati Tatzejtzeloltic. </div>
<div class='q'>
<span class="verse" id="PS16_11">11&#160;</span>Technextilis catijqui ojti quipiya nemilisti. </div>
<div class='q'>Nijpiyas hueyi paquilisti nepa campa ta tiitztoc. </div>
<div class='q'>Quena, oncas hueyi paquilisti para nochipa nepa campa monejmat.  </div>
<div class='psalmlabel' id='PS17_0'> 17</div>
<div class='s'>Motatajtía para quitajtanis TOTECO ma quimanahui </div>
<div class='q'>
<span class="verse" id="PS17_1">1&#160;</span>Techtacaquili, TOTECO, </div>
<div class='q'>pampa nimitznojnotza. </div>
<div class='q'>Nijchijtoc cati xitahuac, </div>
<div class='q'>huan amo niistacati. </div>
<div class='q'>Xijtacaquili cati nimitztajtanía huan techpalehui. </div>
<div class='q'>
<span class="verse" id="PS17_2">2&#160;</span>Techtajtolsencahua iniixpa nochi masehualme. </div>
<div class='q'>Xiquinnextili para amo teno nijchijtoc, </div>
<div class='q'>pampa nochipa tijmati cati xitahuac. </div>
<div class='q'>
<span class="verse" id="PS17_3">3&#160;</span>Masque tijhualtachilía noyolo ica tayohua huan techyejyecojtoc, </div>
<div class='q'>amo teno amo cuali tijpantijtoc. </div>
<div class='q'>Amo niquijtojtoc cati amo monequi, </div>
<div class='q'>
<span class="verse" id="PS17_4">4&#160;</span>quej quichihuaj ne sequinoc. </div>
<div class='q'>Na nimoiyocatalijtoc ten iniojhui amo cuajcualme. </div>
<div class='q'>Nijchijtoc senquisa quej quiijtohua motanahuatil. </div>
<div class='q'>
<span class="verse" id="PS17_5">5&#160;</span>Nijtoquilijtoc moojhui huan amo nihuetztoc ipan tajtacoli. </div>
<div class='q'>
<span class="verse" id="PS17_6">6&#160;</span>Nimitznojnotza, noTeco Dios, pampa nijmati technanquilis. </div>
<div class='q'>Techtacaquili huan techchihuili cuenta. </div>
<div class='q'>
<span class="verse" id="PS17_7">7&#160;</span>Technextili moteicnelijcayo cati cuajcualtzi. </div>
<div class='q'>Ta tiquinmaquixtía ica mochicahualis cati motemachiyaj ipan ta. </div>
<div class='q'>
<span class="verse" id="PS17_8">8&#160;</span>Techmocuitahui quej se quimocuitahuía iixsital. </div>
<div class='q'>Quej se piyo quintatía ipilconehua ieltapaltzala, </div>
<div class='q'>nojquiya quej nopa techmocuitahui. </div>
<div class='q'>
<span class="verse" id="PS17_9">9&#160;</span>Techtati ten nopa amo cuajcualme cati nechyahualojtoque para nechmictise. </div>
<div class='q'>
<span class="verse" id="PS17_10">10&#160;</span>Nelía mocualnequij huan quema camanaltij, </div>
<div class='q'>san mohueyimatij. </div>
<div class='q'>
<span class="verse" id="PS17_11">11&#160;</span>Nechtoquilijtinemij campa ninentinemi huan san quichiyaj nopa talojtzi quema huelise nechtahuisose talchi. </div>
<div class='q'>
<span class="verse" id="PS17_12">12&#160;</span>Inijuanti itztoque quej tecuanime cati tahuel mayanaj huan quinequij tecuase, </div>
<div class='q'>huan motatijtoque ostoijtic para quiitzquise se masehuali quema panos. </div>
<div class='q'>
<span class="verse" id="PS17_13">13&#160;</span>Ximotanana, TOTECO, </div>
<div class='q'>xiquinnamiquiti. </div>
<div class='q'>Xiquinchihualti ma motancuaquetzaca moixpa. </div>
<div class='q'>Ica momacheta, techmanahui ten nopa amo cuajcualme. </div>
<div class='q'>
<span class="verse" id="PS17_14">14&#160;</span>Ica mochicahualis, TOTECO, </div>
<div class='q'>techmaquixti inimaco inijuanti cati san quipiyaj cati eltoc ipan ni taltipacti. </div>
<div class='q'>Tijmiyaquilijtoc cati iniaxca nica. </div>
<div class='q'>Nojquiya xiquinmaca miyac tatzacuiltili hasta mocahuas para ininconehua. </div>
<div class='q'>
<span class="verse" id="PS17_15">15&#160;</span>Pero na niitztoc xitahuac moixpa, </div>
<div class='q'>huan se tonali nimitzitas, TOTECO, </div>
<div class='q'>huan yeca nipaqui. </div>
<div class='q'>Se tonali quema niisas nijpiyas nochi cati nijtemojtinentoc, </div>
<div class='q'>pampa niitztos monechca huan ica paquilisti timoixtachilise.  </div>
<div class='psalmlabel' id='PS18_0'> 18</div>
<div class='s'>David quitascamati TOTECO pampa tatantoc </div>
<div class='r'>(2 S. 22:1-51) </div>
<div class='q'>
<span class="verse" id="PS18_1">1&#160;</span>Nimitzicnelía, TOTECO. </div>
<div class='q'>Na niitztoc momaco. </div>
<div class='q'>
<span class="verse" id="PS18_2">2&#160;</span>TOTECO, ipan ta nimotatía pampa temachti techmaquixtis. </div>
<div class='q'>Techyahualojtoc para amo huelis nechajsise nocualancaitacahua. </div>
<div class='q'>Ta tinotamanahuijca. </div>
<div class='q'>Ipan ta, noTeco Dios, nimotatía, </div>
<div class='q'>pampa na niitztoc momaco. </div>
<div class='q'>Quena, san ipan ta nimotemachía. </div>
<div class='q'>Ta techyahualojtoc para techmocuitahuía. </div>
<div class='q'>Ta tieli quej se huejcapantic tepancali cati cuali huan temachti. </div>
<div class='q'>Ica ta mochicahualis nitatanis. </div>
<div class='b'> &#160; </div>
<div class='q'>
<span class="verse" id="PS18_3">3&#160;</span>San monequi nijnotzas TOTECO cati quinamiqui para nijhueyichihuas, </div>
<div class='q'>huan yaya nechmanahuis inimaco nochi nocualancaitacahua. </div>
<div class='q'>
<span class="verse" id="PS18_4">4&#160;</span>Eltoya quej nechpixtoya imaco miquilisti. </div>
<div class='q'>Nochi cati fiero cati onca ipan ni taltipacti nechtanisnequiyaya. </div>
<div class='q'>
<span class="verse" id="PS18_5">5&#160;</span>Nopa mijca ostot nechtaquechilijtoya hasta ayecmo nijpixqui fuerza. </div>
<div class='q'>San se quentzi más huan nimiquisquía. </div>
<div class='q'>
<span class="verse" id="PS18_6">6&#160;</span>Pero quema más nimotequipachohuayaya, </div>
<div class='q'>nijnotzqui TOTECO. </div>
<div class='q'>Nijtajtani ma nechpalehui noTeco Dios. </div>
<div class='q'>Huan yaya nechtacaquili hasta nepa ipan ilhuicac. </div>
<div class='q'>Quena, quichihuili cuenta cati niquilhui. </div>
<div class='q'>
<span class="verse" id="PS18_7">7&#160;</span>Huajca chicahuac mohuiso tali hasta momajmatijque nochi tepeme. </div>
<div class='q'>Moojolinijque nopa tepeme hasta campa tatzquitoque, </div>
<div class='q'>huan mohuihuixojque pampa Toteco Dios cualanqui. </div>
<div class='q'>
<span class="verse" id="PS18_8">8&#160;</span>Elqui quej quisayaya pocti ipan iyacatzol, </div>
<div class='q'>huan ipan icamac quisayaya se tit cati nochi quitamitatiyaya, </div>
<div class='q'>huan nochi quisosolohuayaya. </div>
<div class='q'>Quena, quimajcahuayaya ticoli xaxahuacatoc pampa nelcualanqui. </div>
<div class='q'>
<span class="verse" id="PS18_9">9&#160;</span>Pampa Toteco Dios quitapo nopa cortina ten ilhuicac, </div>
<div class='q'>huan temoc para nechpalehuis. </div>
<div class='q'>Nejnentihualayaya ipan miyac mixti cati nelyayahuic. </div>
<div class='q'>
<span class="verse" id="PS18_10">10&#160;</span>Toteco Dios tejcoc ipan ieltapal se iilhuicac ejca cati itoca querubín, </div>
<div class='q'>huan patantihualajqui ipan ajacat. </div>
<div class='q'>
<span class="verse" id="PS18_11">11&#160;</span>Yaya motzajqui ica tzintayohuilot, </div>
<div class='q'>huan moyahualo ica at para amo aqui quiitas. </div>
<div class='q'>
<span class="verse" id="PS18_12">12&#160;</span>Tapetanilot quiyacantihualajqui quema ajsico yaya cati tahuel cahuani. </div>
<div class='q'>Huan nojquiya huetzqui tesihuit huan ticoli xaxahuacatoc. </div>
<div class='q'>
<span class="verse" id="PS18_13">13&#160;</span>TOTECO quichijqui ma quicaquica itoscac quej se tatomonilot cati quisqui ilhuicac. </div>
<div class='q'>Quena, Toteco Cati Más Hueyi tahuejchijqui. </div>
<div class='q'>¡Tahuel miyac tesihuit huan ticoli xaxahuacatoc huetzqui! </div>
<div class='q'>
<span class="verse" id="PS18_14">14&#160;</span>Quimajcajqui cuataminti ma quinajsi nochi nocualancaitacahua, </div>
<div class='q'>huan inijuanti cholojtejque. </div>
<div class='q'>TOTECO quintzohuitejqui ica se hueyi tapetanilot huan quintzontamilti. </div>
<div class='q'>
<span class="verse" id="PS18_15">15&#160;</span>Quema TOTECO tailpitzqui, </div>
<div class='q'>nochi nopa at ipan hueyi at san sejco momanqui hasta nesqui nochi nopa tali cati mocahua atatzinta campa más tahuejcata. </div>
<div class='q'>Ica icamanal TOTECO mopanexti itzinpehualtil taltipacti, pampa yaya cualanqui. </div>
<div class='q'>
<span class="verse" id="PS18_16">16&#160;</span>Huan TOTECO quicalaqui imax hasta campa más huejcata, </div>
<div class='q'>huan nechquixti ten nopa hueyi at. </div>
<div class='q'>
<span class="verse" id="PS18_17">17&#160;</span>Nechmaquixti inimaco nocualancaitacahua cati quipiyayayaj miyac chicahualisti. </div>
<div class='q'>Quena, nechmanahui ten nocualancaitacahua cati más quipiyayayaj chicahualisti que na. </div>
<div class='q'>
<span class="verse" id="PS18_18">18&#160;</span>Inijuanti nechtanque ica na quema amo nijpixqui fuerza, </div>
<div class='q'>pero TOTECO nechtananqui. </div>
<div class='q'>
<span class="verse" id="PS18_19">19&#160;</span>Nechquixti huan nechsehui campa amo mahuilili. </div>
<div class='q'>Nechmanahui pampa nechicnelía. </div>
<div class='q'>
<span class="verse" id="PS18_20">20&#160;</span>TOTECO nechmacatoc cati quinamiqui pampa nijchijtoc cati xitahuac. </div>
<div class='q'>Nechtaxtahuijtoc pampa cuali nonemilis. </div>
<div class='q'>
<span class="verse" id="PS18_21">21&#160;</span>Nijtoquilijtoc iojhui TOTECO huan amo nimoiyocacajtoc ten ya. </div>
<div class='q'>
<span class="verse" id="PS18_22">22&#160;</span>Niquelnamictoc nochi icamanal huan amo quema nijcajtejtoc itanahuatil. </div>
<div class='q'>
<span class="verse" id="PS18_23">23&#160;</span>Xitahuac niitztoc iixpa. </div>
<div class='q'>Nimoiyocatalijtoc ten nochi cati fiero. </div>
<div class='q'>
<span class="verse" id="PS18_24">24&#160;</span>Huan TOTECO nechtaxtahuijtoc quej quinamiqui ica cati cuali nijchijtoc, </div>
<div class='q'>pampa quiitztoc para cuali nonemilis iixpa. </div>
<div class='b'> &#160; </div>
<div class='q'>
<span class="verse" id="PS18_25">25&#160;</span>TOTECO, tiquinicnelía huan tiitztoc temachti ica cati teicnelíaj huan cati temachme. </div>
<div class='q'>Tiitztoc cuali ica cati quihuejcacahua tajtacoli. </div>
<div class='q'>
<span class="verse" id="PS18_26">26&#160;</span>Tiquintiochihua cati tetiochihuaj, </div>
<div class='q'>pero timochihua titetic ica inijuanti cati mosisiníaj. </div>
<div class='q'>
<span class="verse" id="PS18_27">27&#160;</span>Tiquinmaquixtía cati moechcapanohuaj, </div>
<div class='q'>pero tiquinpinahualtía cati mohueyimatij. </div>
<div class='q'>
<span class="verse" id="PS18_28">28&#160;</span>TOTECO, ta cati tinoDios, </div>
<div class='q'>ta techmaca taahuili. </div>
<div class='q'>Ta tijcuectoc nopa tzintayohuilot campa niitztoc ica taahuili. </div>
<div class='q'>
<span class="verse" id="PS18_29">29&#160;</span>Ica mochicahualis, noTeco Dios, </div>
<div class='q'>niquintehuis nocualancaitacahua, </div>
<div class='q'>huan nipanos iixco nopa tepamit cati ica quitzactoque inialtepe. </div>
<div class='b'> &#160; </div>
<div class='q'>
<span class="verse" id="PS18_30">30&#160;</span>Iojhui Toteco Dios nelía xitahuac. </div>
<div class='q'>Huan icamanal cati quitencahua, </div>
<div class='q'>cuali para ipan timotemachise. </div>
<div class='q'>TOTECO quinmanahuía nochi cati ipan ya motemachíaj. </div>
<div class='q'>
<span class="verse" id="PS18_31">31&#160;</span>Amo cana aqui seyoc Dios quej TOTECO. </div>
<div class='q'>Amo aqui seyoc cati huelis ipan timotemachise huan techmanahuis. </div>
<div class='q'>
<span class="verse" id="PS18_32">32&#160;</span>Toteco Dios nechmaca chicahualisti, </div>
<div class='q'>huan nechchihualtía ma ninejnemi xitahuac. </div>
<div class='q'>
<span class="verse" id="PS18_33">33&#160;</span>Yaya nechfuerzajmaca para amo ma nihuetzi. </div>
<div class='q'>Noicxihua mochihuaj temachti quej iicxihua se chivo quema moquetzaj campa tahuejcapa huan talxixitaca. </div>
<div class='q'>
<span class="verse" id="PS18_34">34&#160;</span>Toteco Dios nechmachtía taya ma nijchihuas quema onca tatehuilisti. </div>
<div class='q'>Nechfuerzajmaca para cuali ma niquitzqui nopa tetic tepos huitoli cati quichijtoque ica bronce. </div>
<div class='b'> &#160; </div>
<div class='q'>
<span class="verse" id="PS18_35">35&#160;</span>Toteco Dios, ta techmanahuía huan techmaquixtía. </div>
<div class='q'>Techitzqui ica monejmat. </div>
<div class='q'>Ica mohueyi teicnelijcayo techhueyichijtoc. </div>
<div class='q'>
<span class="verse" id="PS18_36">36&#160;</span>Tijchijtoc noojhui más patahuac para ma amo nihuetzis. </div>
<div class='q'>
<span class="verse" id="PS18_37">37&#160;</span>Niquintepotztocac nocualancaitacahua huan niquinajsito. </div>
<div class='q'>Huan amo nimocuetqui hasta quema niquintzontamiltijtoya. </div>
<div class='q'>
<span class="verse" id="PS18_38">38&#160;</span>Niquinhuejhuelo huan ayecmo quema motananase. </div>
<div class='q'>Huetzque noicxita. </div>
<div class='q'>
<span class="verse" id="PS18_39">39&#160;</span>Toteco Dios, ta techfuerzajmacac ipan nopa tatehuilisti huan tijchijqui para nocualancaitacahua ma motancuaquetzaquij noixpa. </div>
<div class='q'>
<span class="verse" id="PS18_40">40&#160;</span>Miyaqui moicancuetque para cholojtehuase huan quej nopa huelqui niquintzontamilti. </div>
<div class='b'> &#160; </div>
<div class='q'>
<span class="verse" id="PS18_41">41&#160;</span>Inijuanti tetzajtzilijque para ma quinpalehuiquij, </div>
<div class='q'>pero amo aqui huelqui quinpalehui. </div>
<div class='q'>Quinotzque TOTECO, </div>
<div class='q'>pero yaya amo quinnanquili. </div>
<div class='q'>
<span class="verse" id="PS18_42">42&#160;</span>Quej se quitisi talcuajnexti huan quihuica ajacat, </div>
<div class='q'>na quej nopa niquinchijqui. </div>
<div class='q'>Huan ininpa nimoquejquetzqui quej soquit ipan ojti. </div>
<div class='q'>
<span class="verse" id="PS18_43">43&#160;</span>TOTECO nechmanahuijtoc ten nopa sequinoc altepet ehuani cati mosisiníaj huan quinequiyayaj nechtehuise. </div>
<div class='q'>Yaya nechchijtoc ma nieli niinintayacanca masehualme cati campa hueli ehuani. </div>
<div class='q'>Masehualme cati amo niquinixmatiyaya hualahuij para nechtequipanose. </div>
<div class='q'>
<span class="verse" id="PS18_44">44&#160;</span>Quema quicaquij nocamanal, </div>
<div class='q'>inijuanti nechneltoquilíaj. </div>
<div class='q'>Cati ehuani ipan sequinoc altepeme huihuipicaj noixpa. </div>
<div class='q'>
<span class="verse" id="PS18_45">45&#160;</span>Nochi motemacaj noixpa huan huihuipicatiyahuij quema quisaj campa motatijtoque. </div>
<div class='q'>
<span class="verse" id="PS18_46">46&#160;</span>Itztoc TOTECO. </div>
<div class='q'>Nijpaquilismacas yaya cati nechmocuitahuía. </div>
<div class='q'>Ma tijhueyitalica Toteco Dios, </div>
<div class='q'>notemaquixtijca. </div>
<div class='q'>
<span class="verse" id="PS18_47">47&#160;</span>Yaya nopa Dios cati momacuepa ica cati fiero inijuanti cati nechcocojtoque. </div>
<div class='q'>Quintalijtoc masehualme ipan miyac tali nomaco para ma niquinnahuati. </div>
<div class='q'>
<span class="verse" id="PS18_48">48&#160;</span>Yaya nechmanahuía ten nocualancaitacahua huan nechhueyitalía iniixpa cati nechcualancaitaj. </div>
<div class='b'> &#160; </div>
<div class='q'>TOTECO, ta techmaquixtijtoc inimaco nopa tatehuijca masehualme, </div>
<div class='q'>
<span class="verse" id="PS18_49">49&#160;</span>yeca nitepohuilis ten ta campa hueli. </div>
<div class='q'>Nihuicas huan nijhueyitalis motoca. </div>
<div class='q'>
<span class="verse" id="PS18_50">50&#160;</span>Miyac huelta tijchijtoc para ma nitatani, na niDavid, </div>
<div class='q'>ninopa nitanahuatijquet cati techtapejpenijtoc. </div>
<div class='q'>Tijpiya hueyi moyolo ica na cati techtalijtoc ma nitanahuati. </div>
<div class='q'>Quena, hueyi moyolo ica na huan tijpiyas hueyi moyolo para nochipa ica noixhuihua.  </div>
<div class='psalmlabel' id='PS19_0'> 19</div>
<div class='s'>Ihueyitilis Toteco monextía ipan nochi cati quichijtoc </div>
<div class='q'>
<span class="verse" id="PS19_1">1&#160;</span>Ilhuicacti tepohuilía ihueyitilis Toteco Dios. </div>
<div class='q'>Tanemijya technextilía cati pano cuajcualtzi yaya hueli quisencahua. </div>
<div class='q'>
<span class="verse" id="PS19_2">2&#160;</span>Quena, tonaya huan tayohua ilhuicacti quisenhuiquilía tepohuilía para tahuel hueyi italnamiquilis. </div>
<div class='q'>
<span class="verse" id="PS19_3">3&#160;</span>Masque amo teno caquisti huan amo tijcaquij yon se camanali, </div>
<div class='q'>nochi masehualme campa hueli quiitaj iyejyejca ilhuicacti huan quimachilíaj cati techpohuilía. </div>
<div class='q'>
<span class="verse" id="PS19_4">4&#160;</span>Eltoc quej ilhuicacti quipiya itoscac cati ajsi hasta campa ontantoc taltipacti, </div>
<div class='q'>huan teyolmelahua para itztoc Toteco Dios. </div>
<div class='q'>Ipan ilhuicacti yaya quiquetzqui ichaj tonati. </div>
<div class='q'>
<span class="verse" id="PS19_5">5&#160;</span>Huan tonati quisa mojmosta huan yahui ipan iojhui ica paquilisti quej se telpocat quisa ipan ichaj para mosihuajtiti. </div>
<div class='q'>Quena, nopa tonati mochihua quej se motalojquet cati paqui motalohua pampa quimati quintanis ne sequinoc. </div>
<div class='q'>
<span class="verse" id="PS19_6">6&#160;</span>Tonati quisa ilhuicacti inacasta huan quimaca huelta hasta ne seyoc inacasta. </div>
<div class='q'>Amo aqui huelis motatis para amo quitonalmictis. </div>
<div class='q'>
<span class="verse" id="PS19_7">7&#160;</span>Ileyes TOTECO eltoc senquisa cuali, </div>
<div class='q'>huan temaca yancuic nemilisti. </div>
<div class='q'>Huelis timotemachise ipan icamanal, </div>
<div class='q'>pampa ya nopa quichihua ma talnamiqui se masehuali cati moechcapanohua. </div>
<div class='q'>
<span class="verse" id="PS19_8">8&#160;</span>Itanahuatilhua TOTECO eltoc melahuac huan xitahuac. </div>
<div class='q'>Quinmaca paquilisti masehualme ipan iniyolo. </div>
<div class='q'>Quena, sesen tamanti cati TOTECO techilhuijtoc ma tijchihuaca eltoc quej se taahuili cati chicahuac. </div>
<div class='q'>Quitaahuilía toojhui para tiquitase. </div>
<div class='q'>
<span class="verse" id="PS19_9">9&#160;</span>Senquisa cuali para ma tijtepanitaca TOTECO huan ma tiquimacasica para tiquixpanose. </div>
<div class='q'>Elis cuali para nochipa. </div>
<div class='q'>Cati TOTECO quiijtojtoc para ma tijchihuaca, </div>
<div class='q'>ya nopa melahuac. </div>
<div class='q'>Quena, ya nopa temachti. </div>
<div class='q'>
<span class="verse" id="PS19_10">10&#160;</span>Noja más nijpatiita que oro. </div>
<div class='q'>Quena, noja más cuali que miyac oro cati senquisa cuali. </div>
<div class='q'>Quema se masehuali quiselía Icamanal Toteco ipan iyolo, </div>
<div class='q'>eltoc más tzopelic que se sayolnecti cati yancuic quipatzcatoque. </div>
<div class='q'>
<span class="verse" id="PS19_11">11&#160;</span>Nopa tanahuatilme nechmacaj talnamiquilisti, na niitequipanojca, </div>
<div class='q'>para amo ma nitajtacolchihua. </div>
<div class='q'>Cati quintoquilía itanahuatilhua TOTECO hueyi quitanis. </div>
<div class='b'> &#160; </div>
<div class='q'>
<span class="verse" id="PS19_12">12&#160;</span>Amo aqui momaca cuenta ten itaixpanolhua sese huelta quema quichihua cati amo cuali. </div>
<div class='q'>TOTECO, techtapojpolhui notajtacolhua cati amo nijmatiyaya sinta nijchijtoya. </div>
<div class='q'>
<span class="verse" id="PS19_13">13&#160;</span>Huan techpalehui para amo nimohueyimatis, </div>
<div class='q'>huan para amo quema ma nitajtacolchihua ica nopaquilis. </div>
<div class='q'>¡Amo! Amo xijcahua tajtacoli ma nechnahuati. </div>
<div class='q'>Quej nopa nielis se masehuali cati amo aqui huelis nechtelhuis ica yon se tamanti. </div>
<div class='q'>Huan niitztos nitatzejtzeloltic. </div>
<div class='q'>
<span class="verse" id="PS19_14">14&#160;</span>Ma mitzpacti cati niquijtohua huan cati nimoilhuía, TOTECO, </div>
<div class='q'>ta tinotamanahuijca huan tinotemaquixtijca.  </div>
<div class='psalmlabel' id='PS20_0'> 20</div>
<div class='s'>David quitajtanía Toteco ma quipalehui quintanis icualancaitacahua </div>
<div class='q'>
<span class="verse" id="PS20_1">1&#160;</span>Ma TOTECO mitztacaquili quema timotequipachohua. </div>
<div class='q'>Ma mitzmanahui nopa Dios cati huejcajquiya quimanahui Jacob. </div>
<div class='q'>
<span class="verse" id="PS20_2">2&#160;</span>Hasta campa yaya itztoc ipan ichaj, </div>
<div class='q'>ma quititani tapalehuili cati quisa ten altepet Jerusalén. </div>
<div class='q'>
<span class="verse" id="PS20_3">3&#160;</span>Ma quielnamiqui nochi motacajcahualis cati tijmacatoc. </div>
<div class='q'>Ma moilhui ten nopa tacajcahualisti cati tijtati iixpa huan cati yaya quiseli ica paquilisti. </div>
<div class='q'>
<span class="verse" id="PS20_4">4&#160;</span>Ma mitzmaca nopa cati moyolo quinequi. </div>
<div class='q'>Ma quichihua ma quisa cuali nochi cati timoilhuijtoc tijchihuas. </div>
<div class='q'>
<span class="verse" id="PS20_5">5&#160;</span>Quej nopa tojuanti titzajtzise ica paquilisti pampa ta titatantoc, </div>
<div class='q'>huan tijtananase banderas ica itoca Toteco Dios pampa mitzpalehuijtoc. </div>
<div class='q'>Quena, TOTECO ma mitzmaca nochi cati tijtajtanijtoc. </div>
<div class='q'>
<span class="verse" id="PS20_6">6&#160;</span>Cuali nijmati para TOTECO nechmaquixtía niitanahuatijca cati nechtapejpenijtoc. </div>
<div class='q'>Hasta ten nepa ilhuicac campa nelía tatzejtzeloltic nechhualpalehuijtoc, </div>
<div class='q'>huan nechchihua ma nitatani ica ichicahualis. </div>
<div class='q'>
<span class="verse" id="PS20_7">7&#160;</span>Masehualme ipan sequinoc talme motemachíaj ipan inincarros huan inincahuayojhua para momaquixtise quema onca tatehuilisti. </div>
<div class='q'>Pero tojuanti timotemachíaj ipan TOTECO toDios. </div>
<div class='q'>
<span class="verse" id="PS20_8">8&#160;</span>Inijuanti taijyohuise huan huetzise, </div>
<div class='q'>pero tojuanti timotananase huan noja tijpiyase fuerza. </div>
<div class='b'> &#160; </div>
<div class='q'>
<span class="verse" id="PS20_9">9&#160;</span>Toteco Dios, xijchihua ma nitatani, </div>
<div class='q'>na nimotanahuatijca. </div>
<div class='q'>Technanquili quema timitznojnotzaj.  </div>
<div class='psalmlabel' id='PS21_0'> 21</div>
<div class='s'>Se huicat pampa tatantoya </div>
<div class='q'>
<span class="verse" id="PS21_1">1&#160;</span>¡TOTECO! Na nitanahuatijquet, </div>
<div class='q'>nipaqui pampa techfuerzajmacatoc. </div>
<div class='q'>Nelía nipaqui pampa tijchijtoc ma nitatani. </div>
<div class='q'>
<span class="verse" id="PS21_2">2&#160;</span>Techmacatoc cati noyolo quinequiyaya. </div>
<div class='q'>Quena, techmactili cati nimitztajtaniyaya. </div>
<div class='q'>
<span class="verse" id="PS21_3">3&#160;</span>Techmacatoc miyac tatiochihualisti, huan techicpahuiltijtoc se corona cati senquisa oro. </div>
<div class='q'>
<span class="verse" id="PS21_4">4&#160;</span>Nimitztajtani techcahuili ma huejcahuas niitztos, </div>
<div class='q'>huan nelía techmacatoc se nemilisti cati huejcahuas para nochipa. </div>
<div class='q'>
<span class="verse" id="PS21_5">5&#160;</span>Techpalehuijtoc ma nitatani miyac ica mohueyi chicahualis. </div>
<div class='q'>Huan yeca por ta, nochi nechhueyitepanitaj, </div>
<div class='q'>na nitanahuatijquet, huan nechhueyitalíaj. </div>
<div class='q'>
<span class="verse" id="PS21_6">6&#160;</span>Techtiochijtoc ica cati huejcahuas para nochipa, </div>
<div class='q'>huan nelhueyi nopa paquilisti cati nijpiya pampa tiitztoc nohuaya. </div>
<div class='q'>
<span class="verse" id="PS21_7">7&#160;</span>Na nitanahuatijquet nimotemachía ipan ta, TOTECO. </div>
<div class='q'>Quena, nimotemachía ipan mohueyi teicnelilis ta Cati Más tiHueyi, </div>
<div class='q'>yeca amo aqui huelis nechtanis. </div>
<div class='q'>
<span class="verse" id="PS21_8">8&#160;</span>TOTECO, ica mochicahualis tiquinajsiti nochi mocualancaitacahua. </div>
<div class='q'>Ica monejmat tiquinitzquis nochi cati mitzcualancaitaj. </div>
<div class='q'>
<span class="verse" id="PS21_9">9&#160;</span>Quema timonextis, inijuanti tatase moixpa quej itztosquíaj ipan se horno cati xahuantoc. </div>
<div class='q'>TOTECO, quema tiquintajtolsencahuas, </div>
<div class='q'>mocualancayo quintamitatis. </div>
<div class='q'>
<span class="verse" id="PS21_10">10&#160;</span>Tiquintzontamiltis hasta ininconehua huan iniixhuihua. </div>
<div class='q'>
<span class="verse" id="PS21_11">11&#160;</span>Masque masehualme cati amo cuajcualme mitzcualancaitaj huan quisencahuaj cati amo cuali mitzchihuilise, </div>
<div class='q'>amo quisas cuali cati moilhuijtoque. </div>
<div class='q'>
<span class="verse" id="PS21_12">12&#160;</span>Inijuanti moicancuepase para cholojtehuase quema quiitase para tiquinmelaita ica mocuahuitol para tiquintehuis. </div>
<div class='q'>
<span class="verse" id="PS21_13">13&#160;</span>Timitzhueyimatij, TOTECO, </div>
<div class='q'>pampa hueyi mochicahualis. </div>
<div class='q'>Huan timitzhueyichihuase ica huicat pampa nelía tijpiya nochi chicahualisti.  </div>
<div class='psalmlabel' id='PS22_0'> 22</div>
<div class='s'>Se tacat quitzajtzilía Toteco huan teipa quipaquilismaca </div>
<div class='q'>
<span class="verse" id="PS22_1">1&#160;</span>¡NoTeco Dios! ¡NoTeco Dios! </div>
<div class='q'>¿Para ten techtahuelcajtoc? </div>
<div class='q'>¿Para ten timohuejcatalijtoc huan amo tihualajtoc para techmanahuiqui? </div>
<div class='q'>Amo tijtacaquilía quema nimitztzajtzilía. </div>
<div class='q'>
<span class="verse" id="PS22_2">2&#160;</span>NoTeco, tonaya huan tayohua amo nimosiyajquetza nimitznotza, </div>
<div class='q'>pero amo technanquilía. </div>
<div class='q'>
<span class="verse" id="PS22_3">3&#160;</span>Huan masque quej nopa eltoc, </div>
<div class='q'>ta quejipa titatzejtzeloltic. </div>
<div class='q'>Nochi tohuejcapan tatahua tiisraelitame mitzyahualojque huan mitzhueyichijque. </div>
<div class='q'>
<span class="verse" id="PS22_4">4&#160;</span>Totatahua mochixque ipan ta. </div>
<div class='q'>Quena, motemachijque ipan ta huan ta tiquinmanahui. </div>
<div class='q'>
<span class="verse" id="PS22_5">5&#160;</span>Mitznojnotzque quema taijyohuiyayaj huan tiquinmaquixti. </div>
<div class='q'>Ipan ta motemachijque huan amo tiquinpinahualti. </div>
<div class='q'>
<span class="verse" id="PS22_6">6&#160;</span>Pero na nimomati quej se pilocuiltzi huan amo nise masehuali. </div>
<div class='q'>Sequij san nechhuetzquilíaj huan sequinoc nechcualancaitaj. </div>
<div class='q'>
<span class="verse" id="PS22_7">7&#160;</span>Nochi cati nechitaj san noca paquij, </div>
<div class='q'>huan nechhuihuiitaj huan motzonojoliníaj, </div>
<div class='q'>
<span class="verse" id="PS22_8">8&#160;</span>huan quiijtohuaj: </div>
<div class='q'>“Yaya motemachía ipan TOTECO, </div>
<div class='q'>huajca ma tiquitaca sinta quimaquixtis. </div>
<div class='q'>Sinta nelía quiicnelía, </div>
<div class='q'>ma quimanahuiqui.” </div>
<div class='m'>Quej nopa quiijtohuaj masehualme. </div>
<div class='q'>
<span class="verse" id="PS22_9">9&#160;</span>Pero TOTECO, na nijmati para techpalehuijtoc. </div>
<div class='q'>Techquixti iijtico nonana. </div>
<div class='q'>Techmocuitahuijtoc hasta ten quema noja nichichiyaya. </div>
<div class='q'>
<span class="verse" id="PS22_10">10&#160;</span>Huan quema nitacatqui ya ipa nimotemachijtoc ipan ta. </div>
<div class='q'>Nochi tonali tieltihualajtoc tinoTeco Dios. </div>
<div class='q'>
<span class="verse" id="PS22_11">11&#160;</span>Amo techtalcahui san pampa hualajtoc ni tequipacholi huan amo aqui seyoc cati hueli nechpalehuis. </div>
<div class='q'>
<span class="verse" id="PS22_12">12&#160;</span>Miyaqui nocualancaitacahua nechyahualojtoque quej torojme cati mosisiníaj. </div>
<div class='q'>Quena, nesij quej nopa huejhueyi torojme cati itztoque ipan tali Basán. </div>
<div class='q'>
<span class="verse" id="PS22_13">13&#160;</span>Nanalcaj quej tecuanime cati mosisiníaj. </div>
<div class='q'>Camachalohuaj huan nechmelaitaj. </div>
<div class='q'>
<span class="verse" id="PS22_14">14&#160;</span>Na nimomati quej at cati mopatzcatoc huan campa hueli toyajtoc. </div>
<div class='q'>Nochi noomiyo lelecuecatoc. </div>
<div class='q'>Noyolo eltoc quej cera cati atiya. </div>
<div class='q'>
<span class="verse" id="PS22_15">15&#160;</span>Tantoc nochi nochicahualis. </div>
<div class='q'>Nijpiya nocamac huactoc quej se chachapal tepalcat, </div>
<div class='q'>huan nonenepil tatzquitoc ica nocholec. </div>
<div class='q'>Techtalijtoc campa tahuactoc huan campa onca miquilisti. </div>
<div class='q'>
<span class="verse" id="PS22_16">16&#160;</span>Masehualme cati amo cuajcualme nechyahualojtoque quej chichime. </div>
<div class='q'>Quicocoyotztoque nomax huan noicxihua. </div>
<div class='q'>
<span class="verse" id="PS22_17">17&#160;</span>Hasta hueli nijpohuas noomiyohua, </div>
<div class='q'>pampa sese nechcocohua. </div>
<div class='q'>Nocualancaitacahua nechtachilijtoque huan san noca paquij. </div>
<div class='q'>
<span class="verse" id="PS22_18">18&#160;</span>Momajmacaj cati nimoquentiyaya. </div>
<div class='q'>Quena, mahuiltíaj ica piltetzitzi para quiitase ajquiya quitocaros sesen noyoyo. </div>
<div class='q'>
<span class="verse" id="PS22_19">19&#160;</span>Pero ta, TOTECO, amo techtalcahui, </div>
<div class='q'>pampa na niitztoc momaco. </div>
<div class='q'>Xihuala nimantzi techpalehuiqui. </div>
<div class='q'>
<span class="verse" id="PS22_20">20&#160;</span>Techmanahui ten inimacheta ni mosisinijca masehualme cati itztoque quej chichime. </div>
<div class='q'>Amo xiquincahuili ma nechmictica. </div>
<div class='q'>
<span class="verse" id="PS22_21">21&#160;</span>Eltoc quej niitztoc inincamaco tecuanime, </div>
<div class='q'>huajca techmaquixti. Nopa masehualme itztoque quej torojme, </div>
<div class='q'>amo ma nechtompojhuica. </div>
<div class='q'>
<span class="verse" id="PS22_22">22&#160;</span>Huan na niquinpohuilis noicnihua ten ta, TOTECO, </div>
<div class='q'>huan quema oncas tasentilisti, </div>
<div class='q'>nimitzhueyichihuas iniixpa nochi. </div>
<div class='q'>
<span class="verse" id="PS22_23">23&#160;</span>TOTECO, tojuanti cati timitztepanitaj huan tiquimacasij timitzixpanose timitzpaquilismacaj. </div>
<div class='q'>Nochi tiiteipan ixhuihua Israel, </div>
<div class='q'>timitzhueyichihuaj. </div>
<div class='q'>Quena, timitzhueyimatij nochi tiisraelitame. </div>
<div class='q'>
<span class="verse" id="PS22_24">24&#160;</span>Pampa amo techelcajtoc quema titaijyohuíaj, </div>
<div class='q'>yon amo techhuejcamajcajtoc. </div>
<div class='q'>Amo cana techcuanecatatilía. </div>
<div class='q'>¡Amo! Ta techtacaquilía quema timitztajtaníaj techpalehuiqui. </div>
<div class='q'>
<span class="verse" id="PS22_25">25&#160;</span>Huajca, TOTECO, ipan nopa hueyi tasentilisti nimitzpaquilismacas iniixpa nochi momasehualhua, </div>
<div class='q'>pampa ta titemachti. </div>
<div class='q'>Iniixpa cati mitztepanitaj huan quiimacasij mitzixpanose, </div>
<div class='q'>na nijchihuas cati nimitztencahuilijtoc para nijchihuas. </div>
<div class='b'> &#160; </div>
<div class='q'>
<span class="verse" id="PS22_26">26&#160;</span>Huajca nochi cati teicnetzitzi tacuase huan ixhuise. </div>
<div class='q'>Nochi cati quitemohuaj TOTECO quipantise huan quipaquilismacase. </div>
<div class='q'>Quena, paquise para nochipa. </div>
<div class='q'>
<span class="verse" id="PS22_27">27&#160;</span>Masehualme ten nochi talme campa hueli ipan taltipacti motepotztocase huan quielnamiquise TOTECO. </div>
<div class='q'>Inijuanti pehuase quihueyimatise huan motancuaquetzase iixpa. </div>
<div class='q'>
<span class="verse" id="PS22_28">28&#160;</span>Pampa TOTECO, yaya nopa tanahuatijquet cati quinnahuatía nochi talme. </div>
<div class='q'>
<span class="verse" id="PS22_29">29&#160;</span>Nochi cati quipiyaj tomi huan nochi cati teicneltzitzi ipan ni taltipacti motancuaquetzase iixpa. </div>
<div class='q'>Quena, nochi taltipac ehuani cati teipa miquise, quihueyimatise. </div>
<div class='q'>
<span class="verse" id="PS22_30">30&#160;</span>Nojquiya noteipan ixhuihua quihueyimatise TOTECO huan tepohuilise ten ya nochi ininemilis. </div>
<div class='q'>
<span class="verse" id="PS22_31">31&#160;</span>Quema toteipan ixhuihua tacactiyase, </div>
<div class='q'>tepohuilise para xitahuac TOTECO huan nochi nopa huejhueyi tamanti cati techchihuilijtoc.  </div>
<div class='psalmlabel' id='PS23_0'> 23</div>
<div class='s'>TOTECO techmocuitahuía </div>
<div class='q'>
<span class="verse" id="PS23_1">1&#160;</span>Quej se tamocuitahuijquet quinmocuitahuía pilborregojtzitzi, </div>
<div class='q'>TOTECO techmocuitahuía. </div>
<div class='q'>Huan yeca amo teno techpolohua. </div>
<div class='q'>
<span class="verse" id="PS23_2">2&#160;</span>Yaya techsiyajquetza campa onca cuajcualtzi sacat cati xoxohuic. </div>
<div class='q'>Techhuica campa onca cuali at cati amo mahuilili. </div>
<div class='q'>
<span class="verse" id="PS23_3">3&#160;</span>Quema ayecmo hueli nimoquetza, </div>
<div class='q'>techmaca yancuic chicahualisti. </div>
<div class='q'>Yaya techyacana ipan ojti xitahuac para nijchijtinemis cati cuali, </div>
<div class='q'>huan quej nopa nochi quihueyitalise. </div>
<div class='b'> &#160; </div>
<div class='q'>
<span class="verse" id="PS23_4">4&#160;</span>Masque ninemis ipan tzintayohuilot nechca miquilisti, </div>
<div class='q'>amo teno niquimacasis, pampa ta, TOTECO, </div>
<div class='q'>tiitztoc nohuaya. </div>
<div class='q'>Ica mocuatopil techmanahuía ten cati amo cuali. </div>
<div class='q'>Huan ica mocuachicol ten huehueyac, techtilana quema seyoc ojti nijtoquilisnequi. </div>
<div class='q'>
<span class="verse" id="PS23_5">5&#160;</span>Techsencahuilía se cuali tacualisti iniixpa nocualancaitacahua. </div>
<div class='q'>Ica aceite techtzonaltía. </div>
<div class='q'>Techtiochijtoc hasta mocahua. </div>
<div class='q'>
<span class="verse" id="PS23_6">6&#160;</span>Nijmati para ta, TOTECO, techyacanas nochi nonemilis ica motaicnelijcayo, </div>
<div class='q'>pampa tijpiya hueyi moyolo ica na. </div>
<div class='q'>Huan teipa nimocahuas mohuaya ipan mochaj nepa ilhuicac para nochipa.  </div>
<div class='psalmlabel' id='PS24_0'> 24</div>
<div class='s'>Nopa hueyi tanahuatijquet ipan nochi taltipacti huan ilhuicacti </div>
<div class='q'>
<span class="verse" id="PS24_1">1&#160;</span>TOTECO iaxca ni taltipacti huan nochi cati eltoc ipani. </div>
<div class='q'>Nochi cati itztoque ipan ilhuicacti huan taltipacti iaxca. </div>
<div class='q'>
<span class="verse" id="PS24_2">2&#160;</span>Pampa yaya quitatzquilti cuali huan quiquetzqui ni taltipacti tatzinta ipan nopa at cati tahuel huejcata. </div>
<div class='q'>
<span class="verse" id="PS24_3">3&#160;</span>¿Ajquiya huelis tejcos ipan itepe TOTECO? </div>
<div class='q'>¿Ajquiya huelis itztos ipan itiopa cati tatzejtzeloltic? </div>
<div class='q'>
<span class="verse" id="PS24_4">4&#160;</span>Huelis itztose nepa san cati quipiyaj inimax huan iniyolo tapajpacti iixpa, </div>
<div class='q'>pampa yaya quintapojpolhuijtoc inintajtacolhua. </div>
<div class='q'>San yase nepa cati amo quihueyichihuaj se taixcopincayot huan cati amo istacatij quema quitestigojquetzaj TOTECO. </div>
<div class='q'>
<span class="verse" id="PS24_5">5&#160;</span>Quena, quinmaquixtis TOTECO, </div>
<div class='q'>huan quintiochihuas huan quiijtos para inijuanti itztoque cuali iixpa. </div>
<div class='q'>
<span class="verse" id="PS24_6">6&#160;</span>Cati quej nopa quitemohuaj Toteco Dios, </div>
<div class='q'>huelise moquetzase iixpa huan quihueyichihuase Toteco Dios cati Jacob huejcajquiya quitoquili. </div>
<div class='q'>
<span class="verse" id="PS24_7">7&#160;</span>Ma motapoca cuali nopa huejhueyi caltemit cati ipa eltoya huan nochipa eltos ipan altepet Sion, </div>
<div class='q'>pampa calaquiqui nopa hueyi tanahuatijquet cati quinahuatía nochi taltipacti huan ilhuicacti. </div>
<div class='q'>
<span class="verse" id="PS24_8">8&#160;</span>¿Ta tijmati ajquiya nopa hueyi tanahuatijquet cati quinahuatía nochi ilhuicacti huan taltipacti? </div>
<div class='q'>Yaya TOTECO cati quipiya fuerza huan hueyi ichicahualis. </div>
<div class='q'>Yaya TOTECO cati tatantinemi ipan nochi tatehuilisti. </div>
<div class='q'>
<span class="verse" id="PS24_9">9&#160;</span>Ma motapoca cuali nopa caltemit cati ipa eltoya huan para nochipa eltos ipan altepet Sion, </div>
<div class='q'>huan calaquis nopa hueyi tanahuatijquet cati quinahuatía nochi taltipacti huan ilhuicacti. </div>
<div class='q'>
<span class="verse" id="PS24_10">10&#160;</span>¿Ta tijmati ajquiya nopa hueyi tanahuatijquet cati quinahuatía nochi taltipacti huan ilhuicacti? </div>
<div class='q'>Yaya TOTECO. </div>
<div class='q'>Yaya nopa hueyi tanahuatijquet cati quinahuatía nochi taltipacti huan ilhuicacti.  </div>
<div class='psalmlabel' id='PS25_0'> 25</div>
<div class='s'>David quinejqui quimatis nopa ojti cati más xitahuac </div>
<div class='q'>
<span class="verse" id="PS25_1">1&#160;</span>Ipan ta, TOTECO, nimotatajtía ica nochi noyolo. </div>
<div class='q'>
<span class="verse" id="PS25_2">2&#160;</span>Ipan ta, noTeco Dios, nimotemachía. </div>
<div class='q'>Amo techcahuili ma nimopinahualti. </div>
<div class='q'>Amo xiquincahuili nocualancaitacahua ma nechhuetzquilica. </div>
<div class='q'>
<span class="verse" id="PS25_3">3&#160;</span>Amo quema mopinahualtijtoc se cati ipan ta motemachijtoc. </div>
<div class='q'>Ma pinahuaca inijuanti cati nimantzi quinequij mitzixpanose. </div>
<div class='q'>
<span class="verse" id="PS25_4">4&#160;</span>TOTECO, technextili moojhui. </div>
<div class='q'>Quena, technextili nopa pilojtzi campa tijnequi ma ninejnemi. </div>
<div class='q'>
<span class="verse" id="PS25_5">5&#160;</span>Techyacana ipan moojhui cati xitahuac huan techmachti, </div>
<div class='q'>pampa ta tinoTeco Dios huan tinotemaquixtijca. </div>
<div class='q'>Ipan ta nimotemachía ipan ten hueli hora. </div>
<div class='q'>
<span class="verse" id="PS25_6">6&#160;</span>TOTECO, xiquelnamiqui moteicnelilis cati tijpixtoc para nochipa, </div>
<div class='q'>cati hasta ten huejcajquiya titenextilijtoc, </div>
<div class='q'>huan yeca techtasojta. </div>
<div class='q'>
<span class="verse" id="PS25_7">7&#160;</span>Amo xiquelnamiqui notajtacolhua cati nijchijqui quema nitelpocatixtoya. </div>
<div class='q'>Xiquelcahua quema nimotepanitayaya moixpa. </div>
<div class='q'>TOTECO, techelnamiqui ica motaicnelilis pampa hueyi moyolo icana. </div>
<div class='q'>
<span class="verse" id="PS25_8">8&#160;</span>TOTECO, ta nelía ticuali huan tixitahuac. </div>
<div class='q'>Yeca tiquinnextilía tajtacolchihuani nopa cuali ojti cati ipan ma nejnemica. </div>
<div class='q'>
<span class="verse" id="PS25_9">9&#160;</span>Tiquinyacana cati moechcapanohuaj ipan nopa ojti cati más xitahuac. </div>
<div class='q'>Quena, tiquinmachtía inijuanti cati quitemohuaj taya mopaquilis. </div>
<div class='q'>
<span class="verse" id="PS25_10">10&#160;</span>Quema se masehuali quitoquilía motanahuatil, TOTECO, </div>
<div class='q'>nochi ojti cati ipan tijhuica quinextilía motaicnelilis, </div>
<div class='q'>huan quinextilía para ta tiitztoc tixitahuac. </div>
<div class='q'>
<span class="verse" id="PS25_11">11&#160;</span>¡TOTECO! Techtapojpolhui notajtacol masque nelía hueyi. </div>
<div class='q'>Techtapojpolhui pampa quej nopa tiquijtojtoc tijchihuas. </div>
<div class='q'>
<span class="verse" id="PS25_12">12&#160;</span>TOTECO, ica masehualme cati quiimacasij mitzixpanose, </div>
<div class='q'>tiquinnextilis nopa cuali ojti cati tijtapejpenijtoc para inijuanti. </div>
<div class='q'>
<span class="verse" id="PS25_13">13&#160;</span>Tiquintiochihuas miyac, </div>
<div class='q'>huan ininconehua quiselise nopa tali cati tiquinmacas. </div>
<div class='q'>
<span class="verse" id="PS25_14">14&#160;</span>TOTECO tiquinpohuilía cati eltoc ipan moyolo inijuanti cati mitztepanitaj huan quiimacasij mitzixpanose. </div>
<div class='q'>Quena, tiquinnextilía nochi cati inihuaya timocajtoc masehualme. </div>
<div class='q'>
<span class="verse" id="PS25_15">15&#160;</span>Nochipa nimitztemohua TOTECO, </div>
<div class='q'>huan nijchiya para techpalehuiqui, </div>
<div class='q'>pampa san ta tihuelis techmanahuis ten ni taquetzti. </div>
<div class='q'>
<span class="verse" id="PS25_16">16&#160;</span>Techtachili, TOTECO, </div>
<div class='q'>huan xijpiya hueyi moyolo ica na, </div>
<div class='q'>pampa niitztoc noselti huan nimoyoltequipachohua. </div>
<div class='q'>
<span class="verse" id="PS25_17">17&#160;</span>Nimoyoltequipachohua ica tahuel miyac tamanti cati ohui. </div>
<div class='q'>Techmanahui ten nopa tequipacholi. </div>
<div class='q'>
<span class="verse" id="PS25_18">18&#160;</span>Xijtachili nopa tequipacholi cati nechcuatetzopa huan nechtaijyohuiltía. </div>
<div class='q'>Huan techtapojpolhui nochi notajtacolhua. </div>
<div class='q'>
<span class="verse" id="PS25_19">19&#160;</span>Xiquita quesqui nocualancaitacahua niquinpiya huan quenicatza tahuel nechcualancaitaj. </div>
<div class='q'>
<span class="verse" id="PS25_20">20&#160;</span>Techmocuitahui huan techmaquixti para amo nechcocose. </div>
<div class='q'>Amo xijcahua ma nechpinahualtica, </div>
<div class='q'>pampa ipan ta nimotemachijtoc. </div>
<div class='q'>
<span class="verse" id="PS25_21">21&#160;</span>Techmanahui pampa nitemachti huan nijchihua cati xitahuac, </div>
<div class='q'>huan nimotemachijtoc ipan ta. </div>
<div class='q'>
<span class="verse" id="PS25_22">22&#160;</span>NoTeco Dios, techmaquixti tiisraelitame ten nochi totequipachol, </div>
<div class='q'>pampa timomasehualhua.  </div>
<div class='psalmlabel' id='PS26_0'> 26</div>
<div class='s'>Nopa nemilisti cati tahuel tapajpacti </div>
<div class='q'>
<span class="verse" id="PS26_1">1&#160;</span>TOTECO, techtajtolsencahua. </div>
<div class='q'>Xiteyolmelahua para amo teno cati fiero nijchijtoc. </div>
<div class='q'>Nimotemachijtoc san ipan ta huan amo quema nimoilhuijtoc nimitzcahuas. </div>
<div class='q'>
<span class="verse" id="PS26_2">2&#160;</span>Techyoltachili, TOTECO, </div>
<div class='q'>huan techyejyeco. </div>
<div class='q'>Xijtachili cuali noyolo huan notalnamiquilis cati más noyolijtic eltoc. </div>
<div class='q'>
<span class="verse" id="PS26_3">3&#160;</span>Pampa na nijpatiita motaicnelilis, huan nochipa nijtoquilía mocamanal cati melahuac. </div>
<div class='q'>
<span class="verse" id="PS26_4">4&#160;</span>Amo quema ninejnentoc inihuaya masehualme cati tacajcayahuaj, </div>
<div class='q'>yon amo nimohuicatoc inihuaya cati quipiyaj ome inixayac. </div>
<div class='q'>
<span class="verse" id="PS26_5">5&#160;</span>Nijcualancaita inintasentilis amo cuajcualme. </div>
<div class='q'>Amo quema nimosentilijtoc inihuaya cati fiero quichihuaj. </div>
<div class='q'>
<span class="verse" id="PS26_6">6&#160;</span>Tapajpacti nomax ten nochi tajtacoli, </div>
<div class='q'>huan san quej nopa nimonechcahuis motaixpa, TOTECO. </div>
<div class='q'>
<span class="verse" id="PS26_7">7&#160;</span>Nepa nihuicas huicat para nimitzhueyitalis huan niteyolmelahuas nochi cati cuajcualtzi cati ta tijchijtoc. </div>
<div class='q'>
<span class="verse" id="PS26_8">8&#160;</span>Tahuel niquicnelía mochaj campa tiitztoc, TOTECO, </div>
<div class='q'>campa monextía motatanex. </div>
<div class='q'>
<span class="verse" id="PS26_9">9&#160;</span>Amo techchihuili quej tiquinchihuilía tajtacolchihuani huan temictiani. </div>
<div class='q'>
<span class="verse" id="PS26_10">10&#160;</span>Inijuanti quisencahuaj quenicatza huelis tetacuijcuilise. </div>
<div class='q'>Quipiyaj inimax temitoc ica tomi cati ichtaca tainantoque. </div>
<div class='q'>
<span class="verse" id="PS26_11">11&#160;</span>Pero na ninemi xitahuac. </div>
<div class='q'>Xijpiya hueyi moyolo ica na, </div>
<div class='q'>huan techmaquixti. </div>
<div class='q'>
<span class="verse" id="PS26_12">12&#160;</span>TOTECO, nimitzhueyichihua miyacapa. </div>
<div class='q'>Ica ta, cuali niijcatoc, </div>
<div class='q'>huan amo techcahuilijtoc ma nihuetzi.  </div>
<div class='psalmlabel' id='PS27_0'> 27</div>
<div class='s'>TOTECO nechtaahuilía huan nechmaquixtía </div>
<div class='q'>
<span class="verse" id="PS27_1">1&#160;</span>TOTECO nechtaahuilía huan nechmaquixtía. </div>
<div class='q'>¿Ajquiya niquimacasis? </div>
<div class='q'>TOTECO yaya nochicahualis, </div>
<div class='q'>huan na niitztoc imaco. </div>
<div class='q'>Amo aqui niquimacasis. </div>
<div class='q'>
<span class="verse" id="PS27_2">2&#160;</span>Quema amo cuajcualme quinequise nechtehuise huan quinequise nechmictise, </div>
<div class='q'>motepotanise huan huetzise. </div>
<div class='q'>
<span class="verse" id="PS27_3">3&#160;</span>Masque nochi isoldados se hueyi tali motananase noixpa, </div>
<div class='q'>amo niyolmajmahuis. </div>
<div class='q'>Masque nechtehuise, </div>
<div class='q'>na nimotemachijtos ipan TOTECO pampa yaya itztoc nohuaya. </div>
<div class='q'>
<span class="verse" id="PS27_4">4&#160;</span>San se tamanti nijtajtanijtoc TOTECO. </div>
<div class='q'>San se tamanti nijnequi. </div>
<div class='q'>Nijnequi niitztos ipan ichaj TOTECO nochi tonali. </div>
<div class='q'>Nijnequi nijhueyichihuas nepa huan nimopaquilismacas ica nochi ihueyitilis huan itatanex. </div>
<div class='q'>Quena, ipan ichaj nijtemos cati ya ipaquilis. </div>
<div class='q'>
<span class="verse" id="PS27_5">5&#160;</span>Quema ajsis tonali cati amo cuali, </div>
<div class='q'>TOTECO nechmocuitahuis. </div>
<div class='q'>Nechtatis ipan itiopa campa más tatzejtzeloltic, </div>
<div class='q'>huan teipa nechquetzas ipan se hueyi tet para nechhueyitalis. </div>
<div class='q'>
<span class="verse" id="PS27_6">6&#160;</span>Quena, nechhueyitalis iniixpa nocualancaitacahua. </div>
<div class='q'>Yeca na nijtencahuas tacajcahualisti ipan itiopa, </div>
<div class='q'>huan nicuatzajtzis ica paquilisti. </div>
<div class='q'>Nihuicas huan nitatzotzonas para nijpaquilismacas TOTECO. </div>
<div class='b'> &#160; </div>
<div class='q'>
<span class="verse" id="PS27_7">7&#160;</span>TOTECO, techtacaquili pampa nimitznojnotza. </div>
<div class='q'>Xijpiya hueyi moyolo ica na, </div>
<div class='q'>huan technanquili. </div>
<div class='q'>
<span class="verse" id="PS27_8">8&#160;</span>TOTECO, quema techilhuía: </div>
<div class='q'>“Techcamanalhuiqui”, </div>
<div class='q'>na nimitznanquilía: </div>
<div class='q'>“Nimitzcamanalhuiti”. </div>
<div class='q'>
<span class="verse" id="PS27_9">9&#160;</span>¡Amo techcuanecatatili! </div>
<div class='q'>¡Amo techhuejcamajcahua pampa ticualantoc ica na! </div>
<div class='q'>San ta cati techpalehuía, </div>
<div class='q'>noTeco Dios, ta cati tinotemaquixtijca. </div>
<div class='q'>Amo techiyocacahua, yon amo techcajtehua noselti. </div>
<div class='q'>
<span class="verse" id="PS27_10">10&#160;</span>Masque notata huan nonana nechtahuelcahuase, </div>
<div class='q'>TOTECO, ta nochipa techmocuitahuis. </div>
<div class='q'>
<span class="verse" id="PS27_11">11&#160;</span>TOTECO, technextili cati tijnequi ma nijchihua. </div>
<div class='q'>Techyacana san ipan nopa ojti cati cuali campa tijnequi ma ninejnemi, </div>
<div class='q'>pampa nocualancaitacahua nechyahualojtoque. </div>
<div class='q'>
<span class="verse" id="PS27_12">12&#160;</span>Amo techtemactili inimaco quej inijuanti quinequij, </div>
<div class='q'>pampa ica na motanantoque masehualme cati istacatij huan san quimatij cati más fiero nechchihuilise. </div>
<div class='b'> &#160; </div>
<div class='q'>
<span class="verse" id="PS27_13">13&#160;</span>Pero na cuali nijmati TOTECO nechmanahuis, </div>
<div class='q'>huan sempa niquitas quenicatza cuali iyolo ica na ipan ni taltipacti campa niitztoc. </div>
<div class='q'>
<span class="verse" id="PS27_14">14&#160;</span>Ximochiya ipan TOTECO. </div>
<div class='q'>Ximosemaca huan ximoyolchicahua huan amo ximomajmati. </div>
<div class='q'>Quena, ximotemachi ipan TOTECO.  </div>
<div class='psalmlabel' id='PS28_0'> 28</div>
<div class='s'>Toteco quitacaquilía quema timotatajtíaj </div>
<div class='q'>
<span class="verse" id="PS28_1">1&#160;</span>TOTECO, tinotamanahuijca. </div>
<div class='q'>San ica ta nimotatía. </div>
<div class='q'>Ta cati nimitztzajtzilía techpalehuiqui. </div>
<div class='q'>Amo ximohuexnequi para technanquilis, </div>
<div class='q'>pampa sinta amo technanquilis, </div>
<div class='q'>san nimotemacas para ma nechmictica. </div>
<div class='q'>
<span class="verse" id="PS28_2">2&#160;</span>Xijcaqui nocamanal quema nimitztajtanía tapalehuili. </div>
<div class='q'>Techchihuili cuenta quema nimomatanana huan nitachía imelac motiopa cati tahuel tatzejtzeloltic. </div>
<div class='q'>
<span class="verse" id="PS28_3">3&#160;</span>Amo techtatzacuilti inihuaya masehualme cati amo cuajcualme cati san quichihuaj cati amo monequi. </div>
<div class='q'>Inijuanti camanaltij cuajcualtzi ica sequinoc, </div>
<div class='q'>pero quipiyaj nochi cati amo cuali ipan iniyolo. </div>
<div class='q'>
<span class="verse" id="PS28_4">4&#160;</span>Xiquincuepili nochi cati amo cuali quichijtoque ica cati amo cuali nojquiya. </div>
<div class='q'>Xiquintaxtahui ica cati fiero san se quej fiero quinchihuilijtoque sequinoc. </div>
<div class='q'>
<span class="verse" id="PS28_5">5&#160;</span>TOTECO, inijuanti amo quichihuilíaj cuenta nochi cati tijchijtoc, </div>
<div class='q'>huajca tiquintzontamiltis huan amo quema tiquintananas sempa. </div>
<div class='q'>
<span class="verse" id="PS28_6">6&#160;</span>TOTECO, nimitzpaquilismacas pampa tijtacaquilijtoc cati nimitztajtanijtoc. </div>
<div class='q'>
<span class="verse" id="PS28_7">7&#160;</span>TOTECO, yaya nochicahualis huan notamanahuijca ten nochi cati mahuilili. </div>
<div class='q'>Ipan ya nimoneltemachijtoc huan nechpalehuijtoc, </div>
<div class='q'>yeca ipan noyolo nijpiya miyac paquilisti. </div>
<div class='q'>Nihuicas huan nimitztascamatis, TOTECO. </div>
<div class='q'>
<span class="verse" id="PS28_8">8&#160;</span>TOTECO, ta tiquinpixtoc momaco nochi momasehualhua. </div>
<div class='q'>Yeca san ipan ta motemachía motanahuatijca cati tijtapejpenijtoc. </div>
<div class='q'>
<span class="verse" id="PS28_9">9&#160;</span>Xijmaquixti moaltepe, TOTECO. </div>
<div class='q'>Huan xiquintiochihua inijuanti cati moaxcahua. </div>
<div class='q'>Techmocuitahui quej se quinmocuitahuía ipilborregojhua. </div>
<div class='q'>Techhuica momaco para nochipa.  </div>
<div class='psalmlabel' id='PS29_0'> 29</div>
<div class='s'>Se huicat ten ihueyitilis TOTECO </div>
<div class='q'>
<span class="verse" id="PS29_1">1&#160;</span>Xijhueyichihuaca TOTECO, </div>
<div class='q'>amojuanti aniilhuicac ejcahua. </div>
<div class='q'>Xijhueyichihuaca TOTECO cati quipiya hueyi ichicahualis huan itatanex. </div>
<div class='q'>
<span class="verse" id="PS29_2">2&#160;</span>Xijhueyichihuaca TOTECO por ihueyitilis, </div>
<div class='q'>pampa ya nopa quinamiqui para yaya cati tahuel hueyi. </div>
<div class='q'>Xijhueyichihuatij TOTECO cati itztoc campa tahuel tacuajcualtzi huan tatzejtzeloltic. </div>
<div class='q'>
<span class="verse" id="PS29_3">3&#160;</span>Quema TOTECO camanalti, </div>
<div class='q'>caquisti quej tatomonilot cati chicahuac ipan hueyi at. </div>
<div class='q'>Itoscac Toteco Dios cati itztoc ipan ilhuicac caquisti quej tatomonilot ipan ilhuicac tahuel chicahuac. </div>
<div class='q'>Quena, TOTECO itoscac monanquilía iixpa nopa hueyi at ica nochi ihueyitilis. </div>
<div class='q'>
<span class="verse" id="PS29_4">4&#160;</span>Itoscac TOTECO quipiya chicahualisti. </div>
<div class='q'>Quena, itoscac quipiya tahuel miyac chicahualisti. </div>
<div class='q'>
<span class="verse" id="PS29_5">5&#160;</span>Itoscac tahuel temajmati huan quema TOTECO camanalti, </div>
<div class='q'>quichihua para ma ixtzayanica tiocuame. </div>
<div class='q'>Quena, Toteco quintapana nochi tiocuame ipan tali Líbano. </div>
<div class='q'>
<span class="verse" id="PS29_6">6&#160;</span>Quichihua ma huihuipicaca nochi cuatitamit ipan talme Líbano huan Sirión. </div>
<div class='q'>Quinchihualtía nopa cuame ma mojmolinica quej piltorojtzitzi huan pilhuacaxtzitzi cati huitontehuaj. </div>
<div class='q'>
<span class="verse" id="PS29_7">7&#160;</span>Quema TOTECO camanalti, </div>
<div class='q'>quimajcahua tilelemecti. </div>
<div class='q'>
<span class="verse" id="PS29_8">8&#160;</span>Quema TOTECO camanalti, </div>
<div class='q'>huihuipica nochi huactoc tali. </div>
<div class='q'>Quena, hasta quichihua para ma huihuipica nopa huactoc tali Cades. </div>
<div class='q'>
<span class="verse" id="PS29_9">9&#160;</span>Quema TOTECO quiijtohua para oncas tatomonilot, </div>
<div class='q'>huajca quichihua ma ixtzayanica nopa ahuacuame huan quicahua tapepestic ipan cuatitamit. </div>
<div class='q'>Ipan ichaj nepa ilhuicac nochi quihueyichihuaj huan quiijtohuaj: “Tahuel cuajcualtzi mohueyitilis.” </div>
<div class='q'>
<span class="verse" id="PS29_10">10&#160;</span>TOTECO tanahuatiyaya quema oncac nopa tahuel miyac at cati momanqui ipan nochi taltipacti. </div>
<div class='q'>Huan TOTECO noja tanahuatía huan tanahuatis para nochipa. </div>
<div class='q'>
<span class="verse" id="PS29_11">11&#160;</span>TOTECO quinmaca chicahualisti nochi imasehualhua. </div>
<div class='q'>Quena, TOTECO quintiochihua huan quinmaca tasehuilisti ipan iniyolo.  </div>
<div class='psalmlabel' id='PS30_0'> 30</div>
<div class='s'>Se huicat para quitascamati TOTECO </div>
<div class='q'>
<span class="verse" id="PS30_1">1&#160;</span>TOTECO, nimitzhueyitalía pampa techtananqui ten más tatzinta. </div>
<div class='q'>Amo tiquincahuilijtoc nocualancaitacahua ma noca paquica. </div>
<div class='q'>
<span class="verse" id="PS30_2">2&#160;</span>TOTECO, nimitztajtani motapalehuil para techchicahua quema nimococohuayaya, </div>
<div class='q'>huan ta techchicajqui. </div>
<div class='q'>
<span class="verse" id="PS30_3">3&#160;</span>TOTECO, techmanahuij quema ya niitztoya para nimiquis. </div>
<div class='q'>Techmacac nonemilis sempa, </div>
<div class='q'>huan yeca amo niitztoc ostoijtic. </div>
<div class='q'>
<span class="verse" id="PS30_4">4&#160;</span>TOTECO, nochi moaxcahua ma huicaca tiohuicat moixpa. </div>
<div class='q'>Ma mitzhueyichihuaca ta cati titatzejtzeloltic. </div>
<div class='q'>
<span class="verse" id="PS30_5">5&#160;</span>TOTECO, quema ticualani, </div>
<div class='q'>san huejcahua se talojtzi, </div>
<div class='q'>pero ipan nochi tonemilis technextilía para tijpiya hueyi moyolo ica tojuanti. </div>
<div class='q'>Masque tojuanti quemantica tichocaj ica tayohua, </div>
<div class='q'>ica ijnaloc tijpiyaj paquilisti ipan ta. </div>
<div class='q'>
<span class="verse" id="PS30_6">6&#160;</span>Quema cuali niitztoya huan amo teno nechpolohuayaya, </div>
<div class='q'>nimoilhui amo aqui huelis nechtanis. </div>
<div class='q'>
<span class="verse" id="PS30_7">7&#160;</span>TOTECO, ica motaicnelil techquetztoya cuali quej se hueyi tepet cati amo aqui hueli quiolinis. </div>
<div class='q'>Pero teipa, techcuanecatatili huan nimajmajca miquiyaya. </div>
<div class='q'>
<span class="verse" id="PS30_8">8&#160;</span>Huan nimitznotzqui, TOTECO. </div>
<div class='q'>Nimitztzajtzili para techtasojta. </div>
<div class='q'>
<span class="verse" id="PS30_9">9&#160;</span>Pampa, TOTECO, sinta techcahuilisquía ma nimiqui, </div>
<div class='q'>taya tijtanisquía. </div>
<div class='q'>Ayecmo huelisquía nimitzhueyichihuasquía iniixpa nohuampoyohua. </div>
<div class='q'>Toteco, sinta nimiquis, nimocuepas tali, </div>
<div class='q'>huan tali amo huelis mitzhueyichihuas. ¿Amo que? </div>
<div class='q'>¿Mijcatzitzi amo huelise tepohuilise para ta nelía titemachti? </div>
<div class='q'>
<span class="verse" id="PS30_10">10&#160;</span>Huajca, TOTECO, techtacaquili huan xijpiya hueyi moyolo ica na. </div>
<div class='q'>TOTECO, ta xieli tinotapalehuijca. </div>
<div class='q'>
<span class="verse" id="PS30_11">11&#160;</span>Techtacaquilijtoc huan techquixtilijtoc nopa tequipacholi. </div>
<div class='q'>Techmacatoc hueyi paquilisti. </div>
<div class='q'>Techquixtilijtoc nopa yoyomit cati nimoquentijtoya pampa nimotequipachohuayaya. </div>
<div class='q'>Huan techquentijtoc se cuali yoyomit cati tenextilía para nijpiya paquilisti. </div>
<div class='q'>
<span class="verse" id="PS30_12">12&#160;</span>Yeca TOTECO, amo hueli nimocamatzacuas. </div>
<div class='q'>Nimitzhueyichihuas ica tiohuicat huan nochipa nimitztascamatis.  </div>
<div class='psalmlabel' id='PS31_0'> 31</div>
<div class='s'>Ma timotemachica miyac ipan Toteco </div>
<div class='q'>
<span class="verse" id="PS31_1">1&#160;</span>TOTECO, ipan ta nimotemachijtoc. </div>
<div class='q'>Amo quema xiquincahuili sequinoc ma nechpinahualtica. </div>
<div class='q'>Techmanahui ta cati nochipa tijchihua cati xitahuac. </div>
<div class='q'>
<span class="verse" id="PS31_2">2&#160;</span>TOTECO, ximoechcapano para techtacaquilis. </div>
<div class='q'>Techmanahuiqui nimantzi. </div>
<div class='q'>Techcahuili ma nimotati ipan ta. </div>
<div class='q'>Na niitztos momaco para techmanahuis. </div>
<div class='q'>
<span class="verse" id="PS31_3">3&#160;</span>Ipan ta nimotemachía para techpalehuis. </div>
<div class='q'>Quena, ipan ta niitztoc ica temachili. </div>
<div class='q'>Techyacantiyas para nochi ma mitzhueyitalica más. </div>
<div class='q'>
<span class="verse" id="PS31_4">4&#160;</span>Ta tinotamocuitahuijca, </div>
<div class='q'>techmaquixti ten ni taquetzti cati nocualancaitacahua quitatijtoque ipan noojhui para nechmasiltise. </div>
<div class='q'>
<span class="verse" id="PS31_5">5&#160;</span>Nimitzmactilía notonal momaco. </div>
<div class='q'>Techmanahui, TOTECO, ta tiDios cati titemachti. </div>
<div class='q'>
<span class="verse" id="PS31_6">6&#160;</span>Niquincualancaita nochi cati quinhueyichihuaj teteyome, </div>
<div class='q'>pampa teteyome amo teno hueli quichihuaj. </div>
<div class='q'>Pero na nimotemachijtoc ipan ta, TOTECO. </div>
<div class='q'>
<span class="verse" id="PS31_7">7&#160;</span>Nijpiya miyac paquilisti pampa techicnelía. </div>
<div class='q'>Ta tiquitztoc nochi notequipachol, </div>
<div class='q'>tiquitztoc nochi cati nopantitoc. </div>
<div class='q'>
<span class="verse" id="PS31_8">8&#160;</span>Amo techtemactili inimaco nocualancaitacahua. </div>
<div class='q'>¡Amo! Campa techquetzqui tacualca huan temachti. </div>
<div class='s'>David taijyohuiyaya ica cocolisti huan ica icualancaitacahua </div>
<div class='q'>
<span class="verse" id="PS31_9">9&#160;</span>TOTECO, techtasojta pampa niitztoc ipan tequipacholi. </div>
<div class='q'>Nisenchocatoc hasta nijmati tantiyahuij noixteyolhua. </div>
<div class='q'>Ipan noyolo huan notacayo nijmati nitamitaijyohuijtoc ica tequipacholi. </div>
<div class='q'>
<span class="verse" id="PS31_10">10&#160;</span>Ni tacuajcualoli nechtzontamiltía pampa san tequipacholi nijpano. </div>
<div class='q'>Sese xihuit cati pano san niaxti. </div>
<div class='q'>Ya tantinemi nochicahualis por notajtacolhua hasta ya nitacayohuactinemi. </div>
<div class='q'>
<span class="verse" id="PS31_11">11&#160;</span>Nocualancaitacahua huan hasta nocalnechcahua nechijiyaj. </div>
<div class='q'>Cati nechixmatij nechimacasij. </div>
<div class='q'>Cati nechitaj ojtipa nechtalcahuíaj. </div>
<div class='q'>
<span class="verse" id="PS31_12">12&#160;</span>Nochi masehualme nechelcajtoque quej ya nimictosquía. </div>
<div class='q'>Nechtahuelcajtoque quej se chachapal tepalcat ipan tasoli. </div>
<div class='q'>
<span class="verse" id="PS31_13">13&#160;</span>Nijcaqui quenicatza nocualancaitacahua nechistacahuíaj. </div>
<div class='q'>Yeca nechitzquitoc se hueyi majmajti huan nechmajmatía. </div>
<div class='q'>Inijuanti san sejco moijilhuíaj quenicatza huelise nechmictise. </div>
<div class='q'>
<span class="verse" id="PS31_14">14&#160;</span>Pero TOTECO, na nimotemachía ipan ta huan niquijtohua: “¡Ta tinoDios!” </div>
<div class='q'>
<span class="verse" id="PS31_15">15&#160;</span>Sesen tonali cati niitztoc momaco eltoc. </div>
<div class='q'>Techmanahui inimaco nocualancaitacahua cati nechtaijyohuiltijtinemij. </div>
<div class='q'>
<span class="verse" id="PS31_16">16&#160;</span>TOTECO, ma monexti moteicnelijcayo ipan moxayac quema techtachilía na, </div>
<div class='q'>nimotequipanojca. </div>
<div class='q'>Techmaquixti pampa ta techsenicnelijtoc. </div>
<div class='q'>
<span class="verse" id="PS31_17">17&#160;</span>TOTECO, na nimitztemojtoc. </div>
<div class='q'>Amo xiquincahuili ma nechpinahualtica. </div>
<div class='q'>Xiquinpinahualti masehualme cati amo cuajcualme. </div>
<div class='q'>Quena, inijuanti mocamatzacuase quema tiquintzontamiltis. </div>
<div class='q'>
<span class="verse" id="PS31_18">18&#160;</span>TOTECO, ayecmo molinis ininenepil inijuanti cati istacatij quema ya mictose. </div>
<div class='q'>Ayecmo itztose inijuanti cati mohueyimatij quema camanaltij para techtaijilhuise tojuanti cati tinemij xitahuac moixpa. </div>
<div class='q'>Quena, xiquinmicti cati mohueyitalíaj huan techmahuispolohuaj. </div>
<div class='q'>
<span class="verse" id="PS31_19">19&#160;</span>Pero ta, nelía hueyi moyolo ica inijuanti cati mitztepanitaj huan tiquinmocuitahuía. </div>
<div class='q'>Nelía cuali motaicnelilis cati ticajoctoc para tojuanti cati timotemachijtoque ipan ta, </div>
<div class='q'>tojuanti cati miyacapa titematiltijtoque para san ta tihueli techmanahuis. </div>
<div class='q'>
<span class="verse" id="PS31_20">20&#160;</span>TOTECO, ta techtatía campa ixtacatzi tojuanti cati timitztepanitaj, </div>
<div class='q'>huan nepa ta timocahua tohuaya. </div>
<div class='q'>Yeca fiero masehualme amo hueli techajsise ica cati quisencajtoque. </div>
<div class='q'>Quena, momaco techtatía huan amo aqui cati techmahuispolohua hueli techajsis. </div>
<div class='q'>
<span class="verse" id="PS31_21">21&#160;</span>Nimitztascamati, TOTECO, </div>
<div class='q'>pampa tijchijqui huejhueyi tamanti para technextilis moteicnelijcayo. </div>
<div class='q'>Ica temachili techyahualojtoc para techmanahuis ten nocualancaitacahua. </div>
<div class='q'>
<span class="verse" id="PS31_22">22&#160;</span>TOTECO, nimoilhuijtiquisqui para techtahuelcajtoya. </div>
<div class='q'>¡Pero amo cana! </div>
<div class='q'>Tijcajqui quema nimitztzajtzili techpalehuiqui, huan technanquili. </div>
<div class='b'> &#160; </div>
<div class='q'>
<span class="verse" id="PS31_23">23&#160;</span>Nochi amojuanti cati aniaxcahua TOTECO, </div>
<div class='q'>xiquicnelica pampa yaya quinmocuitahuía cati itztoque temachme. </div>
<div class='q'>Pero ica masehualme cati mohueyimatij, </div>
<div class='q'>TOTECO quintaxtahuía hasta ica itanca nochi cati amo cuali quichijtoque. </div>
<div class='q'>
<span class="verse" id="PS31_24">24&#160;</span>Nochi amojuanti cati anmotemachíaj ipan TOTECO, </div>
<div class='q'>xipaquica huan ximosemacaca.  </div>
<div class='psalmlabel' id='PS32_0'> 32</div>
<div class='s'>Nelía paqui nopa masehuali cati TOTECO quitapojpolhuijtoc </div>
<div class='q'>
<span class="verse" id="PS32_1">1&#160;</span>Nelía paqui nopa masehuali cati TOTECO quitapojpolhuijtoc itajtacolhua huan quiixpolojtoc nochi itaixpanolhua. </div>
<div class='q'>
<span class="verse" id="PS32_2">2&#160;</span>Quipiya paquilisti cati ya quipohuilijtoc TOTECO itajtacolhua, </div>
<div class='q'>huan ayecmo quitajtacoltía ica yon se tamanti. </div>
<div class='q'>Ipan iyolo ayecmo mocajcayahua quej amo teno quichijtoc. </div>
<div class='q'>
<span class="verse" id="PS32_3">3&#160;</span>Quema ayemo nijpohuilijtoya TOTECO quenicatza nitajtacolchijtoya, </div>
<div class='q'>semilhuit niaxtiyaya hasta nijmatqui para tantoya nochicahualis. </div>
<div class='q'>
<span class="verse" id="PS32_4">4&#160;</span>Techtatzacuiltiyaya tonaya huan tayohua. </div>
<div class='q'>Techtatzacuiltij hasta nijmatiyaya nicuahuaquiyaya quej soquiat huaqui quema chicahuac tatotoniya. </div>
<div class='q'>
<span class="verse" id="PS32_5">5&#160;</span>Pero teipa nimitzpohuili nochi notajtacolhua huan yon se amo nijtati. </div>
<div class='q'>Nimotemacac nimitzpohuilis nochi notaixpanolhua huan ta, TOTECO, nochi techtapojpolhui, </div>
<div class='q'>huan techquixtili nopa taeticayot. </div>
<div class='q'>
<span class="verse" id="PS32_6">6&#160;</span>Monequi para nochi cati moaxcahua mitztemose quema itztoque ipan tequipacholi. </div>
<div class='q'>Monequi motemachise ipan ta, </div>
<div class='q'>huan masque tequipacholi momiyaquilis quej se atajti cati chicahuac mixcuepa, </div>
<div class='q'>amo quinajsis. </div>
<div class='q'>
<span class="verse" id="PS32_7">7&#160;</span>TOTECO, ipan ta nimotemachía quema onca tequipacholi, </div>
<div class='q'>huan ta techmocuitahuía. </div>
<div class='q'>Tijchijtoc para sequinoc ma nechyahualoca, </div>
<div class='q'>huan inijuanti huicaj chicahuac para mitzhueyichihuase pampa techmanahuijtoc. </div>
<div class='b'> &#160; </div>
<div class='q'>
<span class="verse" id="PS32_8">8&#160;</span>TOTECO quiijtohua: </div>
<div class='q'>“Na nimitztalnamictis huan nimitznextilis nopa ojti cati más cuali, </div>
<div class='q'>cati monequi ipan timonejnemiltis. </div>
<div class='q'>Na nimitzconsejomacas huan nimitztachilijtos. </div>
<div class='q'>
<span class="verse" id="PS32_9">9&#160;</span>Amo ximochihua quej se cahuayo, </div>
<div class='q'>o se mula cati amo quipiya talnamiquilisti, </div>
<div class='q'>cati monequi tijtalilis se tepos camachali ica se lazo huan tijtilanas para mitzneltocas.” </div>
<div class='b'> &#160; </div>
<div class='q'>
<span class="verse" id="PS32_10">10&#160;</span>Amo cuajcualme quipantise miyac taijyohuilisti, </div>
<div class='q'>pero tojuanti cati timotemachíaj ipan TOTECO, </div>
<div class='q'>yaya techyahualojtoc ica itaicnelilis. </div>
<div class='q'>
<span class="verse" id="PS32_11">11&#160;</span>Xipaquica ipan TOTECO, </div>
<div class='q'>amojuanti cati anitztoque xitahuaque iixpa. </div>
<div class='q'>Amojuanti cati anquineltoquilíaj, </div>
<div class='q'>xitzajtzica ica paquilisti por cati TOTECO quichijtoc.  </div>
<div class='psalmlabel' id='PS33_0'> 33</div>
<div class='s'>Se huicat para quihueyichihuase TOTECO </div>
<div class='q'>
<span class="verse" id="PS33_1">1&#160;</span>Xihuicaca ica paquilisti para TOTECO amojuanti cati anitztoque xitahuac iixpa. </div>
<div class='q'>Nelía cuajcualtzi para nochi tojuanti cati tijchijtinemij cati cuali ma tijhueyichihuaca. </div>
<div class='q'>
<span class="verse" id="PS33_2">2&#160;</span>Xitatzotzonaca ica arpa para xijhueyichihuaca, TOTECO. </div>
<div class='q'>Xihuicaca iixpa huan xijpaquilismacaca ica tatzotzonali cati nesi quej guitarra. </div>
<div class='q'>
<span class="verse" id="PS33_3">3&#160;</span>Xijsencahuaca se huicat cati yancuic, </div>
<div class='q'>huan xijhuicatica TOTECO. </div>
<div class='q'>Xitatzotzonaca cuali, </div>
<div class='q'>huan xitzajtzica ica paquilisti. </div>
<div class='q'>
<span class="verse" id="PS33_4">4&#160;</span>Pampa nelía xitahuac nochi cati quiijtohua TOTECO. </div>
<div class='q'>Nochi cati quichihua tenextilía para temachti. </div>
<div class='q'>
<span class="verse" id="PS33_5">5&#160;</span>TOTECO quipactía nochi cati xitahuac huan cati melahuac. </div>
<div class='q'>Nochi cati itztoque ipan taltipacti quiselíaj itaicnelilis TOTECO. </div>
<div class='q'>
<span class="verse" id="PS33_6">6&#160;</span>TOTECO tanahuati ma onca ilhuicacti huan mochijqui. </div>
<div class='q'>San camanaltic huan mochijqui metzti, tonati huan nochi sitalime. </div>
<div class='q'>
<span class="verse" id="PS33_7">7&#160;</span>Yaya quisejcotili nochi at cati eltoc ipan hueyi at. </div>
<div class='q'>Quiajojqui nopa at campa más tahuejcata. </div>
<div class='q'>
<span class="verse" id="PS33_8">8&#160;</span>Nochi antaltipac ehuani xijhueyitepanitaca TOTECO. </div>
<div class='q'>Quena, nochi cati anitztoque ipan ni taltipacti xiquimacasica. </div>
<div class='q'>
<span class="verse" id="PS33_9">9&#160;</span>Pampa nochi cati yaya quiijto, </div>
<div class='q'>ya nopa mochijqui. </div>
<div class='q'>Huan cati yaya tanahuati ma eli, </div>
<div class='q'>ya nopa monexti. </div>
<div class='q'>
<span class="verse" id="PS33_10">10&#160;</span>TOTECO quinsosolhuilía inintalnamiquilis masehualme ipan campa hueli talme para amo ma quichihuaca cati fiero moilhuijtoque. </div>
<div class='q'>San tailpitzas huan quincuapolos talme para amo huelise quichihuase cati fiero quisencajtoque quichihuase. </div>
<div class='q'>
<span class="verse" id="PS33_11">11&#160;</span>Pero cati TOTECO moilhuijtoc quichihuas amo quema mopatas. </div>
<div class='q'>Cati ya quinequi, </div>
<div class='q'>ya nopa elis para nochipa. </div>
<div class='q'>
<span class="verse" id="PS33_12">12&#160;</span>Paquij masehualme ipan nopa tali cati motemachíaj ipan TOTECO. </div>
<div class='q'>Quena, nelía paquij nopa masehualme cati TOTECO quintapejpenijtoc para iaxcahua. </div>
<div class='q'>
<span class="verse" id="PS33_13">13&#160;</span>TOTECO cati itztoc nepa ilhuicac techhualtachilijtoc nochi timasehualme. </div>
<div class='q'>
<span class="verse" id="PS33_14">14&#160;</span>Hasta nepa ipan ilhuicac TOTECO techtachilijtoc cati tiitztoque ipan ni taltipacti. </div>
<div class='q'>
<span class="verse" id="PS33_15">15&#160;</span>Yaya TOTECO cati quichijchijqui toyolo nochi titaltipac ehuani huan quitachilía nochi cati tijchijtinemij. </div>
<div class='q'>
<span class="verse" id="PS33_16">16&#160;</span>Se hueyi tanahuatijquet amo tatani pampa quinpiya miyac isoldados. </div>
<div class='q'>Yon se soldado cati motemaca amo tatani pampa quipiya miyac fuerza. </div>
<div class='q'>
<span class="verse" id="PS33_17">17&#160;</span>Amo ximotemachi ipan se cahuayo para mitzmanahuis masque nelía tetic. </div>
<div class='q'>San ica ifuerza amo hueli temanahuía. </div>
<div class='q'>
<span class="verse" id="PS33_18">18&#160;</span>Pero TOTECO, quena, yaya nochipa techtachilijtoc tojuanti cati tiquimacasij tiquixpanose. </div>
<div class='q'>Techmocuitahuía cati timochiyaj ipan itaicnelilis. </div>
<div class='q'>
<span class="verse" id="PS33_19">19&#160;</span>Techmanahuía quema tiitztoque nechca miquilisti. </div>
<div class='q'>Huan techtamacas quema oncas mayanti para noja ma tiitztoca. </div>
<div class='q'>
<span class="verse" id="PS33_20">20&#160;</span>Tojuanti ipan toyolo timotemachíaj ipan TOTECO. </div>
<div class='q'>Yaya techpalehuía huan techmanahuía ten cati amo cuali. </div>
<div class='q'>
<span class="verse" id="PS33_21">21&#160;</span>Yeca ma tiyolpaquica ipan TOTECO, </div>
<div class='q'>pampa timoneltemachijtoque ipan yaya cati nelía tatzejtzeloltic. </div>
<div class='b'> &#160; </div>
<div class='q'>
<span class="verse" id="PS33_22">22&#160;</span>TOTECO, xijpiya moyolo ica tojuanti, </div>
<div class='q'>pampa san ipan ta timochiyaj.  </div>
<div class='psalmlabel' id='PS34_0'> 34</div>
<div class='s'>TOTECO techmocuitahuía huan techmanahuía </div>
<div class='q'>
<span class="verse" id="PS34_1">1&#160;</span>Nijtascamatis TOTECO talojtzitzi huan nochipa nijsenpaquilismacatos. </div>
<div class='q'>
<span class="verse" id="PS34_2">2&#160;</span>Nijhueyitalis huan niquinilhuis nochi masehualme cati yaya nechchihuilijtoc. </div>
<div class='q'>Inijuanti cati teicneltzitzi quicaquise huan paquise. </div>
<div class='q'>
<span class="verse" id="PS34_3">3&#160;</span>Ma tijhueyichihuaca huan ma tijhueyitalica TOTECO san sejco. </div>
<div class='q'>
<span class="verse" id="PS34_4">4&#160;</span>Nijtzajtzili TOTECO ma nechpalehuiqui, </div>
<div class='q'>huan yaya nechtacaquili huan nechmanahui ten nochi cati nechmajmatiyaya. </div>
<div class='q'>
<span class="verse" id="PS34_5">5&#160;</span>Sequinoc cati motemachíaj ipan Toteco ixcahuanij ica paquilisti nojquiya, </div>
<div class='q'>por cati yaya quinchihuilijtoc. </div>
<div class='q'>Amo quema pinahuase. </div>
<div class='q'>
<span class="verse" id="PS34_6">6&#160;</span>Masque nipilteicneltzi, </div>
<div class='q'>nijtzajtzili TOTECO, </div>
<div class='q'>huan yaya nechmaquixti ten nochi tamanti cati nechtequipachohuayaya. </div>
<div class='q'>
<span class="verse" id="PS34_7">7&#160;</span>Iilhuicac ejca TOTECO quinmocuitahuía nochi cati quiimacasij TOTECO, </div>
<div class='q'>huan yaya quinmanahuía. </div>
<div class='q'>
<span class="verse" id="PS34_8">8&#160;</span>Xijyejyecoca TOTECO huan anquiitase para melahuac cuali iyolo ica tojuanti. </div>
<div class='q'>Hueyi paquilisti quipiyaj nochi masehualme cati ipan ya motemachíaj. </div>
<div class='q'>
<span class="verse" id="PS34_9">9&#160;</span>Nochi amojuanti cati aniaxcahua TOTECO, xiquimacasica, </div>
<div class='q'>pampa nochi cati quitepanitaj amo teno quinpolohua. </div>
<div class='q'>
<span class="verse" id="PS34_10">10&#160;</span>Nopa tecuanime cati más quipiyaj chicahualisti quemantica mayantinemij huan amo quipantíaj ten quicuase, </div>
<div class='q'>pero masehualme cati quitemohuaj TOTECO quipiyase nochi cati cuali. </div>
<div class='q'>
<span class="verse" id="PS34_11">11&#160;</span>Xihualaca noconehua, huan techtacaquilica, </div>
<div class='q'>huan nimechmachtis quenicatza monequi anquitepanitase TOTECO, </div>
<div class='q'>huan anquiimacasise anquiixpanose. </div>
<div class='q'>
<span class="verse" id="PS34_12">12&#160;</span>¿Tijnequi tiitztos ica cuajcualtzi? </div>
<div class='q'>¿Tijnequi tihuejcahuas ipan ni taltipacti, </div>
<div class='q'>huan tiquitas cati cuali? </div>
<div class='q'>
<span class="verse" id="PS34_13">13&#160;</span>Monequi xijmocuitahuis monenepil para amo tiquinmahuispolos sequinoc ica istacatili. </div>
<div class='q'>
<span class="verse" id="PS34_14">14&#160;</span>Ximoiyocatali ica cati amo cuali, </div>
<div class='q'>huan xijchihua san cati xitahuac. </div>
<div class='q'>Xijchihuaca cati anhuelij para ma onca tasehuilisti inihuaya nochi masehualme. </div>
<div class='q'>Quena, ya nopa xijtemoca ica nochi amoyolo. </div>
<div class='q'>
<span class="verse" id="PS34_15">15&#160;</span>TOTECO quintachilía cati nemij xitahuac iixpa, </div>
<div class='q'>huan san quichiya para quinmacas cati quitajtanise. </div>
<div class='q'>
<span class="verse" id="PS34_16">16&#160;</span>Pero TOTECO sencualantoc ica inijuanti cati quichihuaj cati fiero. </div>
<div class='q'>Quintzontamiltis para ayecmo aqui quinelnamiquis ipan ni taltipacti. </div>
<div class='q'>
<span class="verse" id="PS34_17">17&#160;</span>Quema masehualme cati itztoque xitahuaque iixpa TOTECO quitzajtzilíaj, </div>
<div class='q'>yaya quintacaquilía. </div>
<div class='q'>Huan quinmanahuía ten nochi inincuesolhua. </div>
<div class='q'>
<span class="verse" id="PS34_18">18&#160;</span>TOTECO itztoc ininechca masehualme cati motequipachohuaj. </div>
<div class='q'>Huan quinmaquixtía cati motequipachohuaj ica inintajtacolhua. </div>
<div class='q'>
<span class="verse" id="PS34_19">19&#160;</span>Se masehuali cati itztoc xitahuac iixpa TOTECO quipiya miyac tequipacholi, </div>
<div class='q'>pero TOTECO quimanahuía ica nochi cati ipanti. </div>
<div class='q'>
<span class="verse" id="PS34_20">20&#160;</span>Pampa TOTECO quimocuitahuía para amo postequis yon se iomiyo. </div>
<div class='q'>
<span class="verse" id="PS34_21">21&#160;</span>Se masehuali cati fiero inemilis miquis por nopa tamanti fiero cati quichihua. </div>
<div class='q'>Quena, TOTECO quintalilis tatzacuiltili cati quicualancaitaj cati cuali. </div>
<div class='q'>
<span class="verse" id="PS34_22">22&#160;</span>TOTECO quinmaquixtía itequipanojcahua. </div>
<div class='q'>Quena, quintapojpolhuía imasehualhua cati motemachíaj ipan ya.  </div>
<div class='psalmlabel' id='PS35_0'> 35</div>
<div class='s'>Se netatajtili para TOTECO ma quimaquixti inimaco icualancaitacahua </div>
<div class='q'>
<span class="verse" id="PS35_1">1&#160;</span>TOTECO, xiquincamaijixnamiqui cati noca cualanij. </div>
<div class='q'>Xiquintehui cati quinequij nechtehuise. </div>
<div class='q'>
<span class="verse" id="PS35_2">2&#160;</span>Xijcui nochi motatehuijca teposhua, </div>
<div class='q'>huan ximotanana para techmanahuiqui. </div>
<div class='q'>
<span class="verse" id="PS35_3">3&#160;</span>Xijquixti mohacha cati ica titatehui, </div>
<div class='q'>huan xiquinojtzacua cati nechtepotztocatihualahuij. </div>
<div class='q'>Huan techilhui: </div>
<div class='q'>“Na nimitzmaquixtis.” </div>
<div class='b'> &#160; </div>
<div class='q'>
<span class="verse" id="PS35_4">4&#160;</span>Ma pinahuaca huan ma mocuapoloca cati nechtemohuaj para nechmictise. </div>
<div class='q'>Ma mocuepaca ininchaj ica pinahualisti cati quinequij nechchihuilise cati fiero. </div>
<div class='q'>
<span class="verse" id="PS35_5">5&#160;</span>Quej se ajacat quihuica tasoli, </div>
<div class='q'>iilhuicac ejca TOTECO ma quintojtocatiya cati nechcualancaitaj. </div>
<div class='q'>
<span class="verse" id="PS35_6">6&#160;</span>Ma onca tzintayohuilot ipan iniojhui. </div>
<div class='q'>Ma talxixitaca campa nemij para ma huetzica, </div>
<div class='q'>huan nopa ilhuicac ejquet ma quintepotztocatiyas para quinmictis. </div>
<div class='q'>
<span class="verse" id="PS35_7">7&#160;</span>Pampa masque amo teno nijchijtoya, </div>
<div class='q'>quitalijque se taquetzti para nechmasiltise. </div>
<div class='q'>Quixajque se ostot para ipan ma nihuetzi. </div>
<div class='q'>
<span class="verse" id="PS35_8">8&#160;</span>Ma quintalochajsi se hueyi tequipacholi. </div>
<div class='q'>Ma masica ipan nopa taquetzti cati inijuanti quitalijque huan ma motzontamiltica. </div>
<div class='q'>
<span class="verse" id="PS35_9">9&#160;</span>Huajca quena, na nipaquis ipan TOTECO. </div>
<div class='q'>Nijpiyas paquilisti pampa TOTECO nechmaquixtijtos. </div>
<div class='q'>
<span class="verse" id="PS35_10">10&#160;</span>Ica nochi noyolo niquijtos: </div>
<div class='q'>“Amo aqui seyoc quej ta, TOTECO. </div>
<div class='q'>Tiquinmocuitahuía cati amo quipiyaj fuerza para masehualme cati tetique amo teno huelis quinchihuilise. </div>
<div class='q'>Quena, tiquinmanahuía cati teicneltzitzi huan cati amo quipiyaj cati quinpolohua. </div>
<div class='q'>Tiquinmanahuía inimaco cati quinequij quintacuijcuilise.” </div>
<div class='q'>
<span class="verse" id="PS35_11">11&#160;</span>Motananaj masehualme cati amo cuajcualme huan nechcualancaitaj. </div>
<div class='q'>Inijuanti quitestigojquetzaj cati amo melahuac, </div>
<div class='q'>huan nechtaijilhuíaj ica tamanti cati amo nijmati. </div>
<div class='q'>
<span class="verse" id="PS35_12">12&#160;</span>Nechtaxtahuíaj ica cati amo cuali, </div>
<div class='q'>masque nelcuali niquinchihuilijtoc. </div>
<div class='q'>San quinequij nechtequipacholmacase. </div>
<div class='q'>
<span class="verse" id="PS35_13">13&#160;</span>Pero quema inijuanti mococojque, </div>
<div class='q'>nimotequipacho inihuaya huan nimoyoyonti ica nopa fiero yoyomit para nochi quimatise nimotequipachohuayaya inihuaya. </div>
<div class='q'>Hasta nimosajqui por inijuanti para nijtajtanis TOTECO ma quinchicahua. </div>
<div class='q'>Pero TOTECO amo quicajqui cati niquilhui. </div>
<div class='q'>
<span class="verse" id="PS35_14">14&#160;</span>Nimotequipachojtinemiyaya quej se tamanti fiero ipantitosquía se nohuampo o se noicni. </div>
<div class='q'>Nimotequipacho huan nichocatinemiyaya quej mictosquía nonana. </div>
<div class='q'>
<span class="verse" id="PS35_15">15&#160;</span>Pero quema na nechajsic tequipacholi, inijuanti pajque. </div>
<div class='q'>Quema nimotepotani huan nihuetzqui, </div>
<div class='q'>inijuanti mosentilijque huan nechhuetzquilijque. </div>
<div class='q'>Masehualme cati amo cuajcualme huan cati nechixmatiyayaj nechejelnamiquiyayaj huan nechmaquiliyayaj masque amo teno nijchijtoya. </div>
<div class='q'>
<span class="verse" id="PS35_16">16&#160;</span>Quej masehualme cati amo cuajcualme quihuetzquilíaj ten hueli, </div>
<div class='q'>inijuanti noca pajque huan motancochhuehuechotzque noixpa ica cualanti. </div>
<div class='b'> &#160; </div>
<div class='q'>
<span class="verse" id="PS35_17">17&#160;</span>TOTECO, ¿hasta quema noja san tijtachilijtos nochi ni tamanti? </div>
<div class='q'>Techmanahui para amo nechmictise, </div>
<div class='q'>pampa san setzi nonemilis. </div>
<div class='q'>Techmaquixti ten ni masehualme cati mochihuaj quej tecuanime cati quinequij nechhuejhuelose. </div>
<div class='q'>
<span class="verse" id="PS35_18">18&#160;</span>Huan nimitztascamatis miyacapa ipan tasentilisti. </div>
<div class='q'>Iniixpa nochi nopa miyaqui momasehualhua nimitzpaquilismacas. </div>
<div class='q'>
<span class="verse" id="PS35_19">19&#160;</span>Amo xiquincahuili nocualancaitacahua cati istacatij ma noca paquica. </div>
<div class='q'>Amo xiquincahuili cati nechcualancaitaj ma moixijcopilica ica paquilisti noixpa por notequipachol. </div>
<div class='q'>
<span class="verse" id="PS35_20">20&#160;</span>Inijuanti amo quitemohuaj tasehuilisti. </div>
<div class='q'>San moilhuíaj quenicatza huelis quincajcayahuase masehualme cati itztoque ica cuajcualtzi ipan ni tali. </div>
<div class='q'>
<span class="verse" id="PS35_21">21&#160;</span>Nechtaijilhuíaj huan quiijtohuaj: </div>
<div class='q'>“¡Xiquitaca tijnelitztoque cati fiero quichijqui!” </div>
<div class='b'> &#160; </div>
<div class='q'>
<span class="verse" id="PS35_22">22&#160;</span>TOTECO, ta tiquitztoc cati quichihuaj. </div>
<div class='q'>Amo san xiitzto huan amo teno tijchihuas. </div>
<div class='q'>¡Amo techtahuelcahua! </div>
<div class='q'>
<span class="verse" id="PS35_23">23&#160;</span>Ximotanana huan techchihuili cati xitahuac huan melahuac. </div>
<div class='q'>Quena, TOTECO, xiisihui huan techmanahuiqui. </div>
<div class='q'>
<span class="verse" id="PS35_24">24&#160;</span>TinoTeco Dios, ta cati ipa titetajtolsencahua xitahuac, </div>
<div class='q'>xitenextili para amo teno nijchijtoc. </div>
<div class='q'>Amo xiquincahuili nocualancaitacahua ma noca huetzcaca. </div>
<div class='q'>
<span class="verse" id="PS35_25">25&#160;</span>Ma amo nopanti cati inijuanti quinequij. </div>
<div class='q'>Ma amo quiijtoca nechixpolojtoque. </div>
<div class='q'>Amo xiquincahuili ma moilhuica para inijuanti nechtantoque. </div>
<div class='q'>
<span class="verse" id="PS35_26">26&#160;</span>Xijchihua para inijuanti cati noca paquij por notequipachol ma mocuapoloca huan ma ayecmo quimatica taya quichihuase. </div>
<div class='q'>Quena, xijcahua para inijuanti cati moilhuíaj para más huejhueyi que na ma mopinahualtica huan ayecmo aqui ma quintepanita. </div>
<div class='q'>
<span class="verse" id="PS35_27">27&#160;</span>Pero ma huicaca ica paquilisti inijuanti cati nechpalehuíaj. </div>
<div class='q'>Ma paquica inijuanti cati quiitaj para nijchihua cati xitahuac. </div>
<div class='q'>Huan nochipa ma quiijtoca: </div>
<div class='q'>“Nelía hueyi TOTECO cati quipactía quipalehuis David, </div>
<div class='q'>pampa yaya quitequipanohua.” </div>
<div class='q'>
<span class="verse" id="PS35_28">28&#160;</span>Quena, xijtacaquili cati nimitztajtanía, </div>
<div class='q'>huan teipa nitepohuilis para nelía xitahuac cati tijchihua. </div>
<div class='q'>Quena, semilhuit nimitzpaquilismacas.  </div>
<div class='psalmlabel' id='PS36_0'> 36</div>
<div class='s'>Inintajtacol masehualme huan iteicnelilis TOTECO </div>
<div class='q'>
<span class="verse" id="PS36_1">1&#160;</span>Nijpixtoc ipan noyolo cati nijnequi niteyolmelahuas ten inintajtacol amo cuajcualme. </div>
<div class='q'>Amo cuajcualme quielcahuaj Toteco Dios huan amo quiimacasij. </div>
<div class='q'>
<span class="verse" id="PS36_2">2&#160;</span>Mohueyimatij ica iniselti hasta moilhuíaj para yaya amo quichihuilía cuenta nochi cati fiero quichijtinemij, </div>
<div class='q'>huan yeca amo quintatzacuiltis. </div>
<div class='q'>
<span class="verse" id="PS36_3">3&#160;</span>Quisa inincamaco senquisa cati fiero huan cati amo melahuac. </div>
<div class='q'>Quipolojtoque inintalnamiquilis, </div>
<div class='q'>huan ayecmo quichihuaj cati cuali. </div>
<div class='q'>
<span class="verse" id="PS36_4">4&#160;</span>Quema motecaj ipan inintapech para cochise, </div>
<div class='q'>san moilhuíaj taya tajtacoli quichihuase. </div>
<div class='q'>Moneltatzquilijtoque ipan iniojhui cati fiero huan san cati amo cuali quinequij. </div>
<div class='b'> &#160; </div>
<div class='q'>
<span class="verse" id="PS36_5">5&#160;</span>TOTECO, motasojtacayo quinajsi nochi masehualme huan onajsi hasta ilhuicac huan hasta campa mixti. </div>
<div class='q'>Nelía titemachti. </div>
<div class='q'>
<span class="verse" id="PS36_6">6&#160;</span>Tiitztoc tahuel tixitahuac huan amo quema timopata. </div>
<div class='q'>Tiitztoc temachti quej nopa huejhueyi tepeme campa tahuel tahuejcapa. </div>
<div class='q'>Nelxitahuac titetajtolsencahua, </div>
<div class='q'>huan amo hueli tijmachilíaj motalnamiquilis, </div>
<div class='q'>pampa eltoc quej nopa hueyi at cati tahuel huejcata. </div>
<div class='q'>¡TOTECO! Ta san se tiquinmocuitahuía quej masehualme huan tecuanime. </div>
<div class='q'>
<span class="verse" id="PS36_7">7&#160;</span>Toteco Dios, nelía cuajcualtzi moteicnelilis cati amo quema techcahua. </div>
<div class='q'>Yeca masehualme cati quipiyaj tanahuatili huan cati teicneltzitzi monechcahuíaj campa ta para xiquinmanahui. </div>
<div class='q'>Quena, mochihuaj quej pilpiyotzitzi cati calaquij ieltapaltzala ininana. </div>
<div class='q'>
<span class="verse" id="PS36_8">8&#160;</span>Masehualme cati mitztemohuaj ixhuij cuali ica nopa tatiochihualisti cati tiquinmaca nepa mochaj. </div>
<div class='q'>Eltoc quej se hueyi tacualisti cati techtencahuilía toixpa. </div>
<div class='q'>Techcahuilía ma tiatica ipan nopa atajti cati temaca ajhuiyac at. </div>
<div class='q'>Quena, nochi cati tijtajtaníaj techmaca. </div>
<div class='q'>
<span class="verse" id="PS36_9">9&#160;</span>Pampa ta techmaca nemilisti nochi cati tiitztoque, </div>
<div class='q'>huan pampa techmaca taahuili, tojuanti tihuelij titachiyaj. </div>
<div class='q'>
<span class="verse" id="PS36_10">10&#160;</span>Nimitztajtanía para mojmosta techicneli tojuanti cati timitzixmatij. </div>
<div class='q'>Nochipa techchihuilía cati xitahuac nochi tojuanti cati ipan toyolo tijnequij tijchihuase cati cuali. </div>
<div class='q'>
<span class="verse" id="PS36_11">11&#160;</span>Amo xijcahua para ma moquejquetzaca nopani inijuanti cati mohueyimatij. </div>
<div class='q'>Yon amo xiquincahuili ma nechquixtica amo cuajcualme. </div>
<div class='b'> &#160; </div>
<div class='q'>
<span class="verse" id="PS36_12">12&#160;</span>Se tonali niquijtos: </div>
<div class='q'>“¡Xiquitaca quenicatza ama huetztoque nochi tajtacolchijca masehualme cati mosisiníaj! </div>
<div class='q'>Toteco Dios quintahuisojtoc para ayecmo huelise motananase.”  </div>
<div class='psalmlabel' id='PS37_0'> 37</div>
<div class='s'>Iniojhui cuajcualme huan amo cuajcualme </div>
<div class='q'>
<span class="verse" id="PS37_1">1&#160;</span>Amo ximotequipacho ica amo cuajcualme. </div>
<div class='q'>Yon amo xiquixtoca cati quipiyaj masehualme cati quichihuaj cati amo monequi. </div>
<div class='q'>
<span class="verse" id="PS37_2">2&#160;</span>Pampa nimantzi pilinise quej sacat quema quitzontequij. </div>
<div class='q'>Huan polihuise quej xihuit cati huaqui. </div>
<div class='q'>
<span class="verse" id="PS37_3">3&#160;</span>Ximotemachi ipan TOTECO huan xijchihua cati cuali. </div>
<div class='q'>Quej nopa tipajcaitztos ipan motal huan amo teno mitzpolos. </div>
<div class='q'>
<span class="verse" id="PS37_4">4&#160;</span>Ximohuampojchihua ihuaya TOTECO, </div>
<div class='q'>huan yaya mitzmacas cati moyolo quinequi. </div>
<div class='q'>
<span class="verse" id="PS37_5">5&#160;</span>Xijcahuili TOTECO ma mitznextili campa tinemis. </div>
<div class='q'>Ximotemachi ipan ya, huan yaya quichihuas. </div>
<div class='q'>
<span class="verse" id="PS37_6">6&#160;</span>Quipanextis cati xitahuac tijchihua. </div>
<div class='q'>Quena, quichihuas para nochi ma quiitaca motalnamiquilis quej nochi quiitaj quema taahuía tonati ipan tajcotona. </div>
<div class='q'>
<span class="verse" id="PS37_7">7&#160;</span>Xijpiya moyolo quema tiitztoc iixpa TOTECO. </div>
<div class='q'>Amo ximolini. </div>
<div class='q'>Xijchiya para yaya quichihuas cati quinequi. </div>
<div class='q'>Amo xicualani inihuaya cati quipiyaj nochi cati quinequij ama. </div>
<div class='q'>Amo xiquinchihuili cuenta inijuanti cati quichijtinemij sesen tamanti cati fiero moilhuijtoque quichihuase. </div>
<div class='q'>
<span class="verse" id="PS37_8">8&#160;</span>Amo ximocualancamaca. </div>
<div class='q'>Xijtalcahui cualanti, </div>
<div class='q'>pampa cualanti noja más hueyi mochihuas huan mitzcocos. </div>
<div class='q'>
<span class="verse" id="PS37_9">9&#160;</span>TOTECO quintzontamiltis cati mosisiníaj, </div>
<div class='q'>pero cati motemachíaj ipan ya quintiochihuas huan moaxcatise nopa tali. </div>
<div class='q'>
<span class="verse" id="PS37_10">10&#160;</span>Ayecmo huejcahuase itztose amo cuajcualme, </div>
<div class='q'>teipa masque titachiyas campa itztoyaj amo quema sempa tiquinpantis. </div>
<div class='q'>
<span class="verse" id="PS37_11">11&#160;</span>Pero masehualme cati moechcapanohuaj iixpa Toteco itztose ipan nopa cuali tali huan tahuel paquise, </div>
<div class='q'>pampa yaya quintiochihuas hasta mocahuas. </div>
<div class='q'>
<span class="verse" id="PS37_12">12&#160;</span>Masehualme cati quicualancaitaj Toteco mosenilhuijtoque taya fiero tamanti huelis quinchihuilise inijuanti cati xitahuac nemij. </div>
<div class='q'>Quintachilíaj ica cualanti huan motanhuehuechotzaj iniixpa. </div>
<div class='q'>
<span class="verse" id="PS37_13">13&#160;</span>Pero Toteco quinhuetzquilía nopa masehualme, </div>
<div class='q'>pampa quimati para monechcahuía nopa hora quema quintzontamiltis. </div>
<div class='q'>
<span class="verse" id="PS37_14">14&#160;</span>Masehualme cati quicualancaitaj Toteco quicopinaj inimacheta para quinmajcahuilise cati teicneltzitzi. </div>
<div class='q'>Quihuitolohuaj inincuahuitol huan quinmelaitaj cati moechcapanohuaj iixpa Toteco. </div>
<div class='q'>Quena, quinchiyaj para quinmictise cati xitahuac monejnemiltíaj. </div>
<div class='q'>
<span class="verse" id="PS37_15">15&#160;</span>Pero cati inijuanti inimacheta calaquis ipan iniyolo, </div>
<div class='q'>huan inincuahuitolhua pojpostequis huan cuechtic elis. </div>
<div class='q'>
<span class="verse" id="PS37_16">16&#160;</span>Más cuali nopa quentzi cati quipiya se cuali masehuali huan amo miyac tamanti pajpatiyo cati quipiyaj tajtacolchihuani. </div>
<div class='q'>
<span class="verse" id="PS37_17">17&#160;</span>Pampa TOTECO quinquixtilis ininchicahualis cati amo itztoque tapajpacme iixpa, </div>
<div class='q'>pero quinfuerzajmacas cati monejnemiltíaj cuali iixpa. </div>
<div class='q'>
<span class="verse" id="PS37_18">18&#160;</span>Mojmosta TOTECO quitachilía cati quichihuaj masehualme cati itztoque xitahuaque iixpa, </div>
<div class='q'>huan nopa tali cati quinmacas para iniaxca huejcahuas para nochipa. </div>
<div class='q'>
<span class="verse" id="PS37_19">19&#160;</span>Quema ajsis tonali cati amo cuali, </div>
<div class='q'>quinmocuitahuis para amo más taijyohuise. </div>
<div class='q'>Quema oncas mayanti, quinmacas ten quicuase hasta mocahuas. </div>
<div class='q'>
<span class="verse" id="PS37_20">20&#160;</span>Pero amo cuajcualme miquise. </div>
<div class='q'>Quena, quej huaquij nopa cuajcualtzitzi xochime sacapetaixco huan ayecmo nesi iniyejyejca, </div>
<div class='q'>nojquiya polihuise icualancaitacahua TOTECO. </div>
<div class='q'>Quena, polihuise quej pocti cati quisa huan ayecmo nesi. </div>
<div class='q'>
<span class="verse" id="PS37_21">21&#160;</span>Se masehuali cati amo cuali iyolo motanehui se tamanti huan ayecmo quicuepa. </div>
<div class='q'>Pero masehualme cati cuajcualme quipiyaj hueyi iniyolo huan temacaj hasta mocahua. </div>
<div class='q'>
<span class="verse" id="PS37_22">22&#160;</span>Cati TOTECO quintiochihua quiselise nopa tali cati yaya quinmacas, </div>
<div class='q'>pero cati TOTECO quintelchihua quintzontamiltis. </div>
<div class='q'>
<span class="verse" id="PS37_23">23&#160;</span>TOTECO quichihua ma eli temachti sese paso ipan inemilis se cuali masehuali, </div>
<div class='q'>huan nopa masehuali paqui miyac pampa nemi cuali. </div>
<div class='q'>
<span class="verse" id="PS37_24">24&#160;</span>Masque huetzis nopa cuali masehuali, amo mocahuas huetztoc, </div>
<div class='q'>pampa TOTECO quitananas ica imax. </div>
<div class='q'>
<span class="verse" id="PS37_25">25&#160;</span>Na nojquiya nitelpocatixtoya huan ama ya nihuehuentzi, </div>
<div class='q'>pero amo quema niquitac TOTECO quitahuelcahua se masehuali cati itztoc xitahuac iixpa. </div>
<div class='q'>Yon iconehua se cuali masehuali amo niquinitztoc sinta motaejehuíaj para ica panose. </div>
<div class='q'>
<span class="verse" id="PS37_26">26&#160;</span>Mojmosta se cuali masehuali quintasojta sequinoc huan quintanejtía cati monequi. </div>
<div class='q'>Iconehua se cuali tacat tepalehuíaj. </div>
<div class='q'>
<span class="verse" id="PS37_27">27&#160;</span>Huajca sinta tijnequi tiitztos para nochipa, </div>
<div class='q'>xijtalcahui tajtacoli huan xijchihua san cati cuali. </div>
<div class='q'>
<span class="verse" id="PS37_28">28&#160;</span>Pampa TOTECO quipactía cati xitahuac huan amo quema quinhuejcamajcahuas iaxcahua cati itztoque temachme. </div>
<div class='q'>¡Amo! Techmocuitahuis para nochipa. </div>
<div class='q'>Pero quintzontamiltis nochi masehualme cati amo cuajcualme, </div>
<div class='q'>huan amo quincahuilis yon se iniixhui. </div>
<div class='q'>
<span class="verse" id="PS37_29">29&#160;</span>Masehualme cati itztoque xitahuaque iixpa TOTECO moaxcatise nopa tali cati yaya quinmacas, </div>
<div class='q'>huan nepa itztose para nochipa. </div>
<div class='q'>
<span class="verse" id="PS37_30">30&#160;</span>Se masehuali cati itztoc cuali iixpa Toteco camanalti ica talnamiquilisti huan quiijtohua cati xitahuac. </div>
<div class='q'>
<span class="verse" id="PS37_31">31&#160;</span>Quipiya Icamanal Toteco Dios ipan iyolo, </div>
<div class='q'>huan yeca amo huetzis ipan tajtacoli. </div>
<div class='q'>
<span class="verse" id="PS37_32">32&#160;</span>Masehualme cati quicualancaitaj Toteco Dios quintachilíaj masehualme cati monejnemiltíaj xitahuac. </div>
<div class='q'>Quitemohuaj quenicatza huelis quintelhuise para ma quinmictica. </div>
<div class='q'>
<span class="verse" id="PS37_33">33&#160;</span>Pero TOTECO amo quincahuas para cuali masehualme ma mocahuaca inimaco inincualancaitacahua. </div>
<div class='q'>Quema ajsise iixpa se juez, </div>
<div class='q'>amo quincahuas ma quintatzacuiltica cati cuajcualme ica se tamanti cati amo quichijtoque. </div>
<div class='q'>
<span class="verse" id="PS37_34">34&#160;</span>Ximotemachi ipan TOTECO huan xijchihua cati yaya quinequi, </div>
<div class='q'>pampa yaya mitzhuejcapantalis huan mitzmacas nopa tali. </div>
<div class='q'>Huan tiquitas quenicatza quintzontamiltis cati quinpactía tajtacolchihuase. </div>
<div class='q'>
<span class="verse" id="PS37_35">35&#160;</span>Pampa na niquinitztoc masehualme cati quicualancaitaj Toteco, </div>
<div class='q'>inijuanti mohueyimatij huan temajmatíaj. </div>
<div class='q'>Pampa quipiyaj chicahualisti quej se cuahuit cati hueyi huan xajcaltic. </div>
<div class='q'>
<span class="verse" id="PS37_36">36&#160;</span>Pero panoc se ome tonali tantiyajque huan ayecmo niquinitac campa itztoyaj. </div>
<div class='q'>Huan masque niquintemo, ayecmo niquinpanti. </div>
<div class='q'>
<span class="verse" id="PS37_37">37&#160;</span>Pero xijtachili quenicatza monejnemiltía se masehuali cati itztoc xitahuac iixpa TOTECO, </div>
<div class='q'>yaya cati amo aqui hueli quitelhuis ica se tamanti cati amo monequi. </div>
<div class='q'>Nopa masehuali quipiyas tasehuilisti huan itztos ica cuajcualtzi para nochipa. </div>
<div class='q'>
<span class="verse" id="PS37_38">38&#160;</span>Pero TOTECO ica se huelta quintamitzontamiltis inijuanti cati amo quitepanitaj. </div>
<div class='q'>Huan amo quicajtehuase yon se iniixhui. </div>
<div class='q'>
<span class="verse" id="PS37_39">39&#160;</span>TOTECO quinmaquixtía cati itztoque xitahuaque iixpa. </div>
<div class='q'>Quinfuerzajmaca quema huala taohuijcayot. </div>
<div class='q'>
<span class="verse" id="PS37_40">40&#160;</span>TOTECO quinpalehuía huan quinmanahuía cati cuajcualme. </div>
<div class='q'>Quinmanahuía inimaco masehualme cati quicualancaitaj huan quinmaquixtía, </div>
<div class='q'>pampa inijuanti mochixtoque ipan ya.  </div>
<div class='psalmlabel' id='PS38_0'> 38</div>
<div class='s'>Inetatajtil David quema tajtacolchijtoya </div>
<div class='q'>
<span class="verse" id="PS38_1">1&#160;</span>TOTECO, amo techtaijyohuilti quema ticualani. </div>
<div class='q'>Huan amo techtatzacuilti ica mohueyicualancayo. </div>
<div class='q'>
<span class="verse" id="PS38_2">2&#160;</span>Miyac nechcocohua cati amo cuali nijchijtoc. </div>
<div class='q'>Eltoc quej nochi mocuataminhua calactoc ipan na. </div>
<div class='q'>Quena, eltoc quej techajsitoc, </div>
<div class='q'>pampa nijmati ticualani ica na. </div>
<div class='q'>
<span class="verse" id="PS38_3">3&#160;</span>Huan pampa ticualani pampa nitajtacolchijtoc, </div>
<div class='q'>nijmati quenicatza nochi notacayo mococohua. </div>
<div class='q'>Yon se noomiyo amo cuali eltoc. </div>
<div class='q'>
<span class="verse" id="PS38_4">4&#160;</span>Nochi notajtacolhua huetztoc nopani. </div>
<div class='q'>Eltoc quej nimisahuisquía campa miyac at. </div>
<div class='q'>Notajtacolhua eltoc quej se tamamali tahuel etic cati amo hueli niquijyohuía. </div>
<div class='q'>
<span class="verse" id="PS38_5">5&#160;</span>Palani notacayo pampa nijchijqui se huihuiyot. </div>
<div class='q'>Mijyotíaj nococohua. </div>
<div class='q'>
<span class="verse" id="PS38_6">6&#160;</span>Nicuitapanhuitoltic huan amo hueli nijtanana notzonteco. </div>
<div class='q'>Semilhuit nichocatinemi por cati nijchijtoc. </div>
<div class='q'>
<span class="verse" id="PS38_7">7&#160;</span>Nochi notacayo tiquisa. </div>
<div class='q'>Huan ya tantinemi nochicahualis por notajtacol. </div>
<div class='q'>
<span class="verse" id="PS38_8">8&#160;</span>Nimomati quej nitatejtejtzonti. </div>
<div class='q'>Yon quentzi fuerza amo nijpiya. </div>
<div class='q'>Nelía niaxti ipan noyolo. </div>
<div class='q'>
<span class="verse" id="PS38_9">9&#160;</span>NoTeco, ta tijmati quenicatza nijnequi sempa niitztos cuali moixpa. </div>
<div class='q'>Nochi cati nimoilhuía tanemijya nesi moixpa. </div>
<div class='q'>Amo teno hueli nimitztatilía. </div>
<div class='q'>
<span class="verse" id="PS38_10">10&#160;</span>Noyolo nelhuihuipica, </div>
<div class='q'>huan ya tantinemi nochicahualis. </div>
<div class='q'>Ayecmo hueli nitachiya cuali. </div>
<div class='q'>
<span class="verse" id="PS38_11">11&#160;</span>Nonelhuampoyohua huan noteixmatcahua san nechhuejcaitaj, pampa quiijiyaj nococohua. </div>
<div class='q'>
<span class="verse" id="PS38_12">12&#160;</span>Inijuanti cati quinequij nechmictise quisencahuaj taquetzti para nechmasiltise. </div>
<div class='q'>Cati quinequij nechcocose talojtzitzi nechilhuíaj quenicatza nechtzontamiltise. </div>
<div class='q'>Semilhuit quitemohuaj quenicatza nechcajcayahuase. </div>
<div class='q'>
<span class="verse" id="PS38_13">13&#160;</span>Pero na nimochihua quej amo nijcaqui cati quiijtohuaj. </div>
<div class='q'>Nimochihua quej se cati amo hueli camanalti huan amo nijtapohua nocamac para niquinnanquilis. </div>
<div class='q'>
<span class="verse" id="PS38_14">14&#160;</span>Quena, na nimochihua quej amo nijcaqui inincamanal, </div>
<div class='q'>huan amo teno niquijtohua para ica nimomanahuis. </div>
<div class='q'>
<span class="verse" id="PS38_15">15&#160;</span>Pampa san ipan ta nimochiya, TOTECO, tinoDios. </div>
<div class='q'>Na nijcajtoc momaco para xiquinnanquili huan techmanahui. </div>
<div class='q'>
<span class="verse" id="PS38_16">16&#160;</span>San nimitztajtanía para amo xiquincahuili ma noca huetzcaca. </div>
<div class='q'>Amo xiquincahuili ma mohueyitalica noixpa pampa nihuetzqui. </div>
<div class='q'>
<span class="verse" id="PS38_17">17&#160;</span>Nijmati nimiquis pampa tacuajcualoli amo nechcahua yon se talojtzi. </div>
<div class='q'>
<span class="verse" id="PS38_18">18&#160;</span>TOTECO, nijnequi nimitzpanextilis nochi notajtacolhua, </div>
<div class='q'>pampa nelía nimotequipachohua ica cati nijchijtoc. </div>
<div class='q'>
<span class="verse" id="PS38_19">19&#160;</span>Nocualancaitacahua momiyaquilijtoque huan moyoltetilijtoque. </div>
<div class='q'>Miyac nechcualancaitaj, masque amo teno niquinchihuilijtoc. </div>
<div class='q'>
<span class="verse" id="PS38_20">20&#160;</span>Masque cati cuali niquinchihuilijtoc, nechcuepilijtoque ica cati fiero. </div>
<div class='q'>Nechcualancaitaj pampa nijtoquilía cati cuali. </div>
<div class='q'>
<span class="verse" id="PS38_21">21&#160;</span>NoTeco Dios, amo techcajtehua noselti. </div>
<div class='q'>Amo ximoiyocatali ten na. </div>
<div class='q'>
<span class="verse" id="PS38_22">22&#160;</span>¡Toteco! Xihuala nimantzi techpalehuiqui, ta tinotemaquixtijca.  </div>
<div class='psalmlabel' id='PS39_0'> 39</div>
<div class='s'>Amo huejcahuas tonemilis </div>
<div class='q'>
<span class="verse" id="PS39_1">1&#160;</span>Nimoilhuijtoya para nimomocuitahuisquía miyac para amo nijchihuasquía cati amo cuali. </div>
<div class='q'>Niquijtojtoya para nijmocuitahuisquía nonenepil huan nocamanal para amo nitajtacolchihuas ica cati niquijtohua. </div>
<div class='q'>Quena, amo teno niquijtos quema niitztos iniixpa amo cuajcualme. </div>
<div class='q'>
<span class="verse" id="PS39_2">2&#160;</span>Huajca nimochijqui quej se cati amo hueli camanalti. </div>
<div class='q'>Amo teno niquijtohuayaya, </div>
<div class='q'>yon cati cuali, yon cati amo cuali. </div>
<div class='q'>Huan pampa nicajoctoya nochi cati nijmatiyaya ipan noyolo, </div>
<div class='q'>noja más nitaijyohuiyaya. </div>
<div class='q'>
<span class="verse" id="PS39_3">3&#160;</span>Hasta nijmatiyaya quej noyolo tatayaya. </div>
<div class='q'>Huan quema san ya nopa nimosenilhuijtoya, </div>
<div class='q'>nijmatiyaya quej se tit lemeniyaya ipan noyolo. </div>
<div class='q'>Huajca ayecmo niquijyohui huan nicamanaltic chicahuac, </div>
<div class='q'>huan niquilhui TOTECO: </div>
<div class='q'>
<span class="verse" id="PS39_4">4&#160;</span>“TOTECO, technextili quesqui tonali niitztos huan quema nimiquis. </div>
<div class='q'>Nijmati nelquentzi tonali niyoltos nica. </div>
<div class='q'>
<span class="verse" id="PS39_5">5&#160;</span>Techmacatoc se nemilisti cati nelquentzi xihuit. </div>
<div class='q'>Huan nochi xihuit cati niyoltos elis san se talojtzi moixpa, </div>
<div class='q'>pampa ta nochipa tiitztoc. </div>
<div class='q'>Nochi masehualme polijtehuaj nimantzi san quej ixpolihui iniijyoyo quema taijyotilanaj. </div>
<div class='q'>
<span class="verse" id="PS39_6">6&#160;</span>Nochi masehualme panotehuaj quej se ecahuili. </div>
<div class='q'>San tapic nochi inintequi. </div>
<div class='q'>Masque quimiyaquilíaj tamanti cati ipati, </div>
<div class='q'>amo quimatij ajquiya iaxca elis teipa. </div>
<div class='q'>
<span class="verse" id="PS39_7">7&#160;</span>Huajca, noTeco, amo teno onca cati ipan huelis nimotemachis. </div>
<div class='q'>Nimochiyas san ipan ta. </div>
<div class='q'>
<span class="verse" id="PS39_8">8&#160;</span>Techmaquixti ten notajtacolhua. </div>
<div class='q'>Amo xiquincahuili masehualme cati huihuitique ma noca paquica ica cati nijchijtoc. </div>
<div class='q'>
<span class="verse" id="PS39_9">9&#160;</span>Nimocamatzacuas moixpa huan ayecmo nimolinis por cati nopanti, pampa ta techtatzacuiltía. </div>
<div class='q'>
<span class="verse" id="PS39_10">10&#160;</span>Pero noTeco, ayecmo techtatzacuilti. </div>
<div class='q'>Nijmati nimiquis pampa techtejtzontoc ica momax. </div>
<div class='q'>
<span class="verse" id="PS39_11">11&#160;</span>Quema se masehuali tajtacolchihua, ta tijtatzacuiltía. </div>
<div class='q'>Nopa tamanti cati más quiicnelía, </div>
<div class='q'>tiquixpolihuiltía quej mejtolime quitamicualoltíaj se yoyomit. </div>
<div class='q'>Yon se masehuali amo quipiya chicahualisti. </div>
<div class='q'>Nochi itztoque san quej se ajacat cati ica se talojtzi panotehuaj. </div>
<div class='q'>
<span class="verse" id="PS39_12">12&#160;</span>NoTeco, xijtacaquili quema nimotatajtis. </div>
<div class='q'>Techtacaquili quema nimitztzajtzilía. </div>
<div class='q'>Amo san xitachixto quema nimochoquilía, techpalehuiqui. </div>
<div class='q'>Quej nochi nohuejcapan tatahua, san niitztos nica se talojtzi. </div>
<div class='q'>Quej elisquía niehua seyoc altepet huan san nipano, </div>
<div class='q'>amo nihuejcahuas nica. </div>
<div class='q'>
<span class="verse" id="PS39_13">13&#160;</span>Ayecmo techtatzacuilti. </div>
<div class='q'>Techcahuili sempa ma nijpiya fuerza huan se quentzi paquilisti pampa se tonali nimiquis huan ayecmo niitztos nica.”  </div>
<div class='psalmlabel' id='PS40_0'> 40</div>
<div class='s'>David quipaquilismaca TOTECO pampa quimanahui </div>
<div class='r'>(Salmo 70) </div>
<div class='q'>
<span class="verse" id="PS40_1">1&#160;</span>Nijpixqui noyolo huan nimochixqui para TOTECO ma nechpalehuiqui. </div>
<div class='q'>Huan yaya, quena, moechcapano huan nechtacaquili quema nijnojnotzayaya. </div>
<div class='q'>
<span class="verse" id="PS40_2">2&#160;</span>TOTECO nechtananqui quema nijmatiyaya niitztoya ipan se ostot campa mahuilili. </div>
<div class='q'>Eltoya quej nimisahuijtinemiyaya ipan soqui atoli cati huejcata, </div>
<div class='q'>huan ayecmo nijmatiyaya taya nijchihuas. </div>
<div class='q'>Pero TOTECO nechmaquixti ten nopa tequipacholi. </div>
<div class='q'>Quena, nechquetzqui ipan se hueyi tet campa temachti. </div>
<div class='q'>Huan teipa nechyacanqui ipan se cuali ojti. </div>
<div class='q'>
<span class="verse" id="PS40_3">3&#160;</span>Huan teipa noTeco Dios nechmacac se huicat yancuic, </div>
<div class='q'>se huicat cati ica ma nijpaquilismacas. </div>
<div class='q'>Miyac cati quicaquise nochi cati TOTECO nechchihuilijtoc, motemachise ipan ya. </div>
<div class='q'>
<span class="verse" id="PS40_4">4&#160;</span>Paqui nopa masehuali cati motemachía ipan TOTECO, </div>
<div class='q'>huan amo motemachía ipan cati mohueyimatij, </div>
<div class='q'>yon ininpan cati quinhueyichihuaj teteyome. </div>
<div class='b'> &#160; </div>
<div class='q'>
<span class="verse" id="PS40_5">5&#160;</span>TOTECO noDios, ta techchihuilijtoc miyac tamanti cati huejhueyi. </div>
<div class='q'>Amo aqui quiaxilis mohueyi chicahualis. </div>
<div class='q'>Ta nochipa techpixtoc ipan motalnamiquilis. </div>
<div class='q'>Quena, tahuel miyac tamanti cati cuajcualtzi tijsencajtoc techchihuilis. </div>
<div class='q'>Sinta nijnequisquía niteyolmelahuas sesen tamanti cati techchihuilijtoc, </div>
<div class='q'>amo nihuelisquía. </div>
<div class='q'>Pampa nochi cati cuali techchihuilijtoc quipano cati hueli nijpohua. </div>
<div class='q'>
<span class="verse" id="PS40_6">6&#160;</span>Ya nijmati nopa cati más tijnequi para timasehualme ma timitzmacaca. </div>
<div class='q'>Amo hueyi ipati moixpa nopa tapiyalme huan sequinoc tamanti tacajcahualisti cati masehualme mitzmacaj. </div>
<div class='q'>Amo hueyi ipati moixpa nopa tacajcahualisti cati tijtatíaj moixpa por totajtacolhua. </div>
<div class='q'>Techtapohuilijtoc notalnamiquilis para hueli nijmachilía cati más tijnequi ten tojuanti. </div>
<div class='q'>Tijnequi ma timotemacaca ica ta. </div>
<div class='q'>Ya nopa, quena, hueyi ipati moixpa. </div>
<div class='q'>
<span class="verse" id="PS40_7">7&#160;</span>Yeca nimitzilhuijtoc: </div>
<div class='q'>“Nica niitztoc. </div>
<div class='q'>Ya nihuala quej ijcuilijtoc ipan mocamanal para nijchihuasquía. </div>
<div class='q'>
<span class="verse" id="PS40_8">8&#160;</span>¡NoTeco Dios! </div>
<div class='q'>Nechpactía nijchihuas mopaquilis, </div>
<div class='q'>huan motamachtil nijhuica ipan noyolo.” </div>
<div class='q'>
<span class="verse" id="PS40_9">9&#160;</span>Miyacapa iniixpa momasehualhua niteyolmelajtoc para ta, TOTECO, </div>
<div class='q'>tiquinchihua masehualme xitahuaque moixpa. </div>
<div class='q'>Cuali tijmati para amo san nicajoctoc cati nijmati. </div>
<div class='q'>
<span class="verse" id="PS40_10">10&#160;</span>Amo nijtatijtoc nopa cuali camanali ipan noyolo para amo aqui niquilhuis. </div>
<div class='q'>Nochi masehualme niquinyolmelahua para ta tiquinmaquixtis. </div>
<div class='q'>Nochipa nitematiltis para ta nelía titemachti huan titepalehuía. </div>
<div class='q'>Nepa miyacapa nitepohuilis para titetasojta huan amo timoyolpata. </div>
<div class='q'>
<span class="verse" id="PS40_11">11&#160;</span>TOTECO, nijmati amo quema tijcahuas techtasojtas. </div>
<div class='q'>Nimochiya ipan moteicnelijcayo, </div>
<div class='q'>pampa ta nochipa techmocuitahuis. </div>
<div class='q'>
<span class="verse" id="PS40_12">12&#160;</span>Miyac tequipacholi nijpiya campa hueli. </div>
<div class='q'>Amo hueli nijpohua nochi. </div>
<div class='q'>Notajtacolhua nechtantoc huan nichoca hasta amo hueli nitachiya. </div>
<div class='q'>Notajtacolhua nelmiyac hasta quipano imiyaca notzoncal. </div>
<div class='q'>Tantinemi noyolo huan nochicahualis. </div>
<div class='q'>
<span class="verse" id="PS40_13">13&#160;</span>TOTECO, techmanahuiqui. </div>
<div class='q'>Quena TOTECO, ximoisihuilti huan techpalehuiqui. </div>
<div class='q'>
<span class="verse" id="PS40_14">14&#160;</span>Ma mopinahualtica huan ma mocuapoloca cati quinequij nechtzontamiltise. </div>
<div class='q'>Xiquinquixti cati nechcualancaitaj huan tahuel xiquinpinahualti. </div>
<div class='q'>
<span class="verse" id="PS40_15">15&#160;</span>Nochi cati noca paquij ma huetzica. </div>
<div class='q'>Xiquincuepa san ica inimax. </div>
<div class='q'>
<span class="verse" id="PS40_16">16&#160;</span>Pero ma paquica miyac nochi cati mitztemohuaj. </div>
<div class='q'>Quena, paquij cati mitzicnelíaj pampa tiquinmaquixtijtoc. </div>
<div class='q'>Nochipa quiijtohuaj: </div>
<div class='q'>“Nelía hueyi TOTECO.” </div>
<div class='q'>
<span class="verse" id="PS40_17">17&#160;</span>Masque nimotequipachojtoc huan nechpolohua ten ica nipanos, </div>
<div class='q'>nijmati para ta TOTECO techelnamiqui. </div>
<div class='q'>Ta tinoTeco Dios, techpalehuis huan techmanahuis. </div>
<div class='q'>NoTeco Dios, amo xihuejcahua quema nimitznotza. </div>
<div class='q'>Nimantzi techpalehuiqui.  </div>
<div class='psalmlabel' id='PS41_0'> 41</div>
<div class='s'>David cati mococohua quitajtanía Toteco ma quichicahua </div>
<div class='q'>
<span class="verse" id="PS41_1">1&#160;</span>Paqui nopa masehuali cati motequipachohua pampa quinicnelía cati teicneltzitzi, </div>
<div class='q'>pampa TOTECO quipalehuis quema hualas taohuijcayot. </div>
<div class='q'>
<span class="verse" id="PS41_2">2&#160;</span>TOTECO quimocuitahuis para amo aqui quimictis. </div>
<div class='q'>Huan TOTECO quitiochihuas miyacapa ipan tali Israel. </div>
<div class='q'>Yaya amo quicajtehuas, </div>
<div class='q'>yon amo quicahuas inimaco icualancaitacahua para ma quichihuilica cati inijuanti quinequise. </div>
<div class='q'>
<span class="verse" id="PS41_3">3&#160;</span>Quema huetztos ipan taijyohuilisti, </div>
<div class='q'>TOTECO quitananas ipan itapech huan quiijcuenilis nopa cocolisti. </div>
<div class='q'>
<span class="verse" id="PS41_4">4&#160;</span>Na niquilhui TOTECO: </div>
<div class='q'>“TOTECO, na nitajtacolchijtoc ica ta. </div>
<div class='q'>Techtasojta huan techchicahua.” </div>
<div class='q'>
<span class="verse" id="PS41_5">5&#160;</span>Nocualancaitacahua quinequij ma nechajsi cati fiero. </div>
<div class='q'>Camanaltij fiero ten na huan quinequij ma nimiqui huan ayecmo aqui nechelnamiquis. </div>
<div class='q'>
<span class="verse" id="PS41_6">6&#160;</span>Quema nechpaxalohuaj, mochihuaj quej nohuampoyohua, </div>
<div class='q'>pero amo melahuac ten quiijtohuaj. </div>
<div class='q'>Quema itztoque nohuaya san quitacaquilíaj taya onca para huelis quipatase ica cati más fiero, </div>
<div class='q'>huan teipa quisase huan teyolmelajtinemise ten na. </div>
<div class='q'>
<span class="verse" id="PS41_7">7&#160;</span>Quena, nocualancaitacahua mosentilíaj huan noca camanaltij. </div>
<div class='q'>Tepohuilíaj para ayecmo onca pajti para na huan nimantzi nimiquis. </div>
<div class='q'>
<span class="verse" id="PS41_8">8&#160;</span>Quiijtohuaj: </div>
<div class='q'>“Nopa cocolisti cati yaya quipixtoc nelfiero. </div>
<div class='q'>Ayecmo motananas ten itapech pampa nimantzi miquis.” </div>
<div class='q'>Quej nopa quiijtohuaj ten na. </div>
<div class='q'>
<span class="verse" id="PS41_9">9&#160;</span>Nojquiya nechcajtejtoc cati eliyaya nonelhuampo. </div>
<div class='q'>Yaya cati ipan nimotemachiyaya huan cati tacuayaya nohuaya, ama nechtahuelcajtoc. </div>
<div class='q'>
<span class="verse" id="PS41_10">10&#160;</span>Pero ta TOTECO, techtasojta. </div>
<div class='q'>Techtanana ten notapech huan niquincuepilis quej nechchihuilijtoque. </div>
<div class='q'>
<span class="verse" id="PS41_11">11&#160;</span>Nijmati techicnelía pampa amo tiquincahuilijtoc nocualancaitacahua ma nechtanica. </div>
<div class='q'>
<span class="verse" id="PS41_12">12&#160;</span>Techpalehui pampa nijchihua cati xitahuac huan techmacatoc tequiticayot ma niitzto nepa moixpa para nochipa. </div>
<div class='b'> &#160; </div>
<div class='q'>
<span class="verse" id="PS41_13">13&#160;</span>Ma tijhueyichihuaca TOTECO, </div>
<div class='q'>yaya cati iTeco tohuejcapan tata, Israel. </div>
<div class='q'>Quena, ma tijhueyichihuaca ama huan nochipa. Quej nopa ma eli.  </div>
<div class='psalmlabel' id='PS42_0'> 42</div>
<div class='s'>Israelitame cati quinhuicatoque seyoc tali quielnamiquij inintal </div>
<div class='q'>
<span class="verse" id="PS42_1">1&#160;</span>Quej se masat cati tahuel amiqui quitemojtinemi se atajti para atis, </div>
<div class='q'>quej nopa na nimitzyoltemohua, noTeco Dios. </div>
<div class='q'>
<span class="verse" id="PS42_2">2&#160;</span>Quena, quej se cati tahuel amiqui, </div>
<div class='q'>na ipan noyolo nimitznequi Toteco, </div>
<div class='q'>ta cati nelnelía tiitztoc. </div>
<div class='q'>¿Hasta quema huelis niyas huan nimonextis moixpa? </div>
<div class='q'>
<span class="verse" id="PS42_3">3&#160;</span>Tayohua huan tonaya nichoca huan amo nitacua. </div>
<div class='q'>Nocualancaitacahua talojtzitzi nechtatzintoquilíaj: </div>
<div class='q'>“¿Canque itztoc moDios? </div>
<div class='q'>¿Para ten amo mitzpalehuía?” </div>
<div class='q'>Quej nopa nechilhuíaj. </div>
<div class='b'> &#160; </div>
<div class='q'>
<span class="verse" id="PS42_4">4&#160;</span>Quema niquelnamiqui quenicatza eliyaya achtohuiya nepa ipan notal, eltoc quej atiya noyolo. </div>
<div class='q'>Niyahuiyaya inihuaya miyaqui masehualme hasta ichaj Toteco Dios. </div>
<div class='q'>Na niquinyacanayaya nochi hasta ichaj ipan nopa hueyi ilhuit. </div>
<div class='q'>Titzajtzitiyahuiyayaj ica paquilisti, </div>
<div class='q'>huan tijtascamatiyayaj Toteco Dios pampa para ya tiilhuichihuayayaj. </div>
<div class='q'>
<span class="verse" id="PS42_5">5&#160;</span>Huajca nimoilhuía: </div>
<div class='q'>“Amo monequi nimotequipachos. </div>
<div class='q'>Na nimotemachijtoc ipan noTeco Dios, </div>
<div class='q'>huan sempa nijpaquilismacas, </div>
<div class='q'>pampa yaya noDios huan notemaquixtijca.” </div>
<div class='b'> &#160; </div>
<div class='q'>
<span class="verse" id="PS42_6">6&#160;</span>Pero noTeco, nelía nimotequipachohua nica campa niitztoc ipan ni tali cati huejca. </div>
<div class='q'>Yeca nimitzelnamiquis, </div>
<div class='q'>huan niquelnamiquis quenicatza tijpixqui hueyi moyolo ica tojuanti cati tiehuani ipan motal. </div>
<div class='q'>Niquelnamiqui nopa tali cuajcualtzi cati pehua campa motalohua nopa atajti Jordán, </div>
<div class='q'>huan ontami hasta campa motanantoc nopa tepeme Hermón huan Mizar. </div>
<div class='q'>
<span class="verse" id="PS42_7">7&#160;</span>Ama ta techtitanilijtoc tequipacholi cati nechijyomictía. </div>
<div class='q'>Quena, miyac tequipacholi nechajsitoc quej imiyaca at cati huetzi ten tepeixco hasta ipan na. </div>
<div class='q'>Caquisti quej miyac at cati ajcahuacatoc, </div>
<div class='q'>huan nochi nopa at nopan panotoc. </div>
<div class='b'> &#160; </div>
<div class='q'>
<span class="verse" id="PS42_8">8&#160;</span>Pero ica ijnaloc TOTECO nechtitanilis itaicnelilis. </div>
<div class='q'>Huan ica tayohua yaya nechmacas se huicat para nijhueyichihuas, </div>
<div class='q'>huan nimotatajtis ica ya. </div>
<div class='q'>Quena, nijnojnotza NoTeco cati mojmosta nechmaca nemilisti. </div>
<div class='q'>
<span class="verse" id="PS42_9">9&#160;</span>Niquilhuis Toteco Dios: </div>
<div class='q'>“Ipan ta nimotatía huan amo aqui hueli nechajsis. </div>
<div class='q'>¿Para ten techelcajtoc? </div>
<div class='q'>Na san nimotequipachojtinemi, </div>
<div class='q'>pampa nocualancaitacahua nechtaijyohuiltíaj. </div>
<div class='q'>
<span class="verse" id="PS42_10">10&#160;</span>Cati nocualancaitacahua nechchihuilíaj nechcocohua hasta ajsi ipan noomiyohua, </div>
<div class='q'>pampa nechtaijilhuíaj huan nechtatzintoquilíaj talojtzitzi: </div>
<div class='q'>‘¿Canque itztoc moDios? </div>
<div class='q'>¿Para ten amo mitzpalehuía?’ ” </div>
<div class='q'>
<span class="verse" id="PS42_11">11&#160;</span>Pero amo monequi nimocuesihuilmacas, </div>
<div class='q'>yon nimotequipachos. </div>
<div class='q'>Na nimotemachijtoc ipan noTeco Dios, </div>
<div class='q'>huan teipa sempa nijpaquilismacas pampa yaya noDios huan noTemaquixtijca.  </div>
<div class='psalmlabel' id='PS43_0'> 43</div>
<div class='s'>Se netatajtili para quitajtanis Toteco ma quinhuica ipan inintal </div>
<div class='q'>
<span class="verse" id="PS43_1">1&#160;</span>NoTeco Dios, techtajtolsencahua xitahuac huan xitenextili para amo teno nijchijtoc. </div>
<div class='q'>Techmanahui ten ni istacatica masehualme huan amo cuajcualme cati nechtelhuíaj. </div>
<div class='q'>
<span class="verse" id="PS43_2">2&#160;</span>Pampa san ta tinoTeco huan tinoDios huan notamanahuijca na. </div>
<div class='q'>¿Para ten techtahuelcajtoc? </div>
<div class='q'>Nimotequipachojtinemi huan más nechtaijyohuiltíaj nocualancaitacahua, </div>
<div class='q'>huan amo teno tijchihua. </div>
<div class='q'>
<span class="verse" id="PS43_3">3&#160;</span>Toteco Dios, techyacana ica motaahuil huan technextili cati melahuac. </div>
<div class='q'>Quej nopa, quena, huelis niyas ipan motal huan campa motepe cati tatzejtzeloltic campa ta tiitztoc ipan motiopa. </div>
<div class='q'>
<span class="verse" id="PS43_4">4&#160;</span>Quena, noTeco Dios, nicalaquis huan niajsiti hasta motaixpa campa masehualme mitzhueyichihuaj. </div>
<div class='q'>Nepa nimitzpaquilismacas ica arpa, ta cati techmaca paquilisti, </div>
<div class='q'>pampa ta tinoTeco Dios. </div>
<div class='q'>
<span class="verse" id="PS43_5">5&#160;</span>San tapic nimotequipachos. </div>
<div class='q'>Na nimotemachijtoc ipan ta, noTeco Dios, huan sempa nimitzpaquilismacas, </div>
<div class='q'>pampa, ta tinoDios, huan tinotemaquixtijca.  </div>
<div class='psalmlabel' id='PS44_0'> 44</div>
<div class='s'>Se tacat quitajtanía Toteco ma quimocuitahui </div>
<div class='q'>
<span class="verse" id="PS44_1">1&#160;</span>Toteco Dios, tijcactoque taya techpohuilijtoque tohuejcapan tatahua ten ta, </div>
<div class='q'>huan nochi nopa tamanti cati tiquinchihuili huejcajquiya. </div>
<div class='q'>
<span class="verse" id="PS44_2">2&#160;</span>Quena, Toteco Dios, ica mohueyi chicahualis ta tiquinquixti nopa fiero masehualme cati quinhueyichihuayayaj teteyome ipan nopa tali, </div>
<div class='q'>huan nopa tali tiquinmacac totatahua. </div>
<div class='q'>Quena, tiquintatzacuilti ne sequinoc huan tiquinpalehui tohuejcapan tatahua para ma momiyaquilica, </div>
<div class='q'>huan ma moaxcatica. </div>
<div class='q'>
<span class="verse" id="PS44_3">3&#160;</span>Tohuejcapan tatahua amo quitanque nopa tali ica inimacheta, yon ica ininchicahualis. </div>
<div class='q'>Tatanque ica nopa hueyi chicahualisti cati ta tijpiya ipan monejmat, </div>
<div class='q'>huan pampa hueyi moyolo ica inijuanti, </div>
<div class='q'>huan achi más tiquinicnelía. </div>
<div class='q'>
<span class="verse" id="PS44_4">4&#160;</span>Ta tinotanahuatijca huan tinoTeco Dios. </div>
<div class='q'>Ta tiquinmanahuía huan tijchihua ma tatanica momasehualhua. </div>
<div class='q'>
<span class="verse" id="PS44_5">5&#160;</span>Quena, ica motapalehuil tiquintanise tocualancaitacahua. </div>
<div class='q'>Huan ica mochicahualis ininpan timoquejquetzase cati techtehuíaj. </div>
<div class='q'>
<span class="verse" id="PS44_6">6&#160;</span>Pampa amo timotemachíaj ipan tocuahuitol huan tomacheta para techmanahuise huan titatanise. </div>
<div class='q'>
<span class="verse" id="PS44_7">7&#160;</span>Eltoc ta, Toteco, cati tijchihua ma tiquintanica tocualancaitacahua. </div>
<div class='q'>Ta tiquinpinahualtijtoc nochi cati techcualancaitaj. </div>
<div class='q'>
<span class="verse" id="PS44_8">8&#160;</span>Mojmosta timitzpaquilismacase tinoTeco Dios. </div>
<div class='q'>Huan timitzhueyichihuase ica huicat para nochipa. </div>
<div class='q'>
<span class="verse" id="PS44_9">9&#160;</span>Pero amantzi eltoc quej techtahuelcajtoc huan techpinahualtijtoc. </div>
<div class='q'>Yon ayecmo tinemi inihuaya tosoldados quema tiontatehuíaj. </div>
<div class='q'>
<span class="verse" id="PS44_10">10&#160;</span>Tijchijqui ma ticholoca iniixpa tocualancaitacahua. </div>
<div class='q'>Quena, inijuanti cati techcualancaitaj techtachtequilíaj huan quihuicaj nochi cati quinequij. </div>
<div class='q'>
<span class="verse" id="PS44_11">11&#160;</span>Techtemactilijtoc quej tipilborregojtzitzi cati san quichiyaj para quinhuicase campa quinmictise. </div>
<div class='q'>Huan techsemantoc campa hueli ipan sequinoc talme campa quinhueyichihuaj teteyome. </div>
<div class='q'>
<span class="verse" id="PS44_12">12&#160;</span>Technamacatoc timomasehualhua ica nelquentzi quej elisquía amo teno topati. </div>
<div class='q'>
<span class="verse" id="PS44_13">13&#160;</span>Nochi masehualme ipan nopa talme cati itztoque tonechca quiitaque cati techchihuilijtoc. </div>
<div class='q'>Yeca techtaijilhuíaj huan toca paquij. </div>
<div class='q'>
<span class="verse" id="PS44_14">14&#160;</span>Tijchijtoc para inijuanti cati quinhueyichihuaj taixcopincayome ma toca huetzcaca. </div>
<div class='q'>Nochi quema techitaj, motzonojoliníaj. </div>
<div class='q'>
<span class="verse" id="PS44_15">15&#160;</span>Mojmosta toixpa eltoc nopa pinahualisti hasta tijnequisquíaj timoixtzacuase, </div>
<div class='q'>
<span class="verse" id="PS44_16">16&#160;</span>pampa techtaijilhuíaj huan techhuetzquilíaj nopa motacuepilijca masehualme. </div>
<div class='q'>Quena, techpinahualtíaj tocualancaitacahua. </div>
<div class='q'>
<span class="verse" id="PS44_17">17&#160;</span>Nochi ni tamanti topantitoc, </div>
<div class='q'>masque amo timitzelcajtoque, </div>
<div class='q'>yon amo timoiyocacajtoque ten nopa camanal sencahuali cati tijchijqui inihuaya tohuejcapan tatahua. </div>
<div class='q'>
<span class="verse" id="PS44_18">18&#160;</span>Amo timoiyocatalijtoque ten ta, </div>
<div class='q'>yon amo tijcajtejtoque moojhui. </div>
<div class='q'>
<span class="verse" id="PS44_19">19&#160;</span>Pero techtahuelcajtoc campa amo aqui itztoc, </div>
<div class='q'>campa san itztoque tapiyalme cati mosisiníaj. </div>
<div class='q'>Techcajtoc ipan se tzintayohuilot cati eltoc quej miquilisti. </div>
<div class='q'>
<span class="verse" id="PS44_20">20&#160;</span>Toteco Dios, sinta timitzelcajtosquíaj, </div>
<div class='q'>o tijhueyichijtosquíaj se totaixcopincayo, </div>
<div class='q'>
<span class="verse" id="PS44_21">21&#160;</span>ta tijmajtosquía, </div>
<div class='q'>pampa ta tijmati nochi cati ixtacatzi eltoc ipan iyolo se masehuali. </div>
<div class='q'>Pero amo tijchijtoque, Toteco. </div>
<div class='q'>
<span class="verse" id="PS44_22">22&#160;</span>Pero masque amo teno tijchijtoque, </div>
<div class='q'>por ta tiitztoque nechca miquilisti. </div>
<div class='q'>Techchihuaj quej tipilborregojtzitzi cati san quichiyaj ajquiya quinmictis pampa timoaxcahua. </div>
<div class='q'>
<span class="verse" id="PS44_23">23&#160;</span>¡Toteco ximotanana! </div>
<div class='q'>¡Amo xicochi! </div>
<div class='q'>Amo ximoiyocatali ten tojuanti para nochipa. </div>
<div class='q'>
<span class="verse" id="PS44_24">24&#160;</span>¿Para ten timoixtatía? </div>
<div class='q'>Eltoc quej tiquelcajtoc para tojuanti titaijyohuíaj huan miyac techcualancaitaj. </div>
<div class='q'>
<span class="verse" id="PS44_25">25&#160;</span>Techtahuisojtoque hasta talchi. </div>
<div class='q'>Toxayac eltoc ipan taltepocti huan amo hueli timotananase. </div>
<div class='q'>
<span class="verse" id="PS44_26">26&#160;</span>¡Ximotanana, Toteco! </div>
<div class='q'>Techpalehuiqui. </div>
<div class='q'>Techmaquixti pampa tahuel techicnelía.  </div>
<div class='psalmlabel' id='PS45_0'> 45</div>
<div class='s'>Se huicat para ma huicaca quema nopa tanahuatijquet mosihuajtía </div>
<div class='q'>
<span class="verse" id="PS45_1">1&#160;</span>Notalnamiquilis temitoc ica camanali cati cuajcualtzitzi. </div>
<div class='q'>Niquijcuilos ni huicat para ma tijhuicatica totanahuatijca. </div>
<div class='q'>Tahuel nijnequi nitepohuilis ni huicat cati nijsencajtoc, huan ya ni quiijtohua: </div>
<div class='q'>
<span class="verse" id="PS45_2">2&#160;</span>Ta más ticuajcualtzi ten nochi sequinoc telpocame, </div>
<div class='q'>huan cuajcualtzi cati tiquijtohua, </div>
<div class='q'>pampa Toteco Dios mitztiochijtoc para nochipa. </div>
<div class='q'>
<span class="verse" id="PS45_3">3&#160;</span>Ximocualtalili momacheta para titatehuis, </div>
<div class='q'>ta cati nelía amo timajmahui. </div>
<div class='q'>Nelía tinesi ticuajcualtzi pampa ta titanahuatijquet cati más hueyi. </div>
<div class='q'>
<span class="verse" id="PS45_4">4&#160;</span>Xitejco ipan cahuayo huan xitataniti ica nochi mohueyitilis. </div>
<div class='q'>Ta tiquinmanahuía cati teicneltzitzi huan cati quichihuaj cati melahuac. </div>
<div class='q'>Titetajtolsencahua xitahuac. </div>
<div class='q'>Nelía huejhueyi tamanti tijchihua. </div>
<div class='q'>
<span class="verse" id="PS45_5">5&#160;</span>Tatentili nopa cuataminti cati tijhuica, </div>
<div class='q'>huan quinajsis iniyoltipa mocualancaitacahua quema tiquinmelaitas, </div>
<div class='q'>huan tiquinmajcahuilis. </div>
<div class='q'>Ma huetzica moicxita nochi ten campa hueli talme campa quintepanitaj teteyome. </div>
<div class='q'>
<span class="verse" id="PS45_6">6&#160;</span>Toteco Dios, titanahuatis para nochipa huan amo quema tamis. </div>
<div class='q'>Quena, motanahuatilis elis senquisa xitahuac. </div>
<div class='q'>
<span class="verse" id="PS45_7">7&#160;</span>Tiquicnelía cati melahuac huan tijcualancaita cati amo cuali. </div>
<div class='q'>Yeca Toteco Dios, yaya cati moTeco mitztequitalijtoc titanahuatijquet, </div>
<div class='q'>huan mitzmacatoc más paquilisti huan más tatepanitacayot, </div>
<div class='q'>que nochi sequinoc tanahuatiani. </div>
<div class='q'>
<span class="verse" id="PS45_8">8&#160;</span>Nochi moyoyo mijyotía ica nopa taajhuiyacayot mirra, áloe huan canela. </div>
<div class='q'>Huan mitzpaquilismacaj ica tatzotzonali nepa ipan mochaj campa quiyejyectalijtoque nochi tapepecholi ica tamanti cati tahuel cuajcualtzitzi huan pajpatiyo. </div>
<div class='q'>
<span class="verse" id="PS45_9">9&#160;</span>Iniichpocahua sequinoc tanahuatiani quipiyaj nopa hueyi tatepanitacayot para mitztequipanose. </div>
<div class='q'>Huan ica monejmat mosehuijtoc nopa ichpoca tanahuatijquet cati elis mosihua cati quiyectalijtoque ica oro cati onca ipan tali Ofir. </div>
<div class='b'> &#160; </div>
<div class='q'>
<span class="verse" id="PS45_10">10&#160;</span>Xijtacaquili ichpocat. </div>
<div class='q'>Quena, xijtacaquili cuali, nocone, </div>
<div class='q'>cati nimitzilhuis: </div>
<div class='q'>Ayecmo xiquintoquili motatahua, </div>
<div class='q'>moicnihua huan nochi cati timomajtoya tijchihua. </div>
<div class='q'>
<span class="verse" id="PS45_11">11&#160;</span>Nopa tanahuatijquet tahuel mitznequi, </div>
<div class='q'>huan nelía paqui ica moyejyejca. </div>
<div class='q'>Huajca monequi tijneltocas pampa ama ya moTeco. </div>
<div class='q'>
<span class="verse" id="PS45_12">12&#160;</span>Hualase mitzpaxaloquij iichpocahua nopa tanahuatijquet ten altepet Tiro. </div>
<div class='q'>Quena, cati más tominpixtoque ipan nopa altepet hualase huan mitztamajmacaquij. </div>
<div class='q'>Ya ni quichihuase pampa quinequise ximohuampojchihua inihuaya. </div>
<div class='b'> &#160; </div>
<div class='q'>
<span class="verse" id="PS45_13">13&#160;</span>Nopa ichpoca monamictijquet mocualtalía ipan ichaj ica tamanti cati más cuajcualtzi. </div>
<div class='q'>Yaya iichpoca se tanahuatijquet huan ama mocuilis ne tanahuatijquet cati hueyi. </div>
<div class='q'>Tahuel cuajcualtzi nopa ichpocat ica iyoyo cati nelcuajcualtzi cati tajtzonti ica oro. </div>
<div class='q'>
<span class="verse" id="PS45_14">14&#160;</span>Quena, cuajcualtzi quiyoyontijtoque ica iyoyo tajtzonti huan ama quihuicase iixpa nopa tanahuatijquet cati ihuaya monamictis. </div>
<div class='q'>Itepotzco yase iichpocapoyohua cati quinnotztoc. </div>
<div class='q'>
<span class="verse" id="PS45_15">15&#160;</span>Ica hueyi paquilisti calactiyahuij ipan nopa hueyi cali campa ichaj nopa tanahuatijquet. </div>
<div class='b'> &#160; </div>
<div class='q'>
<span class="verse" id="PS45_16">16&#160;</span>Tanahuatijquet, se tonali tiquinpiyas moconehua, </div>
<div class='q'>huan tiquinmacas tequiticayot para tanahuatise quej mohuejcapan tatahua mitzmacaque. </div>
<div class='q'>Quena, teipa tiquinpiyas motelpocahua cati mitzpalehuise. </div>
<div class='q'>Huan tijchihuas ma tanahuatica hasta campa hueli techaj ipan nochi motal. </div>
<div class='q'>
<span class="verse" id="PS45_17">17&#160;</span>Huan na ica ni huicat cati niquijcuilojtoc para ta, </div>
<div class='q'>Toteco Dios, quichihuas para masehualme ma mitzelnamiquica sese xihuit cati panotiyas. </div>
<div class='q'>Quena, masehualme ipan ten hueli tali camanaltise para nochipa ten nopa huejhueyi tamanti cati ta tijchijqui.  </div>
<div class='psalmlabel' id='PS46_0'> 46</div>
<div class='s'>Tiitztoque imaco Toteco Dios </div>
<div class='q'>
<span class="verse" id="PS46_1">1&#160;</span>Toteco Dios ya totamanahuijca huan tochicahualis. </div>
<div class='q'>Nimantzi techpalehuía quema onca taohuijcayot. </div>
<div class='q'>
<span class="verse" id="PS46_2">2&#160;</span>Yeca amo timajmahuise masque ni taltipacti tamisosolihuis, </div>
<div class='q'>huan masque misahuise tepeme hasta tatzinta ten nopa hueyi at. </div>
<div class='q'>
<span class="verse" id="PS46_3">3&#160;</span>Masque ajcahuacatos nopa hueyi at huan posonis miyac, </div>
<div class='q'>huan masque mojmolinise tepeme, amo nechmajmatis. </div>
<div class='q'>
<span class="verse" id="PS46_4">4&#160;</span>Oncas se atajti cati quinmacas paquilisti inijuanti cati itztose ipan ialtepe Toteco. </div>
<div class='q'>Huan nepa campa más tatzejtzeloltic itztoc Toteco Cati Más Hueyi. </div>
<div class='q'>
<span class="verse" id="PS46_5">5&#160;</span>Toteco Dios itztoc ipan nopa altepet, </div>
<div class='q'>huan amo aqui huelis quisosolos. </div>
<div class='q'>Quema hualase icualancaitacahua, </div>
<div class='q'>Toteco Dios amo huejcahuas, nimantzi quipalehuis ialtepe. </div>
<div class='q'>
<span class="verse" id="PS46_6">6&#160;</span>Masque tahuejchihuaj masehualme ipan campa hueli talme cati amo quiixmatij Toteco, </div>
<div class='q'>huan masque tanahuatiani huan inimasehualhua tzajtzij ica cualanti, </div>
<div class='q'>amo teno hueli quichihuase. </div>
<div class='q'>Quema Toteco Dios camanaltis, </div>
<div class='q'>quicaquise itoscac cati caquisti quej tatomoni, </div>
<div class='q'>huan inijuanti motancuaquetzase iixpa ica majmajti. </div>
<div class='q'>Huan ica icamanal ni taltipacti atiyas. </div>
<div class='q'>
<span class="verse" id="PS46_7">7&#160;</span>Toteco Dios cati quinyacana nopa miyac millones iilhuicac ejcahua para tatehuitij itztoc tohuaya. </div>
<div class='q'>Yaya cati techmocuitahuía ama, </div>
<div class='q'>yaya iTeco tohuejcapan tata Jacob cati huejcajquiya itztoya. </div>
<div class='q'>
<span class="verse" id="PS46_8">8&#160;</span>Xihualaca xiquitaquij nochi nopa huejhueyi tamanti cati TOTECO quichijtoc. </div>
<div class='q'>Quitamisosolojtoc taltipacti huan ama tatzitzicatoc mocajqui. </div>
<div class='q'>
<span class="verse" id="PS46_9">9&#160;</span>Yaya quitamiltía nochi tatehuilisti hasta campa ontantoc nochi taltipacti. </div>
<div class='q'>Quipostectoc nochi cuahuitoli huan quisosolojtoc nochi tamanti cati ica tatehuisquíaj masehualme. </div>
<div class='q'>Huan quintatijtoc nochi tatehuijca carros. </div>
<div class='q'>
<span class="verse" id="PS46_10">10&#160;</span>Huan yaya quiijtohua: </div>
<div class='q'>“Ayecmo ximolinica. </div>
<div class='q'>Ximomacaca cuenta para na niamoTeco Dios. </div>
<div class='q'>Na niquinnahuatía nochi masehualme ipan campa hueli tali. </div>
<div class='q'>Nochi cati itztoque ipan ni taltipacti nechhueyitalise.” </div>
<div class='q'>
<span class="verse" id="PS46_11">11&#160;</span>Itztoc tohuaya TOTECO cati quinyacana nopa miyac millones iilhuicac ejcahua para tatehuitij. </div>
<div class='q'>Yaya cati iTeco tohuejcapan tata Jacob cati huejcajquiya itztoya, yaya cati techmocuitahuía ama.  </div>
<div class='psalmlabel' id='PS47_0'> 47</div>
<div class='s'>Toteco Dios yaya nopa Tanahuatijquet ten nochi ni taltipacti </div>
<div class='q'>
<span class="verse" id="PS47_1">1&#160;</span>Nochi anmasehualme ximomatajtatzinica. </div>
<div class='q'>Xijpaquilismacaca Toteco Dios huan xihuicaca chicahuac. </div>
<div class='q'>
<span class="verse" id="PS47_2">2&#160;</span>Pampa TOTECO yaya cati más hueyi huan temajmati. </div>
<div class='q'>Yaya nopa hueyi tanahuatijquet cati quinahuatía nochi ni taltipacti. </div>
<div class='q'>
<span class="verse" id="PS47_3">3&#160;</span>Quintzontamilti pilaltepetzitzi toixpa huan quitalijtoc nochi talme tomaco para tiquinnahuatise. </div>
<div class='q'>Yeca tojuanti tahuel tipaquij. </div>
<div class='q'>
<span class="verse" id="PS47_4">4&#160;</span>Yaya quitapejpenijtoc ni tali para techaxcatis. </div>
<div class='q'>Techmaca cati más cuali pampa techicnelía tojuanti tiimasehualhua. </div>
<div class='q'>
<span class="verse" id="PS47_5">5&#160;</span>Toteco Dios tejcotoc campa tanahuatía. </div>
<div class='q'>Nochi tzajtziyayaj ica paquilisti huan tapitzayayaj ica tapitzali quema TOTECO calajqui. </div>
<div class='q'>
<span class="verse" id="PS47_6">6&#160;</span>Xihuicaca tiohuicat para tijpaquilismacase Toteco Dios. </div>
<div class='q'>Xijhuicatica pampa yaya totanahuatijca. </div>
<div class='q'>
<span class="verse" id="PS47_7">7&#160;</span>Toteco Dios, yaya nopa tanahuatijquet cati quinahuatía nochi ni taltipacti. </div>
<div class='q'>Xijcualtalica se huicat cati cuajcualtzi huan xijhuicatica. </div>
<div class='q'>
<span class="verse" id="PS47_8">8&#160;</span>Toteco Dios mosehuijtoc ipan isiyaj tatzejtzeloltic, </div>
<div class='q'>huan tanahuatía ipan nochi talme. </div>
<div class='q'>
<span class="verse" id="PS47_9">9&#160;</span>Nopa huejhueyi masehualme cati quipiyaj tanahuatili ipan campa hueli tali ipan ni taltipacti mosejcotilíaj tohuaya. </div>
<div class='q'>Quinequij para san sejco tijhueyichihuase Toteco Dios, </div>
<div class='q'>yaya cati iTeco Abraham cati huejcajquiya itztoya. </div>
<div class='q'>
<span class="verse" id="PS47_10">10&#160;</span>Iaxca ya nochi tanahuatiani huan inisoldados campa hueli ipan taltipacti, </div>
<div class='q'>huan inijuanti quihueyitepanitaj.  </div>
<div class='psalmlabel' id='PS48_0'> 48</div>
<div class='s'>Sion, ialtepe TOTECO </div>
<div class='q'>
<span class="verse" id="PS48_1">1&#160;</span>¡Tahuel hueyi TOTECO! </div>
<div class='q'>Quena, quinamiqui para tijpaquilismacase Toteco Dios cati itztoc ipan ialtepe huan ipan itepe cati tatzejtzeloltic. </div>
<div class='q'>
<span class="verse" id="PS48_2">2&#160;</span>Nelía cuajcualtzi nopa tepet Sion huan ijcatoc tahuejcapa ipan nopa altepet. </div>
<div class='q'>Nopona mosehuía Jerusalén, ialtepe Toteco Dios, </div>
<div class='q'>nopa hueyi tanahuatijquet. </div>
<div class='q'>
<span class="verse" id="PS48_3">3&#160;</span>Toteco Dios iselti itztoc ipan nopa huejcapantic cali campa monequi moquetzas cati tachixtoc para quimanahuis altepet Jerusalén. </div>
<div class='q'>Tenextilijtoc para yaya cati quimanahuía huan quimocuitahuía. </div>
<div class='q'>
<span class="verse" id="PS48_4">4&#160;</span>Tanahuatiani ten campa hueli itztoque ipan ni taltipacti mosentilijque para san sejco quitehuise nopa altepet. </div>
<div class='q'>
<span class="verse" id="PS48_5">5&#160;</span>Pero quema quiitaj ajquiya quimocuitahuía nopa altepet huan para nelía hueyi ichicahualis, </div>
<div class='q'>momajmatíaj. </div>
<div class='q'>Huan nimantzi cholojtehuaj huan mocuepaj campa hualajtoque. </div>
<div class='q'>
<span class="verse" id="PS48_6">6&#160;</span>Quena, quinitzquía se majmajti huan nelía taijyohuíaj, </div>
<div class='q'>quej se sihuat quema conepiya, </div>
<div class='q'>
<span class="verse" id="PS48_7">7&#160;</span>o quej se ajacat chicahuac cati quinsosolohua nopa huejhueyi barcos cati hualahuij tali Tarsis. </div>
<div class='q'>
<span class="verse" id="PS48_8">8&#160;</span>Ipa tijcactoque quenicatza TOTECO quimocuitahuía ialtepe, </div>
<div class='q'>huan ama tiquitztoque. </div>
<div class='q'>Quena, TOTECO yaya cati quinyacana nochi nopa miyac millones iilhuicac ejcahua para tatehuitij. </div>
<div class='q'>Quitalijtoc para ialtepe Jerusalén ma huejcahuas para nochipa. </div>
<div class='b'> &#160; </div>
<div class='q'>
<span class="verse" id="PS48_9">9&#160;</span>Toteco Dios, quema tiitztoque ipan motiopa, </div>
<div class='q'>tiquelnamiquij huan timoyolilhuíaj quenicatza techicnelía. </div>
<div class='q'>
<span class="verse" id="PS48_10">10&#160;</span>Toteco, campa hueli masehualme mitzpaquilismacaj, </div>
<div class='q'>pampa quicactoque quenicatza mohueyitilis. </div>
<div class='q'>Quicactoque hasta campa ontami taltipacti. </div>
<div class='q'>Huan quimatij para ica mohueyi chicahualis titetajtolsencahua xitahuac. </div>
<div class='q'>
<span class="verse" id="PS48_11">11&#160;</span>Huajca ma paquica nopa masehualme ipan tepet Sion. </div>
<div class='q'>Ma huitonica ica paquilisti nochi cati ehuani ipan altepeme ten tali Judá pampa cuali huan xitahuac titetajtolsencahua. </div>
<div class='q'>
<span class="verse" id="PS48_12">12&#160;</span>Nochi amojuanti cati animasehualhua Toteco Dios, </div>
<div class='q'>xiyaca xijyahualotij nopa altepet Jerusalén, </div>
<div class='q'>huan xijpohuaca quesqui tepancali huejhueyi quipiya campa soldados tamocuitahuíaj. </div>
<div class='q'>
<span class="verse" id="PS48_13">13&#160;</span>Xijtachilitij nopa hueyi ichaj nopa tanahuatijquet, </div>
<div class='q'>huan xiquitaca quenicatza tatzajtzactoque huan quiyectalijtoque, </div>
<div class='q'>para quej nopa huelis anquinpohuilijtiyase amoteipan ixhuihua. </div>
<div class='q'>
<span class="verse" id="PS48_14">14&#160;</span>Pampa ni Toteco Dios, yaya elis toDios para nochipa, </div>
<div class='q'>huan amo quema tamis ichicahualis. </div>
<div class='q'>Yaya techyacanas mojmosta hasta más nepa quema ya timictose.  </div>
<div class='psalmlabel' id='PS49_0'> 49</div>
<div class='s'>Quichihuaj se huihuiyot cati motemachíaj ipan inintomi </div>
<div class='q'>
<span class="verse" id="PS49_1">1&#160;</span>Cuali xijtacaquilica ya ni, </div>
<div class='q'>amojuanti cati campa hueli anitztoque ipan ni taltipacti. </div>
<div class='q'>
<span class="verse" id="PS49_2">2&#160;</span>Nocamanal elis para nochi. </div>
<div class='q'>Elis para cati tominpixtoque huan para cati teicneltzitzi. </div>
<div class='q'>Elis para cati quipiyaj tequiticayot huan para cati amo quipiyaj tequiticayot. </div>
<div class='q'>Huajca xijtacaquilica. </div>
<div class='q'>
<span class="verse" id="PS49_3">3&#160;</span>Nicamanaltis ica talnamiquilisti. </div>
<div class='q'>Nimechpohuilis nochi cati nimoyolilhuijtoc ipan noyolo. </div>
<div class='q'>
<span class="verse" id="PS49_4">4&#160;</span>Achtohui nimechilhuis se tatzintoquili cati totalnamijca huejcapan tatahua quiijtojque, </div>
<div class='q'>huan nitatzotzonas ica se arpa huan nihuicas para nimechmatiltis taya quinequi quiijtos: </div>
<div class='q'>
<span class="verse" id="PS49_5">5&#160;</span>¿Para ten monequi nimomajmatis quema hualas taohuijcayot, </div>
<div class='q'>huan quema nopa tajtacolchijca masehualme cati nechcualancaitaj hualase nechyahualoquij? </div>
<div class='q'>
<span class="verse" id="PS49_6">6&#160;</span>Inijuanti motemachiyaj ipan inintomi, </div>
<div class='q'>huan mohueyimatij pampa quipiyaj miyac tamanti cati pajpatiyo. </div>
<div class='q'>
<span class="verse" id="PS49_7">7&#160;</span>Pero yon se ten inijuanti amo huelis momaquixtis ten itajtacolhua, </div>
<div class='q'>yon amo huelis quimaquixtise se iniicni. </div>
<div class='q'>Amo aqui huelis quitaxtahuis Toteco Dios para ma quimaquixti. </div>
<div class='q'>
<span class="verse" id="PS49_8">8&#160;</span>Pampa tonemilis eltoc se tamanti cati miyac ipati. </div>
<div class='q'>Amo onca yon se tomi ipan nochi taltipacti cati ica huelis moixtahuas. </div>
<div class='q'>
<span class="verse" id="PS49_9">9&#160;</span>¡Amo! Amo aqui huelis quicohuas inemilis para itztos para nochipa huan para amo quema miquis. </div>
<div class='q'>
<span class="verse" id="PS49_10">10&#160;</span>Nochi masehualme miquise. </div>
<div class='q'>Cati talnamiquij huan cati mohueyimatij, </div>
<div class='q'>huan nojquiya nochi cati huihuitique, </div>
<div class='q'>san se ininpantis. </div>
<div class='q'>Mictehuaj huan quicajtehuaj nochi cati pajpatiyo quipiyayayaj. </div>
<div class='q'>Huan sequinoc moaxcatise. </div>
<div class='q'>
<span class="verse" id="PS49_11">11&#160;</span>Inijuanti moilhuíaj itztose para nochipa, </div>
<div class='q'>yeca quicualtalíaj ininchajchaj huan quitalíaj inintoca ipan inintal, </div>
<div class='q'>quej elisquía iniaxca para nochipa. </div>
<div class='q'>
<span class="verse" id="PS49_12">12&#160;</span>Pero se masehuali amo huejcahuas masque nelía tominpixtoc, </div>
<div class='q'>pampa nojquiya miqui san se quej se cuatitan tapiyali. </div>
<div class='q'>
<span class="verse" id="PS49_13">13&#160;</span>Nochi masehualme cati motemachijtoque san ipan inijuanti iniselti, </div>
<div class='q'>quipantise miquilisti. </div>
<div class='q'>Huan nojquiya miquise nopa masehualme cati quintoquilíaj huan quihueyitalíaj inincamanal. </div>
<div class='q'>
<span class="verse" id="PS49_14">14&#160;</span>Nopa masehualme miquise quej miquij borregojme. </div>
<div class='q'>Quena, miquilisti quinchiya nochi. </div>
<div class='q'>Pero se tonali nopa masehualme cati itztoque xitahuaque iixpa Toteco Dios quinnahuatise masehualme cati amo cuajcualme. </div>
<div class='q'>Quej nopa elis quema ya palantose inintacayohua nopa masehualme ostoijtic. </div>
<div class='q'>Huajca quena, ipan nopa tonali nopa tominpiyani quicajtejtose huejca ininchajchaj cati cuajcualtzi. </div>
<div class='q'>
<span class="verse" id="PS49_15">15&#160;</span>Pero Toteco Dios nechmaquixtis ten ichicahualis miquilisti huan nechhuicas ihuaya. </div>
<div class='q'>
<span class="verse" id="PS49_16">16&#160;</span>Amo ximotequipacho sinta se masehuali moricojchihua, </div>
<div class='q'>huan mojmosta más quiyecchijchihua ichaj. </div>
<div class='q'>
<span class="verse" id="PS49_17">17&#160;</span>Pampa quema miquis amo teno huelis quihuicas. </div>
<div class='q'>¡Amo! Quema quitemohuise itacayo ostoijtic, </div>
<div class='q'>yon quentzi cati cuajcualtzi quipixqui amo huelis quihuicas. </div>
<div class='q'>
<span class="verse" id="PS49_18">18&#160;</span>Masque se masehuali itztos ica paquilisti quema noja yoltoc, </div>
<div class='q'>huan sequinoc quitepanitase pampa moricojchijtoc, </div>
<div class='q'>
<span class="verse" id="PS49_19">19&#160;</span>ajsis se tonali quema miquis quej ihuejcapan tatahua, </div>
<div class='q'>huan ayecmo quema quiitas taahuili. </div>
<div class='q'>
<span class="verse" id="PS49_20">20&#160;</span>Se masehuali cati moricojchijtoc, </div>
<div class='q'>pero amo quielnamiqui para amo huejcahuas inemilis ipan ni taltipacti, </div>
<div class='q'>mictehuas san se quej se cuatitan tapiyali.  </div>
<div class='psalmlabel' id='PS50_0'> 50</div>
<div class='s'>Toteco Dios techilhuía quenicatza ma tijhueyichihuaca </div>
<div class='q'>
<span class="verse" id="PS50_1">1&#160;</span>Yaya TOTECO Cati Más Quipiya Chicahualisti que nochi cati quintocaxtíaj dioses, </div>
<div class='q'>quinnotztoc nochi masehualme cati itztoque campa hueli ipan ni taltipacti. </div>
<div class='q'>Quinnotza cati itztoque hasta campa quisa tonati huan hasta campa oncalaqui. </div>
<div class='q'>
<span class="verse" id="PS50_2">2&#160;</span>Toteco Dios ica iyejyejca petani huan taahuía ten Sion, </div>
<div class='q'>nopa tepet campa ijcatoc itiopa cati senquisa cuajcualtzi. </div>
<div class='q'>
<span class="verse" id="PS50_3">3&#160;</span>Toteco Dios hualas ica chicahualisti, </div>
<div class='q'>huan iixpa hualas se hueyi tit cati quisosolojtihualas nochi cati quipantis. </div>
<div class='q'>Tatomonilot huan tapetanilot quiyahualohua. </div>
<div class='q'>
<span class="verse" id="PS50_4">4&#160;</span>Toteco Dios quinnotza nochi cati itztoque ipan ilhuicacti huan ipan taltipacti, </div>
<div class='q'>para ma contachilica quenicatza quintajtolsencahuas imasehualhua. </div>
<div class='q'>Quiijtohua: </div>
<div class='q'>
<span class="verse" id="PS50_5">5&#160;</span>“Xiquinsentilica nomasehualhua cati moiyocacajtoque ten na. </div>
<div class='q'>Quena, ma hualaca nochi inijuanti cati quichijtoque se camanali nohuaya, </div>
<div class='q'>quema nechmacaque tacajcahualisti huan quiijtojque para nechtoquilisquíaj.” </div>
<div class='q'>
<span class="verse" id="PS50_6">6&#160;</span>Nochi ilhuicacti tepohuilía para Toteco Dios itztoc xitahuac. </div>
<div class='q'>Huan para yaya nopa juez cati tetajtolsencahuas. </div>
<div class='b'> &#160; </div>
<div class='q'>
<span class="verse" id="PS50_7">7&#160;</span>“Xijtacaquilica nochi annomasehualhua, </div>
<div class='q'>xijcaquica nochi cati niquijtos. </div>
<div class='q'>Nimechtelhuis miyacapa ica nochi tamanti cati anquichijtoque, </div>
<div class='q'>pampa na niDios huan niamoTeco. </div>
<div class='q'>
<span class="verse" id="PS50_8">8&#160;</span>Amo nimechajhuas pampa amo antechmacaj tacajcahualisti, </div>
<div class='q'>yon pampa amo anquinmictíaj tapiyalme huan anquintatíaj noixpa, </div>
<div class='q'>pampa quena, ya nopa anquichihuaj. </div>
<div class='q'>
<span class="verse" id="PS50_9">9&#160;</span>Pero amo ya nopa cati nijnequi. </div>
<div class='q'>Amo monequi techmacaca tacajcahualisti, </div>
<div class='q'>quej becerros huan oquich chivojme cati hualahuij ten amopotrero. </div>
<div class='q'>
<span class="verse" id="PS50_10">10&#160;</span>Pampa na noaxcahua nochi tapiyalme ipan cuatitamit huan nochi huacaxme cati tacuajtinemij ipan nochi tachiquilme. </div>
<div class='q'>
<span class="verse" id="PS50_11">11&#160;</span>Niquinixmati nochi totome campa hueli huan nochi tapiyalme cati nemij cuatita, pampa noaxcahua. </div>
<div class='q'>
<span class="verse" id="PS50_12">12&#160;</span>Sinta nimayanasquía, amo nimechtajtanisquía techtamacaca, </div>
<div class='q'>pampa ni taltipacti huan nochi cati eltoc ipani noaxca. </div>
<div class='q'>
<span class="verse" id="PS50_13">13&#160;</span>¿Anmoilhuíaj nimotacualtía ica torojme ininacayo, </div>
<div class='q'>huan niqui inieso oquich chivojme? </div>
<div class='q'>¡Amo! </div>
<div class='q'>
<span class="verse" id="PS50_14">14&#160;</span>Nijnequi techtascamatilica ica nochi cati nimechchihuilía huan ya nopa niquitas quej se tacajcahualisti. </div>
<div class='q'>Xijtamichihuaca nochi cati anquiijtojtoque para anquichihuase. </div>
<div class='q'>
<span class="verse" id="PS50_15">15&#160;</span>Huan technojnotzaca quema anmotequipachohuaj, </div>
<div class='q'>huan na nimechmanahuis huan amojuanti antechnextilise miyac tatepanitacayot.” </div>
<div class='q'>
<span class="verse" id="PS50_16">16&#160;</span>Pero Toteco quinilhuía masehualme cati amo cuajcualme: </div>
<div class='q'>“Amo anquipiyaj tequiticayot para ancamanaltise ten nopa camanal sencahuali, </div>
<div class='q'>cati quiijtohua cati nimechmacas, </div>
<div class='q'>yon amo hueli antepohuilise notanahuatilhua. </div>
<div class='q'>
<span class="verse" id="PS50_17">17&#160;</span>Pampa amo anquicaquij quema nimechtacahualtía, </div>
<div class='q'>yon amo anquichihuilíaj cuenta nocamanal. </div>
<div class='q'>
<span class="verse" id="PS50_18">18&#160;</span>Quema anquiitaj se tachtejquet, </div>
<div class='q'>anmohuampochihuaj ihuaya, </div>
<div class='q'>huan nojquiya anmohuicaj inihuaya cati quichijtinemij ten hueli ica cati amo inintahuical. </div>
<div class='q'>
<span class="verse" id="PS50_19">19&#160;</span>San campa hueli anquicalaquijtinemij amonenepil para anquiijtose cati fiero. </div>
<div class='q'>Nimantzi anistacatij. </div>
<div class='q'>
<span class="verse" id="PS50_20">20&#160;</span>Anmosehuíaj huan anquitelhuíaj se cati amonelicni. </div>
<div class='q'>Quena, yaya cati nojquiya icone amonana huan san sejco anmoscaltijque, </div>
<div class='q'>anquitaijilhuíaj. </div>
<div class='q'>
<span class="verse" id="PS50_21">21&#160;</span>Nochi ya ni anquichijtoque, </div>
<div class='q'>huan na amo teno niquijtojtoc. </div>
<div class='q'>Huajca anmoilhuijtoque para na nieli san se quej amojuanti. </div>
<div class='q'>Pero ama nimechixcoilhuis nochi cati anquichijtoque, </div>
<div class='q'>huan nimechpannextilis nochi. </div>
<div class='q'>
<span class="verse" id="PS50_22">22&#160;</span>Xijtacaquilica ya ni, </div>
<div class='q'>amojuanti cati antechelcahuaj na, niamoTeco Dios. </div>
<div class='q'>Sinta amo antechelnamiquij, </div>
<div class='q'>nimechhuejhuelos huan amo aqui huelis amechmanahuis nomaco. </div>
<div class='q'>
<span class="verse" id="PS50_23">23&#160;</span>Pero quema antechtascamatij ica nochi cati nimechchihuilía, </div>
<div class='q'>eltoc quej se tacajcahualisti cati nechnextilía antechtepanitaj. </div>
<div class='q'>Huan nopa masehuali cati momaca cuenta para mocuapolojtoc, </div>
<div class='q'>huan mocuepa ipan noojhui cati xitahuac, </div>
<div class='q'>na nijmaquixtis.”  </div>
<div class='psalmlabel' id='PS51_0'> 51</div>
<div class='s'>Se netatajtili para Toteco ma quitapojpolhui </div>
<div class='q'>
<span class="verse" id="PS51_1">1&#160;</span>¡Ta, tinoTeco Dios cati techicnelía, </div>
<div class='q'>nimitztajtanía xijpiya hueyi moyolo ica na! </div>
<div class='q'>¡Techtasojta ta cati tijpiya miyac motaicnelilis huan techtapojpolhui nochi notaixpanolhua! </div>
<div class='q'>
<span class="verse" id="PS51_2">2&#160;</span>¡Techpajpaca huan techquixtili ni notajtacol para sempa nielis nitapajpactic! </div>
<div class='q'>
<span class="verse" id="PS51_3">3&#160;</span>Pampa ya nimomacac cuenta para nelía nitajtacolchijtoc moixpa. </div>
<div class='q'>Huan san ya nopa nimosenilhuijtoc nochipa. </div>
<div class='q'>
<span class="verse" id="PS51_4">4&#160;</span>San ica ta nitajtacolchijtoc. </div>
<div class='q'>Quena, san ica ta nijchijtoc ni hueyi tajtacoli cati ta amo tijnequi tiquitas. </div>
<div class='q'>Ta tiquitac nochi cati nijchijqui huan xitahuac techtajtolsencajtoc. </div>
<div class='q'>
<span class="verse" id="PS51_5">5&#160;</span>Pero na ipa nitajtacolchijquet hasta quema nitacatqui. </div>
<div class='q'>Quena, ipa nitajtacolchijca masehuali hasta quema pejqui nimoscaltía iijtico nonana. </div>
<div class='q'>
<span class="verse" id="PS51_6">6&#160;</span>Ta tijnequi se masehuali ma mitztepanita ipan iyolo; </div>
<div class='q'>tijnequi ma tijchihuaca san cati melahuac. </div>
<div class='q'>Techchihua na ma nijmati motalnamiquilis hasta campa más tatzinta ipan noyolo. </div>
<div class='q'>
<span class="verse" id="PS51_7">7&#160;</span>Xiquijtzelo nopani nopa esti cati tetapajpacchihua, </div>
<div class='q'>huan quej nopa nimocahuas nitapajpactic. </div>
<div class='q'>Quena, techpajpaca, huan nimocahuas tahuel nichipahuac moixpa. </div>
<div class='q'>
<span class="verse" id="PS51_8">8&#160;</span>Huan teipa quema ya techtatzacuiltijtos, </div>
<div class='q'>xijchihuas para sempa ma niyolpaqui. </div>
<div class='q'>Huan elis quej sempa moyancuilise noomiyohua cati tijtatixchijtoc. </div>
<div class='q'>
<span class="verse" id="PS51_9">9&#160;</span>Amo xijsenhuiquili xijtachilijto notajtacolhua. </div>
<div class='q'>Xiquixpolo ten moixpa nochi cati amo cuali nijchijtoc. </div>
<div class='q'>
<span class="verse" id="PS51_10">10&#160;</span>NoTeco Dios, xijchihua para noyolo ma eli yancuic huan tapajpactic. </div>
<div class='q'>Xijchihua para ma nimoyolilhui san ipan tamanti cati cuali, </div>
<div class='q'>huan ma nijnequi nijchihuas san cati xitahuac. </div>
<div class='q'>
<span class="verse" id="PS51_11">11&#160;</span>Amo techiyocacahua ten ta moixpa, </div>
<div class='q'>yon amo techquixtili moTonaltzi cati tatzejtzeloltic. </div>
<div class='q'>
<span class="verse" id="PS51_12">12&#160;</span>Xijchihua para sempa ma nijmati nopa paquilisti cati nijpixqui pampa ta techmaquixti. </div>
<div class='q'>Ica moTonaltzi techchihua para nochipa ma nijnequi nimitztepanitas. </div>
<div class='q'>
<span class="verse" id="PS51_13">13&#160;</span>Huan huajca niquinnextilis moojhui sequinoc tajtacolchihuani cati taixpanotoque quej na. </div>
<div class='q'>Huan tajtacolchihuani moyolcuepase huan hualase campa ta. </div>
<div class='q'>
<span class="verse" id="PS51_14">14&#160;</span>Toteco Dios, ta cati techmaquixtía, </div>
<div class='q'>techmanahui ten ni taeticayot cati nijpiya pampa nitemicti. </div>
<div class='q'>Huan quej nopa nihuicas tiohuicat para niteyolmelahuas para ta tijchihua cati senquisa xitahuac. </div>
<div class='q'>
<span class="verse" id="PS51_15">15&#160;</span>Toteco, xijchihua para sempa ma nihuica, </div>
<div class='q'>huan nitepohuilis nochi cati techchihuilijtoc huan na nimitzpaquilismacas. </div>
<div class='q'>
<span class="verse" id="PS51_16">16&#160;</span>Pampa ta amo tijnequi ma nimitzmaca tacajcahualisti para techtapojpolhuis. </div>
<div class='q'>Sinta quej nopa elisquía, </div>
<div class='q'>huajca ica paquilisti nijchihuasquía. </div>
<div class='q'>Pero amo mitzpactía ma niquintali tapiyalme ipan taixpamit para niquintatis moixpa, </div>
<div class='q'>quej se tacajcahualisti tatatili. </div>
<div class='q'>
<span class="verse" id="PS51_17">17&#160;</span>Ta tijnequi ma nimoyolcoco, </div>
<div class='q'>huan ma nimotequipacho ica nochi cati amo cuali nijchijtoc, </div>
<div class='q'>huan ma nimoyolcuepa. </div>
<div class='q'>Quena, nopa masehuali cati moechcapantalía huan moyolcuepa, </div>
<div class='q'>ta tinoTeco Dios, temachti tijtacaquilía huan amo tijhuejcamajcahua. </div>
<div class='q'>
<span class="verse" id="PS51_18">18&#160;</span>Huan, Toteco, amo xijtatzacuilti altepet Sion por notajtacolhua. </div>
<div class='q'>Ta xiquinpalehui momasehualhua huan xijmocuitahui moaltepe Jerusalén. </div>
<div class='q'>
<span class="verse" id="PS51_19">19&#160;</span>Huan quema noyolo ya eltos xitahuac moixpa, </div>
<div class='q'>tipaquis ica cati cuali nijchihuas. </div>
<div class='q'>Huan tijselis nochi tacajcahualisti quema niquinhuicas torojme para niquinmictis, </div>
<div class='q'>huan nimitzmacas ipan motaixpa.  </div>
<div class='psalmlabel' id='PS52_0'> 52</div>
<div class='s'>Toteco tetasojta huan tetajtolsencahua </div>
<div class='q'>
<span class="verse" id="PS52_1">1&#160;</span>¡Xijtacaquili ta cati timoilhuía para tahuel tihueyi! </div>
<div class='q'>¿Para ten timohueyimati ica cati fiero tiquinchihuili imasehualhua Toteco Dios? </div>
<div class='q'>Toteco Dios quipixtoc itaicnelilis para nochipa. </div>
<div class='q'>
<span class="verse" id="PS52_2">2&#160;</span>Pero ta nochipa timoyolilhuía san cati fiero tiquinchihuilis sequinoc. </div>
<div class='q'>Huan nochi istacatili cati quisa mocamaco eli quej se cuchillo cati tahuel tatequi. </div>
<div class='q'>
<span class="verse" id="PS52_3">3&#160;</span>Achi más mitzpactía tijchihuas ten fiero huan amo cati cuali. </div>
<div class='q'>Huan nojquiya achi más mitzpactía istacatili huan amo cati melahuac. </div>
<div class='q'>
<span class="verse" id="PS52_4">4&#160;</span>Mitzpactía titeistacahuis. </div>
<div class='q'>Huan mitzpactía tiquijtos camanali cati tecocohua. </div>
<div class='q'>¡Tiistacatica tacat! </div>
<div class='q'>
<span class="verse" id="PS52_5">5&#160;</span>Yeca Toteco Dios mitztzontamiltis para nochipa. </div>
<div class='q'>Mitzhuilanas para mitzquixtis ten mochaj, </div>
<div class='q'>huan ayecmo tiitztos ipan ni taltipacti campa itztoque masehualme. </div>
<div class='q'>
<span class="verse" id="PS52_6">6&#160;</span>Nochi masehualme cati quitepanitaj Toteco, </div>
<div class='q'>quiitase cati yaya quichihuilis nopa fiero masehuali, </div>
<div class='q'>huan momajmatise. </div>
<div class='q'>Huajca inijuanti quihuetzquilise huan quiijtose: </div>
<div class='q'>
<span class="verse" id="PS52_7">7&#160;</span>“Xiquitaca cati ipantic ne masehuali cati amo quitepanita Toteco Dios. </div>
<div class='q'>San motemachi ipan itomi huan nochi tamanti pajpatiyo cati yaya quipiya, </div>
<div class='q'>huan quichijtinenqui cati amo cuali.” </div>
<div class='q'>
<span class="verse" id="PS52_8">8&#160;</span>Pero na cuali niijcatoc quej se olivo cuahuit, </div>
<div class='q'>huan Toteco nechyahualohua para nechmocuitahuis. </div>
<div class='q'>Na nimotemachía ipan Toteco para yaya ma nechtasojta nochipa. </div>
<div class='b'> &#160; </div>
<div class='q'>
<span class="verse" id="PS52_9">9&#160;</span>NoTeco Dios, na nochipa nimitztascamatis por nochi nopa cuali tamanti cati tijchijtoc. </div>
<div class='q'>Huan san ipan ta nimochiyas para techtasojtas, </div>
<div class='q'>pampa nochi quimatij para ta nelía tijpiya hueyi moyolo ica cati moaxcahua.  </div>
<div class='psalmlabel' id='PS53_0'> 53</div>
<div class='s'>Masehualme cati huihuitique </div>
<div class='r'>(Salmo 14:1-7) </div>
<div class='q'>
<span class="verse" id="PS53_1">1&#160;</span>San se masehuali cati tahuel huihuitic moilhuía ipan iyolo para amo onca Dios. </div>
<div class='q'>¿Para ten quej nopa quiijtohua? </div>
<div class='q'>Eltoc pampa iyolo tahuel fiero huan san quichihua cati amo cuali. </div>
<div class='q'>Amo aqui se masehuali cati quichihua cati nelxitahuac. </div>
<div class='q'>
<span class="verse" id="PS53_2">2&#160;</span>Toteco Dios hasta nepa ilhuicac quinhualtachilía masehualme, </div>
<div class='q'>para quiitas sinta onca se cati nelía quitemohua huan quichihua cati cuali. </div>
<div class='q'>
<span class="verse" id="PS53_3">3&#160;</span>¡Pero amo! </div>
<div class='q'>Nochi masehualme mocuectoque ipan tajtacolot. </div>
<div class='q'>Quena, nochi tajtacolchijtoque huan mochijtoque amo tapajpactique. </div>
<div class='q'>Amo aqui quichihua cati senquisa cuali, </div>
<div class='q'>yon se. </div>
<div class='q'>
<span class="verse" id="PS53_4">4&#160;</span>¿Huelis amo quipiyaj inintalnamiquilis nopa tajtacolchijca masehualme? </div>
<div class='q'>Inijuanti quintzontamiltíaj momasehualhua quej elisquíaj pantzi cati quicuaj huan amo quinequij quitemose Toteco Dios. </div>
<div class='q'>
<span class="verse" id="PS53_5">5&#160;</span>Pero ajsis tonali quema Toteco Dios quinpinahualtis huan quintatzacuiltis nopa masehualme. </div>
<div class='q'>Quena, quintzontamiltis huan inintacayohua mocahuase tepejtoque campa hueli. </div>
<div class='q'>Amo aqui quintalpachos pampa yaya quintahuelcajtoc. </div>
<div class='q'>
<span class="verse" id="PS53_6">6&#160;</span>¡Cuali elisquía sinta Toteco hualasquía ten altepet Jerusalén huan quinmaquixtis nochi israelitame! </div>
<div class='q'>Israelitame san huelis itztose ica paquilisti quema Toteco Dios quichihuas para inijuanti cati imasehualhua ma tatanica.  </div>
<div class='psalmlabel' id='PS54_0'> 54</div>
<div class='s'>Se netatajtili para Toteco ma quimanahui ten icualancaitacahua </div>
<div class='q'>
<span class="verse" id="PS54_1">1&#160;</span>¡NoTeco Dios, xihuala techmaquixtiqui pampa nochi quimatij ta tihueyi! </div>
<div class='q'>¡Techmanahuiqui ica mohueyi chicahualis! </div>
<div class='q'>
<span class="verse" id="PS54_2">2&#160;</span>Techtacaquili quema nimotatajtía ica ta. </div>
<div class='q'>Quena, xijtacaquili cati nimitzpohuilía, </div>
<div class='q'>
<span class="verse" id="PS54_3">3&#160;</span>pampa tatehuijca masehualme motanantoque ica na. </div>
<div class='q'>Quena, masehualme cati amo quema mitzelnamiquij nechtemohuaj para nechmictise. </div>
<div class='b'> &#160; </div>
<div class='q'>
<span class="verse" id="PS54_4">4&#160;</span>Pero Toteco Dios nochipa nechpalehuía, </div>
<div class='q'>huan amo quincahuilis ma nechmictica. </div>
<div class='q'>
<span class="verse" id="PS54_5">5&#160;</span>Toteco quincuepilis nocualancaitacahua nochi nopa tamanti amo cuali cati inijuanti quisencajtoque nechchihuilise. </div>
<div class='b'> &#160; </div>
<div class='q'>Quena, TOTECO, ta cati nelía titemachti, xijchihua senquisa quej techtencahuilijtoc, </div>
<div class='q'>huan xiquintzontamilti nochi nocualancaitacahua. </div>
<div class='q'>
<span class="verse" id="PS54_6">6&#160;</span>Ica paquilisti nimitzmacas notacajcahualis. </div>
<div class='q'>Nimitzhueyimatis pampa ta nelía ticuali, </div>
<div class='q'>
<span class="verse" id="PS54_7">7&#160;</span>pampa ta techmanahuijtoc ten nochi taohuijcayot, </div>
<div class='q'>huan niquitztoc quenicatza tiquintantoc nochi nocualancaitacahua.  </div>
<div class='psalmlabel' id='PS55_0'> 55</div>
<div class='s'>Se netatajtili ten se masehuali cati quicajcayajqui ihuampo </div>
<div class='q'>
<span class="verse" id="PS55_1">1&#160;</span>NoTeco Dios, techtacaquili quema nimotatajtía ica ta. </div>
<div class='q'>Amo ximotati quema nimitztzajtzilía. </div>
<div class='q'>
<span class="verse" id="PS55_2">2&#160;</span>Techtacaquili huan technanquili, </div>
<div class='q'>pampa tahuel nimotequipachohua huan nichoca pampa nitaijyohuía. </div>
<div class='q'>
<span class="verse" id="PS55_3">3&#160;</span>Nocualancaitacahua nechtzajtzilíaj chicahuac huan quinequij nechmictise. </div>
<div class='q'>Tahuel nechcualancaitaj huan ica nochi inincualancayo nechtepotztocatihualahuij para nechtzontamiltise. </div>
<div class='q'>
<span class="verse" id="PS55_4">4&#160;</span>Nelía nechcocohua noyolo pampa nechitzquía se hueyi majmajti. </div>
<div class='q'>
<span class="verse" id="PS55_5">5&#160;</span>Quena, tahuel nimajmahui huan nihuihuipica. </div>
<div class='q'>
<span class="verse" id="PS55_6">6&#160;</span>¡Cuali elisquía sinta nijpiyasquía noeltapal quej quipiya se paloma para huelisquía nipatantehuas huan nimosiyajquetzati! </div>
<div class='q'>
<span class="verse" id="PS55_7">7&#160;</span>Quena, nicholosquía hasta nepa campa huactoc talme cati mopantíaj huejca huan nepa nimocahuasquía. </div>
<div class='q'>
<span class="verse" id="PS55_8">8&#160;</span>Nimoisihuiltisquía para nicholos huan nimotatis ten nochi ni taijyohuilisti cati hualajtoc nopani. </div>
<div class='q'>Eltoc quej se hueyi ajacat hualajtoc cati tamitasosolohua. </div>
<div class='q'>
<span class="verse" id="PS55_9">9&#160;</span>Toteco, xiquintzontamilti nocualancaitacahua. </div>
<div class='q'>Xijchihua ma mocuapoloca inijuanti iniselti quema camanaltij. </div>
<div class='q'>Na niquitztoc para nochi tatehuíaj campa hueli ipan ni moaltepe. </div>
<div class='q'>
<span class="verse" id="PS55_10">10&#160;</span>Tayohua huan tonaya masque itztoque cati quiyahualojtinemij ni altepet ipan itepa para quimocuitahuise ten tocualancaitacahua, </div>
<div class='q'>inijuanti cati nica ehuani iniselti motehuíaj se ica seyoc ipan ni altepet. </div>
<div class='q'>
<span class="verse" id="PS55_11">11&#160;</span>Tatajco nopa altepet quichihuaj miyac tamanti cati amo cuali, </div>
<div class='q'>huan amo onca tatepanitacayot. </div>
<div class='q'>Ipan tianquis huan campa hueli momictíaj, </div>
<div class='q'>tachtequij huan tacajcayahuaj. </div>
<div class='q'>
<span class="verse" id="PS55_12">12&#160;</span>Amo elqui se nocualancaitaca cati nechcajcayajqui, </div>
<div class='q'>pampa sinta quej nopa eltosquía, huajca niquijyohuijtosquía. </div>
<div class='q'>O hueltosquía nicholos huan nimotatis. </div>
<div class='q'>
<span class="verse" id="PS55_13">13&#160;</span>Pero elqui se cati nemiyaya nohuaya, </div>
<div class='q'>se cati nechyacanayaya huan cati nonelhuampo. </div>
<div class='q'>
<span class="verse" id="PS55_14">14&#160;</span>Quena, elqui yaya cati sentic timopohuiliyayaj nopa tamanti cati tijpixtoyaj ipan toyolo, </div>
<div class='q'>huan cuajcualtzi timocamanalhuiyayaj quema san sejco tiyahuiyayaj ipan mochaj, Toteco Dios. </div>
<div class='q'>
<span class="verse" id="PS55_15">15&#160;</span>Ma talochmiquica nochi nocualancaitacahua huan ma yaca hasta micta quema noja yoltoque, </div>
<div class='q'>pampa ipan ininchaj huan ipan iniyolo san onca tajtacolot. </div>
<div class='b'> &#160; </div>
<div class='q'>
<span class="verse" id="PS55_16">16&#160;</span>Pero na san nijtzajtzilis Toteco Dios para ma nechmaquixti. </div>
<div class='q'>Huan quena, temachti yaya nechmaquixtis. </div>
<div class='q'>
<span class="verse" id="PS55_17">17&#160;</span>Na nimotatajtis ica ijnaloc, ica tajco tona huan ica tiotac. </div>
<div class='q'>Huan yaya nechtacaquilis huan nechnanquilis. </div>
<div class='q'>
<span class="verse" id="PS55_18">18&#160;</span>Ipan tatehuilisti yaya nechmanahuis, </div>
<div class='q'>masque tahuel miyac nocualancaitacahua nechtehuise chicahuac. </div>
<div class='q'>
<span class="verse" id="PS55_19">19&#160;</span>Toteco Dios cati ipa itztoc huan tanahuatijtoc hasta ten huejcajquiya, </div>
<div class='q'>yaya nechtacaquilis huan quintzontamiltis. </div>
<div class='q'>Pampa nocualancaitacahua amo quipataj ininemilis cati fiero, </div>
<div class='q'>yon amo quitepanitaj itanahuatil. </div>
<div class='q'>
<span class="verse" id="PS55_20">20&#160;</span>Nopa masehualme cati amo cuajcualme momatananaj para quintehuíaj hasta inihuampoyohua. </div>
<div class='q'>Quiixpanoj nopa camanali cati quichihuaj inihuaya sequinoc. </div>
<div class='q'>
<span class="verse" id="PS55_21">21&#160;</span>Quitequihuíaj camanali cati nelcuajcualtzi huan yamanic quej mantequilla, </div>
<div class='q'>pero ipan iniyolo san moilhuíaj quenicatza tatehuise. </div>
<div class='q'>Nochi cati quiijtohuaj eltoc alaxtic quej aceite, </div>
<div class='q'>pero ixtacatzi teyolcocohuaj ica camanali quej quema timotzontequis ica macheta. </div>
<div class='b'> &#160; </div>
<div class='q'>
<span class="verse" id="PS55_22">22&#160;</span>Nochi motequipachol xijcahua imaco TOTECO huan yaya mitzmacas temachili. </div>
<div class='q'>TOTECO amo quicahuas ma huetzi se cati quitepanita. </div>
<div class='b'> &#160; </div>
<div class='q'>
<span class="verse" id="PS55_23">23&#160;</span>Pero ta tinoTeco Dios, </div>
<div class='q'>tiquintitanis nocualancaitacahua ipan nopa ostot cati tahuel huejcata. </div>
<div class='q'>Nopa temictiani huan istacatini amo itztose yon tajco ten ininemilis, </div>
<div class='q'>pampa amo huejcahuase itztose ipan ni taltipacti. </div>
<div class='q'>Pero na nochipa nimotemachis ipan ta para techmaquixtis.  </div>
<div class='psalmlabel' id='PS56_0'> 56</div>
<div class='s'>David motatajtía ica Toteco </div>
<div class='q'>
<span class="verse" id="PS56_1">1&#160;</span>NoTeco Dios, techtasojta, </div>
<div class='q'>pampa nocualancaitacahua semilhuit nechtepotztocatinemij. </div>
<div class='q'>Nochi se tonal nechtaijyohuiltíaj. </div>
<div class='q'>
<span class="verse" id="PS56_2">2&#160;</span>Nochi se tonal nechcuatetzopaj huan noca paquij. </div>
<div class='q'>Tahuel miyaqui itztoque cati quinequij nechtamiltise. </div>
<div class='q'>
<span class="verse" id="PS56_3">3&#160;</span>Pero quema nijmati nimajmahui, na nimotemachía ipan ta. </div>
<div class='b'> &#160; </div>
<div class='q'>
<span class="verse" id="PS56_4">4&#160;</span>Nijhueyichihua Toteco Dios huan nimotemachía ipan ya para nechmanahuis quej techtajtolcahuilijtoc quichihuas ipan icamanal. </div>
<div class='q'>Huajca pampa nimotemachía ipan ya, </div>
<div class='q'>¿taya huelis nechchihuilis se masehuali? </div>
<div class='q'>
<span class="verse" id="PS56_5">5&#160;</span>Talojtzitzi quipataj nocamanal huan san moilhuíaj quenicatza huelis nechchihuilise cati amo cuali. </div>
<div class='q'>
<span class="verse" id="PS56_6">6&#160;</span>Mosentilíaj huan quisencahuaj taya nechchihuilise. </div>
<div class='q'>Teipa motatíaj ojtenti huan nechchiyaj ma nipano para nechmictise. </div>
<div class='b'> &#160; </div>
<div class='q'>
<span class="verse" id="PS56_7">7&#160;</span>Toteco Dios, xijtachili nochi inintaixpanolhua huan xiquintatzacuilti. </div>
<div class='q'>Ica mohueyi cualancayo, xiquintahuiso hasta talchi. </div>
<div class='q'>
<span class="verse" id="PS56_8">8&#160;</span>Ta techitztoc quesqui hueltas nimochololtijtoc huan nimochoquilijtoc. </div>
<div class='q'>Nochi noixayo tijsentilijtoc huan ticajoctoc ipan se frasco. </div>
<div class='q'>Huan ipan moamatapohual tiquijcuilojtoc quesqui imiyaca. </div>
<div class='q'>
<span class="verse" id="PS56_9">9&#160;</span>NoTeco Dios, quema nimitztzajtzilía para techpalehui, </div>
<div class='q'>nochi nocualancaitacahua nimantzi cholohuaj. </div>
<div class='q'>Quej nopa eli pampa cuali nijmati para ta tiitztoc nohuaya para techpalehuis. </div>
<div class='b'> &#160; </div>
<div class='q'>
<span class="verse" id="PS56_10">10&#160;</span>Na nimotemachía ipan Toteco Dios. </div>
<div class='q'>Quena, nimopaquilismacas ipan TOTECO icamanal, </div>
<div class='q'>por nochi cati nechtajtolcahuilijtoc nechchihuilis. </div>
<div class='q'>
<span class="verse" id="PS56_11">11&#160;</span>Quena, nimotemachía ipan Toteco Dios huan amo nimajmahui. </div>
<div class='q'>¿Taya huelis nechchihuilis se masehuali? </div>
<div class='b'> &#160; </div>
<div class='q'>
<span class="verse" id="PS56_12">12&#160;</span>NoTeco Dios, nochi cati nimitztajtolcahuilijtoc, nijtamichihuas. </div>
<div class='q'>Nimitztascamatilis ica tiohuicat pampa techpalehuijtoc miyac. </div>
<div class='q'>
<span class="verse" id="PS56_13">13&#160;</span>Ta Toteco Dios techmanahuijtoc para amo nimiquis, </div>
<div class='q'>huan amo techcahuilijtoc ma nihuetzi ipan tamanti cati amo cuali. </div>
<div class='q'>Yeca ama noja hueli ninentinemi moixpa nica ipan ni taltipacti ica masehualme cati itztoque.  </div>
<div class='psalmlabel' id='PS57_0'> 57</div>
<div class='s'>Se netatajtili para Toteco ma quipalehui </div>
<div class='r'>(Salmo 108:1-5) </div>
<div class='q'>
<span class="verse" id="PS57_1">1&#160;</span>Techtasojta, noTeco Dios, xijnexti motaicnelilis ica na, </div>
<div class='q'>pampa san ipan ta nimotemachía para techmanahui. </div>
<div class='q'>Quej se pilpiyotzi motatía ieltapaltzala inana, </div>
<div class='q'>na nojquiya nimotatía ipan ta hasta panos ni hueyi taohuijcayot cati eltoc quej se hueyi ajacat. </div>
<div class='b'> &#160; </div>
<div class='q'>
<span class="verse" id="PS57_2">2&#160;</span>Nijtzajtzilis Toteco Dios Cati Más Hueyi. </div>
<div class='q'>Quena, nijnojnotzas Toteco Dios cati nochipa nechpalehuía ipan nochi tamanti. </div>
<div class='q'>
<span class="verse" id="PS57_3">3&#160;</span>Ten ilhuicac nechtitanilía itapalehuil para nechmaquixtis. </div>
<div class='q'>Yaya nechchololtis inimaco nocualancaitacahua cati ica miyac cualanti nechtepotztocatinemij, </div>
<div class='q'>huan quinequij nechtzontamiltise. </div>
<div class='q'>Pampa yaya Toteco Dios temachti huan tahuel nechicnelía. </div>
<div class='q'>
<span class="verse" id="PS57_4">4&#160;</span>Nechyahualojtoque masehualme cati mosisiníaj quej tecuanime. </div>
<div class='q'>Inincamanal eltoc quej tit cati quisa inincamaco. </div>
<div class='q'>Inintancoch tajtatequi quej cuataminti huan ininenepil tatequi quej macheta. </div>
<div class='b'> &#160; </div>
<div class='q'>
<span class="verse" id="PS57_5">5&#160;</span>NoTeco Dios, nochi ma mitzhueyichihuaca ipan nochi ilhuicacti. </div>
<div class='q'>Mohueyitilis ma quitemiti ni taltipacti. </div>
<div class='q'>
<span class="verse" id="PS57_6">6&#160;</span>Nocualancaitacahua quitalijtoque se taquetzti para ma nimasi, </div>
<div class='q'>yeca tahuel nimajmahui. </div>
<div class='q'>Nojquiya quichijque se ostot ipan ojti para ma nimoostohui, </div>
<div class='q'>pero xiquita inijuanti huetzque nopona. </div>
<div class='q'>
<span class="verse" id="PS57_7">7&#160;</span>NoTeco Dios, ipan noyolo nipaqui huan nijpiya tasehuilisti. </div>
<div class='q'>Huan yeca nimocualtalijtoc para nihuicas huan nijsencahuas tiohuicat para ta. </div>
<div class='q'>
<span class="verse" id="PS57_8">8&#160;</span>Na nimocualtalía para nijtzotzonas noarpa huan noguitarra. </div>
<div class='q'>Cualca niijsa para nimitztatzotzonilis. </div>
<div class='q'>
<span class="verse" id="PS57_9">9&#160;</span>Na nimitztascamatis iniixpa masehualme pampa ta, Toteco, techchihuilijtoc miyac tamanti cati cuajcualtzi. </div>
<div class='q'>Huan nihuicas para nimitzhueyimatis iniixpa masehualme ten nochi talme. </div>
<div class='q'>
<span class="verse" id="PS57_10">10&#160;</span>Motaicnelijcayo nelhueyi quej ipatajca ilhuicacti huan huejcapantic hasta quipano mixti. </div>
<div class='q'>Ta tahuel titemachti. </div>
<div class='q'>
<span class="verse" id="PS57_11">11&#160;</span>Toteco Dios, nochi ma mitzhueyichihuaca ipan nochi ilhuicacti. </div>
<div class='q'>Mohueyitilis ma quitemiti ni taltipacti.  </div>
<div class='psalmlabel' id='PS58_0'> 58</div>
<div class='s'>Se netatajtili para Toteco ma quintatzacuilti cati amo tatepanitaj </div>
<div class='q'>
<span class="verse" id="PS58_1">1&#160;</span>¡Amojuanti anmasehualme cati anquipiyaj tequiticayot para antetajtolsencahuaj! </div>
<div class='q'>¿Nelía xitahuac anquintajtolsencahuaj? </div>
<div class='q'>
<span class="verse" id="PS58_2">2&#160;</span>¡Amo! San anmoilhuíaj cati fiero huelis anquichihuase. </div>
<div class='q'>Anquichijtoque para noja más ma onca tatehuilisti ipan amotal. </div>
<div class='q'>
<span class="verse" id="PS58_3">3&#160;</span>Nopa masehualme cati amo quitepanitaj Toteco pejque moiyocacahuaj hasta quema tacatque. </div>
<div class='q'>Huan ipa istacatij hasta quema pejque huelij camanaltij. </div>
<div class='q'>
<span class="verse" id="PS58_4">4&#160;</span>Inijuanti tencocoque quej cohuame cati temictíaj ica inintencococa. </div>
<div class='q'>Huan itztoque quej nopa cohuame cati momatij quicaquij inintoscac inintecohua, </div>
<div class='q'>pero ayecmo quinequij quinneltocase. </div>
<div class='q'>
<span class="verse" id="PS58_5">5&#160;</span>Monacastzacuaj huan ayecmo quichihuilíaj cuenta, </div>
<div class='q'>masque inintecohua quintatzotzonilíaj cuajcualtzi para ma quinneltocaca. </div>
<div class='q'>Huan nimantzi tetzacaníaj. </div>
<div class='q'>Quej nopa itztoque ni fiero masehualme. </div>
<div class='b'> &#160; </div>
<div class='q'>
<span class="verse" id="PS58_6">6&#160;</span>NoTeco Dios, xiquintamiltili ininchicahualis. </div>
<div class='q'>Quena, xiquinquixtili ininchicahualis nopa masehualme cati mosisiníaj, </div>
<div class='q'>quej tiquinquixtilisquía inintancoch huan inintacuayo nopa tecuanime. </div>
<div class='q'>
<span class="verse" id="PS58_7">7&#160;</span>Ma ixpolihuica quej ixpolihui nopa at cati toyahui ipan huactoc tali. </div>
<div class='q'>Huan nopa teposti cati quipixtoque inimaco para ica tatehuíaj, </div>
<div class='q'>ma eli quej amo teno ipati. </div>
<div class='q'>
<span class="verse" id="PS58_8">8&#160;</span>Ma elica quej nopa tenaquisti cati atiya quema noja nentinemi. </div>
<div class='q'>O ma elica quej se pilconetzi cati tacatqui mictoc huan cati amo quema quiitac tatanexti. </div>
<div class='b'> &#160; </div>
<div class='q'>
<span class="verse" id="PS58_9">9&#160;</span>Toteco Dios quinixpolihuiltis cati huehuentzitzi huan cati telpocame. </div>
<div class='q'>Quintzontamiltis nelnimantzi quej se chachapali cati nimantzi totoniya ica nopa tit cati lementoc ica huitzcuahuit. </div>
<div class='q'>
<span class="verse" id="PS58_10">10&#160;</span>Pero cati itztoque xitahuaque iixpa Toteco, </div>
<div class='q'>paquise quema quiitase para Toteco ya momacuectoc ica nopa masehualme cati amo teno quitepanitaj, </div>
<div class='q'>huan moicxipajpacase ica inieso nopa masehualme. </div>
<div class='q'>
<span class="verse" id="PS58_11">11&#160;</span>Huan huajca nochi masehualme quiijtose: </div>
<div class='q'>“Nelía quiselíaj se cuali taxtahuili nopa masehualme cati itztoque xitahuaque, </div>
<div class='q'>pampa melahuac itztoc se Dios cati tetajtolsencahua xitahuac ipan ni taltipacti.”  </div>
<div class='psalmlabel' id='PS59_0'> 59</div>
<div class='s'>Se netatajtili para Toteco ma quimanahui David </div>
<div class='q'>
<span class="verse" id="PS59_1">1&#160;</span>¡NoTeco Dios, techmanahui inimaco nocualancaitacahua! </div>
<div class='q'>¡Techmocuitahui ten inijuanti cati hualajtoque para nechtzontamiltise! </div>
<div class='q'>
<span class="verse" id="PS59_2">2&#160;</span>¡Techmanahui inimaco tajtacolchijca masehualme, </div>
<div class='q'>inijuanti cati temictíaj! </div>
<div class='q'>
<span class="verse" id="PS59_3">3&#160;</span>Nechtachilíaj para quiitase quenicatza nechmictise. </div>
<div class='q'>Masehualme cati quipiyaj chicahualisti nechchixtoque yahualtic. </div>
<div class='q'>Pero amo pampa niquinchihuilijtoc se tamanti cati amo cuali </div>
<div class='q'>o pampa niquinixpanotoc. </div>
<div class='q'>
<span class="verse" id="PS59_4">4&#160;</span>¡Amo! Amo teno cati fiero niquinchihuilijtoc, </div>
<div class='q'>pero inijuanti mocualtalíaj para nechmictise. </div>
<div class='q'>¡TOTECO, xiisa! </div>
<div class='q'>¡Xihuala techpalehuiqui! </div>
<div class='q'>
<span class="verse" id="PS59_5">5&#160;</span>TOTECO, Ta Cati Tijpiya Nochi Chicahualisti, </div>
<div class='q'>ta cati titoDios tiisraelitame, </div>
<div class='q'>ximotanana huan xiquintatzacuilti nopa talme campa itztoque masehualme cati amo israelitame, </div>
<div class='q'>pampa techyahualojtoque. </div>
<div class='q'>Amo xiquintapojpolhui nopa masehualme cati mosisiníaj huan nimantzi taixpanoj. </div>
<div class='q'>
<span class="verse" id="PS59_6">6&#160;</span>Mojmosta ica tapoyahui hualahuij para quitachilise quenicatza huelis techtanise. </div>
<div class='q'>Tzajtzitinemij quej chichime cati quiyahualojtinemij ni altepet. </div>
<div class='q'>
<span class="verse" id="PS59_7">7&#160;</span>Nijcaqui camanaltij fiero hasta camaposonij, </div>
<div class='q'>huan mitztelchihuaj Toteco, </div>
<div class='q'>pampa inijuanti quiijtohuaj: </div>
<div class='q'>“Amo aqui techcaqui.” </div>
<div class='q'>
<span class="verse" id="PS59_8">8&#160;</span>Pero ta TOTECO, san xiquinhuetzquili, </div>
<div class='q'>huan xiquinpinahualti ni masehualme ten sequinoc talme cati nechyahualojtoque. </div>
<div class='q'>
<span class="verse" id="PS59_9">9&#160;</span>NoTeco Dios, pampa nocualancaitacahua quipiyaj chicahualisti, ipan ta nimotemachis, </div>
<div class='q'>pampa ta cati techmanahuía. </div>
<div class='q'>
<span class="verse" id="PS59_10">10&#160;</span>NoTeco Dios, ta nochipa techicnelijtoc miyac, </div>
<div class='q'>yeca nijmati para temachti techyacantiyas. </div>
<div class='q'>Tijchihuas ma niquita cati tahuel nijnectoc ma ininpanti nocualancaitacahua. </div>
<div class='q'>
<span class="verse" id="PS59_11">11&#160;</span>NoTeco, ta cati techmanahuía, </div>
<div class='q'>amo xiquinmicti nimantzi ni nocualancaitacahua, </div>
<div class='q'>pampa huelis ni nomasehualhua nimantzi quielcahuase cati ininpantis nopa mosisinijca masehualme. </div>
<div class='q'>Más cuali san xiquinsemana ica mohueyi chicahualis huan xiquinechcapantali. </div>
<div class='q'>
<span class="verse" id="PS59_12">12&#160;</span>Quena, xiquintatzacuilti pampa nochi inijuanti tahuel istacatij, mohueyimatij huan tatelchihuaj. </div>
<div class='q'>
<span class="verse" id="PS59_13">13&#160;</span>Xiquintzontamilti ica mohueyi cualancayo, </div>
<div class='q'>huan xiquintamiixpolihuilti. </div>
<div class='q'>Huan quej nopa nochi masehualme quimatise para ta, Toteco Dios, </div>
<div class='q'>titanahuatía ipan tali Israel, </div>
<div class='q'>huan ipan nochi taltipacti. </div>
<div class='q'>
<span class="verse" id="PS59_14">14&#160;</span>Nocualancaitacahua mocuepaj ica tiotac huan tzajtzij quej chichime, </div>
<div class='q'>huan quiyahualojtinemij ni altepet. </div>
<div class='q'>
<span class="verse" id="PS59_15">15&#160;</span>Nentinemij campa hueli para quitemojtinemise inintacualis. </div>
<div class='q'>Huan quema amo ixhuij, </div>
<div class='q'>tzajtzij seyohual quej chichime. </div>
<div class='q'>
<span class="verse" id="PS59_16">16&#160;</span>Pero na sese ijnaloc nihuicas ica nopa chicahualisti cati techmaca. </div>
<div class='q'>Huan nimitzhueyimatis pampa techtasojta miyac. </div>
<div class='q'>San ta techmanahuía huan san ipan ta nimotemachía, </div>
<div class='q'>quema huala taohuijcayot. </div>
<div class='q'>
<span class="verse" id="PS59_17">17&#160;</span>Toteco Dios, momaco ta niitztoc temachti, </div>
<div class='q'>yeca nimitzhueyimatis huan nihuicas para ta, </div>
<div class='q'>pampa san ta techmocuitahuía huan techicnelía.  </div>
<div class='psalmlabel' id='PS60_0'> 60</div>
<div class='s'>Se netatajtili para Toteco ma quimanahui David </div>
<div class='r'>(Salmo 108:6-13) </div>
<div class='q'>
<span class="verse" id="PS60_1">1&#160;</span>Toteco Dios, ta techhuejcamajcajtoc huan ayecmo tijmatij taya tijchihuase. </div>
<div class='q'>Ticualantoc ica tojuanti huan techtahuelcajtoc. </div>
<div class='q'>Ama timitztajtaníaj para sempa ximoyoltali ica tojuanti huan sempa techfuerzajmaca. </div>
<div class='q'>
<span class="verse" id="PS60_2">2&#160;</span>Ni tali tijchijqui ma huihuipica ica majmajti. </div>
<div class='q'>Tahuel tijtaijyohuiltijtoc. </div>
<div class='q'>Huajca ama, noTeco Dios, sempa xijcualtali total cati tamitatapacatoc. </div>
<div class='q'>
<span class="verse" id="PS60_3">3&#160;</span>Tijchijtoc para tojuanti timomasehualhua ma tijpanoca huejhueyi taijyohuilisti. </div>
<div class='q'>Huan ica ni taijyohuilisti techchijtoc ma timomimilojtinemica quej elisquía tiihuintitoque. </div>
<div class='q'>
<span class="verse" id="PS60_4">4&#160;</span>Pero ama techmacatoc nochi tojuanti cati timitzimacasij huan timitztepanitaj quej se bandera campa timosentilise. </div>
<div class='q'>Huan quena, nochi tojuanti cati tijchihuaj cati melahuac timosentilise nopona, </div>
<div class='q'>para timomanahuise quema tocualancaitacahua techmajcahuilise cuataminti. </div>
<div class='q'>
<span class="verse" id="PS60_5">5&#160;</span>Technanquili huan techmanahui nochi tojuanti cati techicnelía. </div>
<div class='q'>Xijtequihui mohueyi chicahualis para techmanahuis. </div>
<div class='b'> &#160; </div>
<div class='q'>
<span class="verse" id="PS60_6">6&#160;</span>Toteco Dios, yaya cati itztoc ipan ichaj nepa ilhuicac quiijtojtoc: </div>
<div class='q'>“Ica paquilisti nijxelos tali Siquem, </div>
<div class='q'>huan nijtamachihuas nopa tamayamit cati itoca Sucot, </div>
<div class='q'>para nijmacas aqui nijnequis pampa nopa talme noaxcahua. </div>
<div class='q'>
<span class="verse" id="PS60_7">7&#160;</span>Huan nopa tali Galaad huan Manasés nojquiya noaxcahua. </div>
<div class='q'>Ipan tali Efraín hualase nosoldados cati nechmanahuise quej notzontzajca, </div>
<div class='q'>huan ipan tali Judá hualase notanahuatijcahua. </div>
<div class='q'>
<span class="verse" id="PS60_8">8&#160;</span>Cati itztose ipan tali Moab elise notequipanojcahua cati teicneltzitzi. </div>
<div class='q'>Cati itztoque ipan tali Edom nechtequipanose. </div>
<div class='q'>Huan nitahuejchihuas chicahuac quema ya niquintantos nopa filisteos.” </div>
<div class='m'>Quej nopa quiijtohua Toteco. </div>
<div class='b'> &#160; </div>
<div class='q'>
<span class="verse" id="PS60_9">9&#160;</span>¿Ajquiya nechchihuas ma nicalaqui ipan nopa altepeme cati moyahualtzactoque ica tepamit ipan tali Edom? </div>
<div class='q'>¿Ajquiya nechchihuas ma niquintani sinta amo ta? </div>
<div class='q'>
<span class="verse" id="PS60_10">10&#160;</span>San ta techyacanas ipan tatehuilisti, noTeco Dios. </div>
<div class='q'>Amo techtahuelcahua. </div>
<div class='q'>Sinta ta amo tiyas ihuaya tosoldados para tatehuise, Toteco, </div>
<div class='q'>amo aqui techpalehuis. </div>
<div class='q'>
<span class="verse" id="PS60_11">11&#160;</span>Quena, Toteco Dios, techpalehuis para tiquintanise tocualancaitacahua, </div>
<div class='q'>pampa inintapalehuil masehualme, amo teno ipati. </div>
<div class='b'> &#160; </div>
<div class='q'>
<span class="verse" id="PS60_12">12&#160;</span>Ica itapalehuil Toteco Dios tijchihuase huejhueyi tamanti. </div>
<div class='q'>Yaya iselti quintzontamiltis nochi tocualancaitacahua.  </div>
<div class='psalmlabel' id='PS61_0'> 61</div>
<div class='s'>David quinequi itztos ipan itiopa Toteco </div>
<div class='q'>
<span class="verse" id="PS61_1">1&#160;</span>NoTeco Dios, techtacaquili quema nimitztzajtzilía. </div>
<div class='q'>Techtacaquili quema nimotatajtía. </div>
<div class='q'>
<span class="verse" id="PS61_2">2&#160;</span>Masque niitztosquía campa hueli o hasta campa ontantoc taltipacti, </div>
<div class='q'>na nimitztzajtzilisquía para nimitztajtanis motapalehuil. </div>
<div class='q'>Quema nimajmahui o nimotequipachohua, </div>
<div class='q'>techyacana huan techtatía ipan se huejcapantic tet, </div>
<div class='q'>campa amo teno huelis nechajsis. </div>
<div class='q'>
<span class="verse" id="PS61_3">3&#160;</span>Pampa san ipan ta nimotemachía para amo teno nopantis. </div>
<div class='q'>Ta tiitztoc quej se huejcapantic cali cati nechmanahuía, </div>
<div class='q'>para amo huelis nechajsise nocualancaitacahua. </div>
<div class='q'>
<span class="verse" id="PS61_4">4&#160;</span>Nijnequi niitztos para nochipa ipan motiopa para techmocuitahuis. </div>
<div class='q'>Nopona niitztos temachti quej se pilpiyotzi cati itztoc ieltapaltzala inana. </div>
<div class='q'>
<span class="verse" id="PS61_5">5&#160;</span>Ta tinoTeco Dios, tijcactoc cati nimitztajtolcahuilijtoc para nijchihuas. </div>
<div class='q'>Huan techmacatoc nopa tatiochihualisti cati ticajoctoc para tiquinmacas masehualme cati mitzimacasij huan mitztepanitaj. </div>
<div class='q'>
<span class="verse" id="PS61_6">6&#160;</span>Xijchihuas para na nitanahuatijquet ma niitzto miyac xihuit, </div>
<div class='q'>huan para nonemilis ma eli cuajcualtzi. </div>
<div class='q'>
<span class="verse" id="PS61_7">7&#160;</span>Techcahuili ma nitanahuatis moixpa para nochipa. </div>
<div class='q'>Techmanahui huan techmocuitahui ica motaicnelijcayo. </div>
<div class='q'>
<span class="verse" id="PS61_8">8&#160;</span>Quej nopa nimitzhuicatis huan nimitzpaquilismacas mojmosta. </div>
<div class='q'>Quena, sesen tonal nijtamichihuas cati nimitztencahuilijtoc para nijchihuas para ta.  </div>
<div class='psalmlabel' id='PS62_0'> 62</div>
<div class='s'>David motemachi san ipan Toteco </div>
<div class='q'>
<span class="verse" id="PS62_1">1&#160;</span>Na san ipan Toteco Dios nimochiya para yaya ma nechmanahui, </div>
<div class='q'>pampa san ya hueli temaquixtía. </div>
<div class='q'>
<span class="verse" id="PS62_2">2&#160;</span>Nimotatía ipan ya para amo teno nechajsis. </div>
<div class='q'>San yaya nechmaquixtía huan nechmocuitahuía quema huala taohuijcayot. </div>
<div class='q'>Amo teno hueli nechpanos. </div>
<div class='q'>
<span class="verse" id="PS62_3">3&#160;</span>Pero ¿hasta quema tamis nocualancaitacahua nechtehuise? </div>
<div class='q'>Ayecmo nijpiya más chicahualisti quej tanahuatijquet ipan notanahuatilis. </div>
<div class='q'>Nocualancaitacahua quisencahuaj quenicatza huelis nechtahuisose. </div>
<div class='q'>Nechitaj quej se tapepecholi o tepamit cati huetzisnequía. </div>
<div class='q'>
<span class="verse" id="PS62_4">4&#160;</span>Quena, san moilhuíaj san sejco quenicatza huelis nechtzontamiltise. </div>
<div class='q'>Quinpactía quitacaquilise istacatili huan tacajcayahualisti. </div>
<div class='q'>Ica inincamac nechcamanalhuíaj cuajcualtzi, </div>
<div class='q'>pero ipan iniyolo nechtelchihuaj. </div>
<div class='q'>
<span class="verse" id="PS62_5">5&#160;</span>Pero na san nimochiya ipan Toteco Dios, </div>
<div class='q'>san nimochiya para yaya ma nechmanahui, </div>
<div class='q'>pampa san ya hueli temaquixtía. </div>
<div class='q'>
<span class="verse" id="PS62_6">6&#160;</span>Nimotatía ipan ya para amo teno nechajsis. </div>
<div class='q'>San yaya nechmaquixtía huan nechmocuitahuía quema huala taohuijcayot, </div>
<div class='q'>yeca san ipan ya nimotemachía. </div>
<div class='q'>
<span class="verse" id="PS62_7">7&#160;</span>San Toteco Dios hueli nechmaquixtis huan sempa nechhueyitalis iniixpa sequinoc. </div>
<div class='q'>Yaya nechtatía huan nechfuerzajmaca. </div>
<div class='q'>Nechmocuitahuía para amo ma nechajsi cati fiero. </div>
<div class='q'>
<span class="verse" id="PS62_8">8&#160;</span>¡Annomasehualhua, nochipa ximotemachica ipan Toteco Dios! </div>
<div class='q'>Xijpohuilica nochi cati eltoc ipan amoyolo, </div>
<div class='q'>pampa san yaya hueli techmocuitahuis ica cati amo cuali. </div>
<div class='q'>
<span class="verse" id="PS62_9">9&#160;</span>Amo teno nelía ininpati masehualme iixpa Toteco, </div>
<div class='q'>masque cati tominpiyaj o cati teicneltzitzi. </div>
<div class='q'>Sinta se quintalisquía ipan balanza para quintamachihuas sinta etique quej se tamanti cati tahuel ipati, </div>
<div class='q'>momacas cuenta para melahuac amo etique pampa masehualme itztoque san quej ajacat. </div>
<div class='q'>
<span class="verse" id="PS62_10">10&#160;</span>Masehualme, amo ximoilhuica para antatehuise para anquitanise más tomi. </div>
<div class='q'>Amo ximoilhuica antachtequise para anmoricojchihuase. </div>
<div class='q'>Huan sinta anmochihuase anricos, </div>
<div class='q'>amo ximohueyimatica, yon amo ximotemachica ipan amotomi. </div>
<div class='q'>
<span class="verse" id="PS62_11">11&#160;</span>Nijmati ya ni, pampa miyac huelta Toteco Dios nechilhuijtoc: </div>
<div class='q'>san yaya quipiya nochi chicahualisti. </div>
<div class='b'> &#160; </div>
<div class='q'>
<span class="verse" id="PS62_12">12&#160;</span>San ta, Toteco, titeicnelía mojmosta. </div>
<div class='q'>Huan tijtaxtahuía sese masehuali quej quinamiqui ica cati quichijtoc.  </div>
<div class='psalmlabel' id='PS63_0'> 63</div>
<div class='s'>Nijtemohua noTeco </div>
<div class='q'>
<span class="verse" id="PS63_1">1&#160;</span>¡Toteco Dios, ta tinoDios! </div>
<div class='q'>¡Nelía tahuel nimitztemohua! </div>
<div class='q'>¡Quej se masehuali cati tahuel amiqui ipan huactoc tali campa amo onca at, </div>
<div class='q'>na ica nochi noyolo huan ica nochi noalma nijnequi nimitzpantis! </div>
<div class='q'>
<span class="verse" id="PS63_2">2&#160;</span>Nijnequi niquitas mochicahualis huan mohueyitilis quej niquitac ipan motiopa. </div>
<div class='q'>
<span class="verse" id="PS63_3">3&#160;</span>Pampa motaicnelijcayo más hueyi ipati huan amo nonemilis. </div>
<div class='q'>¡Tahuel nimitzhueyimati! </div>
<div class='q'>
<span class="verse" id="PS63_4">4&#160;</span>Huan nochi tonali quema noja niitztos, nimitztiochihuas. </div>
<div class='q'>Huan moixpa nimomatananas huan nimotatajtis ica ta. </div>
<div class='q'>
<span class="verse" id="PS63_5">5&#160;</span>Huan huajca, quena, nijmatis quej elisquía ya niixhuic ica se tacualisti cati ajhuiyac. </div>
<div class='q'>Huan nimitzhueyimatis ica miyac paquilisti. </div>
<div class='q'>
<span class="verse" id="PS63_6">6&#160;</span>Nochi yohuali quema nimoteca ipan notapech huan amo hueli nicochi, </div>
<div class='q'>nimoilhuía ten ta. </div>
<div class='q'>Quena, nimoyolilhuía ten ta sese hora. </div>
<div class='q'>
<span class="verse" id="PS63_7">7&#160;</span>Nimoilhuía quenicatza techpalehuijtoc huan yeca sese tayohua tahuel nipaqui. </div>
<div class='q'>Quej se piyo quintatía iconehua ieltapaltzala, </div>
<div class='q'>quej nopa ta techtatía na para amo teno nechajsis. </div>
<div class='q'>
<span class="verse" id="PS63_8">8&#160;</span>Nimotatzquilijtoc ipan ta pampa san ta techmocuitahuía ica mohueyi chicahualis. </div>
<div class='q'>
<span class="verse" id="PS63_9">9&#160;</span>Nochi cati quinequij nechmictise yase micta. </div>
<div class='q'>
<span class="verse" id="PS63_10">10&#160;</span>Pampa ya eltoc tasencahuali para miquise, </div>
<div class='q'>huan para sequinoc quintzontamiltise ica macheta. </div>
<div class='q'>Huan inintacayohua elis tacualisti para nopa tepechichime. </div>
<div class='q'>
<span class="verse" id="PS63_11">11&#160;</span>Pero na nitanahuatijquet nimopaquilismacas ipan ta, Toteco Dios. </div>
<div class='q'>Huan nojquiya paquise nochi sequinoc cati senquisa motemachíaj ipan ta. </div>
<div class='q'>Pero nochi cati istacatij, </div>
<div class='q'>ta, Toteco, tiquincamatzacuas.  </div>
<div class='psalmlabel' id='PS64_0'> 64</div>
<div class='s'>Se netatajtili para Toteco ma quimocuitahui </div>
<div class='q'>
<span class="verse" id="PS64_1">1&#160;</span>NoTeco Dios, xijtachili notequipachol. </div>
<div class='q'>¡Xijmanahui nonemilis ten nocualancaitacahua cati quinequij nechmictise! </div>
<div class='q'>
<span class="verse" id="PS64_2">2&#160;</span>Techtati ten ni amo cuajcualme cati ixtacatzi quisencahuaj para nechchihuilise cati fiero. </div>
<div class='q'>
<span class="verse" id="PS64_3">3&#160;</span>Nochi inincamanal ajsi ipan noyolo, </div>
<div class='q'>huan tahuel nechcocohua quej elisquía se cuataminti. </div>
<div class='q'>
<span class="verse" id="PS64_4">4&#160;</span>Inijuanti amo majmahuij para nechtatzacuiltise. </div>
<div class='q'>Motatíaj campa amo aqui hueli quinita, </div>
<div class='q'>huan quinmajcahuilíaj cuataminti masehualme cati amo teno quichijtoque. </div>
<div class='q'>Yon quentzi amo majmahuij ica cati fiero quichihuaj. </div>
<div class='q'>
<span class="verse" id="PS64_5">5&#160;</span>Se ica seyoc mofuerzajmacaj para quichihuase más cati fiero. </div>
<div class='q'>Ixtacatzi mosentilíaj para quitalise taquetzti. </div>
<div class='q'>Huan quiijtohuaj: “Nica tijtalise ni taquetzti campa amo aqui huelis quiitas.” </div>
<div class='q'>
<span class="verse" id="PS64_6">6&#160;</span>Ica miyac cuidado quisencahuaj quenicatza quichihuase para temictise. </div>
<div class='q'>Ica yolic quitemohuaj quenicatza quichihuase cati fiero quisencajtoque quichihuase para ma quisa cuali. </div>
<div class='q'>Iyolo huan italnamiquilis se masehuali tahuel quimati quisencahuas cati fiero para quichihuas. </div>
<div class='b'> &#160; </div>
<div class='q'>
<span class="verse" id="PS64_7">7&#160;</span>Pero Toteco Dios yaya iselti quintamicocos. </div>
<div class='q'>Elis quej quinmajcahuilis cuataminti quema amo quichiyaj, </div>
<div class='q'>huan nimantzi quintanis. </div>
<div class='q'>
<span class="verse" id="PS64_8">8&#160;</span>Quena, huetzise huan motzontamiltise, </div>
<div class='q'>por nopa camanali cati quiijtojtoque. </div>
<div class='q'>Huan nochi cati quinitase momajmatise. </div>
<div class='q'>
<span class="verse" id="PS64_9">9&#160;</span>Huajca nochi masehualme quitepanitase Toteco Dios huan quiimacasise quiixpanose. </div>
<div class='q'>Tepohuilise nochi cati yaya quichijtoc. </div>
<div class='q'>Huan huajca quimachilise para san ya quichihua huejhueyi tamanti. </div>
<div class='q'>
<span class="verse" id="PS64_10">10&#160;</span>Huan nochi masehualme cati itztoque xitahuaque quipaquilismacase TOTECO, </div>
<div class='q'>huan más motemachise ipan ya huan quihueyimatise.  </div>
<div class='psalmlabel' id='PS65_0'> 65</div>
<div class='s'>David quihueyimati Toteco </div>
<div class='q'>
<span class="verse" id="PS65_1">1&#160;</span>Toteco Dios, san ta quinamiqui ma timitzhueyimatica, </div>
<div class='q'>ta cati tiitztoc ipan altepet Jerusalén. </div>
<div class='q'>Huan quinamiqui ma timitzmacaca nochi cati timitztajtolcahuilijtoque timitzmacase. </div>
<div class='q'>
<span class="verse" id="PS65_2">2&#160;</span>Ta technanquilía quema timotatajtíaj huan techmaca cati timitztajtaníaj, </div>
<div class='q'>huajca nochi masehualme ipan taltipacti ma hualaca campa ta. </div>
<div class='q'>
<span class="verse" id="PS65_3">3&#160;</span>Masque toyolo temitoc ica tajtacoli huan techtantoc, </div>
<div class='q'>ta techtapojpolhuía nochi totaixpanolhua. </div>
<div class='q'>
<span class="verse" id="PS65_4">4&#160;</span>¡Nelía tipaquij miyac tojuanti cati techtapejpenijtoc para ma tihualaca, </div>
<div class='q'>huan ma tiitztoquij mohuaya ipan motiopa cati tatzejtzeloltic! </div>
<div class='q'>¡Ta techmacas hueyi paquilisti huan nochi cati cuali cati onca nopona! </div>
<div class='q'>
<span class="verse" id="PS65_5">5&#160;</span>Quema timitztajtaníaj se tamanti, </div>
<div class='q'>ta technanquilía ica huejhueyi tamanti. </div>
<div class='q'>Toteco Dios, nochi masehualme ipan taltipacti motemachíaj ipan ta. </div>
<div class='q'>Quena, masque itztoque hasta campa ontantoc hueyi at, </div>
<div class='q'>nochi motemachíaj para ta tiquinpalehuis. </div>
<div class='q'>
<span class="verse" id="PS65_6">6&#160;</span>Ta ica mohueyi chicahualis tiquinchijchijqui nopa tepeme huan tiquintatzquilti campa eltoque. </div>
<div class='q'>
<span class="verse" id="PS65_7">7&#160;</span>Ta tijtacahualtía nopa hueyi at quema mosisinía. </div>
<div class='q'>Huan tiquinyoltalía masehualme campa hueli quema quinequij motehuise. </div>
<div class='q'>
<span class="verse" id="PS65_8">8&#160;</span>¡Yeca nochi masehualme cati itztoque hasta campa ontantoc taltipacti, </div>
<div class='q'>mitztepanitaj huan mitzimacasij para mitzixpanose quema quiitaj nopa huejhueyi tamanti cati tijchihua! </div>
<div class='q'>Tijchihua para masehualme ma paquica ten quema tanesi huan hasta quema tayohuiya. </div>
<div class='q'>
<span class="verse" id="PS65_9">9&#160;</span>Ta ticatequía ni taltipacti para ma taelilti. </div>
<div class='q'>Nopa hueyame cati ta moaxca amo quema huaquij. </div>
<div class='q'>Ta tijcualtalía ni tali para momasehualhua ma quitocaca inixinach, </div>
<div class='q'>huan teipa tijchihua para ma onca se hueyi pixquisti. </div>
<div class='q'>
<span class="verse" id="PS65_10">10&#160;</span>Ta tijxolonía ica miyac at nopa surcos ipan mila. </div>
<div class='q'>Tijchihua ma huetzi at para ma yamaniya nopa tali huan ma poxoni nopa taltojtolomit. </div>
<div class='q'>Huan tijchihua para ma ixhua nochi tamanti tatocti ipan nochi taltipacti. </div>
<div class='q'>
<span class="verse" id="PS65_11">11&#160;</span>Teipa sese xihuit tijtamiltía ica se pixquisti cati nelía cuajcualtzi. </div>
<div class='q'>Huan nopa mixti tijchihua ma quihuetzilti miyac at. </div>
<div class='q'>
<span class="verse" id="PS65_12">12&#160;</span>Onca sacat ipan huactoc tali, </div>
<div class='q'>huan campa taixtemolis moscaltíaj cuajcuali xihuit, </div>
<div class='q'>huan temacaj inixochiyo. </div>
<div class='q'>Nesi quej moscaltíaj ica miyac paquilisti. </div>
<div class='q'>
<span class="verse" id="PS65_13">13&#160;</span>Ta tijchijtoc para nochi potreros ma temica ica borregojme para quicuase nopa sacat. </div>
<div class='q'>Huan ipan nochi nopa tamayamit motanantoc trigo mili. </div>
<div class='q'>Eltoc quej nochi cati ta tijchijtoc ipan taltipacti tzajtzij ica paquilisti huan huicaj.  </div>
<div class='psalmlabel' id='PS66_0'> 66</div>
<div class='s'>Se huicat para quitascamatis Toteco </div>
<div class='q'>
<span class="verse" id="PS66_1">1&#160;</span>¡Nochi anmasehualme ipan taltipacti, </div>
<div class='q'>xihuicaca ica paquilisti para Toteco Dios! </div>
<div class='q'>
<span class="verse" id="PS66_2">2&#160;</span>¡Xihuicaca tiohuicat cati tepohuilía para tahuel hueyi ya! </div>
<div class='q'>¡Xijhueyimatica por nochi cati quichijtoc! </div>
<div class='q'>
<span class="verse" id="PS66_3">3&#160;</span>Xiquilhuica Toteco Dios: </div>
<div class='q'>“¡Nelía cuajcualtzi huan temajmati nochi cati tijchijtoc! </div>
<div class='q'>¡Tahuel hueyi mochicahualis! </div>
<div class='q'>Yeca nochi mocualancaitacahua motemactilíaj ica ta pampa tahuel temajmati cati tijchihua. </div>
<div class='q'>
<span class="verse" id="PS66_4">4&#160;</span>Nochi masehualme ipan taltipacti mitzhueyichihuase. </div>
<div class='q'>Inijuanti huicase para mitzhueyimatise, </div>
<div class='q'>huan tepohuilise ten mohueyitilis.” </div>
<div class='q'>
<span class="verse" id="PS66_5">5&#160;</span>Xihualaca huan xiquitaquij nochi nopa huejhueyi tamanti cati Toteco Dios quichijtoc. </div>
<div class='q'>¡Quinchihuilijtoc masehualme huejhueyi tiochicahualnescayot! </div>
<div class='q'>
<span class="verse" id="PS66_6">6&#160;</span>Quihuatzqui nopa at huan tatajco nopa hueyi at quitapo se ojti huactoc campa panoque tohuejcapan tatahua. </div>
<div class='q'>¡Nochi israelitame quipixque se hueyi paquilisti ipan nopa tonali! </div>
<div class='q'>
<span class="verse" id="PS66_7">7&#160;</span>Toteco ica ichicahualis tanahuatía para nochipa. </div>
<div class='q'>Yaya quitachilía sesen tamanti cati masehualme quichihuaj ipan nochi talme ipan taltipacti. </div>
<div class='q'>Cati amo quitepanitaj huan cati mohueyimatij, </div>
<div class='q'>yaya quinechcapantalis. </div>
<div class='q'>
<span class="verse" id="PS66_8">8&#160;</span>Nochi anmasehualme xijtascamatica Toteco Dios huan xijhueyimatica, </div>
<div class='q'>por nochi cati quichijtoc, </div>
<div class='q'>
<span class="verse" id="PS66_9">9&#160;</span>pampa sesen ten tojuanti tonemilis eltoc imaco. </div>
<div class='q'>Quena, yaya techmocuitahuijtoc huan techyacantoc xitahuac ipan toojhui. </div>
<div class='b'> &#160; </div>
<div class='q'>
<span class="verse" id="PS66_10">10&#160;</span>Pampa ta, tiToteco Dios, techyejyecojtoc huan techtapajpacchijtoc, </div>
<div class='q'>quej nopa tepos plata cati quimoloníaj ipan tit cati tahuel totonic, </div>
<div class='q'>para san mocahuas cati senquisa cuali. </div>
<div class='q'>
<span class="verse" id="PS66_11">11&#160;</span>Ta techmasilti ipan momata huan tijtali tocuitapa tamamali cati tahuel etic. </div>
<div class='q'>
<span class="verse" id="PS66_12">12&#160;</span>Tijchijqui para nopa masehualme ten sequinoc talme ma moquejquetzaca topani ica cahuayojme. </div>
<div class='q'>Tipanoque ipan at huan ipan tit. </div>
<div class='q'>Pero ama techtiochijtoc huan techmacatoc nochi cati cuali. </div>
<div class='q'>
<span class="verse" id="PS66_13">13&#160;</span>Ama nihualajtoc ipan motiopa para nimitzmacas tacajcahualisti tatatili. </div>
<div class='q'>Huan quej nopa nijtamichihuas cati nimitztajtolcahuilijtoc para nijchihuas. </div>
<div class='q'>
<span class="verse" id="PS66_14">14&#160;</span>Pampa quema niitztoya ipan taohuijcayot, nimitztajtolcahuili ica nocamac, </div>
<div class='q'>para nimitzmacas miyac tacajcahualisti. </div>
<div class='q'>
<span class="verse" id="PS66_15">15&#160;</span>Yeca ama nimitzhualiquilía ni oquich borregojme, chivojme huan becerros cati tomahuaque. </div>
<div class='q'>Huan ininpocyo tejcos hasta ajsis moixpa. </div>
<div class='b'> &#160; </div>
<div class='q'>
<span class="verse" id="PS66_16">16&#160;</span>Nochi amojuanti cati anquitepanitaj Toteco Dios huan anquiimacasij anquiixpanose, </div>
<div class='q'>xihualaca xijtacaquiliquij, </div>
<div class='q'>huan nimechpohuilis nochi cati yaya nechchihuilijtoc. </div>
<div class='q'>
<span class="verse" id="PS66_17">17&#160;</span>Chicahuac na nijtzajtzili para ma nechpalehui, </div>
<div class='q'>huan quema nijcamanalhuiyaya, nijhueyimatiyaya. </div>
<div class='q'>
<span class="verse" id="PS66_18">18&#160;</span>Pero sinta na nijpiyasquía tajtacoli ipan noyolo, </div>
<div class='q'>huajca amo nechtacaquilijtosquía. </div>
<div class='q'>
<span class="verse" id="PS66_19">19&#160;</span>Pero pampa niquilhui Toteco Dios ma nechtapojpolhui, </div>
<div class='q'>yaya nechtacaquili huan quichijqui cati niquilhui. </div>
<div class='q'>
<span class="verse" id="PS66_20">20&#160;</span>Xijpaquilismacaca Toteco Dios, </div>
<div class='q'>pampa yaya nechtacaquili huan amo quihuejcamajcajqui nocamanal quema nimotatajti. </div>
<div class='q'>Nechtasojtac huan nechicneli.  </div>
<div class='psalmlabel' id='PS67_0'> 67</div>
<div class='s'>Se huicat para quitascamatis Toteco </div>
<div class='q'>
<span class="verse" id="PS67_1">1&#160;</span>Toteco Dios, xijpiya hueyi moyolo ica tojuanti huan techtiochihua. </div>
<div class='q'>Ma petani moxayac pampa tipaqui ica tojuanti quema techhualtachilía hasta ten nepa ilhuicac. </div>
<div class='q'>
<span class="verse" id="PS67_2">2&#160;</span>Nochi masehualme ipan taltipacti ma quiixmatica moojhui. </div>
<div class='q'>Masehualme ipan nochi talme ma quimatica para ta titemaquixtía. </div>
<div class='q'>
<span class="verse" id="PS67_3">3&#160;</span>NoTeco Dios, ma mitzpaquilismacaca nochi masehualme ipan taltipacti. </div>
<div class='q'>Quena, nochi masehualme ma mitzhueyimatica. </div>
<div class='q'>
<span class="verse" id="PS67_4">4&#160;</span>¡Ma paquica nochi masehualme ipan nochi talme huan ma huicaca pampa ta, tiinintanahuatijca! </div>
<div class='q'>Ta tiquintajtolsencahuas quej quinamiqui, </div>
<div class='q'>huan nochi talme tiquinyacanas xitahuac. </div>
<div class='q'>
<span class="verse" id="PS67_5">5&#160;</span>¡NoTeco Dios, ma mitzpaquilismacaca nochi ipan taltipacti! </div>
<div class='q'>¡Quena, nochi masehualme ma mitzhueyimatica! </div>
<div class='q'>
<span class="verse" id="PS67_6">6&#160;</span>Ni tali temacatoc miyac pixquisti, pampa ta, Toteco Dios, </div>
<div class='q'>cati titoDios tojuanti, tahuel techtiochijtoc. </div>
<div class='q'>
<span class="verse" id="PS67_7">7&#160;</span>Quena, noja más techtiochihuas, Toteco Dios, </div>
<div class='q'>huan masehualme campa hueli ipan ni taltipacti mitztepanitase huan mitzimacasise mitzixpanose.  </div>
<div class='psalmlabel' id='PS68_0'> 68</div>
<div class='s'>Toteco Dios tatantoc </div>
<div class='q'>
<span class="verse" id="PS68_1">1&#160;</span>¡Ximotanana, Toteco Dios, huan xiquinsemana nochi mocualancaitacahua! </div>
<div class='q'>Xiquinchihua ma choloca moixpa nochi cati amo quinequij mitzitase. </div>
<div class='q'>
<span class="verse" id="PS68_2">2&#160;</span>Xiquinixpolo quej pocti ixpolihui ipan ajacat. </div>
<div class='q'>Xiquintamilti quej nopa cantela cati atiya ipan tit. </div>
<div class='q'>Quej nopa ma ininpanti moixpa nochi amo cuajcualme. </div>
<div class='b'> &#160; </div>
<div class='q'>
<span class="verse" id="PS68_3">3&#160;</span>Pero nochi masehualme cati itztoque xitahuaque ma paquica iixpa Toteco Dios huan ma huitonica ica paquilisti. </div>
<div class='q'>
<span class="verse" id="PS68_4">4&#160;</span>Xijhuicatica Toteco huan xijpaquilismacaca. </div>
<div class='q'>Xijhueyitalica yaya cati nejnemi iixco mixti, </div>
<div class='q'>yaya cati itoca TOTECO. </div>
<div class='q'>Xipaquica miyac iixpa ya. </div>
<div class='q'>
<span class="verse" id="PS68_5">5&#160;</span>Toteco Dios yaya inintata cati icnotzitzi. </div>
<div class='q'>Yaya quinchihuilía cati xitahuac nopa sihuame icnotzitzi, </div>
<div class='q'>pampa yaya tatzejtzeloltic. </div>
<div class='q'>
<span class="verse" id="PS68_6">6&#160;</span>Toteco Dios quinmaca se familia cati itztoque iniselti. </div>
<div class='q'>Huan quinchololtía cati quintzactoque. </div>
<div class='q'>Pero cati motepanitaj quintitanilía mayanti huan taijyohuilisti. </div>
<div class='b'> &#160; </div>
<div class='q'>
<span class="verse" id="PS68_7">7&#160;</span>NoTeco Dios, quema tiquinyacantiyajqui momasehualhua ten tali Egipto </div>
<div class='q'>huan tiquinhuicac ipan nopa huactoc tali, </div>
<div class='q'>
<span class="verse" id="PS68_8">8&#160;</span>nopa tali mohuiso huan huetzqui at ten ilhuicacti moixpa. </div>
<div class='q'>Nopa tepet Sinaí mohuiso moixpa ta cati titoTeco tiisraelitame. </div>
<div class='q'>
<span class="verse" id="PS68_9">9&#160;</span>Toteco Dios, ta tijchijqui ma huetzi miyac at ipan ni tali cati tiquinmacac momasehualhua. </div>
<div class='q'>Quena, ica nopa at tiquinfuerzajmacac cati moaxcahua quema tahuel siyajtoyaj. </div>
<div class='q'>
<span class="verse" id="PS68_10">10&#160;</span>Yeca momasehualhua mocajque nica ipan ni tali. </div>
<div class='q'>Huan ta ica motaicnelijcayo tiquinmacac nopa teicneltzitzi nochi cati monequiyaya para ica mopanoltise. </div>
<div class='b'> &#160; </div>
<div class='q'>
<span class="verse" id="PS68_11">11&#160;</span>Toteco quiijto para ya tatantoya, </div>
<div class='q'>huan miyac masehualme tzajtzique chicahuac para tepohuilise ten panotoc. </div>
<div class='q'>Quiijtojque: </div>
<div class='q'>
<span class="verse" id="PS68_12">12&#160;</span>“Cholojtejque nopa soldados cati hualajtoyaj para techtzontamiltise.” </div>
<div class='q'>Quena, ama nopa israelita sihuame momajmacaj nochi tamanti cati quicajtejque nopa soldados. </div>
<div class='q'>
<span class="verse" id="PS68_13">13&#160;</span>Xiquitaca, masque quinmocuitahuiyayaj borregojme, </div>
<div class='q'>ama nopa sihuame hasta petanij ica oro huan plata. </div>
<div class='q'>Nochi inintacayo quitamitzactoque ica tamantzitzi cati cuajcualtzitzi quej se paloma quitamitzacua itacayo ica ieltapal. </div>
<div class='q'>
<span class="verse" id="PS68_14">14&#160;</span>Toteco Dios Cati Quipiya Nochi Chicahualisti quinsemanqui icualancaitacahua quej nopa tasesecayot cati huetzi ipan tepet Salmón. </div>
<div class='q'>
<span class="verse" id="PS68_15">15&#160;</span>Nochi nopa tepeme cati huejcapantique cati mopantíaj ipan tali Basán iaxcahua Toteco huan nelía cuajcualtzi inintzonatipa, </div>
<div class='q'>
<span class="verse" id="PS68_16">16&#160;</span>pero ma amo mochicoitaca ica nopa Tepet Sion cati TOTECO quitapejpenijtoc para ipan itztos para nochipa. </div>
<div class='q'>
<span class="verse" id="PS68_17">17&#160;</span>Toteco Dios quisqui ipan tepet Sinaí ica millones icuacarrojhua huan iilhuica ejcahua. </div>
<div class='q'>Yaya yajqui ipan itiopa cati tatzejtzeloltic ipan tepet Sion. </div>
<div class='q'>
<span class="verse" id="PS68_18">18&#160;</span>Quema Toteco tejcoc ilhuicac campa más huejcapa, </div>
<div class='q'>quichihuayaya quej se tatanquet cati mocuepa ipan se tatehuilisti, </div>
<div class='q'>huan quinhuicac ilpitoque nopa masehualme cati quintantoya para iaxcahua. </div>
<div class='q'>Huan nopa tonali Toteco quiseli nemacti ten nochi masehualme, </div>
<div class='q'>hasta nojquiya ten masehualme cati amo quinequiyayaj quitepanitase. </div>
<div class='q'>Huan ama TOTECO temachti itztos ica tojuanti. </div>
<div class='q'>
<span class="verse" id="PS68_19">19&#160;</span>Ma tijpaquilismacaca Toteco, </div>
<div class='q'>pampa yaya mojmosta techmaca itatiochihualis. </div>
<div class='q'>Yaya Toteco cati techpalehuía huan techmaquixtía. </div>
<div class='q'>
<span class="verse" id="PS68_20">20&#160;</span>Toteco Dios, yaya cati techchololtía inimaco tocualancaitacahua. </div>
<div class='q'>Huan yaya Toteco cati techmanahuía para amo timiquise. </div>
<div class='q'>
<span class="verse" id="PS68_21">21&#160;</span>Temachti Toteco quintzontamiltis nochi icualancaitacahua, </div>
<div class='q'>pampa inijuanti tahuel yoltetique huan amo quinequij quicahuase inintajtacolhua. </div>
<div class='q'>
<span class="verse" id="PS68_22">22&#160;</span>Toteco quinilhuijtoc imasehualhua: </div>
<div class='q'>“Na niquinhualicas nochi amocualancaitacahua. </div>
<div class='q'>Niquincuiti masque motatijtose ipan nopa huejcapantic tepet cati itoca Basán, </div>
<div class='q'>o masque motatijtose hasta tatzinta ten nopa hueyi at. </div>
<div class='q'>
<span class="verse" id="PS68_23">23&#160;</span>Niquinhualicas pampa monequi nochi anquintzontamiltise. </div>
<div class='q'>Inieso quixolonise amoicxihua huan amochichihua quipipitzose.” </div>
<div class='b'> &#160; </div>
<div class='q'>
<span class="verse" id="PS68_24">24&#160;</span>NoTeco Dios, tinotanahuatijca, </div>
<div class='q'>niquinita miyac masehualme mitztoquilíaj para yase ipan motiopa. </div>
<div class='q'>
<span class="verse" id="PS68_25">25&#160;</span>Inijuanti cati huicaj tayacantiyahuij. </div>
<div class='q'>Tatajco yahuij nopa ichpocame cati quitzilinijtiyahuij panderos. </div>
<div class='q'>Tatepotzco yahuij cati tatzotzonaj. </div>
<div class='q'>
<span class="verse" id="PS68_26">26&#160;</span>Huan quej ni huicaj: </div>
<div class='q'>“Nochi anisraelitame, xijhueyimatica Toteco Dios. </div>
<div class='q'>Xijpaquilismacaca Toteco cati techmacatoc nemilisti nochi tojuanti.” </div>
<div class='q'>
<span class="verse" id="PS68_27">27&#160;</span>Tayacantiyahuij iixhuihua Benjamín. </div>
<div class='q'>Huan tatepotzco hualahuij nopa tayacanani huan huehue tacame ten iixhuihua Judá, </div>
<div class='q'>huan nopa tayacanani cati iixhuihua Zabulón huan Neftalí. </div>
<div class='q'>
<span class="verse" id="PS68_28">28&#160;</span>Toteco Dios, ica mohueyi chicahualis xijchihua nochi cati techilhuijtoc. </div>
<div class='q'>Quena, xijnexti mohueyi chicahualis para sequinoc ma quiitaca nopa huejhueyi tamanti cati ta techchihuilijtoc. </div>
<div class='q'>
<span class="verse" id="PS68_29">29&#160;</span>Nopa tanahuatiani ten nochi talme quihualicaj iniofrendas ipan motiopa cati eltoc ipan altepet Jerusalén. </div>
<div class='q'>
<span class="verse" id="PS68_30">30&#160;</span>Toteco Dios, xiquinajhua tocualancaitacahua. </div>
<div class='q'>Xiquinechcapantali nopa tacame cati mosisiníaj quej torojme, </div>
<div class='q'>huan xiquinchihua ma motemactilica ica ta. </div>
<div class='q'>Ma mitzhualiquilica inintepos plata quej se nemacti. </div>
<div class='q'>Xiquinsemana nopa mosisinijca masehualme cati tahuel quinpactía tatehuise. </div>
<div class='q'>
<span class="verse" id="PS68_31">31&#160;</span>Nopa Egipto ehuani quinhualicase inintelpocahua huan nochi tamanti ininteposhua cati cuajcualtzitzi huan pajpatiyo. </div>
<div class='q'>Huan nopa Etiopía ehuani momatananase moixpa para mitzhueyichihuase. </div>
<div class='b'> &#160; </div>
<div class='q'>
<span class="verse" id="PS68_32">32&#160;</span>Nochi antanahuatiani ipan nochi ni taltipacti, </div>
<div class='q'>xijhuicatica Toteco Dios. </div>
<div class='q'>Xihuicaca huan xijpaquilismacaca Toteco. </div>
<div class='q'>
<span class="verse" id="PS68_33">33&#160;</span>Yaya cati nentinemi ipan nopa ilhuicacti cati hasta huejcajquiya eltoc. </div>
<div class='q'>Xijcaquica itoscac cati chicahuac caquisti quej quema tatomoni. </div>
<div class='q'>
<span class="verse" id="PS68_34">34&#160;</span>Xiquinpohuilica nochi masehualme quenicatza hueyi ichicahualis Toteco Dios. </div>
<div class='q'>Huan itatanex ajsi ipan nochi israelitame. </div>
<div class='q'>Quena, nelía tahuel hueyi ichicahualis nepa ilhuicac. </div>
<div class='b'> &#160; </div>
<div class='q'>
<span class="verse" id="PS68_35">35&#160;</span>Ma tijhueyitepanitaca Toteco Dios pampa temajmati ihueyitilis nopona ipan itiopa. </div>
<div class='q'>ToDios tiisraelitame quinmaca tetili huan chicahualisti nochi imasehualhua. </div>
<div class='q'>¡Ma tijpaquilismacaca Toteco Dios!  </div>
<div class='psalmlabel' id='PS69_0'> 69</div>
<div class='s'>David quinotza Toteco ma quipalehuiqui </div>
<div class='q'>
<span class="verse" id="PS69_1">1&#160;</span>NoTeco Dios, techmaquixti, </div>
<div class='q'>pampa ni taohuijcayot tahuel mochijtoc hueyi hasta nijmachilía nimiquis. </div>
<div class='q'>Eltoc quej at cati nechatzonpolihuiltisnequi, </div>
<div class='q'>huan ya ajsic hasta noquechta. </div>
<div class='q'>
<span class="verse" id="PS69_2">2&#160;</span>Eltoc quej nimasitoc ipan soquit cati huejcata huan amo hueli niquisa. </div>
<div class='q'>O quej nechyahualosquía tahuel miyac at huan huejcata. </div>
<div class='q'>
<span class="verse" id="PS69_3">3&#160;</span>Tahuel nichocatoc hasta nisiyajtoc. </div>
<div class='q'>Nimitztzajtzilijtoc, Toteco Dios, hasta nechcocohua noquechta huan ayecmo hueli nicamanalti. </div>
<div class='q'>Nochi noixteyol semajtoc ica choquisti. </div>
<div class='q'>Ya niixcuatic pampa campa hueli nitachixtoc para niquitas sinta tihuala, Toteco Dios, para techpalehuis. </div>
<div class='q'>
<span class="verse" id="PS69_4">4&#160;</span>Tahuel miyaqui nopa masehualme cati nechcualancaitaj masque amo teno niquinchihuilijtoc. </div>
<div class='q'>Nelía quipiyaj miyac chicahualisti nocualancaitacahua cati quinequij nechmictise. </div>
<div class='q'>Pero na amo niquinixpanotoc. </div>
<div class='q'>Quinequij nechtatzacuiltise ica se tamanti cati amo nijchijtoc. </div>
<div class='q'>
<span class="verse" id="PS69_5">5&#160;</span>NoTeco Dios, ta tijmati para nelía nihuihuitic, </div>
<div class='q'>huan tiquixmati nochi notajtacolhua. </div>
<div class='q'>
<span class="verse" id="PS69_6">6&#160;</span>TOTECO, ta tiDios Cati Tijpiya Nochi Chicahualisti, </div>
<div class='q'>amo xiquincahuili ma huetzica ipan tajtacoli por na notajtacol, </div>
<div class='q'>nopa masehualme cati motemachíaj ipan ta. </div>
<div class='q'>Ta cati titoTeco tiisraelitame, </div>
<div class='q'>amo xiquincahuili ma pinahuaca sequinoc israelitame ica cati nijchijtoc na. </div>
<div class='q'>
<span class="verse" id="PS69_7">7&#160;</span>Pampa nimitzicnelía, niquijyohuijtoc pinahualisti, </div>
<div class='q'>huan nechhuetzquilijtoque hasta amo nijmatqui taya nijchihuas. </div>
<div class='q'>
<span class="verse" id="PS69_8">8&#160;</span>Hasta noicnihua nechchihuaj quej amo nechixmatij huan nechitaj, </div>
<div class='q'>quej elisquía niehua ipan niseyoc altepet. </div>
<div class='q'>
<span class="verse" id="PS69_9">9&#160;</span>Quena, niquicnelía motiopa ica nochi noyolo hasta nimotemaca nimiquis por ya. </div>
<div class='q'>Huan cati mitztaijilhuíaj ta, </div>
<div class='q'>nojquiya nechtaijilhuíaj na pampa nimitztequipanohua. </div>
<div class='q'>
<span class="verse" id="PS69_10">10&#160;</span>¡Quena, tahuel nechhuetzquilíaj huan nechpinajtíaj, </div>
<div class='q'>quema nichoca huan nimosahua iixpa Toteco! </div>
<div class='q'>
<span class="verse" id="PS69_11">11&#160;</span>¡Tahuel fiero camanaltij ten na quema nimoquentía yoyomit cati sosoltic para nijnextis nimotequipachohua por notajtacolhua! </div>
<div class='q'>
<span class="verse" id="PS69_12">12&#160;</span>Nopa tayacanca tequichihuani cati mosehuíaj campa icalte nopa altepet, </div>
<div class='q'>noca motahuetzquiltíaj. </div>
<div class='q'>Huan nopa ihuintini noca huicatinemij. </div>
<div class='q'>
<span class="verse" id="PS69_13">13&#160;</span>Pero TOTECO na nijsenhuiquilía nimitztemohua huan nimotatajtía ipan ta, </div>
<div class='q'>pampa nijmati ajsis tonali para techtacaquilis. </div>
<div class='q'>Toteco Dios, ica mohueyi taicnelilis technanquili, </div>
<div class='q'>pampa ta nochipa techicnelijtoc. </div>
<div class='q'>Huajca technanquili quema nimotatajtía huan techmanahui. </div>
<div class='q'>
<span class="verse" id="PS69_14">14&#160;</span>Techquixti ten ni soquit cati huejcata campa nimasitoc. </div>
<div class='q'>Amo techcahuili para niatzonpolihuis. </div>
<div class='q'>Techmanahui inimaco cati nechcualancaitaj. </div>
<div class='q'>Techquixti ten ni hueyi at cati nechyahualojtoc. </div>
<div class='q'>
<span class="verse" id="PS69_15">15&#160;</span>Amo xijcahuili ma nechtaijyohuilti ni hueyat, </div>
<div class='q'>yon amo xijcahuili nopa at ma nechtolo. </div>
<div class='q'>Techmanahui para amo nimasis ipan nopa ostot cati tahuel huejcata. </div>
<div class='q'>
<span class="verse" id="PS69_16">16&#160;</span>TOTECO, technanquili quema nimitztzajtzilía pampa ta nelía ticuali. </div>
<div class='q'>Ta techicnelía miyac huan tijpiya hueyi moyolo ica na. </div>
<div class='q'>
<span class="verse" id="PS69_17">17&#160;</span>¡Amo ximotati quema nimitztemohua pampa tahuel nitaijyohuía! </div>
<div class='q'>Ximoisihuilti, xihuala huan techmaquixtiqui. </div>
<div class='q'>
<span class="verse" id="PS69_18">18&#160;</span>Xihuala, noTeco Dios huan techmanahuiqui. </div>
<div class='q'>Techmaquixti inimaco nocualancaitacahua. </div>
<div class='q'>
<span class="verse" id="PS69_19">19&#160;</span>Ta tijmati quenicatza camanaltij fiero ten na huan quenicatza nechpinahualtijtoque. </div>
<div class='q'>Quichijtoque para ayecmo aqui ma nechtepanita. </div>
<div class='q'>Ta tiquinixmati nochi nocualancaitacahua huan tijmati taya quiijtojtoque sese inijuanti. </div>
<div class='q'>
<span class="verse" id="PS69_20">20&#160;</span>Inijuanti tahuel nechyolcocojtoque huan nechtequipacholmacatoque. </div>
<div class='q'>Nijtemojtoc ajquiya nechtasojtasquía huan nechyoltalisquía, </div>
<div class='q'>pero yon se amo nijpanti. </div>
<div class='q'>
<span class="verse" id="PS69_21">21&#160;</span>Quema nimayanayaya nechmacaque pajti cati temictía para ma nijcua. </div>
<div class='q'>Huan quema niamiquiyaya nechmacaque ma niqui vinagre. </div>
<div class='q'>
<span class="verse" id="PS69_22">22&#160;</span>Nopa paquilisti cati inijuanti quipiyaj ma mocuepa tequipacholi. </div>
<div class='q'>Huan nopa tasehuilisti cati quipiyaj ica inihuampoyohua, </div>
<div class='q'>ma mocuepa cualancayot. </div>
<div class='q'>
<span class="verse" id="PS69_23">23&#160;</span>Ma huala ininpani tzintayohuilot huan ma huihuipicaca, ma ayecmo quipiyaca más fuerza. </div>
<div class='q'>Ma elica popoyotzitzi huan ma tami nochi ininchicahualis. </div>
<div class='q'>
<span class="verse" id="PS69_24">24&#160;</span>Xiquinnextili mohueyi cualancayo huan xiquintzontamilti. </div>
<div class='q'>
<span class="verse" id="PS69_25">25&#160;</span>Inintequicalhua ma mocahua sosoltic, </div>
<div class='q'>huan ipan ininchajchaj ma tatzitzicato. </div>
<div class='q'>Ayecmo aqui ma itzto. </div>
<div class='q'>
<span class="verse" id="PS69_26">26&#160;</span>Pampa inijuanti más quitaijyohuiltíaj cati ta tijcocojtoc, </div>
<div class='q'>huan quipinajtíaj cati ta tijtequipacholmacatoc. </div>
<div class='q'>
<span class="verse" id="PS69_27">27&#160;</span>Xiquijcuilo nochi inintajtacolhua huan amo xiquintapojpolhui. </div>
<div class='q'>
<span class="verse" id="PS69_28">28&#160;</span>¡Xiquixpolo inintoca ipan moama campa eltoc inintoca inijuanti cati yoltoque! </div>
<div class='q'>¡Ma amo quipiyaca tasehuilisti quej quipiyaj nopa masehualme cati itztoque xitahuaque moixpa! </div>
<div class='q'>
<span class="verse" id="PS69_29">29&#160;</span>Pero na cati nitaijyohuía huan niteicneltzi, </div>
<div class='q'>techmaquixti huan techtanana. </div>
<div class='q'>Quena, Toteco Dios, techtali campa ta tiquitas quinamiqui. </div>
<div class='b'> &#160; </div>
<div class='q'>
<span class="verse" id="PS69_30">30&#160;</span>Huan huajca nihuicas huan nijpaquilismacas Toteco Dios. </div>
<div class='q'>Quena, nijhueyimatis huan nijtascamatis. </div>
<div class='q'>
<span class="verse" id="PS69_31">31&#160;</span>Huan TOTECO achi más quipactis ya nopa, </div>
<div class='q'>huan amo quej sinta nijmacasquía se toro o se becerro cati tacuacuajhuía huan quipiya iistihua. </div>
<div class='q'>
<span class="verse" id="PS69_32">32&#160;</span>Inijuanti cati teicneltzitzi quiitase Toteco Dios quema quinmacas itapalehuil, </div>
<div class='q'>huan yeca tahuel paquise. </div>
<div class='q'>Huan nochi cati quitemohuaj Toteco Dios itztose ica paquilisti. </div>
<div class='q'>
<span class="verse" id="PS69_33">33&#160;</span>Pampa TOTECO quintacaquilía cati teicneltzitzi, </div>
<div class='q'>huan amo quintahuelcahua inijuanti cati itztoque ipan tatzacti. </div>
<div class='q'>
<span class="verse" id="PS69_34">34&#160;</span>¡Xijpaquilismacaca TOTECO nochi amojuanti cati anitztoque ipan ilhuicacti huan taltipacti! </div>
<div class='q'>¡Ma quihueyichihuaca nochi cati itztoque ipan hueyi at! </div>
<div class='q'>
<span class="verse" id="PS69_35">35&#160;</span>Pampa Toteco Dios quimaquixtis ialtepe, Jerusalén, </div>
<div class='q'>huan sempa quincualtalis nopa altepeme ipan tali Judá. </div>
<div class='q'>Huan imasehualhua mochantise nopona huan moaxcatise nopa tali. </div>
<div class='q'>
<span class="verse" id="PS69_36">36&#160;</span>Huan teipa ininconehua nojquiya moaxcatise nopa tali. </div>
<div class='q'>Huan nochi cati quitequipanohuaj huan quiicnelíaj Toteco itztose nopona temachme.  </div>
<div class='psalmlabel' id='PS70_0'> 70</div>
<div class='s'>Se netatajtili para Toteco ma quipalehuiqui </div>
<div class='q'>
<span class="verse" id="PS70_1">1&#160;</span>¡NoTeco Dios, xihuala techmanahuiqui inimaco nocualancaitacahua! </div>
<div class='q'>¡Quena, ximoisihuilti, Toteco Dios! </div>
<div class='q'>¡Xihuala techpalehuiqui! </div>
<div class='q'>
<span class="verse" id="PS70_2">2&#160;</span>Inijuanti nentinemij notepotzco huan paquij quema nechtaijyohuiltíaj. </div>
<div class='q'>Yeca nimitztajtanía xiquinpinahualti, </div>
<div class='q'>huan xiquincuepalti para ayecmo ma nechchihuilica cati amo cuali. </div>
<div class='q'>
<span class="verse" id="PS70_3">3&#160;</span>Xiquincuepa ica pinahualisti huan ayecmo xiquincahuili ma nechpinajtica. </div>
<div class='q'>
<span class="verse" id="PS70_4">4&#160;</span>Pero nochi masehualme cati mitztemohuaj, </div>
<div class='q'>xiquinmaca miyac paquilisti. </div>
<div class='q'>Nochi cati paquij pampa tiquinmaquixtijtoc, ma quiijtoca: </div>
<div class='q'>“Ma tijhueyitalica Toteco Dios.” </div>
<div class='q'>
<span class="verse" id="PS70_5">5&#160;</span>Pero na cati tahuel nitaijyohuía, </div>
<div class='q'>nimitztajtanía xihuala nimantzi huan techmanahuiqui, </div>
<div class='q'>pampa san ta hueli techpalehuis huan techmaquixtis. </div>
<div class='q'>¡NoTeco Dios, amo xihuejcahua!  </div>
<div class='psalmlabel' id='PS71_0'> 71</div>
<div class='s'>Netatajtili ten se huehue tacat cati itztoc xitahuac iixpa Toteco </div>
<div class='q'>
<span class="verse" id="PS71_1">1&#160;</span>¡TOTECO, na san ipan ta nimotemachijtoc! </div>
<div class='q'>¡Amo quema techpinahualti! </div>
<div class='q'>
<span class="verse" id="PS71_2">2&#160;</span>¡Techmanahui ten nocualancaitacahua, </div>
<div class='q'>pampa ta tixitahuac! </div>
<div class='q'>¡Techchololti inimaco! </div>
<div class='q'>Ximohuijtzoma quentzi para techtacaquilis huan techmaquixti. </div>
<div class='q'>
<span class="verse" id="PS71_3">3&#160;</span>Nochipa san nimotatijtoc huan nimotemachijtoc ipan ta para amo nechajsise nocualancaitacahua. </div>
<div class='q'>Nijmati para ta titanahuatijtoc ma nechmaquixtica pampa san ipan ta huelis nimomanahuis. </div>
<div class='q'>
<span class="verse" id="PS71_4">4&#160;</span>NoTeco Dios, techmanahui inimaco ni mosisinijca tacame huan temictiani. </div>
<div class='q'>
<span class="verse" id="PS71_5">5&#160;</span>TOTECO, ta cati titoTeco, san ipan ta nimotatzquilijtoc, </div>
<div class='q'>huan san ipan ta nimotemachijtoc hasta ten quema niconetzi. </div>
<div class='q'>Huan quej nopa nitelpocatixqui. </div>
<div class='q'>
<span class="verse" id="PS71_6">6&#160;</span>Ta nochipa tiitztoc nohuaya hasta quema noja niitztoya iijtico nonana. </div>
<div class='q'>Quena, ten iijtico nonana ta techquixti huan nochipa techpalehuijtoc. </div>
<div class='q'>¡Yeca tahuel nijnequi nimitzpaquilismacas para nochipa! </div>
<div class='q'>
<span class="verse" id="PS71_7">7&#160;</span>Miyac san nechtachilíaj pampa quiitaj quenicatza techmocuitahuía. </div>
<div class='q'>
<span class="verse" id="PS71_8">8&#160;</span>Semilhuit nimitzpaquilismacas huan nimitzhueyimatis por nochi cati techchihuilijtoc. </div>
<div class='q'>
<span class="verse" id="PS71_9">9&#160;</span>Amo techtahuelcahua ama quema ya nihuehuentzi huan ayecmo nijpiya fuerza. </div>
<div class='q'>
<span class="verse" id="PS71_10">10&#160;</span>Pampa nocualancaitacahua nechejelnamiquij, </div>
<div class='q'>huan san sejco mosentilijque inihuaya sequinoc cati quinequij nechmictise. </div>
<div class='q'>
<span class="verse" id="PS71_11">11&#160;</span>Huan quiijtohuaj: </div>
<div class='q'>“¡Ma tijtepotztocaca para tiquitzquise pampa iDios ya quitahuelcajtoc, </div>
<div class='q'>huan amo aqui huelis quimanahuis!” </div>
<div class='q'>
<span class="verse" id="PS71_12">12&#160;</span>¡Toteco Dios, amo ximohuejcachihua ten na! </div>
<div class='q'>¡NoTeco, xihuala nimantzi techpalehuiqui! </div>
<div class='q'>
<span class="verse" id="PS71_13">13&#160;</span>Xiquinpinahualti huan xiquintzontamilti nopa nocualancaitacahua cati quinequij nechchihuilise cati fiero. </div>
<div class='q'>Quena, ma ayecmo quimatica taya quichihuase. </div>
<div class='q'>
<span class="verse" id="PS71_14">14&#160;</span>Pero na más nimotemachis ipan ta para techpalehuis. </div>
<div class='q'>Huan noja más nimitzpaquilismacas. </div>
<div class='q'>
<span class="verse" id="PS71_15">15&#160;</span>Nochi masehualme niquinilhuis para san ta ticuali huan niquinpohuilis quenicatza techmanahuijtoc, </div>
<div class='q'>huan techmocuitahuijtoc mojmosta. </div>
<div class='q'>Amo hueli nijpohuas quesqui huelta techmanahuijtoc ica cati amo cuali pampa tahuel miyac. </div>
<div class='q'>
<span class="verse" id="PS71_16">16&#160;</span>Nochi tonali ninejnemi ica nopa chicahualisti cati techmaca, TOTECO, ta cati tinoDios. </div>
<div class='q'>Huan nochi masehualme niquinilhuía para san ta tixitahuac huan ticuali. </div>
<div class='q'>
<span class="verse" id="PS71_17">17&#160;</span>¡Toteco Dios, ta techpalehuijtoc hasta quema noja nieliyaya niconetzi! </div>
<div class='q'>Hasta ama noja niquinpohuilijtinemi sequinoc ten nopa huejhueyi tamanti cati tijchijtoc. </div>
<div class='q'>
<span class="verse" id="PS71_18">18&#160;</span>¡Toteco Dios, ama quema ya nihuehuentzi huan nitzonchipahuac, </div>
<div class='q'>amo techtahuelcahua! </div>
<div class='q'>Noja techmaca nemilisti para niquinpohuilis ten mohueyi chicahualis ni masehualme cati itztoque ama huan cati teipa tacatise. </div>
<div class='q'>
<span class="verse" id="PS71_19">19&#160;</span>Toteco Dios, mochicahualis huan cati xitahuac tijchihua onajsi hasta ilhuicac. </div>
<div class='q'>Ta tijchijtoc huejhueyi tamanti. </div>
<div class='q'>Amo onca seyoc Dios quej ta. </div>
<div class='q'>
<span class="verse" id="PS71_20">20&#160;</span>Ta techcahuilijtoc ma nijpano huejhueyi taohuijcayot huan tequipacholi. </div>
<div class='q'>Pero nijmati para teipa, sempa techtananas ten campa nopa ostot, </div>
<div class='q'>huan tijchihuas ma nimoyolcui. </div>
<div class='q'>Huan sempa nijpiyas nemilisti. </div>
<div class='q'>
<span class="verse" id="PS71_21">21&#160;</span>Huan huajca achi más techhueyitalis huan sempa techyoltalis. </div>
<div class='q'>
<span class="verse" id="PS71_22">22&#160;</span>Huan na nimitzpaquilismacas ica tatzotzonali ten arpa huan guitarra. </div>
<div class='q'>NoTeco Dios, nihuicas tiohuicat cati tepohuilía para tijchihua nochi cati tiquijtohua. </div>
<div class='q'>Ta titoTeco tiisraelitame huan titatzejtzeloltic huan nelía titemachti. </div>
<div class='q'>
<span class="verse" id="PS71_23">23&#160;</span>Ica paquilisti nitzajtzis huan nihuicas para niteilhuis quenicatza techmaquixtijtoc. </div>
<div class='q'>
<span class="verse" id="PS71_24">24&#160;</span>Semilhuit nitepohuilis para ta tijchihua cati xitahuac, </div>
<div class='q'>pampa nochi cati quinequiyayaj nechmictise tiquinpinahualti huan tiquinechcapantali.  </div>
<div class='psalmlabel' id='PS72_0'> 72</div>
<div class='s'>Itanahuatilis nopa tanahuatijquet cati itztoc xitahuac iixpa Toteco </div>
<div class='q'>
<span class="verse" id="PS72_1">1&#160;</span>NoTeco Dios, techmaca motamachtil huan techpalehui na cati nitanahuatijquet, </div>
<div class='q'>para ma nitetajtolsencahua xitahuac quej ta titetajtolsencahua. </div>
<div class='q'>Huan xijpalehui nocone para ma monejnemilti xitahuac teipa. </div>
<div class='q'>
<span class="verse" id="PS72_2">2&#160;</span>Xijpalehui para quintajtolsencahuas xitahuac nochi momasehualhua, </div>
<div class='q'>huan cati teicneltzitzi nojquiya. </div>
<div class='q'>
<span class="verse" id="PS72_3">3&#160;</span>Xijchihua para nochi ipan ni tali ma paquica pampa nopa tanahuatijquet quichihua cati xitahuac, </div>
<div class='q'>hasta eltoc quej nochi cuame cati onca ipan tepeme huan ipan tachiquilme nojquiya paquij huan temacaj cuali inintajca. </div>
<div class='q'>
<span class="verse" id="PS72_4">4&#160;</span>Yaya quinmanahuis cati itztoque ipan tequipacholi huan cati amo teno quipiyaj. </div>
<div class='q'>Nojquiya ma quintatzacuilti nopa masehualme cati tetaijyohuiltíaj. </div>
<div class='q'>
<span class="verse" id="PS72_5">5&#160;</span>Huan cati teicneltzitzi huan amo teno quipiyaj mitzimacasise mitzixpanose nochi tonali quema noja eltos tonati huan metzti. </div>
<div class='q'>¡Quena, ma mitzhueyimatica para nochipa! </div>
<div class='q'>
<span class="verse" id="PS72_6">6&#160;</span>Huan nochi altepeme ipan itanahuatilis nocone ma eli cuajcualtzi huan temachti, </div>
<div class='q'>quej nopa at cati huetzi para ma chamanica cuame, </div>
<div class='q'>o quej nopa ajhuechti cati quixolonía nopa tali. </div>
<div class='q'>
<span class="verse" id="PS72_7">7&#160;</span>Huan nochi masehualme cati itztoque xitahuaque huan cuajcualme, </div>
<div class='q'>ma itztoca ica cuajcualtzi quema yaya tanahuatis. </div>
<div class='q'>Quema yaya tanahuatis, oncas miyac tasehuilisti hasta itamiya tonali. </div>
<div class='q'>
<span class="verse" id="PS72_8">8&#160;</span>Itanahuatilis nocone ma ajsi hasta campa pehua huan hasta campa ontami nopa hueyi at. </div>
<div class='q'>Ma ajsi ten campa nopa hueyi at Eufrates hasta campa ontantoc taltipacti. </div>
<div class='q'>
<span class="verse" id="PS72_9">9&#160;</span>Nochi masehualme cati itztose ipan huactoc tali mohuijtzomase iixpa, </div>
<div class='q'>huan icualancaitacahua motancuaquetzase iixpa hasta quipipitzose taltepocti. </div>
<div class='q'>
<span class="verse" id="PS72_10">10&#160;</span>Nochi nopa tanahuatiani cati itztoque itejteno nopa hueyi at cati itoca Mediterráneo, </div>
<div class='q'>huan nopa tanahuatiani ten tali Tarsis huan nopa tanahuatiani ten tali Sabá huan Seba quihualiquilise miyac nemacti. </div>
<div class='q'>
<span class="verse" id="PS72_11">11&#160;</span>¡Quena, nochi tanahuatiani ten campa hueli talme quitamajmacase! </div>
<div class='q'>¡Huan nochi inijuanti motancuaquetzase iixpa huan quitequipanose! </div>
<div class='q'>
<span class="verse" id="PS72_12">12&#160;</span>Yaya quinmanahuis nopa teicneltzitzi huan cati amo teno quipiyaj quema quitajtanise tapalehuili. </div>
<div class='q'>Pampa inijuanti amo quipiyaj ajquiya quinpalehuis. </div>
<div class='q'>
<span class="verse" id="PS72_13">13&#160;</span>Yaya quintasojtas cati amo quipiyaj chicahualisti huan cati teicneltzitzi, </div>
<div class='q'>huan quinmanahuis. </div>
<div class='q'>
<span class="verse" id="PS72_14">14&#160;</span>Quinmanahuis para amo quintaijyohuiltise huan para amo quintehuise. </div>
<div class='q'>Pampa quiitas para ininemilis tahuel miyac ipati iixpa. </div>
<div class='q'>
<span class="verse" id="PS72_15">15&#160;</span>Huan quema noja itztos nopa tanahuatijquet, </div>
<div class='q'>quimacase miyac oro cati onca ipan tali Sabá. </div>
<div class='q'>Huan imasehualhua quisenhuiquilijtose motatajtijtose ica Toteco huan mojmosta quitascamatise. </div>
<div class='q'>
<span class="verse" id="PS72_16">16&#160;</span>Ma oncas miyac trigo ipan nochi nopa tali, </div>
<div class='q'>huan hasta nopa cuame cati onca ipan tepeme ma temacase inintajca quej temacaj nopa cuame cati onca ipan tali Líbano. </div>
<div class='q'>Huan ma onca miyac masehualme ipan altepeme, </div>
<div class='q'>quej imiyaca nopa xihuime cati onca ipan cuatitamit. </div>
<div class='q'>
<span class="verse" id="PS72_17">17&#160;</span>Nochi ma quihueyimatica nopa tanahuatijquet para nochipa, </div>
<div class='q'>huan itequiticayo ma huejcahua quej huejcahuas tonati. </div>
<div class='q'>Nochi ma quiselica tatiochihualisti por ya. </div>
<div class='q'>Huan masehualme ipan nochi talme ma quipaquilismacaca, </div>
<div class='q'>huan ma quiijtoca para Toteco quintiochijtoc. </div>
<div class='q'>
<span class="verse" id="PS72_18">18&#160;</span>Ma tijhueyichihuaca TOTECO Dios cati toDios tiisraelitame, </div>
<div class='q'>pampa san yaya hueli quichihua huejhueyi tamanti. </div>
<div class='q'>
<span class="verse" id="PS72_19">19&#160;</span>Nochipa ma tijpaquilismacaca Toteco. </div>
<div class='q'>¡Nochi taltipacti ma temi ica ihueyitilis! </div>
<div class='q'>¡Quej nopa ma eli! </div>
<div class='q'>
<span class="verse" id="PS72_20">20&#160;</span>Nica tami motatajtía David, icone Isaí.  </div>
<div class='psalmlabel' id='PS73_0'> 73</div>
<div class='s'>Itaicnelijcayo Toteco Dios </div>
<div class='q'>
<span class="verse" id="PS73_1">1&#160;</span>Toteco Dios nelía cuali iyolo ica israelitame. </div>
<div class='q'>Quena, quinicnelía nochi cati quipiyaj tapajpactic iniyolo. </div>
<div class='q'>
<span class="verse" id="PS73_2">2&#160;</span>San quentzi polihuiyaya para nihuetztosquía. </div>
<div class='q'>Noicxi moxitaniyaya huan nechcatitoya para nimomimilos tepexitipa. </div>
<div class='q'>
<span class="verse" id="PS73_3">3&#160;</span>Quej nopa nielqui pampa amo niquijyohui para amo niquixtocas quema niquitac quenicatza tapijpiyayayaj nopa masehualme cati mohueyimatij huan cati taixpanoj. </div>
<div class='q'>
<span class="verse" id="PS73_4">4&#160;</span>Itztoque cuali ipan nochi ininemilis, </div>
<div class='q'>huan amo mococohuaj. </div>
<div class='q'>
<span class="verse" id="PS73_5">5&#160;</span>Amo quinajsi taohuijcayot yon tequipacholi, </div>
<div class='q'>quej sequinoc quipiyaj. </div>
<div class='q'>
<span class="verse" id="PS73_6">6&#160;</span>Yeca quema mohueyimatij, quiitaj para cuajcualtzi quej se costi cati tachijchihuali ica piltetzitzi cati pajpatiyo. </div>
<div class='q'>Huan quema quichihuaj cati amo cuali, </div>
<div class='q'>quiitaj quej iniyoyo cati cuajcualtzi. </div>
<div class='q'>
<span class="verse" id="PS73_7">7&#160;</span>Nopa taixpanoca masehualme ya quijquisa iniixteyol pampa tahuel motomajtoque, </div>
<div class='q'>huan ya quipixtoque nochi cati iniyolo quinequi. </div>
<div class='q'>
<span class="verse" id="PS73_8">8&#160;</span>Inijuanti san quihuetzquilíaj Toteco huan quintemajmajtíaj imasehualhua. </div>
<div class='q'>Mohueyimatij quema camanaltij. </div>
<div class='q'>
<span class="verse" id="PS73_9">9&#160;</span>Fiero quitaijilhuíaj Toteco Dios cati itztoc ipan ilhuicacti. </div>
<div class='q'>Huan quintelchihuaj cati itztoque ipan ni taltipacti. </div>
<div class='q'>
<span class="verse" id="PS73_10">10&#160;</span>Yeca Toteco Dios quinhualicas sempa nochi imasehualhua ipan ni inialtepe, </div>
<div class='q'>huan quipiyase miyac at nochi inijuanti. </div>
<div class='q'>
<span class="verse" id="PS73_11">11&#160;</span>Huan quiijtose: </div>
<div class='q'>“¿Anmoilhuíaj Toteco quimatis taya onca? </div>
<div class='q'>¿Anmoilhuíaj Yaya Cati Más Hueyi quichihuilía cuenta cati pano nica?” </div>
<div class='q'>
<span class="verse" id="PS73_12">12&#160;</span>Xiquitaca, ni masehualme cati amo teno quineltocaj amo teno ininpati. </div>
<div class='q'>Quipiyaj se cuajcualtzi nemilisti huan talojtzitzi quimiyaquilíaj más inintomi. </div>
<div class='q'>
<span class="verse" id="PS73_13">13&#160;</span>¡Amo teno nechpalehuía para nijpiya noyolo tapajpacti, </div>
<div class='q'>huan san tapic nimocuatotonía para amo nijchihuas tajtacoli! </div>
<div class='q'>
<span class="verse" id="PS73_14">14&#160;</span>Pampa nochi se tonali nechtatzacuiltíaj huan nechtaijyohuiltíaj sese ijnaloc. </div>
<div class='b'> &#160; </div>
<div class='q'>
<span class="verse" id="PS73_15">15&#160;</span>Sinta nicamanaltitosquía quej inijuanti, </div>
<div class='q'>huajca niquincajcayajtosquía nochi momasehualhua. </div>
<div class='q'>
<span class="verse" id="PS73_16">16&#160;</span>Quema nijnejqui nijmatis para ten itztoque cuali nopa masehualme cati quicualancaitaj Toteco, </div>
<div class='q'>elqui tahuel ohui para nijmachilis. </div>
<div class='b'> &#160; </div>
<div class='q'>
<span class="verse" id="PS73_17">17&#160;</span>Pero se tonali nicalajqui ipan motiopa, Toteco Dios, para nimoyolilhuis ten nopa tamanti, </div>
<div class='q'>huan huajca nijmachili taya quinchiya. </div>
<div class='q'>
<span class="verse" id="PS73_18">18&#160;</span>Tiquintalijtoc ipan se ojti cati tahuel alaxtic. </div>
<div class='q'>Quema tiquincuatopehuas, </div>
<div class='q'>huajca nimantzi huetzise ipan se hueyi ostot huan nopona tzontamise. </div>
<div class='q'>
<span class="verse" id="PS73_19">19&#160;</span>Quena, ica se talojtzi tamis nochi ininpaquilis. </div>
<div class='q'>Huan itztose ipan majmajti para nochipa. </div>
<div class='q'>
<span class="verse" id="PS73_20">20&#160;</span>¡Nochi ininemilis eltoc quej se temicti! </div>
<div class='q'>Quena, quej quema se cochtoc huan isatiquisa, </div>
<div class='q'>Toteco, quej nopa quema timotananas huan tiquinhuejcamajcahuas. </div>
<div class='q'>
<span class="verse" id="PS73_21">21&#160;</span>Quema niquitac ya ni, </div>
<div class='q'>nelía tahuel nicualanqui huan hasta nechcocohuayaya noyolo. </div>
<div class='q'>
<span class="verse" id="PS73_22">22&#160;</span>Pampa niquitac para tahuel nihuihuitic nieltoya. </div>
<div class='q'>¡Hasta ninesiyaya moixpa quej se nitapiyali cati amo quipiya italnamiquilis! </div>
<div class='q'>
<span class="verse" id="PS73_23">23&#160;</span>Pero masque ya ni nopantic, nochipa niitztoc mohuaya ta, Toteco, </div>
<div class='q'>huan techitzquitoc ipan nomanejmat. </div>
<div class='q'>
<span class="verse" id="PS73_24">24&#160;</span>Huan nijmati para motamachtil quisenhuiquilis nechyacanas ipan nochi nonemilis. </div>
<div class='q'>Huan teipa, quema nimiquis, </div>
<div class='q'>techselis nepa mochaj campa tacuajcualtzi. </div>
<div class='q'>
<span class="verse" id="PS73_25">25&#160;</span>Amo aqui seyoc nijpiya nepa ilhuicac. </div>
<div class='q'>¡San ta, tinoTeco Dios! </div>
<div class='q'>¡Huan san ta nimitznequi ipan ni taltipacti huan amo aqui más! </div>
<div class='b'> &#160; </div>
<div class='q'>
<span class="verse" id="PS73_26">26&#160;</span>Quemantica nimococohua huan nimotequipachohua. </div>
<div class='q'>¡Pero Toteco Dios yaya mocahua para nochipa! </div>
<div class='q'>Yaya quifuerzajmaca noyolo huan san yaya noaxca para nochipa. </div>
<div class='q'>
<span class="verse" id="PS73_27">27&#160;</span>Pero Toteco quintzontamiltis nochi cati amo quinequij quihueyichihuase. </div>
<div class='q'>Quena, yaya quintzontamiltía nochi cati quitahuelcahuaj. </div>
<div class='q'>
<span class="verse" id="PS73_28">28&#160;</span>Pero na achi más nimonechcahuis campa Toteco Dios, </div>
<div class='q'>pampa ya nopa cati más cuali para na. </div>
<div class='q'>San ipan TOTECO nimotemachijtoc pampa yaya noTeco. </div>
<div class='q'>Huan niquinpohuilis nochi masehualme nochi nopa cuajcualtzi tamanti cati yaya nechchihuilía.  </div>
<div class='psalmlabel' id='PS74_0'> 74</div>
<div class='s'>Ma tijtemoca Toteco quema tocualancaitacahua techtatzacuiltíaj </div>
<div class='q'>
<span class="verse" id="PS74_1">1&#160;</span>Toteco Dios, ¿para ten techtahuelcajtoc para nochipa? </div>
<div class='q'>¿Para ten tahuel ticualani ica tojuanti cati tiitztoque quej timopilborregojhua? </div>
<div class='q'>
<span class="verse" id="PS74_2">2&#160;</span>Xiquelnamiqui para tojuanti timomasehualhua cati timocohui huejcajquiya quema titetequipanohuayayaj san tapic. </div>
<div class='q'>Quena, techtapejpeni para techchihuas timoaxcahua. </div>
<div class='q'>Nojquiya tijtapejpeni nopa altepet Jerusalén para tijchihuas quej elisquía mochaj ipan ni taltipacti. </div>
<div class='q'>
<span class="verse" id="PS74_3">3&#160;</span>Xihuala xiquitaqui quenicatza quitamisosolojtoque nopa altepet, </div>
<div class='q'>huan xijtachili quenicatza tocualancaitacahua quisosolojtoque motiopa. </div>
<div class='q'>
<span class="verse" id="PS74_4">4&#160;</span>Nopona tzajtzique mocualancaitacahua ica paquilisti quema tasosolojque. </div>
<div class='q'>Teipa san techhuetzquilijque huan quinquetzque ininteteyohua para quinextise ya techtantoyaj. </div>
<div class='q'>
<span class="verse" id="PS74_5">5&#160;</span>Hualajque ica inihachas huan huejhueyi martillos hasta nesiyaya quej cuajcuahuini tatajco cuatitamit. </div>
<div class='q'>
<span class="verse" id="PS74_6">6&#160;</span>Huan ama ica ininteposhua quitapanque huan quisosolojtoque nochi tamanti cati ica tayejyecchijtoyaj motiopa. </div>
<div class='q'>
<span class="verse" id="PS74_7">7&#160;</span>Quena, motiopa quitatijque, </div>
<div class='q'>huan quimahuispolojque moyoyoncal cati quihuicayaya motoca, </div>
<div class='q'>huan quitahuisojque talchi. </div>
<div class='q'>
<span class="verse" id="PS74_8">8&#160;</span>Huan quiijtojque ipan iniyolo: </div>
<div class='q'>“Ma tijtamisosoloca nochi cati onca ipan ni tali.” </div>
<div class='q'>Huan yajque campa hueli huan quitatijque nochi israelita tiopame, </div>
<div class='q'>campa timosentiliyayaj para timitzhueyichihuase, Toteco Dios. </div>
<div class='q'>
<span class="verse" id="PS74_9">9&#160;</span>Ayecmo onca yon se tamanti cati quinextía para timomasehualhua. </div>
<div class='q'>Ayecmo onca tajtolpanextiani. </div>
<div class='q'>Ayecmo aqui huelis techilhuis hasta quema tamis nochi ya ni. </div>
<div class='q'>
<span class="verse" id="PS74_10">10&#160;</span>Toteco Dios, ¿hasta quema tamis mitzmahuispolohuaj mocualancaitacahua? </div>
<div class='q'>¿Amo quema tiquintatzacuiltis? </div>
<div class='q'>
<span class="verse" id="PS74_11">11&#160;</span>¿Para ten tihuejcahua para techpalehuis? </div>
<div class='q'>¿Para ten amo tijnextía mohueyi chicahualis huan techpalehuía? </div>
<div class='q'>
<span class="verse" id="PS74_12">12&#160;</span>Hasta ten huejcajquiya Toteco Dios eliyaya notanahuatijca. </div>
<div class='q'>Yaya nechpalehuijtoc ipan ni taltipacti huan campa hueli campa niyajtoc. </div>
<div class='q'>
<span class="verse" id="PS74_13">13&#160;</span>Ica mochicahualis tijxelo hueyi at. </div>
<div class='q'>Huan tiquintzontamilti huejhueyi tapiyalme cati temajmatijque cati itztoyaj ipan at. </div>
<div class='q'>
<span class="verse" id="PS74_14">14&#160;</span>Tijtzonxamani nopa hueyi tapiyali cati itoca Leviatán, </div>
<div class='q'>huan inacayo tiquinmacac ma quicuaca nopa tecuanime cati itztoyaj ipan huactoc tali. </div>
<div class='q'>
<span class="verse" id="PS74_15">15&#160;</span>Tijchijqui ma meya at ipan huejhueyi amelme huan para hueyame ma quipiyaca at. </div>
<div class='q'>Nojquiya tiquinhuatzqui hueyame cati amo quema huactoyaj. </div>
<div class='q'>
<span class="verse" id="PS74_16">16&#160;</span>Ta moaxca tonali huan yohuali. </div>
<div class='q'>Ta tijchijchijqui metzti huan tonati. </div>
<div class='q'>
<span class="verse" id="PS74_17">17&#160;</span>Ta tijtamachijqui hasta canque tamis taltipacti. </div>
<div class='q'>Nojquiya ta tijchihua ma tatotoniya huan ma taseseya. </div>
<div class='q'>
<span class="verse" id="PS74_18">18&#160;</span>TOTECO, xiquita quenicatza mitzmahuispolohuaj mocualancaitacahua, </div>
<div class='q'>huan quenicatza mitztaijilhuíaj nopa masehualme cati mohueyimatij. </div>
<div class='q'>
<span class="verse" id="PS74_19">19&#160;</span>¡TOTECO, amo techtahuelcahua! </div>
<div class='q'>Xijmanahui mopaloma imaco nopa cuatojti. </div>
<div class='q'>Quena, xiquinmanahui momasehualhua inimaco nopa masehualme cati itztoque quej tecuanime. </div>
<div class='q'>
<span class="verse" id="PS74_20">20&#160;</span>¡Xiquelnamiqui nopa camanal sencahuali cati tijchijtoc ica tojuanti! </div>
<div class='q'>Pampa ni tali temitoc ica tzintayohuilot huan ica masehualme cati mosisiníaj. </div>
<div class='q'>
<span class="verse" id="PS74_21">21&#160;</span>Amo xijcahua para talojtzitzi ma techmahuispoloca tojuanti cati tijpanotoque miyac taohuijcayot. </div>
<div class='q'>Xiquinpalehui cati teicneltzitzi huan amo teno quipiyaj para huelis mitzpaquilismacase. </div>
<div class='q'>
<span class="verse" id="PS74_22">22&#160;</span>Toteco Dios, ximotanana huan ximomanahui ica cati quiijtohuaj mocualancaitacahua. </div>
<div class='q'>Xiquelnamiqui nochi nopa camanali cati ica mitztaijilhuijtoque nochi se tonal. </div>
<div class='q'>
<span class="verse" id="PS74_23">23&#160;</span>Amo xiquelcahua quenicatza mitztelchijtoque mocualancaitacahua, </div>
<div class='q'>pampa inijuanti noja más mitztaijilhuíaj.  </div>
<div class='psalmlabel' id='PS75_0'> 75</div>
<div class='s'>Toteco quinechcapantalis sequij huan quinhueyitalis sequinoc </div>
<div class='q'>
<span class="verse" id="PS75_1">1&#160;</span>¡Timitztascamatij, Toteco Dios, pampa tiitztoc tonechca! </div>
<div class='q'>Pampa masehualme tepohuilíaj nochi huejhueyi tamanti cati tijchijtoc. </div>
<div class='q'>
<span class="verse" id="PS75_2">2&#160;</span>Huan Toteco Dios quiijtohua: </div>
<div class='q'>“Quena, quema ya nimocualtalijtos, na niquixquetzas se tonali. </div>
<div class='q'>¡Huan niquintatzacuiltis quej quinamiqui nochi nopa taixpanoca masehualme! </div>
<div class='q'>
<span class="verse" id="PS75_3">3&#160;</span>Masque ni taltipacti mohuisos huan nochi masehualme huihuipicase, </div>
<div class='q'>itaquetzalhua amo huetzise pampa na niquinquetztoc cuali ipan inilugar.” </div>
<div class='q'>
<span class="verse" id="PS75_4">4&#160;</span>Niquinilhui masehualme cati mohueyimatij ma amo mohuihuinequica. </div>
<div class='q'>Huan niquinilhui taixpanoca masehualme ma amo mohueyimatica. </div>
<div class='q'>
<span class="verse" id="PS75_5">5&#160;</span>Niquinilhuijtoc cati quipiyaj chicahualisti ma amo tetamiijilhuica. </div>
<div class='q'>Huan quema ancamanaltij, amo ximoyacaquetzaca para anmohueyimatise. </div>
<div class='q'>
<span class="verse" id="PS75_6">6&#160;</span>Pampa san Toteco hueli tehueyitalía. </div>
<div class='q'>Amo aqui cati huala ten campa quisa tonati, o ica campa oncalaqui, </div>
<div class='q'>o campa huactoc tali huelis quihueyitalis se masehuali. ¡Amo! </div>
<div class='q'>
<span class="verse" id="PS75_7">7&#160;</span>San Toteco Dios itztoc Juez. </div>
<div class='q'>San yaya nopa tetajtolsencajquet cati hueli tehueyitalía huan temaca chicahualisti. </div>
<div class='q'>Huan sequij masehualme quinhueyitalía huan sequij quinechcapantalía. </div>
<div class='q'>
<span class="verse" id="PS75_8">8&#160;</span>Toteco quipixtoc imaco se caxit cati temitoc ica tailisti cati nelía cococ. </div>
<div class='q'>Huan ya nopa eltoc nopa tatzacuiltili cati quintitanilis taixpanoca masehualme ipan ni taltipacti. </div>
<div class='q'>Huan monequis quiise hasta quitamise ica nochi itetejtzo. </div>
<div class='q'>
<span class="verse" id="PS75_9">9&#160;</span>Pero na para nochipa nitepohuilis nochi cati quichijtoc Toteco Dios, </div>
<div class='q'>yaya cati iTeco Jacob. </div>
<div class='q'>
<span class="verse" id="PS75_10">10&#160;</span>Yaya quiijtohua: “Na nijtamiltis ininchicahualis nopa fiero masehualme, </div>
<div class='q'>pero cati itztoque xitahuaque noja niquinmacas más chicahualisti.”  </div>
<div class='psalmlabel' id='PS76_0'> 76</div>
<div class='s'>Se huicat cati huicaque quema ya tatanque </div>
<div class='q'>
<span class="verse" id="PS76_1">1&#160;</span>Ipan tali Judá huan hasta nochi tali Israel nochi masehualme quiixmatij Toteco Dios para nelía hueyi. </div>
<div class='q'>
<span class="verse" id="PS76_2">2&#160;</span>Itiopa eltoc ipan altepet Jerusalén. </div>
<div class='q'>Quena, ipan tepet Sion eltoc ichaj. </div>
<div class='q'>
<span class="verse" id="PS76_3">3&#160;</span>Nopona quipojpostejqui nochi tamanti ininteposhua tocualancaitacahua. </div>
<div class='q'>
<span class="verse" id="PS76_4">4&#160;</span>¡Nopa tepeme cati eltoque ten huejcajquiya amo quipiyaj iniyejyejca quej tepet Sion quipiya! </div>
<div class='q'>
<span class="verse" id="PS76_5">5&#160;</span>Nopa tocualancaitacahua cati más quipiyayayaj chicahualisti, </div>
<div class='q'>quintamitacuijcuilijque. </div>
<div class='q'>Toixpa tepejtoque mictoque. </div>
<div class='q'>Yon se ten inijuanti ayecmo hueli quitananas imax para techtehuis. </div>
<div class='b'> &#160; </div>
<div class='q'>
<span class="verse" id="PS76_6">6&#160;</span>Quema ta tiToteco, cati tiiDios Jacob, tiquinajhuac nopa cahuayojme huan cati tejcotoyaj ininpani, </div>
<div class='q'>nochi huetzque hasta talchi. </div>
<div class='q'>
<span class="verse" id="PS76_7">7&#160;</span>¡Yeca nochi quiitaj para tahuel titemajmati! </div>
<div class='q'>Huan amo aqui huelis quiijyohuis ijcatos moixpa quema tahuel ticualantoc. </div>
<div class='q'>
<span class="verse" id="PS76_8">8&#160;</span>Hasta nepa ilhuicac titayolmelahua para titetatzacuiltis. </div>
<div class='q'>Huan ni taltipacti majmajqui huan amo molini moixpa, </div>
<div class='q'>
<span class="verse" id="PS76_9">9&#160;</span>quema timotananqui, Toteco Dios, </div>
<div class='q'>para tiquintatzacuiltis cati quichihuaj cati amo cuali, </div>
<div class='q'>huan para tiquinmanahuis nochi cati moechcapanohuaj ipan ni taltipacti. </div>
<div class='q'>
<span class="verse" id="PS76_10">10&#160;</span>Ta tijtequihuía inincualancayo masehualme para sequinoc ma mitzhueyimatica. </div>
<div class='q'>Huan tijtequihuis para más monextis moyejyejca. </div>
<div class='b'> &#160; </div>
<div class='q'>
<span class="verse" id="PS76_11">11&#160;</span>Xijchihuaca nochi cati anquitajtolcahuilijtoque TOTECO para anquichihuase. </div>
<div class='q'>Sese ma quihualica nopa tamanti cati quitencahuilijtoc para quimacas Toteco Dios. </div>
<div class='q'>Monequi ma tijhueyitepanitaca huan ma tiquimacasica, </div>
<div class='q'>
<span class="verse" id="PS76_12">12&#160;</span>pampa yaya quintamiltilía ininemilis nopa huejhueyi tayacanani. </div>
<div class='q'>Quichihuas para nochi tanahuatiani ipan taltipacti ma quiimacasica.  </div>
<div class='psalmlabel' id='PS77_0'> 77</div>
<div class='s'>Monejnehuili David ten cati Toteco quichijqui huejcajquiya </div>
<div class='q'>
<span class="verse" id="PS77_1">1&#160;</span>Chicahuac nijtzajtzilía Toteco Dios para ma nechpalehui. </div>
<div class='q'>Quena, nijnojnotza pampa nijnequi ma nechtacaquili. </div>
<div class='q'>
<span class="verse" id="PS77_2">2&#160;</span>Quema nechajsic miyac taijyohuilisti nimantzi nijtemo noTeco. </div>
<div class='q'>Seyohual nimomatanantoya huan nimotatajtiyaya, </div>
<div class='q'>huan amo nijcahuili yon se talojtzi. </div>
<div class='q'>Amo nipaquis hasta yaya monextis huan nechcaquis. </div>
<div class='q'>
<span class="verse" id="PS77_3">3&#160;</span>Nimoyolilhuía ten Toteco Dios huan niyolpitzahuía huan nichoca. </div>
<div class='q'>Nimotequipachohua pampa tami nochicahualis, </div>
<div class='q'>yeca tahuel nijnequi ma nechpalehui. </div>
<div class='b'> &#160; </div>
<div class='q'>
<span class="verse" id="PS77_4">4&#160;</span>Toteco, ta amo techcahuilía ma nicochi. </div>
<div class='q'>Hasta amo hueli nicamanalti pampa tahuel hueyi ni notequipachol. </div>
<div class='q'>
<span class="verse" id="PS77_5">5&#160;</span>Talojtzitzi nimoyolilhuía ten nopa cuajcualtzi tonali huan xihuime cati panoque huejcajquiya. </div>
<div class='q'>
<span class="verse" id="PS77_6">6&#160;</span>Niquelnamiqui nopa yohualme quema nihuicayaya ica paquilisti. </div>
<div class='q'>Quena, nimotajtachilía huan niquita para ama nochi tamanti tahuel mopatatoc. </div>
<div class='b'> &#160; </div>
<div class='q'>
<span class="verse" id="PS77_7">7&#160;</span>¿Huelis Toteco nechtahuelcajtoc para nochipa? </div>
<div class='q'>¿Huelis ayecmo quema nechpalehuis? </div>
<div class='q'>
<span class="verse" id="PS77_8">8&#160;</span>¿Huelis ya tanqui itaicnelilis ica na? </div>
<div class='q'>¿Huelis ya tanqui cati achtohuiya techtajtolcahuili techmacas? </div>
<div class='q'>
<span class="verse" id="PS77_9">9&#160;</span>¿Huelis Toteco Dios ya quielcajqui para monequi nechchihuilis cati cuali na cati niitztoc ipan tequipacholi? </div>
<div class='q'>¿Huelis tahuel cualantoc huan yeca ayecmo quinequi nechtasojtas? </div>
<div class='q'>
<span class="verse" id="PS77_10">10&#160;</span>Huan ipan nohueyi tequipachol nimoilhui: </div>
<div class='q'>“Toteco Cati Más Hueyi mopatatoc. </div>
<div class='q'>Achtohui niitztoya inejmat huan nechtiochihuayaya miyac, </div>
<div class='q'>pero ama nechcualancaita. </div>
<div class='q'>
<span class="verse" id="PS77_11">11&#160;</span>Más cuali niquelnamiquis nochi nopa huejhueyi tiochicahualnescayot cati TOTECO nechchihuili huejcajquiya.” </div>
<div class='q'>
<span class="verse" id="PS77_12">12&#160;</span>Quena, mojmosta nimoilhuis ten nopa huejhueyi tamanti para nochipa. </div>
<div class='q'>Amo hueli nijcahuas nimoyolilhuis ten yaya quichijtoc. </div>
<div class='b'> &#160; </div>
<div class='q'>
<span class="verse" id="PS77_13">13&#160;</span>¡NoTeco Dios, nelía tatzejtzeloltic nochi moojhui! </div>
<div class='q'>Amo aqui seyoc dios cati más quipiya chicahualisti que ta, titoTeco. </div>
<div class='q'>
<span class="verse" id="PS77_14">14&#160;</span>¡Ta tiDios cati tijchihua huejhueyi tiochicahualnescayot huan miyac tamanti cati masehualme quitachilíaj! </div>
<div class='q'>Huan hasta ama quejipa tijnextía mohueyi chicahualis. </div>
<div class='q'>
<span class="verse" id="PS77_15">15&#160;</span>Ica mohueyi chicahualis techmanahui, </div>
<div class='q'>timomasehualhua cati tiiconehua Jacob huan José. </div>
<div class='q'>
<span class="verse" id="PS77_16">16&#160;</span>Toteco Dios, nopa hueyi at cati itoca Chichiltic momajmati quema mitzitac. </div>
<div class='q'>Huan huihuipicac hasta tatzinta campa más huejcata. </div>
<div class='q'>
<span class="verse" id="PS77_17">17&#160;</span>Nopa mixti quichijqui ma huetzi at chicahuac. </div>
<div class='q'>Huan tatomonqui nepa ilhuicac. </div>
<div class='q'>Huan nojquiya tapetanqui ten se lado hasta seyoc. </div>
<div class='q'>
<span class="verse" id="PS77_18">18&#160;</span>Caquistic tatomonilot ipan nopa hueyi ajcomalacat. </div>
<div class='q'>Huan nopa tapetancayot quitaahuili nochi taltipacti, </div>
<div class='q'>huan ni taltipacti huihuipicac. </div>
<div class='q'>
<span class="verse" id="PS77_19">19&#160;</span>Tijchijqui se ojti quema tiquixcotonqui nopa hueyi at, </div>
<div class='q'>pero amo aqui quipanti campa tijquetztiyajqui moicxi. </div>
<div class='q'>
<span class="verse" id="PS77_20">20&#160;</span>Huan ipan ni ojti tiquinyacanqui momasehualhua quej elisquía pilborregojtzitzi inimaco Moisés huan Aarón.  </div>
<div class='psalmlabel' id='PS78_0'> 78</div>
<div class='s'>Cati huejcajquiya panoc ipan tali Israel </div>
<div class='q'>
<span class="verse" id="PS78_1">1&#160;</span>Nomasehualhua, xijtacaquilica notamachtil huan nochi cati niquijtohua, </div>
<div class='q'>
<span class="verse" id="PS78_2">2&#160;</span>pampa nimechnextilis tamanti cati amo aqui más quimati cati panoc huejcajquiya. </div>
<div class='q'>
<span class="verse" id="PS78_3">3&#160;</span>Tamanti cati tijcactoque huan tijmajtoque pampa totatahua techpohuilijque. </div>
<div class='q'>
<span class="verse" id="PS78_4">4&#160;</span>Quena, nimechmatiltis para anhuelise anquinpohuilise amoconehua nochi nopa cuajcualtzitzi huan huejhueyi tamanti, </div>
<div class='q'>cati TOTECO quichijqui ica ihueyi chicahualis. </div>
<div class='q'>
<span class="verse" id="PS78_5">5&#160;</span>Toteco Dios quimacac miyac tanahuatilme Jacob ipan tali Israel para ma monejnemiltica xitahuac, </div>
<div class='q'>huan quinnahuati tohuejcapan tatahua ma quinnextilica ininconehua, </div>
<div class='q'>
<span class="verse" id="PS78_6">6&#160;</span>huan iniixhuihua cati tacatise teipa. </div>
<div class='q'>Huan quej nopa nochi masehualme quinixmatise itanahuatilhua Toteco. </div>
<div class='q'>
<span class="verse" id="PS78_7">7&#160;</span>Yeca hasta ama miyac masehualme quintepanitaj itanahuatilhua Toteco Dios, </div>
<div class='q'>huan motemachíaj ipan ya para quinmocuitahuis. </div>
<div class='q'>Huan amo ma quielcahuaca nochi nopa huejhueyi tamanti cati quichijtoc Toteco. </div>
<div class='q'>Monequi ma quitoquilijtinemica nochi itanahuatilhua. </div>
<div class='q'>
<span class="verse" id="PS78_8">8&#160;</span>Pampa amo quinamiqui para elise quej inihuejcapan tatahua cati moyoltetilijque huan amo tatepanitaque. </div>
<div class='q'>Inijuanti amo elque temachme ica Toteco Dios, </div>
<div class='q'>yon amo quimactilijque iniyolo, yon ininemilis. </div>
<div class='q'>
<span class="verse" id="PS78_9">9&#160;</span>Nopa masehualme ten tali Efraín mocuepatoj huan cholojque ipan nopa tonali quema yahuiyayaj tatehuitij. </div>
<div class='q'>Quena, cholojque masque quipiyayayaj miyac teposti para tatehuise. </div>
<div class='q'>
<span class="verse" id="PS78_10">10&#160;</span>Amo quintepanitaque itanahuatilhua Toteco Dios, </div>
<div class='q'>huan amo quinejque nejnemise ipan iojhui. </div>
<div class='q'>
<span class="verse" id="PS78_11">11&#160;</span>Quielcajque nochi tamanti cati yaya hueli quichihua. </div>
<div class='q'>Amo quielnamijque nopa cuajcualtzi tiochicahualnescayot cati quichijqui Toteco. </div>
<div class='q'>
<span class="verse" id="PS78_12">12&#160;</span>Quena, Toteco Dios quichijqui miyac tamanti iniixpa inihuejcapan tatahua ipan tali Egipto campa itoca Zoán. </div>
<div class='q'>
<span class="verse" id="PS78_13">13&#160;</span>Quitajcoxelo nopa hueyi at huan quichijqui ma panoca. </div>
<div class='q'>Ipan ome lados nopa at moquetzqui quej tepamit. </div>
<div class='q'>
<span class="verse" id="PS78_14">14&#160;</span>Tonaya quinyacanqui ica se mixti para quinecahuilis, </div>
<div class='q'>huan ica tayohua ica se mixti cati taahuiyaya quej tit. </div>
<div class='q'>
<span class="verse" id="PS78_15">15&#160;</span>Ipan huactoc tali quitapo nopa hueyi tet huan quisqui miyac at para atique hasta aixhuique. </div>
<div class='q'>
<span class="verse" id="PS78_16">16&#160;</span>¡Quena, ipan tet quisqui miyac at cati motalo quej se hueyat! </div>
<div class='q'>
<span class="verse" id="PS78_17">17&#160;</span>Pero inijuanti quisenhuiquilijque amo quitepanitaque. </div>
<div class='q'>Huan nepa campa huactoc tali tajtacolchijque ica Toteco Cati Más Hueyi. </div>
<div class='q'>
<span class="verse" id="PS78_18">18&#160;</span>Pampa quiyejyecojque Toteco Dios huan quitajtanijque tacualisti cati iniyolo quinequiyaya. </div>
<div class='q'>
<span class="verse" id="PS78_19">19&#160;</span>Hasta cualanque ica Toteco huan quiijtojque: </div>
<div class='q'>“¿Huelis Toteco Dios techtamacas ipan ni huactoc tali? </div>
<div class='q'>
<span class="verse" id="PS78_20">20&#160;</span>Xiquitaca, Toteco Dios quitapo nopa hueyi tet huan quisqui miyac at quej elisquía se hueyat hasta atzonpoli tali, </div>
<div class='q'>pero ¿huelis nojquiya hueli techmacas tacualisti? </div>
<div class='q'>¿Huelis techtamacas tiimasehualhua ica nacat?” </div>
<div class='q'>
<span class="verse" id="PS78_21">21&#160;</span>Huan quema TOTECO quicajqui ni tamanti, tahuel cualanqui. </div>
<div class='q'>Huan ipan icualancayo quisqui tit ica israelitame, inijuanti cati iixhuihua Israel, </div>
<div class='q'>
<span class="verse" id="PS78_22">22&#160;</span>pampa inijuanti amo quineltocaque Toteco Dios, </div>
<div class='q'>yon amo motemachijque ipan ya para quipiya chicahualisti para quinmaquixtis. </div>
<div class='q'>
<span class="verse" id="PS78_23">23&#160;</span>Pero masque quej nopa quichijque, </div>
<div class='q'>Toteco Dios quinahuati nopa mixti huan quitapo ilhuicacti. </div>
<div class='q'>
<span class="verse" id="PS78_24">24&#160;</span>Huan quichijqui ma huetzi nopa tacualisti cati itoca maná para ma quicuaca quej quema huetzi at. </div>
<div class='q'>Quinmacac tacualisti cati hualajqui ten ilhuicac. </div>
<div class='q'>
<span class="verse" id="PS78_25">25&#160;</span>Masehualme quicuajque cati elqui inintacualis ilhuicac ehuani. </div>
<div class='q'>Quena, quintamacac hasta cuali ixhuique huan hasta mocajqui nopa tacualisti. </div>
<div class='q'>
<span class="verse" id="PS78_26">26&#160;</span>Ica ihueyi chicahualis quihualicac nopa ajacat cati huala campa quisa tonati huan cati huala ica tani para ma taajaca campa ilhuicacti. </div>
<div class='q'>
<span class="verse" id="PS78_27">27&#160;</span>Quichijqui ma hualaca miyaqui totome quej imiyaca taltepocti. </div>
<div class='q'>Quena, hualajque totome quej mixti huan quej imiyaca xali cati onca iteno hueyat. </div>
<div class='q'>
<span class="verse" id="PS78_28">28&#160;</span>Huan Toteco quichijqui para nopa totome ma huetzica tatajco campa quichijtoyaj iniyoyoncal. </div>
<div class='q'>
<span class="verse" id="PS78_29">29&#160;</span>Huan nopa masehualme tacuajque hasta ixhuique. </div>
<div class='q'>Toteco quinmacac nacat quej iniyolo quinequiyaya. </div>
<div class='q'>
<span class="verse" id="PS78_30">30&#160;</span>Pero quema sanoc tantoyaj tacuaj, </div>
<div class='q'>huan hasta noja quipixtoyaj nacat ipan inincamac, </div>
<div class='q'>
<span class="verse" id="PS78_31">31&#160;</span>Toteco Dios motananqui ica ihueyi cualancayo, </div>
<div class='q'>huan quintzontamilti nochi nopa telpocame cati más tapejpenilme ipan tali Israel. </div>
<div class='q'>
<span class="verse" id="PS78_32">32&#160;</span>Pero masque Toteco quinchihuili ya nopa, </div>
<div class='q'>nopa masehualme quisenhuiquilijque tajtacolchijque, </div>
<div class='q'>huan amo quineltocaque nopa huejhueyi tiochicahualnescayot cati yaya quichijqui iniixpa. </div>
<div class='q'>
<span class="verse" id="PS78_33">33&#160;</span>Yeca Toteco quintaijyohuilti ipan nochi ininemilis huan quintzontamilti san ica se talojtzi. </div>
<div class='q'>
<span class="verse" id="PS78_34">34&#160;</span>Pero teipa, quema ya quintzontamiltijtoya sequij, </div>
<div class='q'>huajca quena, ne sequinoc quitemojque Toteco Dios. </div>
<div class='q'>¡Quena, nimantzi mocuetque huan quitoquilijque! </div>
<div class='q'>
<span class="verse" id="PS78_35">35&#160;</span>Huan quielnamijque para yaya Toteco Dios cati quinmocuitahuiyaya para amo quinajsis cati amo cuali. </div>
<div class='q'>Huan quielnamijque para Toteco Cati Más Hueyi san yaya inintemaquixtijca. </div>
<div class='q'>
<span class="verse" id="PS78_36">36&#160;</span>Pero nopa israelitame amo quitoquiliyayaj ica nochi iniyolo. </div>
<div class='q'>¡Amo! Quitoquiliyayaj san ica inincamac. </div>
<div class='q'>
<span class="verse" id="PS78_37">37&#160;</span>Pampa iniyolo eltoya huejca ten Toteco. </div>
<div class='q'>Huan amo quichihuayayaj cati quitajtolcahuilijtoyaj Toteco para quichihuase. </div>
<div class='q'>
<span class="verse" id="PS78_38">38&#160;</span>Pero Toteco quipixqui hueyi iyolo ica inijuanti. </div>
<div class='q'>Quintapojpolhuiyaya inintajtacolhua huan amo quintzontamiltiyaya. </div>
<div class='q'>Miyac huelta quitilquetzqui icualancayo para amo quintatzacuiltis. </div>
<div class='q'>
<span class="verse" id="PS78_39">39&#160;</span>Pampa Toteco quielnamijqui para inijuanti san elij masehualme cati ininemilis ixpolihui san ica se talojtzi, </div>
<div class='q'>huan amo quema mocuepaj sempa. </div>
<div class='q'>
<span class="verse" id="PS78_40">40&#160;</span>Nepa ipan huactoc tali, </div>
<div class='q'>tahuel miyac huelta amo tatepanitaque ica Toteco Dios huan quiyolcocojque. </div>
<div class='q'>
<span class="verse" id="PS78_41">41&#160;</span>Talojtzitzi quiyejyecojque, </div>
<div class='q'>huan ica ya nopa quichihualtiyayaj para Toteco ma quintzontamilti. </div>
<div class='q'>Yon amo quicahuilijque para Toteco ma quintiochihua, </div>
<div class='q'>yaya cati ininDios israelitame huan cati Tatzejtzeloltic. </div>
<div class='q'>
<span class="verse" id="PS78_42">42&#160;</span>Quielcajque ihueyi chicahualis huan iteicnelijcayo. </div>
<div class='q'>Huan quielcajque quenicatza quinmanahui inimaco inincualancaitacahua. </div>
<div class='q'>
<span class="verse" id="PS78_43">43&#160;</span>Quielcajque quenicatza Toteco quititanqui tatzacuiltili ipan Zoán ipan tali Egipto. </div>
<div class='q'>
<span class="verse" id="PS78_44">44&#160;</span>Quielcajque quenicatza quicuetqui esti nopa at huan ayecmo aqui huelqui quiic. </div>
<div class='q'>
<span class="verse" id="PS78_45">45&#160;</span>Quielcajque quenicatza quintitanqui tahuel miyac sayolime hasta quitemitijque nopa tali. </div>
<div class='q'>Quielcajque quenicatza nopa temasolime quitemitijque nopa tali Egipto. </div>
<div class='q'>
<span class="verse" id="PS78_46">46&#160;</span>Toteco quintitanqui ocuilime huan chapolime para ma quicuaca inintatochui huan ininpixquilis. </div>
<div class='q'>
<span class="verse" id="PS78_47">47&#160;</span>Ica tesihuit quitzontamilti inixocomecamil huan inihiguera mil. </div>
<div class='q'>
<span class="verse" id="PS78_48">48&#160;</span>Inihuacaxhua mijque ipan potrero pampa Toteco Dios quinmajcahuili tesihuit cati tahuel huejhueyi. </div>
<div class='q'>Huan ininborregojhua mijque ica tapetancayot. </div>
<div class='q'>
<span class="verse" id="PS78_49">49&#160;</span>Quena, Toteco tahuel cualanqui ica inijuanti, </div>
<div class='q'>huan yeca quintitanili tacuajcualocayot huan taohuijcayot. </div>
<div class='q'>Huan quintitanili se grupo ten ilhuicac ehuani cati tetzontamiltíaj. </div>
<div class='q'>
<span class="verse" id="PS78_50">50&#160;</span>Cualanqui nelchicahuac huan amo quimanahui yon se Egipto ejquet. </div>
<div class='q'>Senquisa quintitanili tatzacuiltili huan huejhueyi cocolisti. </div>
<div class='q'>
<span class="verse" id="PS78_51">51&#160;</span>Teipa Toteco quinmicti nopa achtohui ehuani ipan sese familia ten tali Egipto. </div>
<div class='q'>Quena, quinmicti cati elqui ininachtohui fuerza quema pejque quinpiyaj coneme. </div>
<div class='q'>
<span class="verse" id="PS78_52">52&#160;</span>Pero quinquixti imasehualhua quej elisquíaj pilborregojtzitzi, </div>
<div class='q'>huan quinyacanqui ica cuajcualtzi ipan nopa huactoc tali. </div>
<div class='q'>
<span class="verse" id="PS78_53">53&#160;</span>Quinyacanqui ica miyac temachili para ma amo majmahuica. </div>
<div class='q'>Pero nopa hueyi at quinatzonpolihuilti inincualancaitacahua. </div>
<div class='q'>
<span class="verse" id="PS78_54">54&#160;</span>Huan quinhuicac hasta campa inepa nopa tali cati tatzejtzeloltic. </div>
<div class='q'>Nopa tali cati quipiya miyac tepeme cati Toteco quintanili para inijuanti. </div>
<div class='q'>
<span class="verse" id="PS78_55">55&#160;</span>Iniixpa quinquixti nopa masehualme cati itztoyaj ipan nopa tali. </div>
<div class='q'>Teipa quitamachijqui huan quinmajmacac nopa huejhueyi familias ten israelitame para iniaxca. </div>
<div class='q'>Huan nopona quincajqui ma itztoca. </div>
<div class='q'>
<span class="verse" id="PS78_56">56&#160;</span>Pero masque quinchihuili ya nopa, </div>
<div class='q'>inijuanti quisenhuiquilijque quiyejyecohuaj huan quicualancamacaj Toteco Cati Más Hueyi. </div>
<div class='q'>Huan amo quinejque quitepanitase icamanal. </div>
<div class='q'>
<span class="verse" id="PS78_57">57&#160;</span>Yeca mocuetque para amo calaquise ipan nopa tali tatencahuali huan quicamaijixnamijque san se quej inintatahua quichijque. </div>
<div class='q'>Huan quej se cuataminti cati huijcoltic amo yahui xitahuac quema quimajcahuaj, </div>
<div class='q'>inijuanti nojquiya amo yajque xitahuac para quichihuase ipaquilis Toteco. </div>
<div class='q'>
<span class="verse" id="PS78_58">58&#160;</span>Quicualancamacaque Toteco pampa mochijchihuilijque teteyome huan taixpamit para quinhueyichihuase ininteteyohua. </div>
<div class='q'>
<span class="verse" id="PS78_59">59&#160;</span>Pero quema Toteco Dios quiitac ya ni, </div>
<div class='q'>tahuel cualanqui huan pejqui quincualancaita. </div>
<div class='q'>
<span class="verse" id="PS78_60">60&#160;</span>Huan quitahuelcajqui itiopa cati eltoya ipan altepet Silo, </div>
<div class='q'>nopa yoyon cali campa itztoya inihuaya imasehualhua. </div>
<div class='q'>
<span class="verse" id="PS78_61">61&#160;</span>Huan Toteco quincahuili inincualancaitacahua ma quihuicaca iCaxa cati quinpixtoya itanahuatilhua. </div>
<div class='q'>Elqui quej quincuilijque ininchicahualis huan iniyejyejca. </div>
<div class='q'>
<span class="verse" id="PS78_62">62&#160;</span>Nojquiya quintemactili imasehualhua inimaco inincualancaitacahua para ma quinmictica ica macheta, </div>
<div class='q'>pampa yaya tahuel cualantoya inihuaya. </div>
<div class='q'>
<span class="verse" id="PS78_63">63&#160;</span>Inintelpocahua quintatijque, </div>
<div class='q'>huan iniichpocahua quintzontamiltijque, </div>
<div class='q'>yon amo quiaxilijque para monamictise huan huicase ipan nenamictili. </div>
<div class='q'>
<span class="verse" id="PS78_64">64&#160;</span>Quintzontamiltijque nopa totajtzitzi ica macheta huan inisihuajhua nojquiya mijque nimantzi, </div>
<div class='q'>yon amo quinchoquilijque inihuehuejhua. </div>
<div class='q'>
<span class="verse" id="PS78_65">65&#160;</span>Huajca Toteco motananqui quej quema se acajya cochi huan mijquehua, </div>
<div class='q'>o quej se tetica tacat cati tahuel tzajtzi chicahuac pampa ihuintitoc. </div>
<div class='q'>
<span class="verse" id="PS78_66">66&#160;</span>Huan Toteco quinichtacahui quema quintehui icualancaitacahua. </div>
<div class='q'>Quena, quinhuejcamajcajqui huan quintitanqui ipan se lugar campa quipanose pinahualisti para nochipa. </div>
<div class='q'>
<span class="verse" id="PS78_67">67&#160;</span>Pero Toteco quintahuelcajqui nopa huejhueyi familias cati hualajqui ten José huan Efraín. </div>
<div class='q'>
<span class="verse" id="PS78_68">68&#160;</span>San quintapejpeni ihueyi familia Judá, </div>
<div class='q'>huan nopa tepet Sion cati yaya tahuel quiicneliyaya. </div>
<div class='q'>
<span class="verse" id="PS78_69">69&#160;</span>Huan nopona quichijchijqui itiopa cati cuajcualtzi huan temachti, </div>
<div class='q'>huan cati huejcahuasquía para nochipa quej huejcahua ilhuicacti huan taltipacti. </div>
<div class='q'>
<span class="verse" id="PS78_70">70&#160;</span>Quitapejpeni itequipanojca, David, </div>
<div class='q'>quema quinmocuitahuiyaya borregojme, </div>
<div class='q'>
<span class="verse" id="PS78_71">71&#160;</span>quema yahuiyaya inintepotzco nopa tena borregojme cati quinpiyayayaj ininconehua, </div>
<div class='q'>huan quinhualicayaya para ma quinmocuitahui. </div>
<div class='q'>Huan Toteco quichijqui David ma quinyacana imasehualhua, </div>
<div class='q'>nopa israelitame cati quintapejpenijtoya para iaxcahua. </div>
<div class='q'>
<span class="verse" id="PS78_72">72&#160;</span>Huan quena, David quinmocuitahui imasehualhua Toteco ica nochi ichicahualis huan ica nochi iyolo.  </div>
<div class='psalmlabel' id='PS79_0'> 79</div>
<div class='s'>Tequipacholi pampa masehualme quisosolojque Jerusalén </div>
<div class='q'>
<span class="verse" id="PS79_1">1&#160;</span>¡NoTeco Dios, masehualme ten sequinoc talme hualajque huan moaxcatijque motal! </div>
<div class='q'>Motiopa quichijque amo tapajpactic huan altepet Jerusalén quitamisosolojque. </div>
<div class='q'>
<span class="verse" id="PS79_2">2&#160;</span>Nochi inintacayo momasehualhua quinmajcajtoque para ma quincuaca totome. </div>
<div class='q'>Hasta quinmajcajtoque ininacayo mototajtzitzi, </div>
<div class='q'>nopa tatzejtzeloltique tacame cati moquetzque moixpa, </div>
<div class='q'>para ma quincuaca tecuanime. </div>
<div class='q'>
<span class="verse" id="PS79_3">3&#160;</span>Quena, tocualancaitacahua quintzontamiltijque nochi nopa masehualme ipan altepet Jerusalén. </div>
<div class='q'>Huan inieso cati toyajqui motalo quej hueyat, </div>
<div class='q'>huan amo mocajqui yon se para quintalpachos. </div>
<div class='q'>
<span class="verse" id="PS79_4">4&#160;</span>Huan ama nochi talme cati techyahualojtoque techpinajtíaj huan techhuetzquilíaj. </div>
<div class='q'>
<span class="verse" id="PS79_5">5&#160;</span>Toteco Dios, ¿hasta quema tamis ticualantos ica tojuanti? </div>
<div class='q'>¿Huelis para nochipa mocualancayo eltos quej tit? </div>
<div class='q'>
<span class="verse" id="PS79_6">6&#160;</span>Xijtitani mohueyi cualancayo ipan nopa talme campa amo mitzixmatij, </div>
<div class='q'>huan ipan altepeme campa amo aqui mitzhueyimati, </div>
<div class='q'>pero amo xijtitani ipan tojuanti. </div>
<div class='q'>
<span class="verse" id="PS79_7">7&#160;</span>Pampa inijuanti quintzontamiltijque nochi moisraelita masehualhua huan quinsosolojque nochi calme. </div>
<div class='q'>
<span class="verse" id="PS79_8">8&#160;</span>¡Amo xiquelnamiqui huan amo techtatzacuilti por inintajtacolhua tohuejcapan tatahua, </div>
<div class='q'>cati inijuanti quichijque huejcajquiya! </div>
<div class='q'>Más cuali nimantzi techtasojta pampa ayecmo tijpiyaj fuerza. </div>
<div class='q'>
<span class="verse" id="PS79_9">9&#160;</span>Toteco Dios, titotemaquixtijca, techpalehui, </div>
<div class='q'>para quej nopa nochi mitzhueyitepanitase. </div>
<div class='q'>¡Techmaquixti huan techtapojpolhui totajtacolhua ica mohueyi taicnelilis! </div>
<div class='q'>
<span class="verse" id="PS79_10">10&#160;</span>Pampa sinta amo techpalehuis, </div>
<div class='q'>huajca nopa masehualme cati amo mitzneltocaj quiijtose: </div>
<div class='q'>“¿Canque itztoc ininTeco Dios?” </div>
<div class='q'>Huajca xiquintatzacuilti, Toteco, iniixpa nochi masehualme, pampa quinmictijque momasehualhua. </div>
<div class='q'>
<span class="verse" id="PS79_11">11&#160;</span>Xijtacaquili inintequipachol nopa masehualme cati tzactoque, </div>
<div class='q'>huan ica mohueyitilis huan mohueyi chicahualis, </div>
<div class='q'>xiquinmanahui cati quinixquetztoque para quinmictise. </div>
<div class='q'>Xiquinmaquixti para nochi ma quiitaca mohueyi chicahualis. </div>
<div class='q'>
<span class="verse" id="PS79_12">12&#160;</span>TOTECO, xiquincuepili chicome huelta cati mitzchihuilijque quema mitzpinahualtijque nopa talme cati san mitzhuetzquilíaj. </div>
<div class='q'>
<span class="verse" id="PS79_13">13&#160;</span>Huan huajca tojuanti, timomasehualhua cati tiitztoque quej timoborregojhua, </div>
<div class='q'>timitzhueyichihuase para nochi tonali huan timitzpaquilismacase ica huicat para nochipa.  </div>
<div class='psalmlabel' id='PS80_0'> 80</div>
<div class='s'>Netatajtili para Toteco ma quicualtali tali Israel huan imasehualhua </div>
<div class='q'>
<span class="verse" id="PS80_1">1&#160;</span>¡Ta cati tiinintamocuitahuijca israelitame huan techyacana quej tielisquíaj timoborregojhua, </div>
<div class='q'>techtacaquili! </div>
<div class='q'>Ta cati timosehuijtoc tatajco nopa ilhuicac ehuani cati inintoca querubines ilhuicac ehuani, </div>
<div class='q'>ximohuijtzoma quentzi huan techtacaquili quema timotatajtíaj. </div>
<div class='q'>Xijnexti mohueyi chicahualis huan mohueyitilis cati petani. </div>
<div class='q'>
<span class="verse" id="PS80_2">2&#160;</span>Xijchihua para nochi tiisraelitame, </div>
<div class='q'>hasta nojquiya iniixhuihua Efraín, Benjamín huan Manasés, </div>
<div class='q'>ma tiquitaca quenicatza timotananas huan techmanahuis ica mohueyi chicahualis. </div>
<div class='q'>
<span class="verse" id="PS80_3">3&#160;</span>Toteco Dios, techchihua ma timocuepaca ica ta. </div>
<div class='q'>Techtachili ica se moxayac cati senpactoc. </div>
<div class='q'>Techicneli huan techmaquixti. </div>
<div class='q'>
<span class="verse" id="PS80_4">4&#160;</span>TOTECO, ta tiDios Cati Tijpiya Nochi Chicahualisti, </div>
<div class='q'>¿hasta quema tamis ticualantos ica tojuanti huan amo tijtacaquilis quema timotatajtíaj? </div>
<div class='q'>
<span class="verse" id="PS80_5">5&#160;</span>Techmacatoc ma tijcuaca pantzi ica choquisti, huan ma tiquica toixayo. </div>
<div class='q'>
<span class="verse" id="PS80_6">6&#160;</span>Tijcajtoc ma techpinahualtica nopa talme cati techyahualohuaj huan ma techhuetzquilica tocualancaitacahua. </div>
<div class='q'>
<span class="verse" id="PS80_7">7&#160;</span>Toteco Dios, ta tiDios Cati Tijpiya Nochi Chicahualisti, xijchihua ma timocuepaca ica ta. </div>
<div class='q'>Techtachili ica moxayac cati senpactoc. </div>
<div class='q'>Techicneli huan techmaquixti. </div>
<div class='q'>
<span class="verse" id="PS80_8">8&#160;</span>Techhualicac ten tali Egipto quej tielisquíaj se xocomeca tzonti cati selic. </div>
<div class='q'>Tiquinquixti nopa sequinoc masehualme cati amo mitzixmatque huan nopona techtojqui. </div>
<div class='q'>
<span class="verse" id="PS80_9">9&#160;</span>Tijcualtali nopa tali huan elqui quej tijpixque miyac tonelhuayohua. </div>
<div class='q'>Huan tijtemitijque nopa tali. </div>
<div class='q'>
<span class="verse" id="PS80_10">10&#160;</span>Nopa tepeme tiquintamitzajque ica toecahuil. </div>
<div class='q'>Huan tielque quej tiocuame cati huejcapantique cati moaxcahua, Toteco. </div>
<div class='q'>
<span class="verse" id="PS80_11">11&#160;</span>Tichamanque huan moscaltijque tomacuayohua. </div>
<div class='q'>Huan toecahuil tiisraelitame ajsic hasta campa nopa hueyi at cati itoca Mediterráneo huan hasta campa nopa hueyat Éufrates. </div>
<div class='q'>
<span class="verse" id="PS80_12">12&#160;</span>Huajca ¿para ten ayecmo techmocuitahuía? </div>
<div class='q'>Eltoc quej tijtamisosolo itepanyo moxocomeca mil huan tijcahua ma quitamicuaca nochi ojpayani. </div>
<div class='q'>
<span class="verse" id="PS80_13">13&#160;</span>Inijuanti itztoque quej cuapitzome cati hualahuij huan tapoxoníaj yahualtic ten tojuanti, </div>
<div class='q'>huan eltoc quej nopa tecuanime ya techtamicuaj. </div>
<div class='q'>
<span class="verse" id="PS80_14">14&#160;</span>Yeca Toteco Dios Cati Tijpiya Nochi Chicahualisti timitztajtaníaj, </div>
<div class='q'>ximocuepa huan techtiochihua. </div>
<div class='q'>Techhualtachili ten nopona ilhuicac, </div>
<div class='q'>xiquita quenicatza tiitztoque huan xijmocuitahui ni moxocomecamil. </div>
<div class='q'>
<span class="verse" id="PS80_15">15&#160;</span>Quena, xijmocuitahui cati ta tijtojqui huan nopa ichamanca cati cuali tijtatzquiltijtoc. </div>
<div class='q'>
<span class="verse" id="PS80_16">16&#160;</span>Pampa tocualancaitacahua techhuejhuelojtoque huan techtatijtoque. </div>
<div class='q'>¡Xiquintzontamilti ica mohueyi cualancayo! </div>
<div class='q'>
<span class="verse" id="PS80_17">17&#160;</span>Xijmaca chicahualisti nopa telpocat cati tiquicnelía huan tijtapejpenijtoc para tanahuatis. </div>
<div class='q'>
<span class="verse" id="PS80_18">18&#160;</span>Quej nopa ayecmo quema timitztahuelcahuase. </div>
<div class='q'>Techmaca yancuic nemilisti huan sempa timitznotzase huan timotatajtise moixpa ta. </div>
<div class='q'>
<span class="verse" id="PS80_19">19&#160;</span>Techchihua ma timocuepaca sempa ica ta, TOTECO, </div>
<div class='q'>ta tiDios Cati Tijpiya Nochi Chicahualisti. </div>
<div class='q'>Sempa techtachili ica se moxayac cati senpactoc. </div>
<div class='q'>San ica ta motapalehuil timomaquixtise ten tocualancaitacahua.  </div>
<div class='psalmlabel' id='PS81_0'> 81</div>
<div class='s'>Toteco quipiya hueyi iyolo ica nopa taixpanoca israelitame </div>
<div class='q'>
<span class="verse" id="PS81_1">1&#160;</span>¡Xihuicaca ica paquilisti para Toteco Dios, </div>
<div class='q'>pampa yaya techpixtoc imaco! </div>
<div class='q'>¡Ma tijpaquilismacaca! </div>
<div class='q'>¡Ma tihuicaca para Toteco Dios yaya cati iTeco Jacob! </div>
<div class='q'>
<span class="verse" id="PS81_2">2&#160;</span>Ma tihuicaca huan ma tijtzijtzilinica pandero. </div>
<div class='q'>Nojquiya ma tijtzotzonaca nopa arpa huan guitarra. </div>
<div class='q'>
<span class="verse" id="PS81_3">3&#160;</span>Ma tijpitzaca tapitzali quema yancuic metzti, </div>
<div class='q'>quema temitoc metzti, </div>
<div class='q'>huan ipan sequinoc tonali quema tiilhuichihuaj, </div>
<div class='q'>
<span class="verse" id="PS81_4">4&#160;</span>pampa Toteco Dios cati eli iTeco tohuejcapan tata Israel techmacatoc nopa tonali para ma tipaquica miyac. </div>
<div class='q'>Huan nojquiya eltoc ijcuilijtoc ipan itanahuatilhua para ma tijchihuaca. </div>
<div class='q'>
<span class="verse" id="PS81_5">5&#160;</span>Huan techmacac para ma tiquelnamiquica cati quichijqui ica José, </div>
<div class='q'>huan quenicatza motehui inihuaya nopa masehualme ten tali Egipto, </div>
<div class='q'>campa titetequipanojque san tapic. </div>
<div class='q'>Nijcajqui camanaltic se cati amo niquixmatqui huan quiijto: </div>
<div class='q'>
<span class="verse" id="PS81_6">6&#160;</span>“Ama nimechquixtilis nopa tamamali cati anquihuicaj amoajcoltipa, </div>
<div class='q'>huan ayecmo anquitananase ica amomax tamanti cati tahuel etic.” </div>
<div class='q'>
<span class="verse" id="PS81_7">7&#160;</span>Nojquiya quiijto: </div>
<div class='q'>“Amojuanti antechtzajtzilijque quema anitztoyaj ipan taohuijcayot huan na nimechmaquixti. </div>
<div class='q'>Nimechnanquili hasta ten nepa tepet Sion campa motatía nopa tatomonilot. </div>
<div class='q'>Nojquiya ipan tali Meriba nimechyejyecohuili amotaneltoquilis quema anmotequipachohuayayaj pampa amo oncayaya at. </div>
<div class='q'>
<span class="verse" id="PS81_8">8&#160;</span>Yeca annoisraelita masehualhua, </div>
<div class='q'>techtacaquilica quema chicahuac nimechtacahualtía. </div>
<div class='q'>
<span class="verse" id="PS81_9">9&#160;</span>Amo quema xijhueyichihuaca seyoc cati quitocaxtíaj ‘dios’. </div>
<div class='q'>Yon amo xiquinpiyaca taixcopincayome ipan amocalijtic. </div>
<div class='q'>
<span class="verse" id="PS81_10">10&#160;</span>Pampa elqui na, niamoTECO huan niamoDios, </div>
<div class='q'>cati nimechquixti ipan tali Egipto. </div>
<div class='q'>Xijtapoca amocamac huan anquiitase sinta amo nimechixhuitis. </div>
<div class='q'>Quena, anquiselise nochi tamanti tatiochihualisti cati amechpolohua. </div>
<div class='q'>
<span class="verse" id="PS81_11">11&#160;</span>¡Pero amo! Nomasehualhua amo quinejque nechtacaquilise. </div>
<div class='q'>Israelitame amo quinejque ma niitzto tatajco inijuanti. </div>
<div class='q'>
<span class="verse" id="PS81_12">12&#160;</span>Yeca niquintahuelcajqui para ma huihuitiyaca huan ma elica quej popoyotzitzi. </div>
<div class='q'>Huan niquincahuili ma quichihuaca cati inijuanti quinequiyayaj. </div>
<div class='q'>
<span class="verse" id="PS81_13">13&#160;</span>Pero sinta noisraelita masehualhua nechtacaquilijtosquíaj huan quitoquilijtosquíaj noojhui, </div>
<div class='q'>
<span class="verse" id="PS81_14">14&#160;</span>huajca na san ipan se talojtzi niquinechcapantalijtosquía inincualancaitacahua huan niquintzontamiltijtosquía.” </div>
<div class='b'> &#160; </div>
<div class='q'>
<span class="verse" id="PS81_15">15&#160;</span>Quena, nochi cati quicualancaitaj TOTECO, </div>
<div class='q'>nimantzi moechcapanojtosquíaj iixpa. </div>
<div class='q'>Huan itztosquíaj ipan tatzacuiltili para nochipa. </div>
<div class='q'>
<span class="verse" id="PS81_16">16&#160;</span>Pero Toteco Dios amechtamacasquía ica tacualisti cati más cuali. </div>
<div class='q'>Huan amechmacasquía sayolnecti huan nochi cati más anquinequij para amechixhuitisquía.  </div>
<div class='psalmlabel' id='PS82_0'> 82</div>
<div class='s'>Toteco quinajhuac nopa jueces cati amo tetajtolsencahuaj xitahuac </div>
<div class='q'>
<span class="verse" id="PS82_1">1&#160;</span>Toteco Dios itztoc ipan se hueyi tasentilisti nepa ilhuicac. </div>
<div class='q'>Huan nopona tayolmelahua quenicatza quintatzacuiltis nopa jueces huan quinilhuía: </div>
<div class='q'>
<span class="verse" id="PS82_2">2&#160;</span>“¿Hasta quema tamis antacajcayahuaj quema antetajtolsencahuaj? </div>
<div class='q'>¿Hasta quema tamis anquinchicoicnelise amo cuajcualme cati fiero quichihuaj? </div>
<div class='q'>
<span class="verse" id="PS82_3">3&#160;</span>Xiquintenpalehuica cati ayemo quipiyaj tetili huan cati icnotzitzi. </div>
<div class='q'>Xiquintajtolsencahuaca cati taijyohuíaj huan cati amo teno quipiyaj. </div>
<div class='q'>
<span class="verse" id="PS82_4">4&#160;</span>Xiquinmaquixtica cati ayecmo quipiyaj chicahualisti huan quinpolohua ten ica panose. </div>
<div class='q'>Quena, xiquinmanahuica inimaco nopa masehualme cati amo aqui quitepanitaj. </div>
<div class='q'>
<span class="verse" id="PS82_5">5&#160;</span>Amojuanti cati anquintaijyohuiltíaj amo teno anquimatij huan amo teno anquimachilíaj. </div>
<div class='q'>Annemij ipan tzintayohuilot huan nochi itzinpehualtil taltipacti huihuipica. </div>
<div class='q'>
<span class="verse" id="PS82_6">6&#160;</span>Quena, na nimechtocaxtijtoc ‘andioses’ huan ‘annoconehua niDios Cati Más Hueyi’, </div>
<div class='q'>
<span class="verse" id="PS82_7">7&#160;</span>pero quema hualas miquilisti, nimantzi anmiquise pampa amojuanti san anmasehualme. </div>
<div class='q'>Amopantis quej ipanti cati hueli masehuali cati quipiya tequiticayot, </div>
<div class='q'>pampa nochi miquise.” </div>
<div class='q'>Quej nopa quiijto Toteco. </div>
<div class='b'> &#160; </div>
<div class='q'>
<span class="verse" id="PS82_8">8&#160;</span>¡Toteco Dios, ximotanana huan xijtajtolsencahua ni taltipacti, </div>
<div class='q'>pampa nochi moaxca! </div>
<div class='q'>Nochi talme huan tanahuatiani eltoque momaco.  </div>
<div class='psalmlabel' id='PS83_0'> 83</div>
<div class='s'>Toteco, xiquintatzacuilti cati quicualancaitaj Israel </div>
<div class='q'>
<span class="verse" id="PS83_1">1&#160;</span>¡Toteco Dios, amo san xitacacto, </div>
<div class='q'>yon amo san xitachixto quema timotatajtíaj! </div>
<div class='q'>Monequi technanquili huan techmanahui, </div>
<div class='q'>
<span class="verse" id="PS83_2">2&#160;</span>pampa mocualancaitacahua tahuejchihuaj hasta quej nanalcaj huan mohueyimatij ica ta. </div>
<div class='q'>
<span class="verse" id="PS83_3">3&#160;</span>Inijuanti tahuel quimatij quenicatza quitalise taquetzti ica momasehualhua. </div>
<div class='q'>Huan quisencahuaj quenicatza quichihuase para quinmictise cati tiquintapejpenijtoc. </div>
<div class='q'>
<span class="verse" id="PS83_4">4&#160;</span>Huan quiijtohuaj: </div>
<div class='q'>“Ma tiyaca tiquinixpolotij nochi nopa israelitame para ayecmo ma elica se tali ica imasehualhua. </div>
<div class='q'>Huan ayecmo aqui quielnamiquis itoca Israel.” </div>
<div class='q'>
<span class="verse" id="PS83_5">5&#160;</span>Ya nopa cati quisencajque san sejco quema mosentilijque para mocamanalhuise. </div>
<div class='q'>Quena, san sejco quichijque se camanali para fiero mitzchihuilise. </div>
<div class='q'>
<span class="verse" id="PS83_6">6&#160;</span>Nopa masehualme elque iixhuihua Edom, Ismael, Agar huan Moab. </div>
<div class='q'>
<span class="verse" id="PS83_7">7&#160;</span>Nojquiya inijuanti hualajque ten nopa talme Gebal, Amón, Amalec, Filistea huan Tiro. </div>
<div class='q'>
<span class="verse" id="PS83_8">8&#160;</span>Huan nopa masehualme ten tali Asiria nojquiya mosejcotilijque inihuaya. </div>
<div class='q'>Nojquiya iixhuihua Lot. </div>
<div class='q'>
<span class="verse" id="PS83_9">9&#160;</span>Xiquinchihuili san se quej tiquinchihuili tali Madián ehuani, </div>
<div class='q'>o quej tijchihuili Sísara huan Jabín ehuani ipan hueyat Cisón. </div>
<div class='q'>
<span class="verse" id="PS83_10">10&#160;</span>O xiquinchihuili quej tijchijqui ica mocualancaitacahua ipan tali Endor. </div>
<div class='q'>Inijuanti inintacayohua mocajque tepejtoque talchi huan elque quej abono para tali. </div>
<div class='q'>
<span class="verse" id="PS83_11">11&#160;</span>Xijchihua para nopa tacame cati tahuel tejtetique ma miquica quej Oreb huan Zeeb quinmictijque. </div>
<div class='q'>Huan nojquiya xijchihua para inintayacancahua ma miquica quej nopa tanahuatiani Zeba huan Zalmuna. </div>
<div class='q'>
<span class="verse" id="PS83_12">12&#160;</span>Pampa inijuanti quiijtojque: </div>
<div class='q'>“Ma timoaxcatica nopa tali cati iaxca Dios.” </div>
<div class='q'>
<span class="verse" id="PS83_13">13&#160;</span>NoTeco Dios, xiquinsemana ica moijyoyo quej elisquíaj taltepocti, </div>
<div class='q'>o quej tasoli cati quihuica ajacat, </div>
<div class='q'>
<span class="verse" id="PS83_14">14&#160;</span>o quej se hueyi tit cati quitamitatía se cuatitamit. </div>
<div class='q'>
<span class="verse" id="PS83_15">15&#160;</span>Xiquinquixti ica huejhueyi tit, ica tatomonilot, </div>
<div class='q'>huan ica huejhueyi ajcomalacat. </div>
<div class='q'>
<span class="verse" id="PS83_16">16&#160;</span>TOTECO, xiquinpinahualti nochi hasta mitzixmatise ta huan mohueyi chicahualis. </div>
<div class='q'>
<span class="verse" id="PS83_17">17&#160;</span>Ayecmo ma quimatica taya quichihuase. </div>
<div class='q'>Ma mopinahualtica huan ma huetzica ipan majmajti. </div>
<div class='q'>
<span class="verse" id="PS83_18">18&#160;</span>Quena, xiquinchihuili ya nopa hasta quimachilise para san ta tiTOTECO, </div>
<div class='q'>huan para ta tiDios Cati Más Hueyi huan para san ta tijnahuatía nochi taltipacti.  </div>
<div class='psalmlabel' id='PS84_0'> 84</div>
<div class='s'>Masehualme tahuel quinejque itztose ipan itiopa Toteco </div>
<div class='q'>
<span class="verse" id="PS84_1">1&#160;</span>TOTECO, ta tiDios Cati Tijpiya Nochi Chicahualisti, </div>
<div class='q'>tahuel cuajcualtzi motiopa. </div>
<div class='q'>
<span class="verse" id="PS84_2">2&#160;</span>Nelía tahuel nijnequi nicalaquis ipan icalixpa nopa tiopamit, </div>
<div class='q'>para nimonechcahuis huan nihuicas ica nochi noyolo para ta, Toteco Dios, cati tiitztoc. </div>
<div class='q'>
<span class="verse" id="PS84_3">3&#160;</span>TOTECO, ta tiDios Cati Tijpiya Nochi Chicahualisti. </div>
<div class='q'>Ta tinotanahuatijca huan tinoTeco. </div>
<div class='q'>Campa motaixpa ipan mochaj nochi quipantíaj ininchaj, </div>
<div class='q'>hasta nopa cochome huan tiopan tachpanani cati nopona motepasoltíaj, </div>
<div class='q'>para nopona quintacatiltíaj ininconehua. </div>
<div class='q'>
<span class="verse" id="PS84_4">4&#160;</span>¡Nelía paquij nopa masehualme cati itztoque ipan motiopa huan quisenhuiquilíaj mitzpaquilismacaj! </div>
<div class='q'>
<span class="verse" id="PS84_5">5&#160;</span>Cuali ininpanti nopa masehualme cati itztoque momaco, Toteco, </div>
<div class='q'>huan quitoquilíaj moojhui huan yahuij Jerusalén para mitzhueyimatise. </div>
<div class='q'>
<span class="verse" id="PS84_6">6&#160;</span>Quema panose campa ohui huan ipan nopa tamayamit ten Choquisti, </div>
<div class='q'>quipatase para elis quej se cuajcualtzi ameli cati temitos ica at quema huetzi at, </div>
<div class='q'>pampa nopona quipantise miyac tatiochihualisti. </div>
<div class='q'>
<span class="verse" id="PS84_7">7&#160;</span>Huan quej nopa nejnentiyase mojmosta ica más chicahualisti, </div>
<div class='q'>huan ajsise ipan Jerusalén para nopona monextise moixpa, Toteco. </div>
<div class='q'>
<span class="verse" id="PS84_8">8&#160;</span>TOTECO Dios, ta tiDios Cati Tijpiya Nochi Chicahualisti, techtacaquili quema nimotatajtía. </div>
<div class='q'>Quena, techtacaquili ta tiiTeco Israel. </div>
<div class='q'>
<span class="verse" id="PS84_9">9&#160;</span>Toteco, ta cati techmanahuía. </div>
<div class='q'>Xijcualita huan xijtiochihua nopa tanahuatijquet cati ticaltijtoc para tanahuatis ipan Israel. </div>
<div class='q'>
<span class="verse" id="PS84_10">10&#160;</span>Achi más cuali ma niyolto se tonal huan ma niitzto ipan motiopa, Toteco, </div>
<div class='q'>huan amo niyoltos se mil tonali huan san ninentinemis campa hueli. </div>
<div class='q'>Quena, achi más cuali san nimoquetzasquía campa icalte motiopa, Toteco, </div>
<div class='q'>huan amo niitztos ipan se hueyi cali campa onca tajtacoli. </div>
<div class='q'>
<span class="verse" id="PS84_11">11&#160;</span>Pampa ta, Toteco Dios, techtaahuilía huan techmanahuía. </div>
<div class='q'>Ta techicnelía huan techhueyitalía. </div>
<div class='q'>Huan nochi cati monejnemiltíaj xitahuac ipan moojhui, </div>
<div class='q'>ta tiquinmacas nochi tamanti cuajcuali cati inijuanti quinequij. </div>
<div class='q'>
<span class="verse" id="PS84_12">12&#160;</span>Toteco Dios, ta tiDios Cati Tijpiya Nochi Chicahualisti, </div>
<div class='q'>nelía paquij nopa masehualme cati motemachíaj ipan ta para tiquinmocuitahuis.  </div>
<div class='psalmlabel' id='PS85_0'> 85</div>
<div class='s'>Netatajtili para Toteco ma quintasojta nopa israelitame </div>
<div class='q'>
<span class="verse" id="PS85_1">1&#160;</span>TOTECO, ta techtitanilijtoc miyac tatiochihualisti cati cuajcualtzitzi ipan ni tali, </div>
<div class='q'>pampa sempa tiquinhualicac nica iixhuihua Jacob cati itztoyaj ipan sequinoc talme. </div>
<div class='q'>
<span class="verse" id="PS85_2">2&#160;</span>Tiquinquixtili inintaixpanolhua nochi momasehualhua. </div>
<div class='q'>Quena, tijtalpacho nochi inintajtacolhua. </div>
<div class='q'>
<span class="verse" id="PS85_3">3&#160;</span>Timoyoltali ica tojuanti huan ayecmo tahuel ticualantoc. </div>
<div class='q'>
<span class="verse" id="PS85_4">4&#160;</span>NoTeco Dios, ta cati titemaquixtía, </div>
<div class='q'>ama xijchihua para sempa ma timitzicnelica para ayecmo quema techajsis mohueyi cualancayo. </div>
<div class='q'>
<span class="verse" id="PS85_5">5&#160;</span>¿O huelis tijsenhuiquilis ticualantos ica tojuanti para nochipa? </div>
<div class='q'>¿O huelis tijhueyilis mohueyi cualancayo para nochi xihuit? </div>
<div class='q'>
<span class="verse" id="PS85_6">6&#160;</span>Toteco Dios, sempa techtanana, </div>
<div class='q'>huan tojuanti timomasehualhua sempa timopaquilismacase ipan ta. </div>
<div class='q'>
<span class="verse" id="PS85_7">7&#160;</span>TOTECO, technextili mohueyi taicnelilis, </div>
<div class='q'>huan techmaquixti. </div>
<div class='b'> &#160; </div>
<div class='q'>
<span class="verse" id="PS85_8">8&#160;</span>Na nijtacaquilijtoc nochi cati quiijtohua TOTECO Dios, </div>
<div class='q'>pampa yaya quincamanalhuis itatzejtzeloltica masehualhua cati quintapejpenijtoc. </div>
<div class='q'>Huan cati quiijtos quinmacas tasehuilisti ipan iniyolo, </div>
<div class='q'>para inijuanti ma ayecmo mocuepaca ipan nopa ojti ten huihuiyot campa nemiyayaj ipan tajtacoli. </div>
<div class='q'>
<span class="verse" id="PS85_9">9&#160;</span>Melahuac Toteco Dios itztoc nechca para quinmaquixtis masehualme cati quitepanitaj huan quiimacasij quiixpanose. </div>
<div class='q'>Se tonali ihueyitilis Toteco quitemitis total. </div>
<div class='q'>
<span class="verse" id="PS85_10">10&#160;</span>Campa hueli oncas taicnelijcayot huan cati melahuac. </div>
<div class='q'>Campa hueli nochi quimatise para quichihuase nochi cati xitahuac huan quej nopa oncas tasehuilisti campa hueli. </div>
<div class='q'>
<span class="verse" id="PS85_11">11&#160;</span>Cati melahuac elis campa hueli ipan taltipacti, </div>
<div class='q'>huan yaya cati senquisa xitahuac hualtachixtos ten nepa ilhuicac huan paquis ica cati quiitas. </div>
<div class='q'>
<span class="verse" id="PS85_12">12&#160;</span>Quena, TOTECO quititanis itatiochihual ipan ni total, </div>
<div class='q'>huan nochi cati tijtocase temacas itajca. </div>
<div class='q'>
<span class="verse" id="PS85_13">13&#160;</span>Campa hueli campa yas Toteco oncas cati melahuac, </div>
<div class='q'>huan nochipa iojhui elis xitahuac.  </div>
<div class='psalmlabel' id='PS86_0'> 86</div>
<div class='s'>Netatajtili para Toteco ma quipalehui </div>
<div class='q'>
<span class="verse" id="PS86_1">1&#160;</span>TOTECO, ximohuijtzoma quentzi huan techtacaquili quema nimotatajtía. </div>
<div class='q'>Technanquili pampa niteicneltzi huan niitztoc ipan tequipacholi huan taohuijcayot. </div>
<div class='q'>
<span class="verse" id="PS86_2">2&#160;</span>NoTeco Dios, techmanahui pampa na nijchihua campeca para nijchihuas cati quiijtohuaj motanahuatilhua. </div>
<div class='q'>Techmaquixti pampa na nimitztequipanohua huan san ipan ta nimotemachía para techmocuitahuis. </div>
<div class='q'>
<span class="verse" id="PS86_3">3&#160;</span>TOTECO, xijpiya hueyi moyolo ica na pampa nochi se tonal nimitztzajtzilijtoc, </div>
<div class='q'>huan ipan ta nimochiya para techpalehuis. </div>
<div class='q'>
<span class="verse" id="PS86_4">4&#160;</span>Toteco, techmaca paquilisti pampa na san ta nimitzhueyichihua. </div>
<div class='q'>
<span class="verse" id="PS86_5">5&#160;</span>Toteco, ta nelía ticuali huan timoquetztoc timocualtalijtoc para titetapojpolhuis. </div>
<div class='q'>Tiquinicnelía huan nimantzi tiquintasojta nochi cati mitztajtaníaj motapalehuil. </div>
<div class='q'>
<span class="verse" id="PS86_6">6&#160;</span>TOTECO, techtacaquili quema nimotatajtía. </div>
<div class='q'>Quena, techtacaquili quema nimitztzajtzilía. </div>
<div class='q'>
<span class="verse" id="PS86_7">7&#160;</span>Nimitztzajtzilis ipan nopa tonali quema nechajsis taohuijcayot, </div>
<div class='q'>pampa san ta technanquilía huan techpalehuía. </div>
<div class='q'>
<span class="verse" id="PS86_8">8&#160;</span>Ipan nochi sequinoc cati quintocaxtíaj “dioses”, </div>
<div class='q'>amo onca seyoc quej ta, Toteco. </div>
<div class='q'>Huan amo aqui hueli quichihua huejhueyi tamanti quej ta tijchihua. </div>
<div class='q'>
<span class="verse" id="PS86_9">9&#160;</span>Elqui ta cati tiquinchijchijqui nochi talme ica inimasehualhua. </div>
<div class='q'>Yeca hualase huan mitzhueyichihuase, Toteco. </div>
<div class='q'>Huan mitzhueyitalise ta cati titatzejtzeloltic, </div>
<div class='q'>
<span class="verse" id="PS86_10">10&#160;</span>pampa ta tahuel tihueyi huan tijchihua huejhueyi tamanti. </div>
<div class='q'>¡San ta nelía tiDios! </div>
<div class='q'>
<span class="verse" id="PS86_11">11&#160;</span>TOTECO, technextili moojhui huan nijtoquilis pampa san ya nopa temachti. </div>
<div class='q'>Xijchihua para noyolo ma mitzhueyitepanita, </div>
<div class='q'>huan ma quiimacasi mitzixpanos nochi nonemilis. </div>
<div class='q'>
<span class="verse" id="PS86_12">12&#160;</span>TOTECO Dios, nimitzpaquilismacas ica nochi noyolo huan nimitzhueyitalis para nochipa, </div>
<div class='q'>
<span class="verse" id="PS86_13">13&#160;</span>pampa tahuel hueyi motaicnelilis ica na, </div>
<div class='q'>huan amo quema tami. </div>
<div class='q'>Ta techmanahuijtoc para amo niyas micta campa tanahuatía miquilisti. </div>
<div class='q'>
<span class="verse" id="PS86_14">14&#160;</span>Toteco Dios, miyac masehualme cati mohueyimatij huan cati mosisiníaj motanantoque para nechtehuise. </div>
<div class='q'>Huan miyac tatehuijca masehualme huan taixpanoni quinequij nechmictise, </div>
<div class='q'>huan amo moyolilhuíaj ten ta. </div>
<div class='q'>
<span class="verse" id="PS86_15">15&#160;</span>Pero ta Toteco nelía titetasojta huan hueyi moyolo. </div>
<div class='q'>Amo nimantzi ticualani. </div>
<div class='q'>San ta titeicnelía huan san ta timelahuac. </div>
<div class='q'>
<span class="verse" id="PS86_16">16&#160;</span>Techtachili ica miyac taicnelijcayot huan techmaca chicahualisti na nimotequipanojca. </div>
<div class='q'>Huan xijmanahui icone mosihua tequipanojca. </div>
<div class='q'>
<span class="verse" id="PS86_17">17&#160;</span>Xijnexti se tanextili para ta techcualita. </div>
<div class='q'>Quej nopa quiitase nocualancaitacahua, </div>
<div class='q'>huan pinahuase pampa momacase cuenta para ta, TOTECO, </div>
<div class='q'>tahuel techpalehuía huan techyoltalía.  </div>
<div class='psalmlabel' id='PS87_0'> 87</div>
<div class='s'>Nelía elis se hueyi paquilisti para cati ehuani altepet Jerusalén </div>
<div class='q'>
<span class="verse" id="PS87_1">1&#160;</span>Altepet Jerusalén eltoc ipan nopa tepet tatzejtzeloltic cati iaxca Toteco. </div>
<div class='q'>
<span class="verse" id="PS87_2">2&#160;</span>Huan TOTECO quiicnelía Jerusalén achi más que nopa sequinoc pilaltepetzitzi ipan tali Israel. </div>
<div class='q'>
<span class="verse" id="PS87_3">3&#160;</span>Quena, Jerusalén eltoc ialtepe Toteco Dios, </div>
<div class='q'>huan quema masehualme quielnamiquij, </div>
<div class='q'>camanaltij nelcuajcualtzi ten nopa altepet. </div>
<div class='q'>
<span class="verse" id="PS87_4">4&#160;</span>Quema tatajco nohuampoyohua niquintocaxtía nopa talme cati inintoca Egipto, Babilonia, Filistea, Tiro huan Etiopía, </div>
<div class='q'>itztos se cati mohueyimatis pampa tacatqui ipan se ten nopa talme. </div>
<div class='q'>
<span class="verse" id="PS87_5">5&#160;</span>Pero ajsis tonali quema masehualme quiselise más hueyi tatepanitacayot pampa tacatque ipan altepet Jerusalén, </div>
<div class='q'>pampa Toteco Cati Más Hueyi quitiochihuas ni altepet. </div>
<div class='q'>
<span class="verse" id="PS87_6">6&#160;</span>Huan TOTECO quiijcuilos inintoca nochi cati itztoque ipan nopa altepet. </div>
<div class='q'>Huan nochi cati tacatque nopona quintalilis se tanextili campa ijcuilijtos inintoca. </div>
<div class='q'>
<span class="verse" id="PS87_7">7&#160;</span>Huan quema ilhuichihuase inijuanti, huicase ica paquilisti huan quiijtose: </div>
<div class='q'>“Nochi noyolo nijtalijtoc ipan Jerusalén.”  </div>
<div class='psalmlabel' id='PS88_0'> 88</div>
<div class='s'>Netatajtili para Toteco ma quinmanahui imaco miquilisti </div>
<div class='q'>
<span class="verse" id="PS88_1">1&#160;</span>TOTECO, ta cati tinoDios huan tinotemaquixtijca. </div>
<div class='q'>Tonaya huan tayohua nimitztzajtzilijtoc para techpalehui. </div>
<div class='q'>
<span class="verse" id="PS88_2">2&#160;</span>Techtacaquili quema nimotatajtía huan quema nimitztzajtzilía, </div>
<div class='q'>
<span class="verse" id="PS88_3">3&#160;</span>pampa nijmati nisiyajtoc ica nochi cati amo cuali hasta nijmati ya nechcatitoc para nimiquis. </div>
<div class='q'>
<span class="verse" id="PS88_4">4&#160;</span>Miyac quiijtohuaj para ya tantinemi nonemilis huan para ayecmo nijpiya chicahualisti. </div>
<div class='q'>
<span class="verse" id="PS88_5">5&#160;</span>Masehualme nechtahuelcajtoque para ma nimiqui. </div>
<div class='q'>Niitztoc quej se cati ya mijqui ipan tatehuilisti huan nochi quielcahuaj sinta itztoya. </div>
<div class='q'>Huan eltoc quej ta techelcajqui huan ayecmo techmocuitahuía. </div>
<div class='q'>
<span class="verse" id="PS88_6">6&#160;</span>Ta techmajcajtoc ipan nopa ostot cati más huejcata campa onca tzintayohuilot cati más yayahuic. </div>
<div class='q'>
<span class="verse" id="PS88_7">7&#160;</span>Mocualancayo nechtaijyohuiltía chicahuac huan talojtzitzi nechtatzintanhuetziltía más. </div>
<div class='q'>
<span class="verse" id="PS88_8">8&#160;</span>Tijchijtoc para noteixmatcahua ma nechtahuelcahuaca huan ma nechijiyaca. </div>
<div class='q'>Eltoc quej niitztoc ipan se tatzacti huan amo hueli niquisa. </div>
<div class='q'>
<span class="verse" id="PS88_9">9&#160;</span>Ayecmo hueli nitachiya pampa tahuel nimochoquilijtoc. </div>
<div class='q'>Mojmosta nimitztajtanía motapalehuil, </div>
<div class='q'>huan nimomatanana quema nimotatajtía ica ta, TOTECO, para techtasojta. </div>
<div class='q'>
<span class="verse" id="PS88_10">10&#160;</span>Pero nijmachilía para, quena, nimiquis nimantzi, </div>
<div class='q'>huan ¿taya ipati elis para na nopa tiochicahualnescayot cati tijchihuas quema ya nimictoc? </div>
<div class='q'>¡Amo teno! ¿Huelis nimitzpaquilismacas quema ya nimictos? </div>
<div class='q'>
<span class="verse" id="PS88_11">11&#160;</span>Se mijcatzi cati ya quitalpachojtoque amo huelis tepohuilis para tijpiya hueyi taicnelili. </div>
<div class='q'>Amo huelis tepohuilis para titemachti. </div>
<div class='q'>
<span class="verse" id="PS88_12">12&#160;</span>Nepa campa tzintayohua amo huelise tepohuilise nopa huejhueyi tiochicahualnescayot cati tijchihua. </div>
<div class='q'>Mijcatzitzi itztoque ipan se tali campa ayecmo teno quielnamiquij, </div>
<div class='q'>huan amo huelis mitzelnamiquise para san ta tixitahuac. </div>
<div class='q'>
<span class="verse" id="PS88_13">13&#160;</span>Pero na nimitztzajtzilijtoc ta TOTECO, </div>
<div class='q'>huan sese ijnaloc nochi cati niquijtohua quema nimotatajtía ica ta ajsi hasta moixpa. </div>
<div class='q'>
<span class="verse" id="PS88_14">14&#160;</span>TOTECO, ¿para ten tijhuejcamajcajtoc nonemilis? </div>
<div class='q'>¿Para ten tiquijcuenía moxayac huan titachiya sejcoyoc? </div>
<div class='q'>
<span class="verse" id="PS88_15">15&#160;</span>Na niitztoc ipan taijyohuili huan tequipacholi hasta quema noja niitztoya nitelpocat. </div>
<div class='q'>Majmajti huan miquilisti cati ta techtitanilijtoc nechtoquilijtinemi, </div>
<div class='q'>huan ama ayecmo nihueli más niquijyohuía. </div>
<div class='q'>
<span class="verse" id="PS88_16">16&#160;</span>Miyac huelta hualajtoc ipan na mohueyi cualancayo, </div>
<div class='q'>huan nopa majmajti cati techtitanilijtoc tahuel nechtaijyohuiltía. </div>
<div class='q'>
<span class="verse" id="PS88_17">17&#160;</span>Quena, nochi nopa tamanti nechyahualojtoc quej at. </div>
<div class='q'>
<span class="verse" id="PS88_18">18&#160;</span>Nochi cati niquinicnelía huan cati eliyayaj nohuampoyohua tiquinchijtoc ma nechtahuelcahuaca, </div>
<div class='q'>ayecmo nechchihuilíaj cuenta. </div>
<div class='q'>Huan noteixmatcahua tiquintalijtoc ipan tzintayohuilot.  </div>
<div class='psalmlabel' id='PS89_0'> 89</div>
<div class='s'>Nopa camanal sencahuali cati Toteco quichijqui ihuaya David </div>
<div class='q'>
<span class="verse" id="PS89_1">1&#160;</span>Nimitzhuicatis, TOTECO, para nochipa pampa tahuel hueyi moyolo ica na. </div>
<div class='q'>Quena, nochi telpocame huan huehuentzitzi niquinpohuilis para ta nelía titemachti. </div>
<div class='q'>
<span class="verse" id="PS89_2">2&#160;</span>Na niquijto: “Ta titetasojtas para nochipa. </div>
<div class='q'>Huan nochipa tiitztos titemachti san quej para nochipa huejcahuas ilhuicacti campa tiitztoc.” </div>
<div class='q'>
<span class="verse" id="PS89_3">3&#160;</span>Ta tiquijtojtoc para tijchijqui se camanal sencahuali ica motequipanojca David cati tijtapejpenijtoc. </div>
<div class='q'>Titatestigojquetzqui ten taya tijchihuilis. </div>
<div class='q'>
<span class="verse" id="PS89_4">4&#160;</span>Tiquilhui para se iixhui mosehuis ipan isiyaj campa yaya tanahuatía, </div>
<div class='q'>huan nopona tanahuatis para nochipa. </div>
<div class='q'>
<span class="verse" id="PS89_5">5&#160;</span>TOTECO, cati itztoque ipan ilhuicac mitzpaquilismacaj por nochi nopa tiochicahualnescayot cati tijchihua. </div>
<div class='q'>Huan miyac millones moilhuicac ejcahua mitzhueyimatise pampa titemachti. </div>
<div class='q'>
<span class="verse" id="PS89_6">6&#160;</span>Pampa ipan nochi ilhuicac amo aqui seyoc cati san se quej ta, Toteco Dios. </div>
<div class='q'>Huan yon se ilhuicac ejquet amo quipiya chicahualisti quej cati tijpiya ta, Toteco. </div>
<div class='q'>
<span class="verse" id="PS89_7">7&#160;</span>Toteco Dios, ta nelía tihueyi huan titemajmati. </div>
<div class='q'>Nochi motatzejtzeloltijca ilhuicac ehuani mitztepanitaj. </div>
<div class='q'>Quena, nochi cati mitzyahualojtoque, majmahuij quema moquetzaj moixpa. </div>
<div class='q'>
<span class="verse" id="PS89_8">8&#160;</span>TOTECO, ta tiDios Cati Tijpiya Nochi Chicahualisti, </div>
<div class='q'>¿ajquiya seyoc tahuel quipiya chicahualisti quej ta? </div>
<div class='q'>¡Amo aqui seyoc! San ta TOTECO tahuel tijpiya chicahualisti. </div>
<div class='q'>San ta nelía titemachti. </div>
<div class='q'>
<span class="verse" id="PS89_9">9&#160;</span>San ta tihueli tijtacahualtía nopa hueyi at quema mosisinía huan mocoxonía chicahuac. </div>
<div class='q'>Tijtacahualtía huan quichihua cati tiquilhuía. </div>
<div class='q'>
<span class="verse" id="PS89_10">10&#160;</span>Ta tijtzontamilti nopa cati temajmatiyaya ipan hueyi at. </div>
<div class='q'>Ica mohueyi chicahualis tiquinsemanqui mocualancaitacahua. </div>
<div class='q'>
<span class="verse" id="PS89_11">11&#160;</span>Ta moaxca ilhuicacti, taltipacti huan nochi cati onca, </div>
<div class='q'>pampa nochi tijchijchijqui ta. </div>
<div class='q'>
<span class="verse" id="PS89_12">12&#160;</span>Tijchijchijqui nopa norte huan sur. </div>
<div class='q'>Nopa tepeme Tabor huan Hermón paquij pampa ta tiquinchijchijqui. </div>
<div class='q'>
<span class="verse" id="PS89_13">13&#160;</span>Moajcol tahuel quipiya chicahualisti. </div>
<div class='q'>Huan monejmat quipiya tetili huan miyac yajatili para tatanis. </div>
<div class='q'>
<span class="verse" id="PS89_14">14&#160;</span>Motanahuatilis motatzquilijtoc ipan ome tamanti: </div>
<div class='q'>Titetajtolsencahua xitahuac huan tijchihua cati cuali. </div>
<div class='q'>Titeicnelía huan tiquijtohua cati melahuac. </div>
<div class='q'>
<span class="verse" id="PS89_15">15&#160;</span>Nelía paquij nopa masehualme cati quicaquij nopa tapitzali cati quinnotza ma mitzhueyichihuaca, TOTECO. </div>
<div class='q'>Inijuanti nemise nelía monechca huan ta tiquintaahuilis. </div>
<div class='q'>
<span class="verse" id="PS89_16">16&#160;</span>Semilhuit mopaquilismacase ipan ta pampa tahuel tihueyi huan tixitahuac. </div>
<div class='q'>
<span class="verse" id="PS89_17">17&#160;</span>Pampa san ta tijpiya mohueyitilis huan tiquinfuerzajmaca. </div>
<div class='q'>Timasehualme tijpiyaj chicahualisti pampa ta techpalehuía. </div>
<div class='q'>
<span class="verse" id="PS89_18">18&#160;</span>Quena, Toteco Dios, ta cati titatzejtzeloltic techmocuitahuía tojuanti ipan tali Israel. </div>
<div class='q'>Ta titotanahuatijca. </div>
<div class='q'>
<span class="verse" id="PS89_19">19&#160;</span>Ipan se tanextili tijcamanalhui motatzejtzeloltijca profeta huan tiquilhui: </div>
<div class='q'>“Ten nochi masehualme nijtapejpenijtoc se cuajcualtzi telpocat cati tahuel motemaca, </div>
<div class='q'>huan nijtequitali ma eli tanahuatijquet para na. </div>
<div class='q'>
<span class="verse" id="PS89_20">20&#160;</span>Quena, nijpantijtoc notequipanojca David huan nicaltijtoc ica nopa aceite cati ica niteiyocatalía para ma nechtequipanoca. </div>
<div class='q'>
<span class="verse" id="PS89_21">21&#160;</span>Nijchihuas ma eli temachti huan nijmacas chicahualisti. </div>
<div class='q'>
<span class="verse" id="PS89_22">22&#160;</span>Amo quiechcapantalise icualancaitacahua, </div>
<div class='q'>yon amo quitanise taixpanoca masehualme. </div>
<div class='q'>
<span class="verse" id="PS89_23">23&#160;</span>Iixpa niquintzontamiltis icualancaitacahua huan nochi cati quicualancaitaj. </div>
<div class='q'>
<span class="verse" id="PS89_24">24&#160;</span>Na cati nitemachti nijmocuitahuis huan nijtiochihuas talojtzitzi, </div>
<div class='q'>huan tahuel miyac niquicnelis. </div>
<div class='q'>Ica na notapalehuil yaya elis tahuel hueyi. </div>
<div class='q'>
<span class="verse" id="PS89_25">25&#160;</span>Na nijchihuas para itanahuatilis pehuas campa hueyat Eufrates, </div>
<div class='q'>huan tamis hasta campa hueyi at cati itoca Mediterráneo. </div>
<div class='q'>
<span class="verse" id="PS89_26">26&#160;</span>Huan yaya nechtzajtzilis huan nechilhuis: </div>
<div class='q'>‘¡Ta tinoTata, ta tinoTeco Dios! </div>
<div class='q'>Ta cati techmaquixtía huan techtatía para amo teno nechajsis.’ </div>
<div class='q'>
<span class="verse" id="PS89_27">27&#160;</span>Na niquitas nopa tanahuatijquet quej noachtohui cone. </div>
<div class='q'>Nijchihuas para yaya ma eli nopa tanahuatijquet cati más hueyi ipan nochi taltipacti. </div>
<div class='q'>
<span class="verse" id="PS89_28">28&#160;</span>Niquicnelis para nochipa huan para nochipa nijchihuilis cati cuali. </div>
<div class='q'>Huan nopa camanal sencahuali cati nijchijtoc ihuaya, amo quema tamis. </div>
<div class='q'>
<span class="verse" id="PS89_29">29&#160;</span>Na nijtequimacas se iixhui para ma tanahuatis campa yaya tanahuatiyaya. </div>
<div class='q'>Itanahuatilis huejcahuas para nochipa quej huejcahuas ilhuicacti. </div>
<div class='q'>
<span class="verse" id="PS89_30">30&#160;</span>Pero sinta iconehua quitahuelcahuase noley huan amo monejnemiltise quej quiijtohua notamachtil, </div>
<div class='q'>
<span class="verse" id="PS89_31">31&#160;</span>o sinta quiixpanose cati niquinnahuatijtoc ma quichihuaca ipan ininemilis huan amo quintepanitase notanahuatilhua, </div>
<div class='q'>
<span class="verse" id="PS89_32">32&#160;</span>huajca niquintatzacuiltis pampa ya nopa quinextis para amo nechneltocatoque huan tajtacolchihuaj. </div>
<div class='q'>
<span class="verse" id="PS89_33">33&#160;</span>Pero amo nijcahuas niquinicnelis, </div>
<div class='q'>yon amo nijtamiltis nopa camanali cati nijchijtoc inihuaya. </div>
<div class='q'>
<span class="verse" id="PS89_34">34&#160;</span>Amo niquelcahuas cati ica nimocajtoc David huan amo nijpatas nocamanal. </div>
<div class='q'>
<span class="verse" id="PS89_35">35&#160;</span>Pampa na nitatestigojquetzqui para nijchihuilis David nochi cati nijtajtolcahuilijtoc. </div>
<div class='q'>Huan na niDios cati nitatzejtzeloltic amo hueli niistacatis. </div>
<div class='q'>
<span class="verse" id="PS89_36">36&#160;</span>Iixhui mosehuis huan tanahuatis para nochipa campa ya mosehui. </div>
<div class='q'>Itanahuatilis huejcahuas san quej imiyaca tonali taahuijtos tonati. </div>
<div class='q'>
<span class="verse" id="PS89_37">37&#160;</span>Quena, itanahuatilis tahuel huejcahuas quej huejcahuas metzti, </div>
<div class='q'>o quej huejcahuas nochi cati eltoc ipan ilhuicac cati eltoque quej notestigos.” </div>
<div class='m'>Quena, quej nopa tiquijto, Toteco. </div>
<div class='q'>
<span class="verse" id="PS89_38">38&#160;</span>¿Huajca para ten techtahuelcahua huan techhuejcamajcahua? </div>
<div class='q'>¿Para ten tahuel ticualani ica yaya cati tijtapejpenijtoc para elis tanahuatijquet? </div>
<div class='q'>
<span class="verse" id="PS89_39">39&#160;</span>¿Tijsosolojtoc nopa camanali cati tijchijqui ihuaya? </div>
<div class='q'>Pampa eltoc quej tijtahuiso icorona hasta talchi. </div>
<div class='q'>
<span class="verse" id="PS89_40">40&#160;</span>Tiquincahuili tocualancaitacahua ma quihuelonica nopa tepamit cati yahualtic quitzacuayaya toaltepe. </div>
<div class='q'>Huan quitamisosolojque nopa calme cati huejcapantique campa timomanahuiyayaj. </div>
<div class='q'>
<span class="verse" id="PS89_41">41&#160;</span>Nochi cati panoj nopona quiichtequij cati inijuanti quinequij. </div>
<div class='q'>Huan nopa masehualme cati itztoque tonechca san techhuetzquilíaj. </div>
<div class='q'>
<span class="verse" id="PS89_42">42&#160;</span>Tiquinfuerzajmacatoc tocualancaitacahua, </div>
<div class='q'>huan tiquinchijtoc ma paquica pampa techtantoque. </div>
<div class='q'>
<span class="verse" id="PS89_43">43&#160;</span>Tijquixtili itatequiyo tomacheta cati ica titatehuiyayaj, </div>
<div class='q'>huan amo tijnejqui techpalehuis para ma titatanica. </div>
<div class='q'>
<span class="verse" id="PS89_44">44&#160;</span>Techquixtili noyejyejca huan tijtahuisojtoc hasta talchi notanahuatilis. </div>
<div class='q'>
<span class="verse" id="PS89_45">45&#160;</span>Techchijtoc ma nitalochhuehuejtiya huan techpinahualtijtoc iniixpa nochi masehualme. </div>
<div class='q'>
<span class="verse" id="PS89_46">46&#160;</span>TOTECO, ¿hasta quema tamis ticualantos? </div>
<div class='q'>¿Hasta quema noja timotatijtos ten tojuanti? </div>
<div class='q'>¿Mohueyi cualancayo eltos quej tit para nochipa? </div>
<div class='q'>
<span class="verse" id="PS89_47">47&#160;</span>¡Toteco, xiquelnamiqui para tonemilis amo huejcahuas ipan ni taltipacti! </div>
<div class='q'>¿Huelis timoilhuía amo teno ipati nopa nemilisti cati tiquinmacatoc nochi masehualme? </div>
<div class='q'>
<span class="verse" id="PS89_48">48&#160;</span>Yon se masehuali amo huelis itztos para nochipa. ¡Nochi miquise! </div>
<div class='q'>¿Ajquiya huelis quimanahuis inemilis imaco miquilisti? </div>
<div class='q'>
<span class="verse" id="PS89_49">49&#160;</span>NoTeco Dios, ¿canque eltoc motaicnelilis ten huejcajquiya? </div>
<div class='q'>¿Para ten ayecmo tijpiya hueyi moyolo ica tojuanti? </div>
<div class='q'>Ta tiToteco cati titemachti, tijtajtolcahuili David para melahuac amo quema techtahuelcahuas. </div>
<div class='q'>
<span class="verse" id="PS89_50">50&#160;</span>TOTECO, xijtachili quenicatza nochi masehualme techcualancaitaj tojuanti timomasehualhua. </div>
<div class='q'>
<span class="verse" id="PS89_51">51&#160;</span>Mocualancaitacahua quipinahualtíaj yaya cati tijtapejpenijtoc para elis tanahuatijquet. </div>
<div class='b'> &#160; </div>
<div class='q'>
<span class="verse" id="PS89_52">52&#160;</span>Ma tijpaquilismacaca TOTECO para nochipa. </div>
<div class='q'>Quej nopa ma eli.  </div>
<div class='psalmlabel' id='PS90_0'> 90</div>
<div class='s'>Masehualme amo huejcahuaj </div>
<div class='q'>
<span class="verse" id="PS90_1">1&#160;</span>Toteco, ta nochipa techmocuitahuijtinentoc, </div>
<div class='q'>hasta ten ipejya nochi xihuit huan para nochi tonali. </div>
<div class='q'>
<span class="verse" id="PS90_2">2&#160;</span>Hasta quema ayemo tiquinchijchihuayaya tepeme huan taltipacti, ta ipa tiitztoc. </div>
<div class='q'>Pampa ta, tiToteco Dios, amo quema tijpixqui mopejya, </div>
<div class='q'>huan amo quema tijpiyas motamiya. </div>
<div class='q'>
<span class="verse" id="PS90_3">3&#160;</span>Ta tijchihua para nochi masehualme ma mocuepaca tali. </div>
<div class='q'>Quena, ticamanalti huan tiquijtohua: </div>
<div class='q'>“Ximiquica anmasehualme.” </div>
<div class='q'>
<span class="verse" id="PS90_4">4&#160;</span>Pampa mil xihuit ta tiquita quej se tonal cati panoc yalohua, </div>
<div class='q'>o quej elisquía se eyi hora quema se tamocuitahuiyaya tayohua. </div>
<div class='q'>
<span class="verse" id="PS90_5">5&#160;</span>Tonemilis motalojti quej at cati hualtemo chicahuac ipan se atajti. </div>
<div class='q'>Huan ica se talojtzi tiixpolijtehuaj quej se temicti. </div>
<div class='q'>Nojquiya tiitztoque quej se xihui cuahuit. </div>
<div class='q'>
<span class="verse" id="PS90_6">6&#160;</span>Ica ijnaloc moscaltía huan cahuani, </div>
<div class='q'>huan ica tiotac quitzontequij huan huaqui. </div>
<div class='q'>
<span class="verse" id="PS90_7">7&#160;</span>Pampa ica mohueyi cualancayo techtaijyohuiltía huan techtzontamiltía. </div>
<div class='q'>
<span class="verse" id="PS90_8">8&#160;</span>Totajtacolhua huan totaixpanolhua tanemijya nestoc moixpa. </div>
<div class='q'>
<span class="verse" id="PS90_9">9&#160;</span>Yeca nochi tonali huan nochi xihuit tijpanoj huejhueyi taohuijcayot, </div>
<div class='q'>cati ta techtitanilía ica mohueyi cualancayo. </div>
<div class='q'>
<span class="verse" id="PS90_10">10&#160;</span>San techcahuilía timasehualme ma tiitztoca setenta xihuit. </div>
<div class='q'>Huan cati quentzi más tejtetique san tiquincahuilía ma itztoca ochenta xihuit. </div>
<div class='q'>Pero ipan nochi nopa xihuit san tijpanoj taohuijcayot huan tequipacholi, </div>
<div class='q'>pampa nochi nopa xihuit san panotiquisa huan tojuanti san tiixpolijtehuaj. </div>
<div class='q'>
<span class="verse" id="PS90_11">11&#160;</span>¿Ajquiya quimachilía nochi cati tihueli tijchihuas quema ticualani? </div>
<div class='q'>¿Ajquiya ten tojuanti mitzimacasi quej quinamiqui? </div>
<div class='q'>
<span class="verse" id="PS90_12">12&#160;</span>Amo miyac tonali tijpiyaj, </div>
<div class='q'>huajca technextili quenicatza ma tijchihuaca para amo timotonalpolose, </div>
<div class='q'>huan para ma tijpiyaca talnamiquilisti ipan toyolo nochi tonali. </div>
<div class='q'>
<span class="verse" id="PS90_13">13&#160;</span>TOTECO, xihuala huan techtiochihua. </div>
<div class='q'>¿Hasta quema tamis ticualantos? </div>
<div class='q'>Techtasojta tojuanti timotequipanojcahua. </div>
<div class='q'>
<span class="verse" id="PS90_14">14&#160;</span>Mojmosta ica ijnaloc technextili motaicnelilis, </div>
<div class='q'>huan nochi tonemilis timitzhuicatise huan tiyolpactose. </div>
<div class='q'>
<span class="verse" id="PS90_15">15&#160;</span>Toteco, techmaca paquilisti quej ipataca nopa taohuijcayot cati tijpanoque. </div>
<div class='q'>Huan techcahuili ma tiitztoca ica cuajcualtzi para miyac xihuit, </div>
<div class='q'>quej imiyaca nopa xihuit quema tijpanoque tamanti cati fiero. </div>
<div class='q'>
<span class="verse" id="PS90_16">16&#160;</span>Xijchihua para sempa ma tiquitaca nopa huejhueyi tiochicahualnescayot cati tijchihua. </div>
<div class='q'>Huan toconehua ma quiitaca nochi nopa cuajcualtzitzi tamanti san se quej tijchihuayaya achtohuiya. </div>
<div class='q'>
<span class="verse" id="PS90_17">17&#160;</span>TOTECO, ta titoDios, </div>
<div class='q'>techtaahuilía ica motatanex huan technextilía para techcualita. </div>
<div class='q'>Techpalehui para nochi cati tijchihuase ma quisa cuali huan ma huejcahuas. </div>
<div class='q'>Quena, Toteco, ma cualquisa nochi cati toma quichihuas pampa ta techfuerzajmaca.  </div>
<div class='psalmlabel' id='PS91_0'> 91</div>
<div class='s'>Ma timotatzquilijtoca ipan Toteco </div>
<div class='q'>
<span class="verse" id="PS91_1">1&#160;</span>Cati motatzquilijtoc ipan Toteco Dios Cati Más Hueyi itztos temachti imaco, </div>
<div class='q'>pampa mocahuas ica Toteco Cati Quipiya Nochi Chicahualisti. </div>
<div class='q'>
<span class="verse" id="PS91_2">2&#160;</span>Huan na niquijtos ten TOTECO para yaya nechmocuitahuía ica ihueyi chicahualis. </div>
<div class='q'>Yaya noTeco Dios huan san ipan ya nimotemachía. </div>
<div class='q'>
<span class="verse" id="PS91_3">3&#160;</span>Pampa san yaya hueli mitzmanahuis ten nochi taquetzti cati sequinoc quitatise para mitzmasiltise. </div>
<div class='q'>Mitzmocuitahuis para amo mitzajsis nopa cocolisti cati tetzontamiltía. </div>
<div class='q'>
<span class="verse" id="PS91_4">4&#160;</span>Quej se tenampiyo quintatía ipilconehua ieltapaltzala, </div>
<div class='q'>Toteco quej nopa nojquiya mitzmocuitahuía. </div>
<div class='q'>Temachti mitzchihuilis nochi cati mitztajtolcahuilijtoc, </div>
<div class='q'>pampa timotemachijtoc ipan ya para mitzmanahuis. </div>
<div class='q'>
<span class="verse" id="PS91_5">5&#160;</span>Huajca ama ayecmo ximajmahui ica tayohua, </div>
<div class='q'>yon amo xiquimacasi cati hueli panos ipan tonaya. </div>
<div class='q'>
<span class="verse" id="PS91_6">6&#160;</span>Amo xiquimacasi nopa taijyohuilisti cati huala ipan tzintayohuilot, </div>
<div class='q'>yon nopa miquilisti cati ajsi ica tajcotona. </div>
<div class='q'>
<span class="verse" id="PS91_7">7&#160;</span>Masque monechca miquise mil o majtacti mil masehualme, </div>
<div class='q'>ta amo mitzajsis. </div>
<div class='q'>
<span class="verse" id="PS91_8">8&#160;</span>Ica moixteyol tiquitas quenicatza quiselise tatzacuiltili nopa taixpanoca tacame. </div>
<div class='q'>
<span class="verse" id="PS91_9">9&#160;</span>Sinta timotemachijtoc ipan TOTECO para mitzmocuitahuis, </div>
<div class='q'>huan timochiya ipan Toteco Cati Más Hueyi para mitzpalehuis, </div>
<div class='q'>
<span class="verse" id="PS91_10">10&#160;</span>huajca amo mitzajsis yon se tamanti cati amo cuali, </div>
<div class='q'>yon amo quiajsis mochaj. </div>
<div class='q'>
<span class="verse" id="PS91_11">11&#160;</span>Pampa Toteco quintitanis ilhuicac ehuani para ma mitzmocuitahuica, </div>
<div class='q'>huan mitzmocuitahuijtinemise campa hueli campa tiyas. </div>
<div class='q'>
<span class="verse" id="PS91_12">12&#160;</span>Huan ilhuicac ehuani mitztananase ica inimax para amo timotepotanis ipan ojti. </div>
<div class='q'>
<span class="verse" id="PS91_13">13&#160;</span>Yon amo timajmahuis masque tijquetzas moicxi ipan se león o se cohuat cati temictía. </div>
<div class='q'>Quena, amo teno mopantis masque timoquejquetzas ininpani. </div>
<div class='q'>
<span class="verse" id="PS91_14">14&#160;</span>Pampa Toteco Dios quiijtohua: </div>
<div class='q'>“Na nijmanahuis pampa nechicnelía. </div>
<div class='q'>Nijhueyitalis pampa motemachía ipan na. </div>
<div class='q'>
<span class="verse" id="PS91_15">15&#160;</span>Quema nechtzajtzilis, na nijnanquilis. </div>
<div class='q'>Nojquiya niitztos ihuaya quema quipiyas tequipacholi. </div>
<div class='q'>Nijmanahuis huan nijhueyitalis. </div>
<div class='q'>
<span class="verse" id="PS91_16">16&#160;</span>Nijchihuas ma itzto tahuel miyac xihuit huan nijmaquixtis.”  </div>
<div class='psalmlabel' id='PS92_0'> 92</div>
<div class='s'>Xijpaquilismacaca Toteco </div>
<div class='q'>
<span class="verse" id="PS92_1">1&#160;</span>Nelía cuali para timitzhueyichihuase, TOTECO, </div>
<div class='q'>ta nopa Dios Cati Más tiHueyi. </div>
<div class='q'>Cuali ma timitzpaquilismacaca ica huicat. </div>
<div class='q'>
<span class="verse" id="PS92_2">2&#160;</span>Ica ijnaloc ma titepohuilica motaicnelilis pampa hueyi moyolo, </div>
<div class='q'>huan ica tapoyahui ma tipaquica miyac pampa nelía titemachti. </div>
<div class='q'>
<span class="verse" id="PS92_3">3&#160;</span>Ma tihuicaca huan ma titatzotzonaca ica nopa tatzotzonali cati itoca arpa, guitarra huan lira. </div>
<div class='q'>
<span class="verse" id="PS92_4">4&#160;</span>NoTeco Dios, ta nelía techchihuilijtoc miyac tamanti cati cuali, </div>
<div class='q'>huan techchijtoc ma nipaqui. </div>
<div class='q'>Yeca nihuica ica miyac paquilisti. </div>
<div class='q'>
<span class="verse" id="PS92_5">5&#160;</span>¡TOTECO, ta tijchihua huejhueyi tiochicahualnescayot! </div>
<div class='q'>¡Huan motalnamiquilis amo aqui hueli quimachilía! </div>
<div class='q'>
<span class="verse" id="PS92_6">6&#160;</span>Nopa masehualme cati huihuitique amo quimatij yon amo quimachilíaj. </div>
<div class='q'>
<span class="verse" id="PS92_7">7&#160;</span>Masehualme cati fiero ininemilis motananaj huan mohueyichihuaj ica tamanti cati amo cuali, </div>
<div class='q'>pero amo quimatij para teipa quintzontamiltise huan ayecmo quema motananase. </div>
<div class='q'>
<span class="verse" id="PS92_8">8&#160;</span>Pero ta tiTOTECO, mitzhueyitalijtose para nochipa pampa ta tiDios Cati Más Hueyi. </div>
<div class='q'>
<span class="verse" id="PS92_9">9&#160;</span>Xiquita nica itztoque mocualancaitacahua, pero nojquiya nica tiquintzontamiltis. </div>
<div class='q'>Quena, TOTECO, nochi masehualme cati quichihuaj cati amo cuali, ta tiquinsemanas. </div>
<div class='q'>
<span class="verse" id="PS92_10">10&#160;</span>Pero na techmacas chicahualisti quej se toro cati nemi cuatita. </div>
<div class='q'>Huan sempa techaltis ica moaceite cati temaca yancuic chicahualisti. </div>
<div class='q'>
<span class="verse" id="PS92_11">11&#160;</span>Niquitas quenicatza huetzise nocualancaitacahua. </div>
<div class='q'>Huan nijcaquis quenicatza quintzontamiltise nopa taixpanoca tacame cati motanantoque ica na. </div>
<div class='b'> &#160; </div>
<div class='q'>
<span class="verse" id="PS92_12">12&#160;</span>Pero cati itztoque xitahuaque iixpa Toteco quipiyase chicahualisti. </div>
<div class='q'>Elise cuajcualtzitzi quej ixochiyo apachijcuahuit. </div>
<div class='q'>Mohueyichihuase quej nopa tiocuame cati onca ipan tali Líbano. </div>
<div class='q'>
<span class="verse" id="PS92_13">13&#160;</span>Masehualme cati cuajcualme quipiyase chicahualisti quej cuame cati quintoctoque ipan ichaj TOTECO, </div>
<div class='q'>huan Toteco Dios yaya quinmocuitahuis. </div>
<div class='q'>
<span class="verse" id="PS92_14">14&#160;</span>Huan quema nopa cuajcualme huehuejtiyase, noja quipiyase fuerza. </div>
<div class='q'>Itztose quej cuame cati temacase inintajca, </div>
<div class='q'>huan nochipa xoxohuixtose. </div>
<div class='q'>
<span class="verse" id="PS92_15">15&#160;</span>Huan ya nopa quinextis para TOTECO cati nechmocuitahuía quichihua cati melahuac. </div>
<div class='q'>Nochipa yaya xitahuac tetajtolsencahua.  </div>
<div class='psalmlabel' id='PS93_0'> 93</div>
<div class='s'>Toteco tahuel hueyi </div>
<div class='q'>
<span class="verse" id="PS93_1">1&#160;</span>¡TOTECO tanahuatía! </div>
<div class='q'>Yaya tahuel hueyi hasta quipiya itatanex cati tahuel cuajcualtzi. </div>
<div class='q'>Quitatzquilti nelcuali ni taltipacti, </div>
<div class='q'>huan amo hueli mojmolinis ten itatzinpehualtil. </div>
<div class='b'> &#160; </div>
<div class='q'>
<span class="verse" id="PS93_2">2&#160;</span>Nochipa hasta ten huejcajquiya ta tijpixtoc tanahuatili, </div>
<div class='q'>huan nochi cati itztoque ipan motanahuatilis itztoque temachme. </div>
<div class='q'>San ta tiitztoc para nochipa. </div>
<div class='q'>
<span class="verse" id="PS93_3">3&#160;</span>TOTECO, nopa hueyame caquisti para mitzpaquilismacaj quema mocoxoníaj. </div>
<div class='q'>
<span class="verse" id="PS93_4">4&#160;</span>Pero ta, TOTECO, cati tiitztoc hasta huejcapa tijpiya más chicahualisti, </div>
<div class='q'>huan amo quej nopa at cati mocoxonía ipan nochi huejhueyi at ipan taltipacti. </div>
<div class='q'>
<span class="verse" id="PS93_5">5&#160;</span>Motanahuatilhua amo quema mopataj. </div>
<div class='q'>TOTECO, para nochi xihuit huan para nochi tonali motequiticayo eltoc senquisa tatzejtzeloltic.  </div>
<div class='psalmlabel' id='PS94_0'> 94</div>
<div class='s'>Netatajtili para Toteco ma quincuepili tocualancaitacahua </div>
<div class='q'>
<span class="verse" id="PS94_1">1&#160;</span>TOTECO, ximonexti. </div>
<div class='q'>Ta tiDios cati tijpiya motequi para tiquincuepilis cati amo cuali techchihuilijtoque tocualancaitacahua. </div>
<div class='q'>
<span class="verse" id="PS94_2">2&#160;</span>Ximotanana huan xijtatzacuilti ni tali. </div>
<div class='q'>Nochi cati mohueyimatij xiquintatzacuilti quej quinamiqui. </div>
<div class='q'>
<span class="verse" id="PS94_3">3&#160;</span>TOTECO, ¿hasta quema tamis tatanise huan mopaquilismacase nopa masehualme cati amo aqui quitepanitaj? </div>
<div class='q'>
<span class="verse" id="PS94_4">4&#160;</span>¿Hasta quema tamis tetaijilhuise huan mohueyimatise nopa tajtacolchijca masehualme? </div>
<div class='q'>
<span class="verse" id="PS94_5">5&#160;</span>TOTECO, inijuanti tahuel quintaijyohuiltíaj huan quintequipacholmacaj momasehualhua cati tiquinicnelía. </div>
<div class='q'>
<span class="verse" id="PS94_6">6&#160;</span>Inijuanti quinmictíaj sihuame icnotzitzi cati ehuani ipan sequinoc altepeme huan cati icnotzitzi. </div>
<div class='q'>
<span class="verse" id="PS94_7">7&#160;</span>Huan quiijtohuaj para ta, TOTECO, amo tiquita, </div>
<div class='q'>yon amo timomaca cuenta. </div>
<div class='q'>Quej nopa quiijtohuaj ten ta cati tiiTeco tohuejcapan tata Jacob. </div>
<div class='b'> &#160; </div>
<div class='q'>
<span class="verse" id="PS94_8">8&#160;</span>Amojuanti cati anhuihuitique ten ni masehualme, xijmachilica. </div>
<div class='q'>¿Hasta quema anquitequihuise amotalnamiquilis para antamachilise? </div>
<div class='q'>
<span class="verse" id="PS94_9">9&#160;</span>Toteco quichijchijqui tonacashua, </div>
<div class='q'>huajca ¿anmoilhuíaj para amo quicaquis cati anquiijtohuaj? </div>
<div class='q'>Yaya quichijchijqui toixteyol, </div>
<div class='q'>huajca ¿anmoilhuíaj para amo quiita cati anquichihuaj? </div>
<div class='q'>
<span class="verse" id="PS94_10">10&#160;</span>Yaya quintatzacuiltía masehualme ipan nochi talme, </div>
<div class='q'>¿anmoilhuíaj amo amechtatzacuiltis nojquiya? </div>
<div class='q'>Yaya quimati nochi cati pano, </div>
<div class='q'>huan ¿anmoilhuíaj amo quimati taya anquichihuaj? </div>
<div class='q'>
<span class="verse" id="PS94_11">11&#160;</span>TOTECO quiixmati inintalnamiquilis masehualme huan quimati para san moilhuíaj tamanti cati amo cuali. </div>
<div class='b'> &#160; </div>
<div class='q'>
<span class="verse" id="PS94_12">12&#160;</span>Pero cuali ininpanti nopa masehualme cati ta, TOTECO, </div>
<div class='q'>tiquintatzacuiltía para tiquintalnamictis. </div>
<div class='q'>Ya nopa quinpalehuía para quitoquilise moojhui, </div>
<div class='q'>huan para monejnemiltise xitahuac ipan motanahuatilhua. </div>
<div class='b'> &#160; </div>
<div class='q'>
<span class="verse" id="PS94_13">13&#160;</span>Huan para itztose ica paquilisti quema ajsis nopa tonali cati fiero. </div>
<div class='q'>Pero nopa masehualme cati amo quitepanitaj TOTECO mochihuilíaj se ostot para ipan momasiltise huan motzontamiltise. </div>
<div class='q'>
<span class="verse" id="PS94_14">14&#160;</span>Pampa TOTECO amo quintahuelcahuas imasehualhua pampa inijuanti iaxcahua. </div>
<div class='q'>
<span class="verse" id="PS94_15">15&#160;</span>Se tonali Toteco tetajtolsencahuas xitahuac, </div>
<div class='q'>huan nochi cati itztoque ica ininemilis xitahuac, </div>
<div class='q'>inijuanti paquise miyac. </div>
<div class='q'>
<span class="verse" id="PS94_16">16&#160;</span>¿Ajquiya nechmanahuis inimaco nopa mosisinijca masehualme? </div>
<div class='q'>¿Ajquiya nechmocuitahuis ten nopa taixpanoca masehualme? </div>
<div class='q'>
<span class="verse" id="PS94_17">17&#160;</span>Sinta Toteco amo nechpalehuijtosquía, </div>
<div class='q'>huajca noyolo ya eltosquía campa tatzitzicatoc pampa ya nimictosquía. </div>
<div class='q'>
<span class="verse" id="PS94_18">18&#160;</span>Na nitzajtzic huan niquijto: </div>
<div class='q'>“TOTECO, moxitanía noicxihua.” </div>
<div class='q'>Huan yaya nechtasojtac huan nechmaquixti. </div>
<div class='b'> &#160; </div>
<div class='q'>
<span class="verse" id="PS94_19">19&#160;</span>NoTeco, quema san nimoyolilhuía ten miyac tequipacholi huan san ya nopa nijmati, </div>
<div class='q'>ta techyoltalía. </div>
<div class='q'>Techchihua ma nimotemachi ipan ta huan techmaca paquilisti. </div>
<div class='q'>
<span class="verse" id="PS94_20">20&#160;</span>Se tanahuatijquet cati amo quichihua cati xitahuac, </div>
<div class='q'>amo tijcahuas para mosentilis ica ta. </div>
<div class='q'>Yon amo itztoc mohuaya cati quichihua se tanahuatili cati amo xitahuac. </div>
<div class='b'> &#160; </div>
<div class='q'>
<span class="verse" id="PS94_21">21&#160;</span>Pero tanahuatiani cati quej nopa tachihuaj, mosentilíaj huan mocamanalhuíaj para quenicatza quimictise se cati amo teno quichijtoc, </div>
<div class='q'>o se cati cuali monejnemiltía. </div>
<div class='q'>
<span class="verse" id="PS94_22">22&#160;</span>Pero TOTECO yaya nechmocuitahuía pampa tahuel miyac chicahualisti quipiya. </div>
<div class='q'>Ipan noTeco Dios nimotatía huan amo teno huelis nechajsis pampa yaya nechmanahuía. </div>
<div class='q'>
<span class="verse" id="PS94_23">23&#160;</span>Huan Toteco Dios quichijtoc para ma huetzi ininpani nopa mosisinijca masehualme nochi nopa tamanti cati amo cuali quichijtoque. </div>
<div class='q'>Yaya quintzontamiltis senquisa quej quisencajtoyaj quinchihuilise sequinoc. </div>
<div class='q'>Quena, TOTECO toDios yaya quintzontamiltis.  </div>
<div class='psalmlabel' id='PS95_0'> 95</div>
<div class='s'>Se huicat para tijpaquilismacase huan tijhueyichihuase Toteco </div>
<div class='q'>
<span class="verse" id="PS95_1">1&#160;</span>¡Xihualaca, ma tihuicaca para TOTECO! </div>
<div class='q'>Quena, ma tihuicaca ica paquilisti para tijhueyimatise Toteco cati techmaquixtía huan techtatía para amo teno techajsis. </div>
<div class='q'>
<span class="verse" id="PS95_2">2&#160;</span>Ma tiyaca iixpa Toteco para tijtascamatise ica nochi toyolo. </div>
<div class='q'>Ma tijpaquilismacaca ica huicat. </div>
<div class='q'>
<span class="verse" id="PS95_3">3&#160;</span>Pampa TOTECO yaya se Dios Cati Tahuel Hueyi. </div>
<div class='q'>Yaya nopa Hueyi Tanahuatijquet huan amo quej nochi sequinoc taixcopincayome cati masehualme quinhueyichihuaj. </div>
<div class='q'>
<span class="verse" id="PS95_4">4&#160;</span>Imaco eltoc nochi nopa ostot cati más huejcata huan nopa tepeme cati más huejcapantique. </div>
<div class='q'>Nochi iaxca ya. </div>
<div class='q'>
<span class="verse" id="PS95_5">5&#160;</span>Yaya iaxca nopa hueyi at huan taltipacti, </div>
<div class='q'>pampa yaya quichijchijqui. </div>
<div class='q'>
<span class="verse" id="PS95_6">6&#160;</span>Xihualaca, ma tijhueyichihuaca huan ma timoixtapachoca iixpa TOTECO, </div>
<div class='q'>yaya cati techchijchijqui. </div>
<div class='q'>
<span class="verse" id="PS95_7">7&#160;</span>Pampa yaya toDios huan tojuanti tiimasehualhua. </div>
<div class='q'>Tiitztoque quej tiiborregojhua cati yaya quinmocuitahuía. </div>
<div class='b'> &#160; </div>
<div class='q'>Xijtacaquilica ama cati quiijtohua Toteco: </div>
<div class='q'>
<span class="verse" id="PS95_8">8&#160;</span>“Amo ximoyoltetilica quej israelitame quichijque huejcajquiya ipan nopa huactoc tali cati itoca Meriba huan Masah. </div>
<div class='q'>
<span class="verse" id="PS95_9">9&#160;</span>Nopona amohuejcapan tatahua nechyejyecojque para quiitase taya nijchihuas. </div>
<div class='q'>Huan quichijque ya ni masque ipa ya quiitztoyaj nopa huejhueyi tiochicahualnescayot cati na nijchijtoya iniixpa. </div>
<div class='q'>
<span class="verse" id="PS95_10">10&#160;</span>Para cuarenta xihuit nicualantoya inihuaya, </div>
<div class='q'>pampa iniyolo huan inintalnamiquilis eltoya huejca ten na. </div>
<div class='q'>Huan hasta ama amo motemacatoque quitoquilise notanahuatilhua. </div>
<div class='q'>
<span class="verse" id="PS95_11">11&#160;</span>Yeca ica nohueyi cualancayo nitatestigojquetzqui para amo quema calaquise campa nijsencajtoya ma mosiyajquetzaca.”  </div>
<div class='psalmlabel' id='PS96_0'> 96</div>
<div class='s'>Huicat para tijpaquilismacase Toteco </div>
<div class='q'>
<span class="verse" id="PS96_1">1&#160;</span>Nochi cati anitztoque ipan taltipacti, </div>
<div class='q'>xihuicaca para TOTECO. </div>
<div class='q'>Quena, xihuicaca se huicat yancuic. </div>
<div class='q'>
<span class="verse" id="PS96_2">2&#160;</span>Ma tijhuicatica TOTECO por nochi cati quichijtoc. </div>
<div class='q'>Ma tijpaquilismacaca huan ma tijtascamatica por nochi cati techchihuilijtoc. </div>
<div class='q'>Huan mojmosta ma titepohuilica para yaya temaquixtía. </div>
<div class='q'>
<span class="verse" id="PS96_3">3&#160;</span>Ipan nochi taltipacti ma titepohuilica ihueyitilis huan nochi tamanti cuajcualtzi cati quichijtoc. </div>
<div class='q'>Huan nochi masehualme ma tiquinpohuilica nopa huejhueyi tamanti cati yaya quichihua. </div>
<div class='q'>
<span class="verse" id="PS96_4">4&#160;</span>Pampa TOTECO nelía tahuel hueyi huan quinamiqui ma tijhueyimatica. </div>
<div class='q'>San yaya nelía temajmati huan ne sequinoc cati masehualme quintocaxtíaj dioses, amo. </div>
<div class='q'>
<span class="verse" id="PS96_5">5&#160;</span>Pampa nochi nopa dioses cati quinhueyichihuaj ipan sequinoc talme, </div>
<div class='q'>amo teno ininpati. </div>
<div class='q'>Inijuanti san elij teteyome cati masehualme quinchijchijtoque. </div>
<div class='q'>Pero TOTECO yaya quichijchijqui ilhuicacti. </div>
<div class='q'>
<span class="verse" id="PS96_6">6&#160;</span>Campa itztoc Toteco senquisa onca itatanex huan temitoc ica ihueyitilis. </div>
<div class='q'>Huan ipan itiopa onca ichicahualis huan iyejyejca. </div>
<div class='q'>
<span class="verse" id="PS96_7">7&#160;</span>Nochi anmasehualme ten nochi taltipacti, </div>
<div class='q'>xitepohuilica para san TOTECO quipiya chicahualisti huan san yaya hueyi. </div>
<div class='q'>
<span class="verse" id="PS96_8">8&#160;</span>Xijtepanitaca TOTECO quej quinamiqui. </div>
<div class='q'>Xijhualiquilica tacajcahualisti huan xiyaca icalixpa itiopa. </div>
<div class='q'>
<span class="verse" id="PS96_9">9&#160;</span>Xihualaca huan xijhueyichihuaca TOTECO. </div>
<div class='q'>Quena, xijhueyichihuaca ica se amonemilis cati cuajcualtzi huan tatzejtzeloltic. </div>
<div class='q'>Huan nochi taltipacti ma huihuipica iixpa. </div>
<div class='q'>
<span class="verse" id="PS96_10">10&#160;</span>Xiquinpohuilica nochi talme para Toteco tanahuatía. </div>
<div class='q'>Taltipacti quitalijtoc cuali huan amo quema mijcuenis campa quitatzquiltijtoc. </div>
<div class='q'>Huan Toteco Dios xitahuac quintajtolsencahuas nochi altepeme. </div>
<div class='q'>
<span class="verse" id="PS96_11">11&#160;</span>¡Ma paqui ilhuicacti huan nochi taltipacti! </div>
<div class='q'>¡Nochi huejhueyi at ma mocoxonica iixpa Toteco ica paquilisti! </div>
<div class='q'>
<span class="verse" id="PS96_12">12&#160;</span>¡Ma paqui nopa cuatitamit huan nochi cati onca, </div>
<div class='q'>pampa nochi cuame quinextíaj para Toteco tahuel hueyi! </div>
<div class='q'>Quena, ma tzajtzica nopa cuame para quipaquilismacase TOTECO, </div>
<div class='q'>
<span class="verse" id="PS96_13">13&#160;</span>pampa yaya huala. </div>
<div class='q'>Quena, yaya hualas para quintajtolsencahuas cati itztoque ipan ni taltipacti. </div>
<div class='q'>Quena, quintajtolsencahuas masehualme ipan nochi altepeme quej quinamiqui. </div>
<div class='q'>Quena, quema tetajtolsencahuas, </div>
<div class='q'>nochi quimatise para quichihua cati melahuac.  </div>
<div class='psalmlabel' id='PS97_0'> 97</div>
<div class='s'>Toteco nochi quinahuatía </div>
<div class='q'>
<span class="verse" id="PS97_1">1&#160;</span>¡Nochi taltipacti ma paqui pampa TOTECO tanahuatía! </div>
<div class='q'>Huan nochi nopa pilaltepetzitzi cati mopantíaj tatajco hueyi at, </div>
<div class='q'>xiquinilhuica nojquiya ma paquica. </div>
<div class='q'>
<span class="verse" id="PS97_2">2&#160;</span>Mixti huan tzintayohuilot quiyahualojtoc Toteco. </div>
<div class='q'>Huan itanahuatilis pejtoc ipan cati melahuac huan cati xitahuac. </div>
<div class='q'>
<span class="verse" id="PS97_3">3&#160;</span>Iixpa tayacanti se tit cati quintzontamiltía icualancaitacahua. </div>
<div class='q'>
<span class="verse" id="PS97_4">4&#160;</span>Nopa tapetanilot cati yaya quititani quitaahuilía nochi taltipacti. </div>
<div class='q'>Huan ni taltipacti huihuipica quema quiita. </div>
<div class='q'>
<span class="verse" id="PS97_5">5&#160;</span>Nochi tepeme atiyaj quej cera iixpa TOTECO cati iaxca nochi taltipacti. </div>
<div class='q'>
<span class="verse" id="PS97_6">6&#160;</span>Ilhuicacti tayolmelahua para Toteco xitahuac tetajtolsencahua. </div>
<div class='q'>Huan nochi taltipacti quiita ihueyitilis. </div>
<div class='q'>
<span class="verse" id="PS97_7">7&#160;</span>Ma pinahuaca nochi cati quinhueyichihuaj teteyome, </div>
<div class='q'>huan nochi cati mohueyimatij ica inintaixcopincayohua cati amo teno ininpati. </div>
<div class='q'>Nochi sequinoc ten amojuanti cati masehualme amechtocaxtía “andioses” ximotancuaquetzaca iixpa Toteco. </div>
<div class='b'> &#160; </div>
<div class='q'>
<span class="verse" id="PS97_8">8&#160;</span>TOTECO, nopa altepet Jerusalén huan nochi altepeme ipan tali Judá quipiyaj paquilisti ica motamachtil. </div>
<div class='q'>
<span class="verse" id="PS97_9">9&#160;</span>Pampa ta, tiTOTECO, tijnahuatía nochi taltipacti, </div>
<div class='q'>huan más tihueyi que nochi sequinoc dioses. </div>
<div class='q'>
<span class="verse" id="PS97_10">10&#160;</span>TOTECO quinicnelía nochi cati quicualancaitaj cati amo cuali. </div>
<div class='q'>Quinmocuitahuía imasehualhua huan quinchololtía inimaco taixpanoca masehualme. </div>
<div class='q'>
<span class="verse" id="PS97_11">11&#160;</span>Cati xitahuac ininemilis nemij ipan itaahuil Toteco, </div>
<div class='q'>huan cati cuali iniyolo quipantíaj paquilisti. </div>
<div class='q'>
<span class="verse" id="PS97_12">12&#160;</span>Xipaquica ipan TOTECO nochi amojuanti cati anitztoque xitahuac iixpa. </div>
<div class='q'>Xijhueyichihuaca huan nochipa xiquelnamictoca para Toteco yaya senquisa tatzejtzeloltic.  </div>
<div class='psalmlabel' id='PS98_0'> 98</div>
<div class='s'>Ma tijpaquilismacaca Toteco pampa yaya xitahuac tetajtolsencahua </div>
<div class='q'>
<span class="verse" id="PS98_1">1&#160;</span>Ma tihuicaca para TOTECO se huicat yancuic, </div>
<div class='q'>pampa yaya quichijtoc nochi nopa huejhueyi tiochicahualnescayot. </div>
<div class='q'>Yaya ya tatantoc ica ihueyi chicahualis huan ica imax cati tatzejtzeloltic. </div>
<div class='q'>
<span class="verse" id="PS98_2">2&#160;</span>TOTECO quipanextijtoc ipan nochi taltipacti para san yaya temaquixtía. </div>
<div class='q'>Quinextijtoc iniixpa sequinoc talme para xitahuac tetajtolsencahua. </div>
<div class='q'>
<span class="verse" id="PS98_3">3&#160;</span>Yaya quielnamictoc cati techtencahuilijtoc pampa techicneli tojuanti tiisraelitame. </div>
<div class='q'>Huan ama ipan nochi taltipacti quiitztoque quenicatza Toteco Dios techmaquixtijtoc tiimasehualhua. </div>
<div class='q'>
<span class="verse" id="PS98_4">4&#160;</span>Yeca ipan nochi taltipacti xijpaquilismacaca TOTECO huan xihuicaca ica miyac paquilisti. </div>
<div class='q'>
<span class="verse" id="PS98_5">5&#160;</span>Xijhuicatica TOTECO. </div>
<div class='q'>Xijhueyimatica huan xitatzotzonaca ica arpa. </div>
<div class='q'>
<span class="verse" id="PS98_6">6&#160;</span>Xijpitzaca nochi tamanti tapitzali huan xihuicaca ica cuajcualtzi iixpa TOTECO, </div>
<div class='q'>yaya cati Tanahuatijquet. </div>
<div class='q'>
<span class="verse" id="PS98_7">7&#160;</span>¡Ma ajcahuaca chicahuac nochi nopa hueyi at huan ma quipaquilismaca Toteco! </div>
<div class='q'>Nochi taltipacti huan cati itztoque ipani ma tzajtzica huan ma quiijtoca: </div>
<div class='q'>“Tijhueyitalise Toteco.” </div>
<div class='q'>
<span class="verse" id="PS98_8">8&#160;</span>Nopa hueyame ma paquica, </div>
<div class='q'>huan masehualme ma momatatzinica, </div>
<div class='q'>huan nochi tepeme ma huicaca ica paquilisti </div>
<div class='q'>
<span class="verse" id="PS98_9">9&#160;</span>iixpa TOTECO, </div>
<div class='q'>pampa yaya huala para quintajtolsencahuaqui xitahuac nochi masehualme cati itztoque ipan ni taltipacti.  </div>
<div class='psalmlabel' id='PS99_0'> 99</div>
<div class='s'>Toteco yaya tatzejtzeloltic </div>
<div class='q'>
<span class="verse" id="PS99_1">1&#160;</span>¡TOTECO tanahuatía! </div>
<div class='q'>Nochi masehualme ipan nochi talme ma huihuipicaca ica majmajti. </div>
<div class='q'>Isiyaj campa mosehuía para tanahuatis quipiya más tanahuatili huan eltoc más huejcapa que nopa ilhuicac ehuani cati inintoca querubines. </div>
<div class='q'>Nochi cati onca huan nochi cati itztoque ipan taltipacti, </div>
<div class='q'>ma moyolpitzahuilica. </div>
<div class='q'>
<span class="verse" id="PS99_2">2&#160;</span>Ipan Tepet Sion nochi quimatij para TOTECO nelía hueyi. </div>
<div class='q'>Yaya más hueyi ten nochi sequinoc tanahuatiani ipan taltipacti. </div>
<div class='q'>
<span class="verse" id="PS99_3">3&#160;</span>Nochi ma quihueyichihuaca Toteco, yaya cati hueyi huan temajmati. </div>
<div class='q'>San ya nelía tatzejtzeloltic. </div>
<div class='q'>
<span class="verse" id="PS99_4">4&#160;</span>Toteco yaya se tanahuatijquet cati quipiya nochi chicahualisti, </div>
<div class='q'>huan quipactía tetajtolsencahuas xitahuac. </div>
<div class='q'>Nochi cati quichihua senquisa cuali. </div>
<div class='q'>Yaya quinchihuilijtoc cati xitahuac nochi israelitame. </div>
<div class='q'>
<span class="verse" id="PS99_5">5&#160;</span>¡Ma tijhueyitalica TOTECO, yaya toDios, </div>
<div class='q'>yaya cati tatzejtzeloltic! </div>
<div class='q'>Ma timotancuaquetzaca huan ma timoixtapachoca hasta talchi iicxita, </div>
<div class='q'>pampa san yaya tatzejtzeloltic. </div>
<div class='q'>
<span class="verse" id="PS99_6">6&#160;</span>Quema nopa totajtzitzi Moisés huan Aarón, huan nopa tajtolpanextijquet Samuel, </div>
<div class='q'>quitzajtziliyayaj TOTECO para quitajtanise itapalehuil, </div>
<div class='q'>yaya quinnanquiliyaya. </div>
<div class='q'>
<span class="verse" id="PS99_7">7&#160;</span>Toteco quincamanalhui ipan se mixti, </div>
<div class='q'>huan inijuanti quichijque nochi cati quiijto icamanal huan itanahuatilhua. </div>
<div class='q'>Quena, inijuanti quichijque nochi cati quinilhui ma quichihuaca. </div>
<div class='b'> &#160; </div>
<div class='q'>
<span class="verse" id="PS99_8">8&#160;</span>Quena, TOTECO, ta titoDios, ta tiquinnanquili. </div>
<div class='q'>Ta tieli se Dios cati tiquintapojpolhuía inintajtacolhua masehualme. </div>
<div class='q'>Pero nojquiya tiquintatzacuiltía quema quichihuaj tamanti cati amo cuali. </div>
<div class='b'> &#160; </div>
<div class='q'>
<span class="verse" id="PS99_9">9&#160;</span>Ma tijhueyitalica TOTECO huan ma tijhueyichihuaca. </div>
<div class='q'>Ma timoixtapachoca iixpa ipan nopa tepet tatzejtzeloltic cati itoca Sion.  </div>
<div class='psalmlabel' id='PS100_0'> 100</div>
<div class='s'>Ma tijtascamatica Toteco </div>
<div class='q'>
<span class="verse" id="PS100_1">1&#160;</span>Xihuicaca ica paquilisti para TOTECO, </div>
<div class='q'>nochi anmasehualme cati anitztoque ipan ni taltipacti. </div>
<div class='q'>
<span class="verse" id="PS100_2">2&#160;</span>Xijtequipanoca TOTECO ica paquilisti. </div>
<div class='q'>Huan quema anhualahuij iixpa, xihuicatihualaca. </div>
<div class='q'>
<span class="verse" id="PS100_3">3&#160;</span>Xijmatica cuali para TOTECO, yaya Toteco Dios. </div>
<div class='q'>Yaya techchijchijqui. </div>
<div class='q'>Amo timochijchijtoque tojuanti. </div>
<div class='q'>Tojuanti tiimasehualhua huan tiitztoque quej tiiborregojhua cati techpixtoc ipan ipotrero para techmocuitahuis. </div>
<div class='q'>
<span class="verse" id="PS100_4">4&#160;</span>Quema ticalaquij ipan itiopa, ma tijtascamatica miyac. </div>
<div class='q'>Huan quema tinemij icalixpa, ma tihuicaca. </div>
<div class='q'>Quena, ma tijtascamatica huan ma tijpaquilismacaca. </div>
<div class='q'>
<span class="verse" id="PS100_5">5&#160;</span>Pampa TOTECO yaya nelía cuali. </div>
<div class='q'>Nochipa teicnelía huan tetasojta. </div>
<div class='q'>Yaya itztos temachti para nochipa ica nochi masehualme cati tacajtihualahuij.  </div>
<div class='psalmlabel' id='PS101_0'> 101</div>
<div class='s'>Toteco, tijnequij tiitztose tixitahuaque </div>
<div class='q'>
<span class="verse" id="PS101_1">1&#160;</span>Na nijnequi nihuicas para ta, </div>
<div class='q'>TOTECO, pampa ta techicnelía huan techchihuilía cati xitahuac. </div>
<div class='q'>Quena, nimitzpaquilismacas ica huicat. </div>
<div class='q'>
<span class="verse" id="PS101_2">2&#160;</span>Nijnequi xitahuac nimonejnemiltis ipan moojhui, </div>
<div class='q'>huan quema tihualas techitaqui, </div>
<div class='q'>amo techpantilis yon se tamanti cati amo cuali. </div>
<div class='q'>Nojquiya nimonejnemiltis xitahuac ipan nochaj. </div>
<div class='q'>
<span class="verse" id="PS101_3">3&#160;</span>Amo nijnequi tamanti cati nenpolihui huan cati amo teno ipati. </div>
<div class='q'>Amo nijchihuas tamanti cati amo xitahuac. </div>
<div class='q'>
<span class="verse" id="PS101_4">4&#160;</span>Nijhuejcamajcahuas nochi talnamiquilisti cati nechchihuasnequi ma nijchihua cati fiero. </div>
<div class='q'>Amo nijnechcahuis tamanti cati amo cuali. </div>
<div class='q'>
<span class="verse" id="PS101_5">5&#160;</span>Amo niquijyohuis cati quiichtacaejelnamiqui ihuampo. </div>
<div class='q'>Huan amo aqui nijcahuilis ma mohueyimati huan moyacaquetzas. </div>
<div class='q'>
<span class="verse" id="PS101_6">6&#160;</span>Niquinmocuitahuis nopa masehualme cati temachme ipan notal, </div>
<div class='q'>huan niquinnotzas para ma itztoca nohuaya ipan nochaj. </div>
<div class='q'>Huan san cati nelía monejnemiltíaj xitahuac, </div>
<div class='q'>niquincahuilis ma nechtequipanoca. </div>
<div class='q'>
<span class="verse" id="PS101_7">7&#160;</span>Pero amo niquincahuilis ma itztoca ipan nochaj cati tacajcayahuaj huan istacatij. </div>
<div class='q'>
<span class="verse" id="PS101_8">8&#160;</span>Mojmosta ica ijnaloc niquintzontamiltis nochi cati amo teno quitepanitaj. </div>
<div class='q'>Huan quej nopa niquintamiltis nochi cati quichihuaj cati fiero ipan ialtepe TOTECO.  </div>
<div class='psalmlabel' id='PS102_0'> 102</div>
<div class='s'>Inetatajtil se cati motequipachohua </div>
<div class='q'>
<span class="verse" id="PS102_1">1&#160;</span>¡TOTECO, techtacaquili quema nimotatajtía! </div>
<div class='q'>Xijchihuili cuenta nocamanal quema nimitztzajtzilía para techpalehui. </div>
<div class='q'>
<span class="verse" id="PS102_2">2&#160;</span>Amo ximohuejcatali ten na ipan nopa hora quema nitaijyohuía. </div>
<div class='q'>¡Ximohuijtzoma para techtacaquilis huan nimantzi technanquili quema nimitznotza! </div>
<div class='q'>
<span class="verse" id="PS102_3">3&#160;</span>Pampa mojmosta nonemilis tantiya quej pocti. </div>
<div class='q'>Huan noomiyohua nijmachilía quej tatasquía. </div>
<div class='q'>
<span class="verse" id="PS102_4">4&#160;</span>Tahuel nimococohua ipan noyolo. </div>
<div class='q'>Ayecmo nijpiya chicahualisti. </div>
<div class='q'>Niitztoc quej se xihuit cati pilintoc. </div>
<div class='q'>Ayecmo nimayana huan niquelcahua para nitacuas. </div>
<div class='q'>
<span class="verse" id="PS102_5">5&#160;</span>Huan pampa tahuel niaxtitoc, </div>
<div class='q'>tamicuahuaqui nocuetaxo ipan noomiyo. </div>
<div class='q'>
<span class="verse" id="PS102_6">6&#160;</span>Nijmati quej nielisquía nopa tzojpilot cati nemi ipan nopa tali campa amo teno eli, </div>
<div class='q'>o quej cuamojmojti cati iselti itztoc ipan huactoc tali. </div>
<div class='q'>
<span class="verse" id="PS102_7">7&#160;</span>Nochi yohuali ayecmo nicochi. </div>
<div class='q'>Niitztoc quej nopa totot cati nemi iselti huan mosehuía itzonco se cali. </div>
<div class='q'>
<span class="verse" id="PS102_8">8&#160;</span>Nocualancaitacahua mojmosta nechpinajtíaj huan nechtelchihuaj. </div>
<div class='q'>
<span class="verse" id="PS102_9">9&#160;</span>Ayecmo nijcua pantzi. </div>
<div class='q'>Ama nijcua cuajnexti huan cati niqui momanelohua ica noixayo, </div>
<div class='q'>
<span class="verse" id="PS102_10">10&#160;</span>pampa tahuel ticualantoc ica na. </div>
<div class='q'>Na nijmati techtananqui huan teipa techmajcajtoc huejca ten ta. </div>
<div class='q'>
<span class="verse" id="PS102_11">11&#160;</span>Nonemilis panoti chicahuac quej tayohuilot. </div>
<div class='q'>Huan notacayo pilinti quej xihuit. </div>
<div class='q'>
<span class="verse" id="PS102_12">12&#160;</span>Pero ta TOTECO, tiitztos para nochipa, </div>
<div class='q'>huan nochi cati tacactiyase para nochipa mitzelnamictose. </div>
<div class='q'>
<span class="verse" id="PS102_13">13&#160;</span>Na nijmati para ta timotananas huan tihualas para tijtasojtaqui altepet Jerusalén. </div>
<div class='q'>Huan ama ya ajsic tonali para tijtasojtas huan tijpalehuis quej tijtajtolcajtoc. </div>
<div class='q'>
<span class="verse" id="PS102_14">14&#160;</span>Pampa momasehualhua tahuel quinicnelíaj nopa teme ten itepa Jerusalén, </div>
<div class='q'>huan hasta quitasojtaj nopa taltepocti cati onca ipan icalles ni altepet pampa nochi moaxca ta. </div>
<div class='b'> &#160; </div>
<div class='q'>
<span class="verse" id="PS102_15">15&#160;</span>Huajca nochi talme huan inintanahuatijcahua ma huihuipicaca iixpa TOTECO. </div>
<div class='q'>Quena, huihuipicase quema quiitase ihueyitilis. </div>
<div class='q'>
<span class="verse" id="PS102_16">16&#160;</span>Pampa TOTECO sempa quicualtalis altepet Jerusalén. </div>
<div class='q'>Huan nopona yaya monextis ica nochi ihueyitilis. </div>
<div class='q'>
<span class="verse" id="PS102_17">17&#160;</span>Yaya quintacaquilis nopa teicneltzitzi quema motatajtise, </div>
<div class='q'>pampa yaya nochipa mochixtoc para quintacaquilis huan quinmacas cati quitajtaníaj. </div>
<div class='q'>
<span class="verse" id="PS102_18">18&#160;</span>Niquijcuilohua ya ni para nochi cati tacactiyase teipa ma nojquiya quihueyichihuase TOTECO por nochi cati quichijtoc. </div>
<div class='q'>
<span class="verse" id="PS102_19">19&#160;</span>Pampa TOTECO quihualtachili taltipacti ten nepa ilhuicac campa eltoc itiopa. </div>
<div class='q'>Quena, ten ilhuicac quitachili cati onca ipan taltipacti. </div>
<div class='q'>
<span class="verse" id="PS102_20">20&#160;</span>Huan quintacaquili quema axtiyayaj imasehualhua cati tetequipanohuayayaj ipan sequinoc talme. </div>
<div class='q'>Huan quinmanahui imaco miquilisti. </div>
<div class='q'>
<span class="verse" id="PS102_21">21&#160;</span>Huajca miyac masehualme sempa hualase ipan altepet Jerusalén para quipaquilismacase TOTECO. </div>
<div class='q'>Quena, quipaquilismacase ipan nochi ni altepet. </div>
<div class='q'>
<span class="verse" id="PS102_22">22&#160;</span>Huan miyac tanahuatiani ten ni taltipacti hualase para quitequipanose huan quihueyichihuase TOTECO. </div>
<div class='q'>
<span class="verse" id="PS102_23">23&#160;</span>Yaya nechquixtili nochicahualis quema noja polihuiyaya tajco para nimiquis, </div>
<div class='q'>huan nonemilis quichijqui más cototzi. </div>
<div class='q'>
<span class="verse" id="PS102_24">24&#160;</span>Pero nijtzajtzili huan niquilhui: </div>
<div class='q'>“NoTeco Dios, ta tiitztoc para nochipa. </div>
<div class='q'>Amo techcahuili nimiquis quema noja nechpolohua tajco imiyaca tonali para niitztos. </div>
<div class='q'>
<span class="verse" id="PS102_25">25&#160;</span>Hasta ipejya tonali ta tijtali itzinpehualtil ni taltipacti, </div>
<div class='q'>huan ica momax tijsencajqui ilhuicacti. </div>
<div class='q'>
<span class="verse" id="PS102_26">26&#160;</span>Masque nochi cati tijsencajqui se tonali tamis, </div>
<div class='q'>ta tiitztos para nochipa. </div>
<div class='q'>Quena, nochi cati tijchijtoc sosolihuise quej se yoyomit, </div>
<div class='q'>huan ta tiquinpatas quej se tacat mopata huan moquentía se iyoyo cati yancuic, </div>
<div class='q'>huan nopa cati sosoltic quitahuisohua. </div>
<div class='q'>
<span class="verse" id="PS102_27">27&#160;</span>Pero ta amo quema tihuehuejtiyas. </div>
<div class='q'>Nochipa san se tiitztos. </div>
<div class='q'>Tiitztos para nochipa huan monemilis amo quema tamis. </div>
<div class='q'>
<span class="verse" id="PS102_28">28&#160;</span>Pero tojuanti cati timotequipanojcahua, </div>
<div class='q'>hasta toixhuihua, itztose ica temachili, </div>
<div class='q'>huan hasta iniixhuihua cati tacactiyase itztose cuali moixpa.”  </div>
<div class='psalmlabel' id='PS103_0'> 103</div>
<div class='s'>Ma tijpaquilismacaca Toteco por nochi itatiochihual cati techmacatoc </div>
<div class='q'>
<span class="verse" id="PS103_1">1&#160;</span>Ica nochi noyolo nijpaquilismacas TOTECO yaya cati tatzejtzeloltic. </div>
<div class='q'>
<span class="verse" id="PS103_2">2&#160;</span>Quena, nijpaquilismacas TOTECO ica nochi noyolo, </div>
<div class='q'>huan amo niquelcahuas nopa huejhueyi tamanti cati nechchihuilijtoc. </div>
<div class='q'>
<span class="verse" id="PS103_3">3&#160;</span>Yaya nechtapojpolhuía nochi notajtacolhua. </div>
<div class='q'>Huan nechchicahua quema nimococohua. </div>
<div class='q'>
<span class="verse" id="PS103_4">4&#160;</span>Quimanahuía nonemilis miquilisti. </div>
<div class='q'>Nechyahualohua ica itaicnelijcayo huan ica nochi nopa tamanti cati nechchihuilía, </div>
<div class='q'>pampa nechtasojta. </div>
<div class='q'>
<span class="verse" id="PS103_5">5&#160;</span>Quitemitía nonemilis ica tamanti cati cuali. </div>
<div class='q'>Huan mojmosta más nijpiya chicahualisti hasta nijpiya tetili quej se hueyi cuatojti. </div>
<div class='q'>
<span class="verse" id="PS103_6">6&#160;</span>TOTECO quinchihuilía cati cuali huan quintajtolsencahua xitahuac nochi masehualme cati taijyohuíaj inimaco sequinoc. </div>
<div class='q'>
<span class="verse" id="PS103_7">7&#160;</span>Toteco quinextili Moisés quenicatza eltoc, </div>
<div class='q'>huan quinnextili iisraelita masehualhua nopa huejhueyi tamanti cati quichihua ica ihueyi chicahualis. </div>
<div class='q'>
<span class="verse" id="PS103_8">8&#160;</span>TOTECO tetasojta miyac huan quipiya hueyi iyolo. </div>
<div class='q'>Yaya tahuel huejcahua para pehuas cualanis. </div>
<div class='q'>Amo quema tami itaicnelijcayo. </div>
<div class='q'>
<span class="verse" id="PS103_9">9&#160;</span>Amo techajhua talojtzitzi, </div>
<div class='q'>yon amo huejcahua cualantoc. </div>
<div class='q'>
<span class="verse" id="PS103_10">10&#160;</span>Yaya amo techtatzacuiltijtoc quej quinamiqui, </div>
<div class='q'>por nochi totajtacolhua, </div>
<div class='q'>
<span class="verse" id="PS103_11">11&#160;</span>pampa yaya quipiya nelhueyi iyolo ica nochi cati quiimacasij huan quitepanitaj. </div>
<div class='q'>Quena, itaicnelijcayo nelhueyi quej ihuexca ilhuicacti. </div>
<div class='q'>
<span class="verse" id="PS103_12">12&#160;</span>Toteco techquixtili totajtacolhua huan quitali huejca ten tojuanti. </div>
<div class='q'>Quena, quitali quej ihuejcaca campa quisa tonati huan hasta campa oncalaqui. </div>
<div class='q'>
<span class="verse" id="PS103_13">13&#160;</span>Quej se tetaj quintasojta iconehua, </div>
<div class='q'>quej nopa TOTECO quintasojta cati quiimacasij huan quitepanitaj. </div>
<div class='q'>
<span class="verse" id="PS103_14">14&#160;</span>Pampa Toteco quimati para tojuanti san tielij taltepocti, </div>
<div class='q'>
<span class="verse" id="PS103_15">15&#160;</span>huan tonemilis san panotiquisa huan amo huejcahua. </div>
<div class='q'>Tonemilis eltoc quej se xihuit o quej se xochit. </div>
<div class='q'>
<span class="verse" id="PS103_16">16&#160;</span>Quema quiilpitza ajacat, </div>
<div class='q'>ixpolihui tonemilis huan ayecmo cati hueli quimati sinta nelía tiitztoyaj. </div>
<div class='q'>
<span class="verse" id="PS103_17">17&#160;</span>Pero TOTECO mojmosta quinicnelía nochi cati quiimacasij huan quitepanitaj. </div>
<div class='q'>Huan quinchihuilis cati xitahuac nochi masehualme cati itztoque ama huan nojquiya ininconehua cati tacactiyase teipa. </div>
<div class='q'>
<span class="verse" id="PS103_18">18&#160;</span>Quena, yaya quinchihuilis cati cuali inijuanti cati quichihuaj cati ica mocajtoque quichihuase, </div>
<div class='q'>huan inijuanti cati quichihua cati quiijtohuaj itanahuatilhua. </div>
<div class='q'>
<span class="verse" id="PS103_19">19&#160;</span>TOTECO quitalijtoc isiyaj nepa ilhuicac huan nopona mosehuía para tanahuatis. </div>
<div class='q'>Yaya quipiya tanahuatili ica nochi cati onca. </div>
<div class='q'>
<span class="verse" id="PS103_20">20&#160;</span>Xijpaquilismacaca TOTECO nochi amojuanti anilhuicac ehuani cati tahuel antejtetique. </div>
<div class='q'>Quena, amojuanti cati anquitacaquilíaj cati amechnahuatía huan nimantzi anquichihuaj, </div>
<div class='q'>xijpaquilismacaca. </div>
<div class='q'>
<span class="verse" id="PS103_21">21&#160;</span>Quena, xijhueyimatica TOTECO nochi amojuanti anilhuicac ehuani cati anitztoque quej isoldados. </div>
<div class='q'>Xijhueyimatica amojuanti cati anquitequipanohuaj huan anquichihuaj cati yaya quinequi. </div>
<div class='q'>
<span class="verse" id="PS103_22">22&#160;</span>¡Nochi masehualme huan nochi tamanti cati mopantíaj campa hueli ipan nochi itanahuatilis, </div>
<div class='q'>nochi ma quipaquilismacaca TOTECO! </div>
<div class='q'>Na nojquiya tahuel nijpaquilismaca.  </div>
<div class='psalmlabel' id='PS104_0'> 104</div>
<div class='s'>Toteco quimocuitahuía cati quisencajtoc </div>
<div class='q'>
<span class="verse" id="PS104_1">1&#160;</span>¡Na nimitzpaquilismacas, TOTECO! </div>
<div class='q'>¡TOTECO Dios, nelía tihueyi! </div>
<div class='q'>Campa ta tiitztoc nochi tacuajcualtzi huan cuajcualtzi. </div>
<div class='q'>
<span class="verse" id="PS104_2">2&#160;</span>Mitzyahualojtoc taahuili cati tahuel cuajcualtzi. </div>
<div class='q'>Ta tijpatajqui nopa ilhuicacti quej se masehuali quipatajtosquía se yoyomit. </div>
<div class='q'>
<span class="verse" id="PS104_3">3&#160;</span>Eltoc quej quema timochanti, </div>
<div class='q'>tijtali nopa cuatetomit ipan at cati huejcapa, </div>
<div class='q'>huan tijsencajqui nopa mixti para elisquía mocarros. </div>
<div class='q'>Ta tihueli tinejnemi san ajacatipa. </div>
<div class='q'>
<span class="verse" id="PS104_4">4&#160;</span>Tiquintequihuía moilhuicac ejcahua quej motatitanilhua huan tiquinchihua ma elica quej tilelemecti. </div>
<div class='q'>
<span class="verse" id="PS104_5">5&#160;</span>Ta cuali tijtatzquilti ni taltipacti para amo mijcuenis ten campa eltoc. </div>
<div class='q'>
<span class="verse" id="PS104_6">6&#160;</span>Tijchijqui ma huetzi miyac at cati quiixtzajqui taltipacti quej elisquía iyoyo. </div>
<div class='q'>Quena, tijchijqui at ma tejco hasta quiixtzajqui nochi tepeme. </div>
<div class='q'>
<span class="verse" id="PS104_7">7&#160;</span>Pero quema ta ticamanaltic huan ticajhuac nopa at ipan hueyi at, </div>
<div class='q'>nopa at motalojtejqui huan mosejcotilito. </div>
<div class='q'>
<span class="verse" id="PS104_8">8&#160;</span>Tejcoque tepeme huan nopa tamayame temoque ipan inilugar campa ta titanahuati ma motalica. </div>
<div class='q'>
<span class="verse" id="PS104_9">9&#160;</span>Teipa tiquintalili ininepa nopa huejhueyi at para ayecmo quema ma quiixtzacuaca tali. </div>
<div class='q'>
<span class="verse" id="PS104_10">10&#160;</span>Ta tijchijqui at ma motalo ipan atajti campa tepeme, </div>
<div class='q'>huan ma temotihuala hasta quitemitis campa más tatzinta nopa tamayame campa hueli. </div>
<div class='q'>
<span class="verse" id="PS104_11">11&#160;</span>Ica nopa at tiquinamaca nochi tapiyalme para ma atica. </div>
<div class='q'>Ipan nopa atajti aixhuij nopa burrojme cati nemij cuatita. </div>
<div class='q'>
<span class="verse" id="PS104_12">12&#160;</span>Nopa totome quichihuaj inintepasol iteno nopa atajti, </div>
<div class='q'>huan huicaj quema itztoque ipan inimacuayo nopa cuame. </div>
<div class='q'>
<span class="verse" id="PS104_13">13&#160;</span>Ta tijchihua ma huetzi at ipan tepeme, </div>
<div class='q'>huan tijchihua ma taelilti nopa tali. </div>
<div class='q'>
<span class="verse" id="PS104_14">14&#160;</span>Quena, ta Toteco tijchihua ma moscalti sacat para ma tacuaca tapiyalme. </div>
<div class='q'>Huan tijchihua ma onca quilit, </div>
<div class='q'>cuatajcayot huan cuayoli cati masehualme quitocaj para ma ica mopanoltica. </div>
<div class='q'>
<span class="verse" id="PS104_15">15&#160;</span>Nojquiya tiquinmaca xocomecat iayo para ma ica yolpactoca, </div>
<div class='q'>huan aceite para ma mopoloca ipan inixayac, </div>
<div class='q'>huan nojquiya tiquinmaca tacualisti para ma quipiyaca fuerza. </div>
<div class='q'>
<span class="verse" id="PS104_16">16&#160;</span>Ica nopa at moscaltíaj nopa tiocuame cati ta, TOTECO, </div>
<div class='q'>tijtojqui ipan tali Líbano. </div>
<div class='q'>Nopa cuame tahuel huejcapantique huan quipiyaj miyac inixochiyo. </div>
<div class='q'>
<span class="verse" id="PS104_17">17&#160;</span>Ipan nopa cuame motepasoltíaj nochi tamanti totome. </div>
<div class='q'>Huan ipan nopa ciprés cuahuit motepasoltía nopa totot cati itoca cigüeña. </div>
<div class='q'>
<span class="verse" id="PS104_18">18&#160;</span>Inintzonixco nopa huejhueyi tepeme onca sacat para nopa chivojme cati nemij cuatita. </div>
<div class='q'>Huan campa cocoyocatoc nopa teme, mochantijtoque nopa pesojme. </div>
<div class='q'>
<span class="verse" id="PS104_19">19&#160;</span>Toteco, ta tijchijqui metzti para quinextis ipan taya metzti itztoque masehualme. </div>
<div class='q'>Huan nopa tonati tijchijqui para tenextilis sesen tonal. </div>
<div class='q'>
<span class="verse" id="PS104_20">20&#160;</span>Ta tijtitani nopa tzintayohuilot huan mochihua yohuali, </div>
<div class='q'>huan quema tayohua, quisaj nochi tecuanime cati itztoque ipan cuatitamit. </div>
<div class='q'>
<span class="verse" id="PS104_21">21&#160;</span>Nopa leones cati noja conetzitzi nanalcaj pampa mayanaj. </div>
<div class='q'>Huan quitemohuaj nopa tacualisti cati ta, Toteco Dios, tiquinmacas. </div>
<div class='q'>
<span class="verse" id="PS104_22">22&#160;</span>Quema quisas tonati sempa onmotatíaj ipan iniosto. </div>
<div class='q'>
<span class="verse" id="PS104_23">23&#160;</span>Huan masehualme quisaj para tequititij, </div>
<div class='q'>huan tequitij chicahuac hasta tiotac. </div>
<div class='q'>
<span class="verse" id="PS104_24">24&#160;</span>¡TOTECO, nelía tijchijtoc miyac tamanti! </div>
<div class='q'>Huan nochi tamanti tijsencajtoc ica miyac talnamiquilisti. </div>
<div class='q'>Yajmaxtic taltipacti temitoc ica miyac tamanti cuajcualtzitzi cati ta tijchijtoc. </div>
<div class='q'>
<span class="verse" id="PS104_25">25&#160;</span>Xiquitaca nopa hueyi at cati tahuel patahuac huan hueyi. </div>
<div class='q'>Nopona itztoque miyac tamanti tapiyalme pisiltzitzi huan huejhueyi. </div>
<div class='q'>
<span class="verse" id="PS104_26">26&#160;</span>Nopona nemij nopa huejhueyi cuaacalme, </div>
<div class='q'>huan nopona itztoc nopa hueyi tapiyali itoca leviatán cati temajmati cati ta tijchijqui para ma mahuilti ipan hueyi at. </div>
<div class='q'>
<span class="verse" id="PS104_27">27&#160;</span>Nochi ni tapiyalme mochiyaj ipan ta para xiquintamaca quema monequi. </div>
<div class='q'>
<span class="verse" id="PS104_28">28&#160;</span>Huan quema tiquinmaca inintacualis, </div>
<div class='q'>inijuanti quiselíaj. </div>
<div class='q'>Ta tijtapohua ica motaicnelilis huan tiquintamaca hasta ixhuij ica ten más cuali. </div>
<div class='q'>
<span class="verse" id="PS104_29">29&#160;</span>Pero sinta tiquintahuelcahua, inijuanti motequipachohuaj. </div>
<div class='q'>Huan sinta tiquinquixtilía ininemilis, miquij huan mocuepaj taltepocti. </div>
<div class='q'>
<span class="verse" id="PS104_30">30&#160;</span>Huan quema ta tijtitani moTonaltzi cati temaca nemilisti, </div>
<div class='q'>tacatij sempayano para sempa ma momiyaquilica huan tacualnesis ipan ni taltipacti. </div>
<div class='b'> &#160; </div>
<div class='q'>
<span class="verse" id="PS104_31">31&#160;</span>¡Ma tijhueyitalica TOTECO pampa ihueyitilis amo quema tamis! </div>
<div class='q'>¡Ma quipanti paquilisti TOTECO ipan nochi cati quichijtoc! </div>
<div class='q'>
<span class="verse" id="PS104_32">32&#160;</span>Quema Toteco quitachilía taltipacti, ni taltipacti huihuipica. </div>
<div class='q'>Huan quema quinajsi tepeme, inijuanti lemenij. </div>
<div class='q'>
<span class="verse" id="PS104_33">33&#160;</span>Nijhuicatis TOTECO nochi tonali cati niitztos ipan ni tali. </div>
<div class='q'>Quena, nijpaquilismacas Toteco Dios ica tiohuicat hasta tamis nitaijyotilanas. </div>
<div class='q'>
<span class="verse" id="PS104_34">34&#160;</span>Ma quipacti TOTECO nochi cati nimoyolilhuía ten ya, </div>
<div class='q'>huan na nimopaquilismaca ipan ya. </div>
<div class='q'>
<span class="verse" id="PS104_35">35&#160;</span>Ma miquica nochi cati quinpactía tajtacolchihuaj ipan ni taltipacti. </div>
<div class='q'>Quena, ma ayecmo itztoca cati amo quinequij quitepanitase TOTECO. </div>
<div class='q'>Pero na nijpaquilismacas ica nochi noyolo. </div>
<div class='q'>¡Paquilisti!  </div>
<div class='psalmlabel' id='PS105_0'> 105</div>
<div class='s'>Nopa huejhueyi tamanti cati Toteco quinchihuili israelitame </div>
<div class='r'>(1 Cr. 16:8-22) </div>
<div class='q'>
<span class="verse" id="PS105_1">1&#160;</span>Xijtascamatica TOTECO por nochi nopa huejhueyi tamanti cati yaya quichihua. </div>
<div class='q'>Xitepohuilica ipan nochi taltipacti cati yaya quichijtoc. </div>
<div class='q'>
<span class="verse" id="PS105_2">2&#160;</span>¡Xijhuicatica! </div>
<div class='q'>Quena, xijhuicatica tiohuicat. </div>
<div class='q'>Xitepohuilica ten nopa huejhueyi tiochicahualnescayot cati yaya quichijtoc. </div>
<div class='q'>
<span class="verse" id="PS105_3">3&#160;</span>¡Ximopaquilismacaca ipan Toteco! </div>
<div class='q'>¡Quena, xipaquica nochi amojuanti cati anquihueyichihuaj TOTECO! </div>
<div class='q'>
<span class="verse" id="PS105_4">4&#160;</span>Xijtemoca TOTECO huan ichicahualis. </div>
<div class='q'>Quena, nochipa xijtemoca para anquiixmatise más. </div>
<div class='q'>
<span class="verse" id="PS105_5">5&#160;</span>Xiquelnamiquica nopa tiochicahualnescayot cati yaya quichijqui por amojuanti. </div>
<div class='q'>Xiquelnamiquica itamachtil huan cati yaya quiijtojtoc. </div>
<div class='q'>
<span class="verse" id="PS105_6">6&#160;</span>Aniixhuihua Abraham cati itequipanojca Toteco, </div>
<div class='q'>huan amojuanti aniconehua Jacob cati Toteco quitapejpeni, </div>
<div class='q'>xiquelnamiquica. </div>
<div class='q'>
<span class="verse" id="PS105_7">7&#160;</span>Yaya TOTECO huan yaya toDios. </div>
<div class='q'>Cati yaya tanahuatijtoc para mochihuas, ya nopa monextía ipan nochi taltipacti. </div>
<div class='q'>
<span class="verse" id="PS105_8">8&#160;</span>Yaya amo quema quielcahuas nopa camanal sencahuali cati quichijqui, </div>
<div class='q'>masque tacactiyase masehualme huan ininconehua huan mil hueltas tacatise ininteipan ixhuihua, </div>
<div class='q'>yaya amo quielcahuas. </div>
<div class='q'>
<span class="verse" id="PS105_9">9&#160;</span>Noja eltoc nopa camanal sencahuali cati quichijqui ica Abraham huan Isaac. </div>
<div class='q'>
<span class="verse" id="PS105_10">10&#160;</span>Teipa quiompahui nopa camanal sencahuali ica Jacob para ma pano ica nochi israelitame, </div>
<div class='q'>huan elis para inijuanti para nochipa. </div>
<div class='q'>
<span class="verse" id="PS105_11">11&#160;</span>Huan Toteco quiijto: </div>
<div class='q'>“Na nimechmacas nopa tali Canaán para elis amoaxca para nochipa.” </div>
<div class='q'>
<span class="verse" id="PS105_12">12&#160;</span>Quinilhui ya ni quema inijuanti noja ayemo eliyayaj miyaqui, </div>
<div class='q'>huan san itztoyaj quej paxalohuani ipan tali Canaán. </div>
<div class='q'>
<span class="verse" id="PS105_13">13&#160;</span>Teipa san panotinenque ten se tali hasta seyoc tali, </div>
<div class='q'>huan ten se tanahuatilisti hasta seyoc tanahuatilisti. </div>
<div class='q'>
<span class="verse" id="PS105_14">14&#160;</span>Pero ipan nochi nopa tamanti Toteco amo quincahuili ma quinajsi se tamanti cati amo cuali. </div>
<div class='q'>Huan tanahuatiani cati quichijque campeca para quinchihuilise cati fiero, </div>
<div class='q'>Toteco quintatzacuilti. </div>
<div class='q'>
<span class="verse" id="PS105_15">15&#160;</span>Toteco Dios quinilhui: </div>
<div class='q'>“Amo xiquincuatotonica nomasehualhua cati niquintapejpenijtoc, </div>
<div class='q'>yon amo teno xiquinchihuilica notajtolpanextijcahua.” </div>
<div class='q'>
<span class="verse" id="PS105_16">16&#160;</span>Toteco quititanqui se hueyi mayanti ipan tali Canaán, </div>
<div class='q'>huan quinquixtili nochi tamanti tacualisti cati ica mopanoltiyayaj. </div>
<div class='q'>
<span class="verse" id="PS105_17">17&#160;</span>Pero teipa Toteco quititanqui se tacat ma quinyacana para quinmanahuis imasehualhua ten nopa mayanti. </div>
<div class='q'>Quena, elqui José cati quinamacatoyaj para ma tequipanoti san tapic ipan tali Egipto. </div>
<div class='q'>
<span class="verse" id="PS105_18">18&#160;</span>Huan nepa ipan tatzacti quimetzcocojque quema quimetzilpijque ica tepos cadena, </div>
<div class='q'>huan quiilpilijque se teposti iquechta. </div>
<div class='q'>
<span class="verse" id="PS105_19">19&#160;</span>Nopona itztoya José hasta ajsic nopa tonali cati TOTECO quiixquetztoya. </div>
<div class='q'>Quena, Toteco quiyejyeco José para quiitas sinta cuali elqui iyolo. </div>
<div class='q'>
<span class="verse" id="PS105_20">20&#160;</span>Huajca Faraón cati eliyaya hueyi tanahuatijquet, tanahuati ma quiquixtica. </div>
<div class='q'>Huan quicajqui ma yahui majcajtoc. </div>
<div class='q'>
<span class="verse" id="PS105_21">21&#160;</span>Teipa nopa tanahuatijquet quitali ma quinyacana nochi itequipanojcahua, </div>
<div class='q'>huan ma quimocuitahui nochi cati quipixtoya. </div>
<div class='q'>
<span class="verse" id="PS105_22">22&#160;</span>Elqui ya icuenta para quintatzacuiltis itequipanojcahua cati más huejhueyi, </div>
<div class='q'>huan para ma quintalnamicti cati huehuentzitzi. </div>
<div class='q'>
<span class="verse" id="PS105_23">23&#160;</span>Teipa Israel ajsico ipan tali Egipto, </div>
<div class='q'>huan itztoya nopona ihuaya iconehua ipan tali Cam. </div>
<div class='q'>
<span class="verse" id="PS105_24">24&#160;</span>Huan Toteco tahuel quinmiyaquili iixhuihua Jacob, </div>
<div class='q'>huan quipixque más chicahualisti, </div>
<div class='q'>huan amo quej inincualancaitacahua cati quinnahuatiyayaj. </div>
<div class='q'>
<span class="verse" id="PS105_25">25&#160;</span>Teipa Toteco quinyolpatac nopa egiptome, </div>
<div class='q'>huan quinchijqui ma quincualancaitaca nopa israelitame. </div>
<div class='q'>Quena, quincualancaitaque huan quinchihualtijque ma tetequipanoca san tapic. </div>
<div class='q'>
<span class="verse" id="PS105_26">26&#160;</span>Pero teipa Toteco quititanqui itequipanojca, Moisés, </div>
<div class='q'>huan Aarón cati yaya quintapejpenijtoya. </div>
<div class='q'>
<span class="verse" id="PS105_27">27&#160;</span>Huan inijuanti quichijque huejhueyi tanextili huan tiochicahualnescayot ipan tali Egipto. </div>
<div class='q'>
<span class="verse" id="PS105_28">28&#160;</span>Quena, Toteco quititanqui tzintayohuilot ipan nochi nopa tali, </div>
<div class='q'>pampa amo quitacaquilijque itanahuatil para ma quincahuaca imasehualhua ma yaca majcajtoque. </div>
<div class='q'>
<span class="verse" id="PS105_29">29&#160;</span>Teipa quicuetqui esti nochi at cati oncayaya ipan nopa tali. </div>
<div class='q'>Huan nopa michime mijque. </div>
<div class='q'>
<span class="verse" id="PS105_30">30&#160;</span>Teipa quintitanqui tahuel miyac temasolime ipan nochi nopa tali, </div>
<div class='q'>huan calajque hasta ipan nopa cuarto campa cochiyaya nopa tanahuatijquet. </div>
<div class='q'>
<span class="verse" id="PS105_31">31&#160;</span>Teipa quema Moisés camanaltic, </div>
<div class='q'>hualajque miyac sayolime. </div>
<div class='q'>Huan atime quipolcajhuicoj nopa tali. </div>
<div class='q'>
<span class="verse" id="PS105_32">32&#160;</span>Nojquiya quintitanili huejhueyi tesihuit huan amo at. </div>
<div class='q'>Huan tapetaniyaya campa hueli ipan nochi nopa tali. </div>
<div class='q'>
<span class="verse" id="PS105_33">33&#160;</span>Huan nopa tesihuit quinenpolo nochi xocomeca mili, huan higuera cuame, </div>
<div class='q'>huan quitami pojpostejqui nopa huejhueyi cuame. </div>
<div class='q'>
<span class="verse" id="PS105_34">34&#160;</span>Teipa Toteco camanaltic huan ajsicoj tahuel miyac chapolime, </div>
<div class='q'>hasta amo aqui hueliyaya quinpohua. </div>
<div class='q'>
<span class="verse" id="PS105_35">35&#160;</span>Huan quicuajque nochi tamanti xihuime cati oncayaya ipan nopa tali, </div>
<div class='q'>huan nojquiya quitamicuajque nochi tamanti pixquisti. </div>
<div class='q'>
<span class="verse" id="PS105_36">36&#160;</span>Teipa quinmicti nopa coneme cati achtohui tacatque ipan sese familia ten tali Egipto. </div>
<div class='q'>Quinmicti masque nopa tetatme tahuel paquiyayaj huan motepanitayayaj por nopa iniachtohui cone. </div>
<div class='q'>
<span class="verse" id="PS105_37">37&#160;</span>Huan Toteco quinquixti imasehualhua ica temachili, </div>
<div class='q'>huan quihuicaque miyac oro huan plata. </div>
<div class='q'>Huan ipan nopa tonali amo mococo yon se imasehual Toteco. </div>
<div class='q'>
<span class="verse" id="PS105_38">38&#160;</span>Huajca nopa egiptome nelía pajque quema quisque nopa israelitame, </div>
<div class='q'>pampa nochi inijuanti tahuel quinimacasiyayaj. </div>
<div class='q'>
<span class="verse" id="PS105_39">39&#160;</span>Toteco quipatajqui inintzonta se mixti para quinecahuilis huan amo quintatis tonati. </div>
<div class='q'>Huan ica tayohua quitaliyaya se tilelemecti inintzonta para ma quintaahuili. </div>
<div class='q'>
<span class="verse" id="PS105_40">40&#160;</span>Quitajtanijque ma quinmaca nacat para quicuase, </div>
<div class='q'>huan quintitanili solime. </div>
<div class='q'>Nojquiya quinmacac nopa tacualisti cati itoca “maná” cati huetzqui ten ilhuicac para ica ma ixhuica. </div>
<div class='q'>
<span class="verse" id="PS105_41">41&#160;</span>Toteco quitapo se tet huan quisqui at hasta mochijqui quej se hueyat, </div>
<div class='q'>cati motalo ipan nopa huactoc tali campa amo teno eliyaya. </div>
<div class='q'>
<span class="verse" id="PS105_42">42&#160;</span>Pampa yaya quielnamijqui cati ica mocajtoya itequipanojca Abraham. </div>
<div class='q'>
<span class="verse" id="PS105_43">43&#160;</span>Huajca ica miyac paquilisti Toteco Dios quinquixti imasehualhua cati quintapejpenijtoc ipan tali Egipto. </div>
<div class='q'>
<span class="verse" id="PS105_44">44&#160;</span>Huan quinmacac imasehualhua nopa talme cati elqui iniaxca masehualme cati amo israelitame. </div>
<div class='q'>Huan moaxcatijque ica nochi nopa pixquisti cati nopona oncayaya. </div>
<div class='q'>Quicuajque cuatacti cati sequinoc quitoctoyaj. </div>
<div class='q'>
<span class="verse" id="PS105_45">45&#160;</span>Nochi ya ni quichijqui para ma quichijtinemica cati quinilhuijtoya huan ma quintoquilijtinemica itanahuatilhua. </div>
<div class='q'>¡Paquilisti!  </div>
<div class='psalmlabel' id='PS106_0'> 106</div>
<div class='s'>Iniyolteticayo israelitame </div>
<div class='q'>
<span class="verse" id="PS106_1">1&#160;</span>¡Paquilisti! </div>
<div class='q'>¡Ma tijtascamatica TOTECO pampa yaya nelía cuali iyolo huan itaicnelijcayo amo quema tamis ica tojuanti! </div>
<div class='q'>
<span class="verse" id="PS106_2">2&#160;</span>¿Ajquiya huelis quitamiijcuilos nopa cuajcualtzitzi tiochicahualnescayot cati TOTECO quichihua? </div>
<div class='q'>¿Ajquiya huelis tepohuilis nochi cati quichijtoc Toteco? </div>
<div class='q'>
<span class="verse" id="PS106_3">3&#160;</span>Quipiyaj paquilisti nopa masehualme cati nochipa quichijtinemij cati cuali huan cati xitahuac. </div>
<div class='b'> &#160; </div>
<div class='q'>
<span class="verse" id="PS106_4">4&#160;</span>TOTECO, techelnamiquis na quema tiquintiochihuas huan tiquinmaquixtis momasehualhua. </div>
<div class='q'>
<span class="verse" id="PS106_5">5&#160;</span>Techcahuili ma niquitas cati cuajcualtzi tiquinchihuilis momasehualhua cati tiquintapejpenijtoc. </div>
<div class='q'>Xijcahuili para nojquiya ma nipaquis inihuaya. </div>
<div class='q'>Xijcahua ma nimopaquilismacas ica inijuanti cati moaxcahua. </div>
<div class='b'> &#160; </div>
<div class='q'>
<span class="verse" id="PS106_6">6&#160;</span>Tojuanti nojquiya titajtacolchijtoque san se quej tohuejcapan tatahua. </div>
<div class='q'>Titaixpanoque huan tijchijtoque cati fiero. </div>
<div class='q'>
<span class="verse" id="PS106_7">7&#160;</span>Tohuejcapan tatahua amo quimachilijque nopa huejhueyi tiochicahualnescayot cati Toteco quichijqui ipan tali Egipto. </div>
<div class='q'>Yon amo quielnamijque para quipixqui hueyi iyolo ica inijuanti. </div>
<div class='q'>Inijuanti moyoltetilijque ica Toteco nepa campa nopa hueyi at cati itoca Chichiltic. </div>
<div class='q'>
<span class="verse" id="PS106_8">8&#160;</span>Pero Toteco quinmaquixti para ma quitepanitaca, </div>
<div class='q'>huan tenextili ihueyi chicahualis ipan nochi taltipacti. </div>
<div class='q'>
<span class="verse" id="PS106_9">9&#160;</span>Quiajhuac nopa hueyi at cati itoca Chichiltic huan quinahuati ma motajcoxelo. </div>
<div class='q'>Huan quej nopa quitapo se ojti huactoc quej elisquía huactoc tali, </div>
<div class='q'>huan quinchihualti tohuejcapan tatahua ma ipan panoca. </div>
<div class='q'>
<span class="verse" id="PS106_10">10&#160;</span>Quej nopa quinmaquixti huan quinchololti inimaco inincualancaitacahua. </div>
<div class='q'>
<span class="verse" id="PS106_11">11&#160;</span>Huan nopa at quinatzonpolihuilti inincualancaitacahua hasta amo mocajqui yon se cati amo mijqui. </div>
<div class='q'>
<span class="verse" id="PS106_12">12&#160;</span>Huan huajca tohuejcapan tatahua quineltocaque icamanal cati Toteco quinilhuijtoya. </div>
<div class='q'>Huan teipa huicaque huan quipaquilismacaque. </div>
<div class='q'>
<span class="verse" id="PS106_13">13&#160;</span>Pero sempa nimantzi quielcajque nochi cati Toteco quichijtoya. </div>
<div class='q'>Huan amo mochixque para Toteco ma quinmaca consejos. </div>
<div class='q'>
<span class="verse" id="PS106_14">14&#160;</span>¡Amo! Nepa ipan huactoc tali quiyejyecojque Toteco Dios ica cati tahuel quinequiyayaj ma quinmaca. </div>
<div class='q'>Quena, quifuerzajhuijque ma quinmaca nopa tacualisti cati inijuanti quinequiyayaj. </div>
<div class='q'>
<span class="verse" id="PS106_15">15&#160;</span>Huajca Toteco quinmacac cati quitajtanijque, </div>
<div class='q'>pero nojquiya quintitanili cocolisti cati ica mijque miyac nopa masehualme. </div>
<div class='q'>
<span class="verse" id="PS106_16">16&#160;</span>Huan nopona campa quiquejquetztoyaj iniyoyoncal, </div>
<div class='q'>quichicoitaque Moisés, </div>
<div class='q'>huan quichicoitaque Aarón cati TOTECO quiiyocatalijtoya para ma eli itotajtzi. </div>
<div class='q'>
<span class="verse" id="PS106_17">17&#160;</span>Huajca motapo tali huan quintolo Datán, Abiram huan nochi cati quintoquiliyayaj. </div>
<div class='q'>
<span class="verse" id="PS106_18">18&#160;</span>Huan Toteco quititanqui tit ten ilhuicac, </div>
<div class='q'>huan quintamitati nopa taixpanoca tacame. </div>
<div class='q'>
<span class="verse" id="PS106_19">19&#160;</span>Nepa ipan tepet Horeb mochihuilijque se becerro ten oro huan ya nopa quihueyichijque. </div>
<div class='q'>
<span class="verse" id="PS106_20">20&#160;</span>Quitahuelcajque Toteco huan ihueyi chicahualis, </div>
<div class='q'>huan pejque quihueyimatij se becerro ten oro, </div>
<div class='q'>iixcopinca se tapiyali cati quicua xihuit. </div>
<div class='q'>
<span class="verse" id="PS106_21">21&#160;</span>Huan quej nopa quielcajque ininTeco Dios cati quinmaquixtijtoya, </div>
<div class='q'>yaya cati quichijtoya huejhueyi tamanti ipan tali Egipto, </div>
<div class='q'>
<span class="verse" id="PS106_22">22&#160;</span>huan ipan nopa hueyi at cati itoca Chichiltic. </div>
<div class='q'>
<span class="verse" id="PS106_23">23&#160;</span>Huajca Toteco quiijto para quintzontamiltisquía, </div>
<div class='q'>pero Moisés cati Toteco quitapejpenijtoya motajcoquetzqui, </div>
<div class='q'>huan quitajtani Toteco para amo ma quintzontamilti ica ihueyi cualancayo. </div>
<div class='q'>
<span class="verse" id="PS106_24">24&#160;</span>Teipa nopa israelitame amo quinejque calaquise ipan nopa tali cati nelía cuali, </div>
<div class='q'>pampa amo quineltocaque para Toteco quinmocuitahuisquía. </div>
<div class='q'>
<span class="verse" id="PS106_25">25&#160;</span>Huan ipan ininchajchaj pejque quiejelnamiquij TOTECO huan amo quitacaquilijque cati quinilhuiyaya ma quichihuaca. </div>
<div class='q'>
<span class="verse" id="PS106_26">26&#160;</span>Yeca Toteco Dios momatananqui huan tatestigojquetzqui para quintzontamiltisquía ipan nopa huactoc tali. </div>
<div class='q'>
<span class="verse" id="PS106_27">27&#160;</span>Quiijto para ininconehua quinsemanasquía huan quintitanisquía, </div>
<div class='q'>ipan sequinoc talme para ma itztotij quej sejcoyoc ehuani altepet ehuani. </div>
<div class='q'>
<span class="verse" id="PS106_28">28&#160;</span>Nojquiya ipan tali Peor tohuejcapan tatahua mosejcotilijque inihuaya cati quihueyichihuayayaj Baal, </div>
<div class='q'>huan hasta quinmacaque tacajcahualisti mijcatzitzi. </div>
<div class='q'>
<span class="verse" id="PS106_29">29&#160;</span>Huan ica ya ni quicualancamacaque Toteco. </div>
<div class='q'>Yeca Toteco quititanqui se hueyi cocolisti ininpani huan miyac mijque. </div>
<div class='q'>
<span class="verse" id="PS106_30">30&#160;</span>Huan Finees mosemacac huan motananqui, </div>
<div class='q'>huan quinmicti nopa masehualme cati ica inintajtacolhua quichijtoyaj ma huala nopa cocolisti. </div>
<div class='q'>Huan ica ya nopa motilquetzqui nopa cocolisti. </div>
<div class='q'>
<span class="verse" id="PS106_31">31&#160;</span>Huan ni cuali tamanti quichijqui para Finees ma quielnamictoca para nochipa quej se tacat cati cuali. </div>
<div class='q'>
<span class="verse" id="PS106_32">32&#160;</span>Nojquiya campa at Meriba, </div>
<div class='q'>nopa israelitame quicualancamacaque Toteco. </div>
<div class='q'>Quena, por inijuanti, Toteco cualanqui ica Moisés. </div>
<div class='q'>
<span class="verse" id="PS106_33">33&#160;</span>Pampa quichijque ma cualani Moisés, </div>
<div class='q'>huan ma camanaltitiquisa ica cati amo monequiyaya. </div>
<div class='q'>
<span class="verse" id="PS106_34">34&#160;</span>Huan nojquiya nopa israelitame amo quintzontamiltijque nochi nopa altepeme, </div>
<div class='q'>ipan nopa talme cati TOTECO quinnahuatijtoya ma quisosoloca. </div>
<div class='q'>
<span class="verse" id="PS106_35">35&#160;</span>San achi más mosejcotilijque inihuaya cati amo quitepanitayayaj Toteco, </div>
<div class='q'>huan nojquiya quichijque cati inijuanti momajtoyaj quichihuaj. </div>
<div class='q'>
<span class="verse" id="PS106_36">36&#160;</span>Quinhueyimatque ininteteyohua, </div>
<div class='q'>huan mohuejcatalijque ten Toteco, </div>
<div class='q'>huan ica ya nopa mocuapolojque. </div>
<div class='q'>
<span class="verse" id="PS106_37">37&#160;</span>Hasta quinmictijque ininconehua quej se tacajcahualisti para iajacahua Amocualtacat. </div>
<div class='q'>
<span class="verse" id="PS106_38">38&#160;</span>Huan pampa quinmictijque ininconehua cati amo teno quichijtoyaj para quinmacase nopa teteyome ten tali Canaán, </div>
<div class='q'>quinenpolojque nopa tali ica inieso. </div>
<div class='q'>
<span class="verse" id="PS106_39">39&#160;</span>Huan inijuanti nojquiya monenpolojque ica nochi tamanti fiero cati quichijque. </div>
<div class='q'>Pampa quema quinhueyichihuayayaj teteyome, </div>
<div class='q'>Toteco Dios quinitayaya quej elisquía momecatiyayaj ica seyoc cati amo inintahuical. </div>
<div class='q'>
<span class="verse" id="PS106_40">40&#160;</span>Yeca TOTECO tahuel cualanqui ica imasehualhua, </div>
<div class='q'>huan ayecmo quinejqui quinitas. </div>
<div class='q'>
<span class="verse" id="PS106_41">41&#160;</span>Huan quintemactili inimaco inincualancaitacahua cati ehuayayaj ipan nopa talme cati amo quitepanitayayaj Toteco, </div>
<div class='q'>para nopa masehualme ma quinnahuatica. </div>
<div class='q'>
<span class="verse" id="PS106_42">42&#160;</span>Huan quena, inincualancaitacahua quintaijyohuiltijque </div>
<div class='q'>huan tahuel quincocojque pampa itztoyaj inimaco. </div>
<div class='q'>
<span class="verse" id="PS106_43">43&#160;</span>Miyac huelta Toteco quinmanahui, </div>
<div class='q'>pero inijuanti quisenhuiquiliyayaj moyoltetilíaj ica ya. </div>
<div class='q'>Yeca teipa quicahuili ma tzontamica por inintajtacolhua. </div>
<div class='q'>
<span class="verse" id="PS106_44">44&#160;</span>Pero masque ya nopa quichihuayayaj, </div>
<div class='q'>Toteco quintacaquiliyaya quema quitzajtziliyayaj, </div>
<div class='q'>huan quinpalehuiyaya quema masehualme quintaijyohuiltiyayaj. </div>
<div class='q'>
<span class="verse" id="PS106_45">45&#160;</span>Quena, quielnamiquiyaya nochi cati quintajtolcahuilijtoya para quinchihuilis. </div>
<div class='q'>Yeca quintasojtac huan moyolcuetqui pampa tahuel quinicneliyaya. </div>
<div class='q'>
<span class="verse" id="PS106_46">46&#160;</span>Huan hasta quichijqui para inincualancaitacahua cati quintaijyohuiltiyayaj, </div>
<div class='q'>ma nojquiya quintasojtaca. </div>
<div class='b'> &#160; </div>
<div class='q'>
<span class="verse" id="PS106_47">47&#160;</span>¡TOTECO Dios, techmaquixti ten tocualancaitacahua! </div>
<div class='q'>Sempa techsentili ten campa hueli talme para tihuelise timitztascamatise ta cati titatzejtzeloltic, </div>
<div class='q'>huan para huelis tipaquise huan timitzhueyimatise. </div>
<div class='b'> &#160; </div>
<div class='q'>
<span class="verse" id="PS106_48">48&#160;</span>Ma tijpaquilismacaca TOTECO Dios para nochipa, </div>
<div class='q'>yaya cati toTeco tiisraelitame. </div>
<div class='q'>Nochi imasehualhua ma quiijtoca: </div>
<div class='q'>“¡Quej nopa ma eli! ¡Paquilisti!”  </div>
<div class='psalmlabel' id='PS107_0'> 107</div>
<div class='s'>Toteco quinmanahuía masehualme </div>
<div class='q'>
<span class="verse" id="PS107_1">1&#160;</span>¡Xijtascamatica TOTECO pampa yaya nelía cuali! </div>
<div class='q'>¡Itaicnelilis amo quema tamis! </div>
<div class='q'>
<span class="verse" id="PS107_2">2&#160;</span>Nochi amojuanti cati TOTECO amechmanahuijtoc, xitepohuilica. </div>
<div class='q'>Quena, xitepohuilica para yaya amechmaquixtijtoc inimaco amocualancaitacahua. </div>
<div class='q'>
<span class="verse" id="PS107_3">3&#160;</span>Yaya ya quinsentilijtoc nochi nopa masehualme cati itztoyaj campa hueli ipan taltipacti. </div>
<div class='q'>Quinsentili cati itztoyaj ica norte, ica sur, </div>
<div class='q'>ica campa quisa tonati huan ica campa calaqui. </div>
<div class='q'>
<span class="verse" id="PS107_4">4&#160;</span>Sequij nentinenque ipan huactoc tali, </div>
<div class='q'>yon amo quipiyayayaj ininchaj, </div>
<div class='q'>yon amo quipixque se altepet para ipan itztose. </div>
<div class='q'>
<span class="verse" id="PS107_5">5&#160;</span>Amictinemiyayaj huan mayantinemiyayaj, </div>
<div class='q'>hasta quimachiliyayaj para miquisquíaj pampa ayecmo quipiyayayaj chicahualisti. </div>
<div class='q'>
<span class="verse" id="PS107_6">6&#160;</span>Huajca quitzajtzilijque TOTECO para ma quinpalehui, </div>
<div class='q'>huan yaya quinpalehui. </div>
<div class='q'>
<span class="verse" id="PS107_7">7&#160;</span>Quinyacanqui xitahuac ipan se ojti cati temachti. </div>
<div class='q'>Huan quinhuicac ipan se altepet para nopona ma itztotij. </div>
<div class='q'>
<span class="verse" id="PS107_8">8&#160;</span>Xijhueyimatica TOTECO pampa yaya tahuel tetasojta, </div>
<div class='q'>huan quichihua huejhueyi tamanti cati nochi san quitachilíaj. </div>
<div class='q'>
<span class="verse" id="PS107_9">9&#160;</span>Pampa Toteco quitamaca cati teicneltzi huan mayantinemi. </div>
<div class='q'>Quiaixhuitis cati amictinemi. </div>
<div class='q'>
<span class="verse" id="PS107_10">10&#160;</span>Sequij inijuanti itztoyaj ipan tzintayohuilot ipan tatzacti huan nechca para miquise. </div>
<div class='q'>Itztoyaj ilpitoque ica tepos cadenas. </div>
<div class='q'>
<span class="verse" id="PS107_11">11&#160;</span>Ya nopa ininpantic pampa inijuanti moyoltetilijque ica cati TOTECO quinnahuatijtoya, </div>
<div class='q'>huan amo quitacaquilijque Toteco Cati Más Hueyi. </div>
<div class='q'>
<span class="verse" id="PS107_12">12&#160;</span>Yeca Toteco quincajqui ma taijyohuica ipan nopa tequit cati tahuel teticayo. </div>
<div class='q'>Quena, huetzque huan amo aqui quinpalehui para sempa motananase. </div>
<div class='q'>
<span class="verse" id="PS107_13">13&#160;</span>Huajca quema ayecmo quimatiyayaj taya quichihuase ica nopa taijyohuilisti, </div>
<div class='q'>quitzajtzilijque TOTECO, </div>
<div class='q'>huan yaya quinmanahui ten nopa taijyohuilisti </div>
<div class='q'>
<span class="verse" id="PS107_14">14&#160;</span>Quinquixti ipan nopa tzintayohuilot huan quinmanahui para amo miquise. </div>
<div class='q'>Huan quicotonqui nopa tepos cadena cati ica quinilpitoyaj. </div>
<div class='q'>
<span class="verse" id="PS107_15">15&#160;</span>Xijhueyimatica TOTECO pampa yaya tahuel tetasojta huan quichihua huejhueyi tamanti cati ica masehualme san quitachilíaj. </div>
<div class='q'>
<span class="verse" id="PS107_16">16&#160;</span>Pampa yaya quitapanqui nopa miyac caltemit ten bronce ipan tatzacme, </div>
<div class='q'>huan quihuejhuelo nopa teposme cati ica quintzacuayayaj nopa caltemit. </div>
<div class='q'>
<span class="verse" id="PS107_17">17&#160;</span>Sequij masehualme tahuel mohualiquilijque taohuijcayot, </div>
<div class='q'>pampa moyoltetilijque ica Toteco huan quiixpanoque. </div>
<div class='q'>
<span class="verse" id="PS107_18">18&#160;</span>Huan ipan nopa taijyohuilisti ayecmo mayanayayaj por inincocolis huan pampa itztoyaj nechca para miquise. </div>
<div class='q'>
<span class="verse" id="PS107_19">19&#160;</span>Pero quema ayecmo quimatiyayaj taya quichihuase ica nopa taijyohuilisti, </div>
<div class='q'>quitzajtzilijque TOTECO huan yaya quinmanahui. </div>
<div class='q'>
<span class="verse" id="PS107_20">20&#160;</span>Toteco camanaltic huan mochicajque. </div>
<div class='q'>Huan quej nopa quinmaquixti para amo miquise. </div>
<div class='q'>
<span class="verse" id="PS107_21">21&#160;</span>Xijhueyimatica TOTECO pampa yaya tahuel tetasojta huan quichihua huejhueyi tamanti cati nochi quitachilíaj. </div>
<div class='q'>
<span class="verse" id="PS107_22">22&#160;</span>Xijpaquilismacaca Toteco huan yaya quiitas quej elisquía se tacajcahualisti. </div>
<div class='q'>Huan xihuicaca huan xitepohuilica nochi cati yaya quichijtoc. </div>
<div class='q'>
<span class="verse" id="PS107_23">23&#160;</span>Nopa masehualme cati nemij ica inincuaacalhua ipan hueyi at, </div>
<div class='q'>huan yahuij ipan nochi taltipacti para tanamacase huan tacohuase, </div>
<div class='q'>
<span class="verse" id="PS107_24">24&#160;</span>nojquiya quiitztoque nopa cuajcualtzitzi tamanti cati TOTECO quichijtoc ipan at. </div>
<div class='q'>
<span class="verse" id="PS107_25">25&#160;</span>Quiitztoque quema TOTECO camanaltic huan quichijqui ma motanana se ajacat cati chicahuac, </div>
<div class='q'>huan quitananqui nopa at. </div>
<div class='q'>
<span class="verse" id="PS107_26">26&#160;</span>Nopa cuaacalme motananayayaj huan sempa huetziyayaj atatzinta. </div>
<div class='q'>Huan nopa masehualme cati itztoyaj ipan nopa cuaacalme pejque huihuipicaj huan majmahuij. </div>
<div class='q'>
<span class="verse" id="PS107_27">27&#160;</span>Inijuanti huihuipicaque huan momimilojque quej ihuintini, </div>
<div class='q'>huan ayecmo quimatque taya quichihuase. </div>
<div class='q'>
<span class="verse" id="PS107_28">28&#160;</span>Huajca quema itztoyaj ipan taohuijcayot, </div>
<div class='q'>quitzajtzilijque TOTECO, </div>
<div class='q'>huan yaya quinmaquixti ten cati quintequipacholmacayaya. </div>
<div class='q'>
<span class="verse" id="PS107_29">29&#160;</span>Quema huetziyaya at huan taajacayaya chicahuac, </div>
<div class='q'>yaya quitacahualti nopa hueyi at para ma ayecmo molini, </div>
<div class='q'>huan mochijqui icamanal. </div>
<div class='q'>
<span class="verse" id="PS107_30">30&#160;</span>Huan inijuanti pajque miyac quema quiitaque ya moquetzqui nopa at. </div>
<div class='q'>Huan quej nopa Toteco quinyacanqui ica cuali hasta atenti campa monequi ajsise ica inincuaacalhua. </div>
<div class='q'>
<span class="verse" id="PS107_31">31&#160;</span>Ma quihueyimatica TOTECO pampa yaya tahuel tetasojta, </div>
<div class='q'>huan quichihua huejhueyi tamanti cati nochi quitachilíaj. </div>
<div class='q'>
<span class="verse" id="PS107_32">32&#160;</span>Ma quipaquilismacaca Toteco miyacapa iniixpa nochi masehualme huan iniixpa nopa huehue tacame cati tayacanaj ipan nopa tali. </div>
<div class='q'>
<span class="verse" id="PS107_33">33&#160;</span>Toteco quinhuatztoc hueyame huan quinchijtoc quej huactoc tali. </div>
<div class='q'>Nojquiya hueli quinhuatza campa meya at. </div>
<div class='q'>
<span class="verse" id="PS107_34">34&#160;</span>Nopa cuali tali cati tahuel taeliltía quichijtoc ma ayecmo taelilti. </div>
<div class='q'>Huan ya ni quichijqui por inintajtacolhua nopa masehualme cati itztoyaj nopona. </div>
<div class='q'>
<span class="verse" id="PS107_35">35&#160;</span>Pero nojquiya nopa huactoc tali campa amo teno eli quichijqui ma taelilti. </div>
<div class='q'>Nojquiya quichijqui ma quipiya miyac at cati meya campa hueli. </div>
<div class='q'>
<span class="verse" id="PS107_36">36&#160;</span>Huan quinhuicac nopa masehualme cati mayantinemiyayaj para ma itztoca nopona, </div>
<div class='q'>huan ma quichihuaca inialtepe. </div>
<div class='q'>
<span class="verse" id="PS107_37">37&#160;</span>Nojquiya quichijqui para ma tocaca ipan mila, </div>
<div class='q'>huan ma quichihuaca xocomeca mili, </div>
<div class='q'>huan ma quipixcaca tahuel miyac inintajca. </div>
<div class='q'>
<span class="verse" id="PS107_38">38&#160;</span>TOTECO tahuel quintiochijqui. </div>
<div class='q'>Nojquiya momiyaquilijque huan quinpixque miyac inihuacaxhua. </div>
<div class='q'>
<span class="verse" id="PS107_39">39&#160;</span>Teipa pejqui caxani inimiyaca nopa masehualme, </div>
<div class='q'>huan nochi mocajque teicneltzitzi, </div>
<div class='q'>pampa quinajsic taohuijcayot, </div>
<div class='q'>tequipacholi huan taijyohuilisti. </div>
<div class='q'>
<span class="verse" id="PS107_40">40&#160;</span>Huan yaya quinechcapantali nopa tayacanani cati mohueyimatiyayaj, </div>
<div class='q'>huan quinchijqui ma mocuapoloca campa amo oncac ojti huan yeca ayecmo quimatque canque yahuiyayaj. </div>
<div class='q'>
<span class="verse" id="PS107_41">41&#160;</span>Pero yaya quinmanahui nopa teicneltzitzi. </div>
<div class='q'>Quinmiyaquili ininconehua quej elisquíaj pilborregojtzitzi hasta mochijque tahuel miyac. </div>
<div class='q'>
<span class="verse" id="PS107_42">42&#160;</span>Ma quiitaca nochi cati quichijtoc TOTECO nochi cati nemij xitahuac iixpa, </div>
<div class='q'>huan ma paquica. </div>
<div class='q'>Pero nochi nopa fiero masehualme ma mocamatzacuaca. </div>
<div class='q'>
<span class="verse" id="PS107_43">43&#160;</span>Masehualme cati talnamiquini quimachilise nochi ni tamanti cati Toteco quichijtoc, </div>
<div class='q'>huan quiajocuise ipan iniyolo. </div>
<div class='q'>Inijuanti moyolilhuise quenicatza TOTECO quintasojtatihualajtoc imasehualhua.  </div>
<div class='psalmlabel' id='PS108_0'> 108</div>
<div class='s'>David quitajtani Toteco itapalehuil </div>
<div class='r'>(Salmos 57:7-11; 60:5-12) </div>
<div class='q'>
<span class="verse" id="PS108_1">1&#160;</span>¡NoTeco Dios, noyolo mocualtalijtoc para nimitzhueyimatis! </div>
<div class='q'>Nipaquis huan nihuicas tiohuicat moixpa ica nochi noyolo. </div>
<div class='q'>
<span class="verse" id="PS108_2">2&#160;</span>¡Quena, na nihuicas huan nitatzotzonas ipan noguitarra huan noarpa! </div>
<div class='q'>Ica paquilisti na nihuicas ijnaltzi quema ayemo tanesi. </div>
<div class='q'>
<span class="verse" id="PS108_3">3&#160;</span>Nimitzpaquilismacas, TOTECO, </div>
<div class='q'>campa hueli iniixpa masehualme ten nochi altepeme, </div>
<div class='q'>huan nimitzhueyimatis iniixpa masehualme ten nochi talme. </div>
<div class='q'>
<span class="verse" id="PS108_4">4&#160;</span>Pampa ta tahuel titemachti huan nelpano miyac motaicnelijcayo, </div>
<div class='q'>hasta conajsi ihuejcapanca ilhuicacti. </div>
<div class='q'>
<span class="verse" id="PS108_5">5&#160;</span>Ma nochi mitzhueyimatica nepa ilhuicac, Toteco Dios. </div>
<div class='q'>Huan ipan nochi taltipacti ma quitachilica masehualme mohueyitilis. </div>
<div class='q'>
<span class="verse" id="PS108_6">6&#160;</span>Xijtacaquili quenicatza mitztzajtzilíaj moconehua cati tiquinicnelía. </div>
<div class='q'>Xihuala ica miyac chicahualisti huan techmanahuiqui. </div>
<div class='b'> &#160; </div>
<div class='q'>
<span class="verse" id="PS108_7">7&#160;</span>Toteco Dios camanaltic ipan itiopa huan quiijto: </div>
<div class='q'>“Ica paquilisti nijxelos tali Siquem huan nopa tamayamit cati itoca Sucot. </div>
<div class='q'>
<span class="verse" id="PS108_8">8&#160;</span>Pampa na noaxca tali Galaad huan Manasés. </div>
<div class='q'>Nosoldados hualase ipan tali Efraín. </div>
<div class='q'>Huan notanahuatijcahua hualase ipan tali Judá. </div>
<div class='q'>
<span class="verse" id="PS108_9">9&#160;</span>Pero cati itztoque ipan tali Moab huan Edom nechtequipanose, </div>
<div class='q'>huan nitzajtzis ica paquilisti quema niquintantos nopa filisteos.” </div>
<div class='q'>
<span class="verse" id="PS108_10">10&#160;</span>¿Ajquiya nechmacas chicahualisti para niquintanis nopa altepeme cati moyahualtzactoque ica tepamit? </div>
<div class='q'>¿Ajquiya nechyacanas para nicalaquis ipan tali Edom? </div>
<div class='b'> &#160; </div>
<div class='q'>
<span class="verse" id="PS108_11">11&#160;</span>¿Atac techtahuelcajtoc? ¿Amo elis ta, tiToteco Dios, cati techyacanas? </div>
<div class='q'>Techyacana huan xiya ica nosoldados para titatehuitij, Toteco. </div>
<div class='q'>
<span class="verse" id="PS108_12">12&#160;</span>Techpalehui para tiquintanise tocualancaitacahua pampa san motapalehuil ipati. </div>
<div class='q'>Amo ipati masque miyac masehualme techpalehuisquíaj sinta ta, amo techpalehuía. </div>
<div class='q'>
<span class="verse" id="PS108_13">13&#160;</span>Pero ica ta motapalehuil tijchihuase huejhueyi tamanti. </div>
<div class='q'>Pampa san ica ta hueli ipan timoquejquetzase tocualancaitacahua.  </div>
<div class='psalmlabel' id='PS109_0'> 109</div>
<div class='s'>David motatajti para Toteco ma quintatzacuilti icualancaitacahua </div>
<div class='q'>
<span class="verse" id="PS109_1">1&#160;</span>NoTeco Dios cati nimitzhueyitalía, </div>
<div class='q'>technanquili quema nimotatajtía ica ta, </div>
<div class='q'>amo san xitacacto. </div>
<div class='q'>
<span class="verse" id="PS109_2">2&#160;</span>Pampa nopa tajtacolchijca masehualme nechejelnamiquij huan nechistacahuíaj. </div>
<div class='q'>
<span class="verse" id="PS109_3">3&#160;</span>Inijuanti nechcualancaitaj huan nechyahualohuaj para nechilhuise camanali cati amo monequi. </div>
<div class='q'>Nechtehuíaj masque amo teno niquinchihuilijtoc. </div>
<div class='q'>
<span class="verse" id="PS109_4">4&#160;</span>Na niquinicnelía huan nimotatajtía para tiquintiochihuas. </div>
<div class='q'>Pero masque ya nopa nijchihua, </div>
<div class='q'>noja más quichihuaj campeca para nechtzontamiltise. </div>
<div class='q'>
<span class="verse" id="PS109_5">5&#160;</span>Na niquinchihuilía cati cuali, </div>
<div class='q'>pero inijuanti nechtaxtahuíaj ica cati amo cuali. </div>
<div class='q'>Masque niquinicnelía, inijuanti nechcualancaitaj. </div>
<div class='b'> &#160; </div>
<div class='q'>
<span class="verse" id="PS109_6">6&#160;</span>NoTeco, xiquintali imaco se cati fiero. </div>
<div class='q'>Se cati quimati tetatelhuía ma quinhuica iixpa se juez cati fiero para ma quintajtolsencahua. </div>
<div class='q'>
<span class="verse" id="PS109_7">7&#160;</span>Huan quema ya quintajtolsencajtose, xijchihua para nochi quimatise para quihuicaj tajtacoli. </div>
<div class='q'>Huan quema motatajtíaj, xiquita quej elisquía tajtacolchihuaj. </div>
<div class='q'>
<span class="verse" id="PS109_8">8&#160;</span>Nimitztajtanía para inemilis nocualancaitaca ma amo huejcahua ipan ni taltipacti. </div>
<div class='q'>Huan seyoc tacat ma quichihua nopa tequit cati yaya quichihuayaya. </div>
<div class='q'>
<span class="verse" id="PS109_9">9&#160;</span>Iconehua ma mocahuaca icnotzitzi huan isihua ma mocahua icnotzi. </div>
<div class='q'>
<span class="verse" id="PS109_10">10&#160;</span>Iconehua ma monejnencaquixtica huan ma motaejehuijtinemica. </div>
<div class='q'>Ma quitemoca tacualisti huejca ten ininchaj cati ya tamisosolijtoc. </div>
<div class='q'>
<span class="verse" id="PS109_11">11&#160;</span>Ma quitamitacuijcuilica cati quitatanejtiyayaj, </div>
<div class='q'>huan cati seyoc tali ehuani ma quiquixtilica nochi cati quitantoc ica itequi. </div>
<div class='q'>
<span class="verse" id="PS109_12">12&#160;</span>Amo aqui ma quipalehui ica yon se tamanti huan amo aqui ma quintasojta iconehua cati icnotzitzi. </div>
<div class='q'>
<span class="verse" id="PS109_13">13&#160;</span>Ma miquica nochi iconehua. </div>
<div class='q'>Ma tamiixpolihuica huan ayecmo aqui ma quielnamiqui inintoca. </div>
<div class='q'>
<span class="verse" id="PS109_14">14&#160;</span>TOTECO, amo xiquelcahua nochi inintajtacolhua itatahua huan inanahua. </div>
<div class='q'>Huan amo xiquintapojpolhui. </div>
<div class='q'>
<span class="verse" id="PS109_15">15&#160;</span>Ma mocahua inintajtacolhua moixpa, TOTECO, </div>
<div class='q'>pero ayecmo aqui ma quinelnamiqui nopa masehualme ipan ni taltipacti. </div>
<div class='q'>
<span class="verse" id="PS109_16">16&#160;</span>Pampa inijuanti amo quinejque quipalehuise inihuampo. </div>
<div class='q'>Nojquiya quinquixtijque cati teicneltzitzi huan quinmictijque cati motequipachohuayayaj. </div>
<div class='q'>
<span class="verse" id="PS109_17">17&#160;</span>Quinpactiyaya quintelchihuase inihuampo. </div>
<div class='q'>Huajca ama ta nojquiya xiquintelchihua. </div>
<div class='q'>Amo quema quintiochijque sequinoc, </div>
<div class='q'>huajca ama nojquiya amo xiquintiochihua. </div>
<div class='q'>
<span class="verse" id="PS109_18">18&#160;</span>Nopa tatelchihualisti tahuel quinpactía pampa eltoc ipan nochi cati quichihuaj. </div>
<div class='q'>Tatelchihuaj mojmosta quej mojmosta moquentíaj iniyoyo, </div>
<div class='q'>o quiij at o quicuaj se tacualisti cati ajhuiyac. </div>
<div class='q'>
<span class="verse" id="PS109_19">19&#160;</span>Huajca ama ipani ma huetzi nopa tatelchihualisti, </div>
<div class='q'>quej elisquía se yoyomit cati quinpantzacuas o quej inintzinquechilpica. </div>
<div class='b'> &#160; </div>
<div class='q'>
<span class="verse" id="PS109_20">20&#160;</span>Quej nopa, TOTECO, xiquintaxtahui nopa nocualancaitacahua cati nechistacahuíaj, </div>
<div class='q'>huan cati quinequij nechmictise. </div>
<div class='q'>
<span class="verse" id="PS109_21">21&#160;</span>Pero TOTECO, ta cati tinoTeco, </div>
<div class='q'>techita na quej elisquía nimocone cati nijhuica motzonquisca. </div>
<div class='q'>Yeca techchololti imaco nocualancaitaca pampa ta titemachti huan tinelcuali. </div>
<div class='q'>
<span class="verse" id="PS109_22">22&#160;</span>Na nitaijyohuía huan tahuel monequi motapalehuil, </div>
<div class='q'>Tahuel nechcocohua noyolo. </div>
<div class='q'>
<span class="verse" id="PS109_23">23&#160;</span>Niyajtinemi para nimiquis huan nitaijyohuía quej se chapoli cati quitahuiso se masehuali. </div>
<div class='q'>
<span class="verse" id="PS109_24">24&#160;</span>Notancua ayecmo quipiya chicahualisti pampa tahuel nimosajtoc. </div>
<div class='q'>Huan notacayo ayecmo nacayo. </div>
<div class='q'>
<span class="verse" id="PS109_25">25&#160;</span>Nochi masehualme ipan taltipacti nechhuetzquilíaj. </div>
<div class='q'>Yeca nochi cati nechitaj quiojoliníaj inintzonteco huan nechpinajtíaj. </div>
<div class='q'>
<span class="verse" id="PS109_26">26&#160;</span>¡TOTECO Dios, techpalehui! </div>
<div class='q'>¡Techmaquixti pampa ta tahuel titetasojta! </div>
<div class='q'>
<span class="verse" id="PS109_27">27&#160;</span>Techmaquixti miyacapa, </div>
<div class='q'>para nochi ma quimatica para ta cati tijchijtoc, TOTECO. </div>
<div class='q'>
<span class="verse" id="PS109_28">28&#160;</span>Huan teipa sinta nechtelchihuaj, amo teno ipati, </div>
<div class='q'>pampa ta techtiochihuas. </div>
<div class='q'>Sinta motananase ica na, </div>
<div class='q'>pinahuase, </div>
<div class='q'>huan na nijsenhuiquilis nimopaquilismacas, </div>
<div class='q'>pampa na nimotequipanojca. </div>
<div class='q'>
<span class="verse" id="PS109_29">29&#160;</span>Ma mopinahualtica miyacapa inijuanti cati nechistacahuíaj. </div>
<div class='q'>Quena, xiquinpinahualti. </div>
<div class='b'> &#160; </div>
<div class='q'>
<span class="verse" id="PS109_30">30&#160;</span>Pero na talojtzitzi nijtascamatis TOTECO, </div>
<div class='q'>huan nijpaquilismacas iniixpa nochi masehualme. </div>
<div class='q'>
<span class="verse" id="PS109_31">31&#160;</span>Pampa yaya itztoc inihuaya cati teicneltzitzi para quinmanahuis inimaco inincualancaitacahua.  </div>
<div class='psalmlabel' id='PS110_0'> 110</div>
<div class='s'>Toteco quimaca tequiticayot nopa tanahuatijquet </div>
<div class='q'>
<span class="verse" id="PS110_1">1&#160;</span>TOTECO quiilhui nohueyiTeco: </div>
<div class='q'>“Ximosehui nica ica nonejmat hasta nimitzmactilis mocualancaitacahua para xiquinnahuati.” </div>
<div class='q'>
<span class="verse" id="PS110_2">2&#160;</span>TOTECO quichihuas para titanahuatis ten altepet Jerusalén, </div>
<div class='q'>huan tiquinnahuatis mocualancaitacahua cati campa hueli itztoque. </div>
<div class='q'>
<span class="verse" id="PS110_3">3&#160;</span>Huan ipan nopa tonali quema titatehuis huan monextis mochicahualis, </div>
<div class='q'>momasehualhua hualase campa ta huan mitztajtanise caquihuili para tatehuise para ta ica miyac paquilisti. </div>
<div class='q'>Moyoyontijtose ica iniyoyo cati tatzejtzeloltic para mitztequipanose, </div>
<div class='q'>huan ta tijpiyas yancuic chicahualisti mojmosta, </div>
<div class='q'>quej huetzi nopa yancuic ajhuechti ica ijnaloc. </div>
<div class='q'>
<span class="verse" id="PS110_4">4&#160;</span>TOTECO tatestigojquetzqui huan amo moyolpatas ica cati quiijtojtoc quichihuas. </div>
<div class='q'>Quena, yaya quiijtojtoc para ta tielis titotajtzi para nochipa quej Melquisedec. </div>
<div class='q'>
<span class="verse" id="PS110_5">5&#160;</span>Toteco itztoc campa monejmat para mitzmocuitahuis. </div>
<div class='q'>Ipan nopa tonali quema yaya tahuel cualanis, </div>
<div class='q'>quintzontamiltis miyac tanahuatiani. </div>
<div class='q'>
<span class="verse" id="PS110_6">6&#160;</span>Quintatzacuiltilis miyac masehualme ipan nochi talme, </div>
<div class='q'>huan quintemitis nopa talme ica mijcatzitzi. </div>
<div class='q'>Miyac masehualme quintzonxamanis ipan miyac talme. </div>
<div class='q'>
<span class="verse" id="PS110_7">7&#160;</span>Pero ipan ojti yaya atis ipan miyac atajme, </div>
<div class='q'>huan nopa at quifuerzajmacas huan quiseseltis.  </div>
<div class='psalmlabel' id='PS111_0'> 111</div>
<div class='s'>Toteco quinmocuitahuía imasehualhua </div>
<div class='q'>
<span class="verse" id="PS111_1">1&#160;</span>¡Paquilisti! </div>
<div class='q'>Ica nochi noyolo nijnequi nijtascamatis TOTECO, </div>
<div class='q'>campa mosentilíaj masehualme cati itztoque xitahuaque. </div>
<div class='q'>
<span class="verse" id="PS111_2">2&#160;</span>Huejhueyi tamanti quichijtoc TOTECO. </div>
<div class='q'>Nochi cati quiicnelíaj ma moyolilhuica ten nochi ni tamanti cati quichijtoc. </div>
<div class='q'>
<span class="verse" id="PS111_3">3&#160;</span>Pampa tahuel cuajcualtzi nochi nopa huejhueyi tiochicahualnescayot cati quichihua. </div>
<div class='q'>Huan technextilía ihueyitilis huan para yaya nochipa quichihua cati xitahuac. </div>
<div class='q'>
<span class="verse" id="PS111_4">4&#160;</span>TOTECO quichijtoc huejhueyi tamanti cati amo huelis tiquelcahuase. </div>
<div class='q'>Quichijtoc tamanti cati technextilía para techicnelía huan para yaya quipiya hueyi iyolo ica tojuanti. </div>
<div class='q'>
<span class="verse" id="PS111_5">5&#160;</span>Yaya quinmaca tacualisti nochi cati motemachíaj ipan ya. </div>
<div class='q'>Huan amo quema quielcahuas cati techtajtolcahuilijtoc techchihuilis. </div>
<div class='q'>
<span class="verse" id="PS111_6">6&#160;</span>Toteco quinextijtoc ihueyi chicahualis ica imasehualhua pampa yaya quinmacac nopa tali Israel, </div>
<div class='q'>masque achtohuiya eliyaya iniaxca sequinoc tamanti masehualme. </div>
<div class='q'>
<span class="verse" id="PS111_7">7&#160;</span>Nochi cati Toteco quichihua eltoc senquisa xitahuac huan cuali. </div>
<div class='q'>Huan nochi itanahuatilhua nelía temachti. </div>
<div class='q'>
<span class="verse" id="PS111_8">8&#160;</span>Para nochipa technextilía cati melahuac huan cati xitahuac, </div>
<div class='q'>huan monequi tijchihuase cati melahuac huan tijneltocase. </div>
<div class='q'>
<span class="verse" id="PS111_9">9&#160;</span>TOTECO ya taxtajtoc nochi para quinmanahuis imasehualhua. </div>
<div class='q'>Huan quinilhuijtoc imasehualhua para quichihuas nochi cati quintencahuili ipan nopa camanal sencahuali. </div>
<div class='q'>¡Toteco nelía tatzejtzeloltic huan temajmati! </div>
<div class='q'>
<span class="verse" id="PS111_10">10&#160;</span>Para tipehuase tijpiyase talnamiquilisti, </div>
<div class='q'>achtohui monequi tiquimacasise huan tijtepanitase Toteco Dios. </div>
<div class='q'>Mochihuaj nelía talnamiquini nopa masehualme cati quintepanitaj itanahuatilhua. </div>
<div class='q'>Ma tijpaquilismacaca para nochipa.  </div>
<div class='psalmlabel' id='PS112_0'> 112</div>
<div class='s'>Toteco quinhueyitalía cati quihueyitepanitaj </div>
<div class='q'>
<span class="verse" id="PS112_1">1&#160;</span>¡Miyac paquilisti quipiya nopa masehuali cati quiimacasi TOTECO! </div>
<div class='q'>Quena, nochi cati quinpactía quichijtinemise cati quiijtohuaj itanahuatilhua Toteco tahuel paquij. </div>
<div class='q'>
<span class="verse" id="PS112_2">2&#160;</span>Iniixhuihua ni masehualme quipantise tatepanitacayot campa hueli, </div>
<div class='q'>Pampa Toteco quintiochihua hasta iixhuihua se cati monejnemiltía xitahuac iixpa. </div>
<div class='q'>
<span class="verse" id="PS112_3">3&#160;</span>Ipan ichaj se masehuali cati quintepanita itanahuatilhua Toteco, </div>
<div class='q'>onca ricojyot huan miyac tamanti cati cuali, </div>
<div class='q'>pampa yaya quichihua cati xitahuac huan cati cuali, </div>
<div class='q'>amo quema quielcahuase. </div>
<div class='q'>
<span class="verse" id="PS112_4">4&#160;</span>Ni masehuali itztoc quej se taahuili cati taahuía ipan tzintayohuilot. </div>
<div class='q'>Yaya tetasojta huan teicnelía huan techihuilía cati xitahuac. </div>
<div class='q'>
<span class="verse" id="PS112_5">5&#160;</span>Se tacat cati cuali iyolo tetasojta huan tetanejtía cati quipiya. </div>
<div class='q'>Nochi cati quichihua quisa cuali, </div>
<div class='q'>huan quiyacana xitahuac nochi tamanti cati eltoc imaco. </div>
<div class='q'>
<span class="verse" id="PS112_6">6&#160;</span>Se tacat cati quej ni quichihua, </div>
<div class='q'>amo huetzis quema hualas taohuijcayot. </div>
<div class='q'>Masehualme cati cuajcualme quielnamiquise para nochipa. </div>
<div class='q'>
<span class="verse" id="PS112_7">7&#160;</span>Yaya amo majmahui masque quiyolmelahuaj se camanali cati temajmatía, </div>
<div class='q'>pampa yaya senquisa motemachijtoc ipan TOTECO para quimocuitahuis. </div>
<div class='q'>
<span class="verse" id="PS112_8">8&#160;</span>Yaya quipiya temachili ipan iyolo huan amo majmahui. </div>
<div class='q'>Senquisa mosemaca huan motehuis chicahuac ica icualancaitacahua. </div>
<div class='q'>
<span class="verse" id="PS112_9">9&#160;</span>Yaya quinpalehuía miyac cati teicneltzitzi huan cati amo teno quipiyaj. </div>
<div class='q'>Por nochi nopa tamanti cuali cati quichihua, </div>
<div class='q'>amo quema quielcahuase masehualme. </div>
<div class='q'>Nochi quicualitase huan quitepanitase. </div>
<div class='q'>
<span class="verse" id="PS112_10">10&#160;</span>Quema nopa fiero masehualme quiitase ni cuali tacat huan quenicatza masehualme quitepanitaj, </div>
<div class='q'>cualanise chicahuac hasta tanhuehuechocase pampa quichicoitase. </div>
<div class='q'>Pero teipa mopinahualtise pampa quiitase para ayecmo teno hueli quichihuase.  </div>
<div class='psalmlabel' id='PS113_0'> 113</div>
<div class='s'>Toteco quitanana se cati teicneltzi </div>
<div class='q'>
<span class="verse" id="PS113_1">1&#160;</span>¡Xijpaquilismacaca TOTECO! </div>
<div class='q'>¡Quena, nochi amojuanti cati anitequipanojcahua TOTECO, xijhueyimatica! </div>
<div class='q'>
<span class="verse" id="PS113_2">2&#160;</span>Ma tijhueyimatica TOTECO ama huan para nochipa. </div>
<div class='q'>
<span class="verse" id="PS113_3">3&#160;</span>Quena, nochi masehualme ten campa quisa tonati hasta campa oncalaqui ma quihueyimatica TOTECO. </div>
<div class='q'>
<span class="verse" id="PS113_4">4&#160;</span>TOTECO quipiya tanahuatili ica nochi cati itztoque ipan nochi talme. </div>
<div class='q'>Huan ihueyitilis conpano ilhuicacti. </div>
<div class='q'>
<span class="verse" id="PS113_5">5&#160;</span>¿Ajquiya seyoc más hueyi quej TOTECO toDios cati mosehuía nepa huejcapa para tanahuatis? </div>
<div class='q'>
<span class="verse" id="PS113_6">6&#160;</span>Tatzinta ten ya eltoc ilhuicacti huan taltipacti. </div>
<div class='q'>Huan yaya mohuijtzoma para tachiyas ipan ni taltipacti. </div>
<div class='q'>
<span class="verse" id="PS113_7">7&#160;</span>Huan quitanana nopa teicneltzi cati eltoc quej masitoc ipan soquit cati huejcata. </div>
<div class='q'>Huan cati huetztoc campa quitepehuaj tasoli quitanana huan quisehuía campa cuali. </div>
<div class='q'>
<span class="verse" id="PS113_8">8&#160;</span>Quena, quitanana huan quisehuía inihuaya huejhueyi tacame </div>
<div class='q'>cati quinyacanaj inialtepet ehuani. </div>
<div class='q'>
<span class="verse" id="PS113_9">9&#160;</span>Yaya quichihua para nopa sihuat cati amo quema conepixqui </div>
<div class='q'>ma quinpiya iconehua huan ichaj. </div>
<div class='q'>Quena, quichihua ma eli se tenanti cati senpactoc. </div>
<div class='q'>¡Paquilisti!  </div>
<div class='psalmlabel' id='PS114_0'> 114</div>
<div class='s'>Cati Toteco quinchihuili nopa israelitame ipan tali Egipto </div>
<div class='q'>
<span class="verse" id="PS114_1">1&#160;</span>Huejcajquiya quema nopa israelitame quisque ipan tali Egipto, </div>
<div class='q'>campa nopa masehualme camanaltij seyoc camanali, </div>
<div class='q'>
<span class="verse" id="PS114_2">2&#160;</span>hualajque huan quichijque itiopa Toteco ipan tali Judá para nopona ma mocahua inihuaya, </div>
<div class='q'>huan nochi tali Israel eltoya ital campa nojquiya yaya tanahuati. </div>
<div class='q'>
<span class="verse" id="PS114_3">3&#160;</span>Quema nopa Hueyi At Chichiltic quinitac hualahuij nopa israelitame, </div>
<div class='q'>nimantzi moisihuilti huan motapo para ma panoca campa tahuactoc. </div>
<div class='q'>Nojquiya nopa hueyat Jordán motapo para ma panoca. </div>
<div class='q'>
<span class="verse" id="PS114_4">4&#160;</span>Nochi paquiyayaj hasta elqui quej nopa tepeme huitonque ica paquilisti quej chivojme, </div>
<div class='q'>huan nopa taixtemolis huitonque quej pilborregojtzitzi. </div>
<div class='q'>
<span class="verse" id="PS114_5">5&#160;</span>¿Taya panoc ica nopa Hueyi At Chichiltic? </div>
<div class='q'>¿Para ten motajcoxelo? </div>
<div class='q'>Huan nopa hueyat Jordán, ¿para ten motilquetzqui? </div>
<div class='q'>
<span class="verse" id="PS114_6">6&#160;</span>Huan nopa tepeme, ¿para ten huitonque quej chivojme? </div>
<div class='q'>Huan nochi taixtemolisti, </div>
<div class='q'>¿para ten huitonque quej pilborregojtzitzi? </div>
<div class='q'>Elqui pampa nochi tahuel quitepanitaj Toteco. </div>
<div class='q'>
<span class="verse" id="PS114_7">7&#160;</span>Nochi taltipacti huihuipica iixpa TOTECO, </div>
<div class='q'>yaya cati iTeco Jacob, </div>
<div class='q'>
<span class="verse" id="PS114_8">8&#160;</span>pampa yaya quichijqui para ipan nopa tet ma meya at. </div>
<div class='q'>Quena, yaya quiquixti at ipan nopa tet huan mochijqui quej se hueyat.  </div>
<div class='psalmlabel' id='PS115_0'> 115</div>
<div class='s'>Toteco huan teteyome </div>
<div class='q'>
<span class="verse" id="PS115_1">1&#160;</span>¡TOTECO, amo techhueyitali tojuanti! </div>
<div class='q'>¡Ximohueyitali ta! </div>
<div class='q'>Xijchihua para nochi ma mitzpaquilismacaca pampa ta tahuel titetasojta huan tijchihua cati nelía melahuac. </div>
<div class='q'>
<span class="verse" id="PS115_2">2&#160;</span>Amo xiquincahuili para nopa masehualme ipan sequinoc talme ma quiijtoca: </div>
<div class='q'>“¿Canque itztoc ininDios?” </div>
<div class='q'>
<span class="verse" id="PS115_3">3&#160;</span>Ta toTeco Dios, tiitztoc nepa ilhuicac, </div>
<div class='q'>huan nochi cati tijnequi tijchihuas, ta tijchihua. </div>
<div class='q'>
<span class="verse" id="PS115_4">4&#160;</span>Pero nopa masehualme quinitaj quej inintecohua nopa teteyome cati quinchijchijtoque ica oro huan plata. </div>
<div class='q'>
<span class="verse" id="PS115_5">5&#160;</span>Quipiyaj inincamac, pero amo camanaltij. </div>
<div class='q'>Quipiyaj iniixteyolhua, pero amo tachiyaj. </div>
<div class='q'>
<span class="verse" id="PS115_6">6&#160;</span>Quipiyaj ininacas, pero amo tacaquij. </div>
<div class='q'>Quipiyaj iniyacatzol, pero amo taijyotilanaj. </div>
<div class='q'>
<span class="verse" id="PS115_7">7&#160;</span>Quipiyaj inimax, pero amo hueli quiitzquíaj yon se tamanti. </div>
<div class='q'>Quipiyaj inimetz, pero amo nejnemij. </div>
<div class='q'>Amo huelij camanaltij. </div>
<div class='q'>
<span class="verse" id="PS115_8">8&#160;</span>Huan nochi masehualme cati quinchijchijtoque nopa teteyome nelía huihuitique quej nopa teteyome, </div>
<div class='q'>huan nojquiya san se huihuitique cati quinhueyichihuaj. </div>
<div class='b'> &#160; </div>
<div class='q'>
<span class="verse" id="PS115_9">9&#160;</span>¡Anisraelitame, ximotemachica ipan TOTECO, </div>
<div class='q'>pampa san yaya amechpalehuía huan amechmanahuía </div>
<div class='q'>ten nochi tamanti cati amo cuali! </div>
<div class='q'>
<span class="verse" id="PS115_10">10&#160;</span>Antotajtzitzi cati aniixhuihua Aarón huan aniaxcahua TOTECO, </div>
<div class='q'>ximotemachica ipan ya, </div>
<div class='q'>pampa san yaya amechpalehuía huan amechmanahuía ten nochi tamanti cati amo cuali. </div>
<div class='q'>
<span class="verse" id="PS115_11">11&#160;</span>Nochi amojuanti cati anquiimacasij huan anquitepanitaj TOTECO ximotemachica ipan ya, </div>
<div class='q'>pampa san yaya amechpalehuía huan amechmanahuía ten nochi tamanti cati amo cuali. </div>
<div class='q'>
<span class="verse" id="PS115_12">12&#160;</span>TOTECO talojtzitzi techelnamiqui huan yeca temachti techtiochihuas. </div>
<div class='q'>Techtiochihuas tiiisraelita masehualhua. </div>
<div class='q'>Quintiochihuas nopa totajtzitzi cati iixhuihua Aarón. </div>
<div class='q'>
<span class="verse" id="PS115_13">13&#160;</span>Quena, Toteco quintiochihuas nochi cati quiimacasij huan quitepanitaj. </div>
<div class='q'>Quintiochihuas cati huejhueyi huan cati pilquentzitzi. </div>
<div class='q'>
<span class="verse" id="PS115_14">14&#160;</span>Tahuel miyac TOTECO ma amechtiochihua amojuanti huan amoconehua. </div>
<div class='q'>
<span class="verse" id="PS115_15">15&#160;</span>Quena, TOTECO cati quichijqui ilhuicacti huan taltipacti, </div>
<div class='q'>yaya cati amechtiochihuas. </div>
<div class='q'>
<span class="verse" id="PS115_16">16&#160;</span>Nochi ilhuicacti iaxca TOTECO, </div>
<div class='q'>pero ni taltipacti quinmacatoc masehualme. </div>
<div class='q'>
<span class="verse" id="PS115_17">17&#160;</span>Cati mictoque amo huicaj huan quihueyimatij TOTECO. </div>
<div class='q'>Inijuanti ayecmo hueli moliníaj. </div>
<div class='q'>
<span class="verse" id="PS115_18">18&#160;</span>Pero tojuanti, quena, tojuanti tijhueyimatise TOTECO ama huan para nochipa. </div>
<div class='q'>¡Xijhueyimatica TOTECO! </div>
<div class='q'>¡Paquilisti!  </div>
<div class='psalmlabel' id='PS116_0'> 116</div>
<div class='s'>Tascamatili pampa Toteco quimanahui ten miquilisti </div>
<div class='q'>
<span class="verse" id="PS116_1">1&#160;</span>Nelía niquicnelía TOTECO pampa yaya nechtacaquilía quema nimotatajtía huan nechnanquilía. </div>
<div class='q'>
<span class="verse" id="PS116_2">2&#160;</span>Huan pampa mohuijtzoma huan nechnanquilía, </div>
<div class='q'>nimotatajtis ica ya nochi tonali quema niyoltos. </div>
<div class='q'>
<span class="verse" id="PS116_3">3&#160;</span>Nechyahualojtoya miquilisti. </div>
<div class='q'>Nijmachiliyaya quej niitztosquía ipan ostot, </div>
<div class='q'>pampa nechajsic miyac cuesoli huan tequipacholi. </div>
<div class='q'>
<span class="verse" id="PS116_4">4&#160;</span>Huajca nijtzajtzili TOTECO huan niquilhui: </div>
<div class='q'>“TOTECO, techmanahui.” </div>
<div class='q'>
<span class="verse" id="PS116_5">5&#160;</span>¡TOTECO nelía cuali iyolo! </div>
<div class='q'>¡Yaya senquisa xitahuac! </div>
<div class='q'>¡Toteco tahuel tetasojta! </div>
<div class='q'>
<span class="verse" id="PS116_6">6&#160;</span>TOTECO quinmocuitahuía cati moechcapanohuaj huan itztoque quej coneme. </div>
<div class='q'>Na ya nimictinemiyaya huan yaya nechmanahui. </div>
<div class='q'>
<span class="verse" id="PS116_7">7&#160;</span>Ama huelis nimosiyajquetzas pampa TOTECO nechchihuilijtoc cati cuali. </div>
<div class='q'>
<span class="verse" id="PS116_8">8&#160;</span>Nechmanahuijtoc imaco miquilisti, </div>
<div class='q'>quihuatztoc noixayo huan nechpalehuijtoc para ma amo nihuetzi ipan tajtacoli. </div>
<div class='q'>
<span class="verse" id="PS116_9">9&#160;</span>Ipan ni taltipacti campa itztoque masehualme, </div>
<div class='q'>nimonejnemiltis xitahuac iixpa TOTECO. </div>
<div class='q'>
<span class="verse" id="PS116_10">10&#160;</span>Na nijneltocayaya Toteco, huajca niquijto: </div>
<div class='q'>“Nitaijyohuía miyac, Toteco.” </div>
<div class='q'>
<span class="verse" id="PS116_11">11&#160;</span>Huan quema ayecmo nijmatiyaya taya nijchihuas, niquijto: </div>
<div class='q'>“Nochi masehualme san istacatij.” </div>
<div class='q'>
<span class="verse" id="PS116_12">12&#160;</span>Huan ama ya niitztoc cuali. </div>
<div class='q'>¿Quenicatza huelis nijtaxtahuis TOTECO por nochi cati nechchihuilijtoc? </div>
<div class='q'>
<span class="verse" id="PS116_13">13&#160;</span>Nijhualiquilis xocomecat iayo quej se tacajcahualisti, </div>
<div class='q'>huan nijhueyimatis TOTECO pampa nechmaquixtijtoc. </div>
<div class='q'>
<span class="verse" id="PS116_14">14&#160;</span>Miyacapa nijhualiquilis TOTECO nopa tacajcahualisti cati nijtajtolcahuili nijmacas. </div>
<div class='q'>
<span class="verse" id="PS116_15">15&#160;</span>TOTECO quiita para tahuel ipati ininemilis imasehualhua cati quinicnelía, </div>
<div class='q'>huan amo quincahuilía miquise san quej hueli. </div>
<div class='b'> &#160; </div>
<div class='q'>
<span class="verse" id="PS116_16">16&#160;</span>TOTECO, na nimotequipanojca, </div>
<div class='q'>quena, niicone se nonana cati nojquiya mitztequipano. </div>
<div class='q'>Huan techmanahuijtoc ten campa niilpitoya. </div>
<div class='q'>
<span class="verse" id="PS116_17">17&#160;</span>Nimitzpaquilismacas huan nimitztascamatis huan ta tiquitas quej elisquía se tacajcahualisti. </div>
<div class='b'> &#160; </div>
<div class='q'>
<span class="verse" id="PS116_18">18&#160;</span>Miyacapa nijhualiquilis TOTECO nopa tacajcahualisti cati nijtajtolcahuili nijmacas. </div>
<div class='q'>
<span class="verse" id="PS116_19">19&#160;</span>Quena, nijmacas TOTECO nopona ipan icalixpa ichaj cati eltoc ipan altepet Jerusalén. </div>
<div class='q'>¡Paquilisti!  </div>
<div class='psalmlabel' id='PS117_0'> 117</div>
<div class='s'>Ma tijhueyichihuaca Toteco </div>
<div class='q'>
<span class="verse" id="PS117_1">1&#160;</span>Xijpaquilismacaca TOTECO nochi anmasehualme ipan nochi talme, </div>
<div class='q'>xijhueyimatica nochi amojuanti ipan nochi altepeme. </div>
<div class='q'>
<span class="verse" id="PS117_2">2&#160;</span>Pampa yaya techicnelía ica se hueyi taicnelijcayot cati amo quema tamis. </div>
<div class='q'>Yaya temachti huan elis temachti para nochipa. </div>
<div class='q'>¡Paquilisti!  </div>
<div class='psalmlabel' id='PS118_0'> 118</div>
<div class='s'>Ma tijtascamatica Toteco </div>
<div class='q'>
<span class="verse" id="PS118_1">1&#160;</span>¡Xijpaquilismacaca TOTECO pampa yaya nelía cuali! </div>
<div class='q'>Itaicnelijcayo amo quema tamis. </div>
<div class='q'>
<span class="verse" id="PS118_2">2&#160;</span>Nochi anisraelitame xijhueyimatica Toteco huan xiquijtoca: </div>
<div class='q'>“Itaicnelijcayo Toteco amo quema tamis.” </div>
<div class='q'>
<span class="verse" id="PS118_3">3&#160;</span>Nochi antotajtzitzi cati aniixhuihua Aarón nojquiya xiquijtoca: </div>
<div class='q'>“TOTECO itaicnelijcayo amo quema tamis.” </div>
<div class='q'>
<span class="verse" id="PS118_4">4&#160;</span>Nochi amojuanti cati anquitepanitaj TOTECO xiquijtoca: </div>
<div class='q'>“TOTECO itaicnelijcayo amo quema tamis.” </div>
<div class='q'>
<span class="verse" id="PS118_5">5&#160;</span>Quema nimotequipachohuayaya, </div>
<div class='q'>nijtzajtzili TOTECO, </div>
<div class='q'>huan yaya nechnanquili huan nechmanahui. </div>
<div class='q'>
<span class="verse" id="PS118_6">6&#160;</span>TOTECO itztoc nohuaya para nechpalehuis, </div>
<div class='q'>yeca ayecmo nimajmahui, </div>
<div class='q'>yon amo niquimacasi cati huelis nechchihuilise masehualme. </div>
<div class='q'>
<span class="verse" id="PS118_7">7&#160;</span>TOTECO itztoc nonechca. </div>
<div class='q'>Yaya nechpalehuis. </div>
<div class='q'>¡Huan temachti niquitas cati nijnequi ma ininpanti nocualancaitacahua! </div>
<div class='q'>
<span class="verse" id="PS118_8">8&#160;</span>Más cuali nimotemachis ipan TOTECO huan amo ipan se tacat. </div>
<div class='q'>
<span class="verse" id="PS118_9">9&#160;</span>Más cuali nimomanahuis ipan TOTECO huan amo ipan se hueyi tanahuatijquet. </div>
<div class='q'>
<span class="verse" id="PS118_10">10&#160;</span>Masque nochi masehualme ten nochi talme ma nechyahualoca para nechtehuise, </div>
<div class='q'>na niquintzontamiltis ica ichicahualis TOTECO. </div>
<div class='q'>
<span class="verse" id="PS118_11">11&#160;</span>Quena, masque nechyahualose huan nechtehuise, </div>
<div class='q'>na niquintanis pampa nijhuica itequiticayo TOTECO. </div>
<div class='q'>
<span class="verse" id="PS118_12">12&#160;</span>Nocualancaitacahua hualajque ipan na quej sayolime, </div>
<div class='q'>huan cualanque chicahuac quej tit cati quitatía nochi huitzti. </div>
<div class='q'>Pero na niquintzontamilti ica itequiticayo TOTECO. </div>
<div class='q'>
<span class="verse" id="PS118_13">13&#160;</span>Nocualancaitacahua quichijque campeca para nechmictise, </div>
<div class='q'>pero TOTECO yaya nechpalehui. </div>
<div class='q'>
<span class="verse" id="PS118_14">14&#160;</span>TOTECO nechpixtoc imaco, </div>
<div class='q'>huan yeca nihuica para ya pampa nechchijtoc ma nitatani. </div>
<div class='q'>
<span class="verse" id="PS118_15">15&#160;</span>Ipan ininchajchaj cati monejnemiltíaj xitahuac iixpa TOTECO tahuejchihuaj huan huicaj ica paquilisti, </div>
<div class='q'>pampa TOTECO quinmaquixtía huan quichihua huejhueyi tamanti. </div>
<div class='q'>
<span class="verse" id="PS118_16">16&#160;</span>Ichicahualis TOTECO nelía hueyi huan quichihua huejhueyi tamanti. </div>
<div class='q'>
<span class="verse" id="PS118_17">17&#160;</span>Amo nimiquis. </div>
<div class='q'>Pero niitztos para nitepohuilis nochi cati TOTECO quichijtoc. </div>
<div class='q'>
<span class="verse" id="PS118_18">18&#160;</span>Toteco nechtatzacuilti chicahuac, </div>
<div class='q'>pero amo nechtemactili para ma nimiqui. </div>
<div class='q'>
<span class="verse" id="PS118_19">19&#160;</span>Xijtapoca icaltenyo itiopa TOTECO, </div>
<div class='q'>pampa nijnequi nicalaquis para nijtascamatis TOTECO. </div>
<div class='q'>
<span class="verse" id="PS118_20">20&#160;</span>Ipan ni caltemit calaquij para yahuij hasta iixpa TOTECO, </div>
<div class='q'>huan nopona calaquise nochi cati tatzejtzeloltique iixpa. </div>
<div class='q'>
<span class="verse" id="PS118_21">21&#160;</span>Nijhueyimatis noTeco Dios, huan nijtascamatilis miyac, </div>
<div class='q'>pampa nechtacaquili huan nechmaquixti ten nocualancaitacahua. </div>
<div class='q'>
<span class="verse" id="PS118_22">22&#160;</span>Calchihuani quicuamajcajque se hueyi tet cati amo quinejque quitequihuise, </div>
<div class='q'>pero ama nopa hueyi tet eltoc cati más monequi para yas calesquina huan ipan quiquetzase nopa cali. </div>
<div class='q'>
<span class="verse" id="PS118_23">23&#160;</span>Nochi ya ni quichijtoc TOTECO huan cuajcualtzi nesi. </div>
<div class='q'>
<span class="verse" id="PS118_24">24&#160;</span>Inin nopa tonali cati TOTECO quichijqui. </div>
<div class='q'>Ma tipactoca ipan ni tonali. </div>
<div class='q'>
<span class="verse" id="PS118_25">25&#160;</span>Nijtajtanía TOTECO ama ma techmaquixti tojuanti ten tocualancaitacahua. </div>
<div class='q'>Techpalehui ama para tiquisase cuali. </div>
<div class='b'> &#160; </div>
<div class='q'>
<span class="verse" id="PS118_26">26&#160;</span>¡Ma TOTECO mitztiochihua ta cati tihuala ipan itoca<a href='#FN1' epub:type='noteref' class='noteref'>*</a>! </div>
<div class='q'>Timitztiochihuaj hasta campa ichaj TOTECO. </div>
<div class='b'> &#160; </div>
<div class='q'>
<span class="verse" id="PS118_27">27&#160;</span>TOTECO yaya Dios, huan yaya techtaahuilía. </div>
<div class='q'>Nijhualiquilis notacajcahualis huan nijtalis ipan itaixpa para nijmacas. </div>
<div class='q'>
<span class="verse" id="PS118_28">28&#160;</span>Pampa yaya noTeco Dios, yeca nijtascamati huan nijhueyimati. </div>
<div class='q'>
<span class="verse" id="PS118_29">29&#160;</span>¡Xijtascamatica TOTECO pampa yaya nelía cuali! </div>
<div class='q'>Itaicnelijcayo amo quema tamis.  </div>
<div class='psalmlabel' id='PS119_0'> 119</div>
<div class='s'>Toteco itanahuatilhua nelía cuali </div>
<div class='q'>
<span class="verse" id="PS119_1">1&#160;</span>Nelía paquij nochi cati monejnemiltíaj xitahuac, </div>
<div class='q'>huan cati senquisa quichijtinemij cati quiijtohua iley TOTECO. </div>
<div class='q'>
<span class="verse" id="PS119_2">2&#160;</span>Paquij nopa masehualme cati quitemohuaj TOTECO ica nochi iniyolo huan quichijtinemij cati yaya quiijtohua. </div>
<div class='q'>
<span class="verse" id="PS119_3">3&#160;</span>Pampa inijuanti amo quichihuaj cati amo cuali. </div>
<div class='q'>Monejnemiltíaj senquisa ipan iojhui TOTECO. </div>
<div class='q'>
<span class="verse" id="PS119_4">4&#160;</span>Ta techmacatoc motanahuatilhua para ma tijchihuaca cati quiijtohuaj. </div>
<div class='q'>
<span class="verse" id="PS119_5">5&#160;</span>¡Tahuel nijnequisquía nijchijtinemis senquisa cati techyolmelajtoc ma tijchihuaca! </div>
<div class='q'>
<span class="verse" id="PS119_6">6&#160;</span>Quej nopa amo nipinahuasquía sinta niquinchijtinemis nochi motanahuatilhua. </div>
<div class='q'>
<span class="verse" id="PS119_7">7&#160;</span>Na nimitztascamatis ica nochi noyolo quema ya nijmachilis nochi motamachtilhua cati xitahuac. </div>
<div class='q'>
<span class="verse" id="PS119_8">8&#160;</span>Na nijchihuas nochi cati techyolmelajtoc ma tijchihuaca ipan tonemilis. </div>
<div class='q'>Yeca amo techtahuelcahua. </div>
<div class='b'> &#160; </div>
<div class='q'>
<span class="verse" id="PS119_9">9&#160;</span>¿Taya monequi quichihuas se telpocat para itztos tapajpactic moixpa, TOTECO? </div>
<div class='q'>Monequi quipohuas mocamanal huan quichihuas cati quiijtohua. </div>
<div class='q'>
<span class="verse" id="PS119_10">10&#160;</span>Na ica nochi noyolo nimitztemojtoc, Toteco. </div>
<div class='q'>Amo techcahuili nimoiyocacahuas ten motanahuatilhua. </div>
<div class='q'>
<span class="verse" id="PS119_11">11&#160;</span>Ipan noyolo nicajoctoc nochi cati tiquijtojtoc, </div>
<div class='q'>para amo nitajtacolchihuas ica ta. </div>
<div class='q'>
<span class="verse" id="PS119_12">12&#160;</span>TOTECO, ta cati nochi mitzhueyimatij, </div>
<div class='q'>technextili quenicatza nijchihuas nochi cati techyolmelajtoc. </div>
<div class='q'>
<span class="verse" id="PS119_13">13&#160;</span>Na nitepohuilijtoc nochi motamachtilhua cati ta techmacatoc. </div>
<div class='q'>
<span class="verse" id="PS119_14">14&#160;</span>Más nimopaquilismacatoc pampa ninemi ipan moojhui huan nijchihua cati ta tiquijtojtoc, </div>
<div class='q'>huan amo ipan ricojyot. </div>
<div class='q'>
<span class="verse" id="PS119_15">15&#160;</span>Nimoyolilhuis ten motanahuatilhua huan ninemis ipan nopa ojti campa quiijtohuaj ma ninejnemi. </div>
<div class='q'>
<span class="verse" id="PS119_16">16&#160;</span>Nimopaquilismacas ica cati techyolmelajtoc, </div>
<div class='q'>huan amo quema niquelcahuas mocamanal. </div>
<div class='q'>
<span class="verse" id="PS119_17">17&#160;</span>Na nimotequipanojca, techchihuili cati cuali. </div>
<div class='q'>Techcahuili ma niitzto miyac tonali para nijsenhuiquilis nijtepanitas mocamanal. </div>
<div class='q'>
<span class="verse" id="PS119_18">18&#160;</span>Techixtapo para niquitas nopa huejhueyi tamachtilisti cati quipiya moley. </div>
<div class='q'>
<span class="verse" id="PS119_19">19&#160;</span>Na san nipaxalohua ipan ni taltipacti. </div>
<div class='q'>Amo xijtati motanahuatilhua ten na pampa monequi ma nechyacana. </div>
<div class='q'>
<span class="verse" id="PS119_20">20&#160;</span>Ipan noyolo tahuel nijnequi nijchihuas nochi cati xitahuac quej quiijtohua motamachtil. </div>
<div class='q'>
<span class="verse" id="PS119_21">21&#160;</span>Ta tiquinajhua nopa taixpanoca masehualme cati mohueyimatij. </div>
<div class='q'>Inijuanti itztoque quej tatelchihualme pampa quinhuejcamajcahuaj motanahuatilhua. </div>
<div class='q'>
<span class="verse" id="PS119_22">22&#160;</span>Amo xiquincahuili ma nechpinahualtica pampa na nijtepanita nochi cati ta tiquijtohua. </div>
<div class='q'>
<span class="verse" id="PS119_23">23&#160;</span>Hasta nopa huejhueyi tacame cati quipiyaj tequiticayot mosehuijque para nechejelnamiquise, </div>
<div class='q'>pero na nimotequipanojca, </div>
<div class='q'>senquisa nimoyolilhuía ten nochi cati ta techyolmelajtoc. </div>
<div class='q'>
<span class="verse" id="PS119_24">24&#160;</span>Pampa motajtol nechtaahuilía huan nechconsejomaca. </div>
<div class='q'>
<span class="verse" id="PS119_25">25&#160;</span>Nelía nimotequipachohua hasta nihuetztoc ipan taltepocti. </div>
<div class='q'>Xijyancuili nonemilis ica mocamanal. </div>
<div class='q'>
<span class="verse" id="PS119_26">26&#160;</span>Na nimitzpohuili nochi cati nijsencajtoc nijchihuas huan ta techtacaquili. </div>
<div class='q'>Ama technextili quenicatza nijchihuas nochi cati techyolmelajtoc. </div>
<div class='q'>
<span class="verse" id="PS119_27">27&#160;</span>Techchihua ma nijmachili nopa ojti cati ipan ninemis para niquintoquilis nochi motanahuatilhua. </div>
<div class='q'>Huan na nimoyolilhuis ipan nochi nopa huejhueyi tamanti cati tijchihua. </div>
<div class='q'>
<span class="verse" id="PS119_28">28&#160;</span>Nichoca pampa tahuel nitaijyohuía. </div>
<div class='q'>Techyolchicahua ica mocamanal. </div>
<div class='q'>
<span class="verse" id="PS119_29">29&#160;</span>Techpalehui mojmosta para amo niistacatis. </div>
<div class='q'>Huan pampa techicnelía, techpalehui ma nijmati nochi moley. </div>
<div class='q'>
<span class="verse" id="PS119_30">30&#160;</span>Na nijtapejpenijtoc nopa ojti cati melahuac, </div>
<div class='q'>huan san nimoilhuía ten motamachtil. </div>
<div class='q'>
<span class="verse" id="PS119_31">31&#160;</span>Na nimotatzquilijtoc ipan motajtol huan nijchihuas cati quiijtohua. </div>
<div class='q'>¡TOTECO, amo techcahuili nihuetzis ipan pinahualisti! </div>
<div class='q'>
<span class="verse" id="PS119_32">32&#160;</span>Sinta techmacas noyolo cati cuali moixpa, </div>
<div class='q'>huajca na achi más nijchijtinemis cati quiijtohuaj motanahuatilhua. </div>
<div class='q'>
<span class="verse" id="PS119_33">33&#160;</span>TOTECO, technextili quenicatza nijchihuas nochi cati techyolmelajtoc. </div>
<div class='q'>Huan nijchijtinemis nochi tonali hasta nimiquis. </div>
<div class='q'>
<span class="verse" id="PS119_34">34&#160;</span>Techmaca talnamiquilisti huan nijchijtinemis nochi cati quiijtohua moley. </div>
<div class='q'>Quena, nijchijtinemis ica nochi noyolo. </div>
<div class='q'>
<span class="verse" id="PS119_35">35&#160;</span>Techyacana ipan nopa ojti cati technextilía motanahuatilhua, </div>
<div class='q'>pampa san ya nopa nijnequi nijchihuas. </div>
<div class='q'>
<span class="verse" id="PS119_36">36&#160;</span>Xijchihua para más ma nijnequi motajtol huan amo tomi. </div>
<div class='q'>
<span class="verse" id="PS119_37">37&#160;</span>Techhuejcatali ten nochi tamanti cati amo cuali para amo niquixtocas. </div>
<div class='q'>Más cuali talojtzitzi techyolchicahua para senquisa ninemis ipan moojhui. </div>
<div class='q'>
<span class="verse" id="PS119_38">38&#160;</span>Techmatilti na, nimotequipanojca, para temachti techmacas cati techtajtolcahuilijtoc, </div>
<div class='q'>pampa san ta nimitzimacasi huan nimitztepanita. </div>
<div class='q'>
<span class="verse" id="PS119_39">39&#160;</span>Amo techcahuili ma niquinimacasi cati nechpinahualtíaj pampa nimitztepanita, </div>
<div class='q'>pampa motamachtil senquisa cuali huan xitahuac. </div>
<div class='q'>
<span class="verse" id="PS119_40">40&#160;</span>TOTECO, na tahuel nijnequi nijchihuas cati quiijtohuaj motanahuatilhua. </div>
<div class='q'>Xijyancuili nonemilis pampa ta senquisa tixitahuac. </div>
<div class='q'>
<span class="verse" id="PS119_41">41&#160;</span>TOTECO, techtasojta huan techmaquixti ten nocualancaitacahua, </div>
<div class='q'>san quej tiquijtojtoc tijchihuas. </div>
<div class='q'>
<span class="verse" id="PS119_42">42&#160;</span>Quej nopa huelis niquinnanquilis inijuanti cati nechpinahualtíaj, </div>
<div class='q'>huan niquinmachiltis para san nimotemachía ipan mocamanal. </div>
<div class='q'>
<span class="verse" id="PS119_43">43&#160;</span>Amo techquixtili mocamanal cati melahuac huan amo techcahuili ma niquelcahua, </div>
<div class='q'>pampa san ipan motamachtil na nimotemachía. </div>
<div class='q'>
<span class="verse" id="PS119_44">44&#160;</span>Na nijtepanitas moley mojmosta. </div>
<div class='q'>Quena, para nochipa nijtepanitas moley huan amo quema tamis. </div>
<div class='q'>
<span class="verse" id="PS119_45">45&#160;</span>Ninemis nimajcajtoc pampa niquintemohua motanahuatilhua para nijchihuas cati quiijtohuaj. </div>
<div class='q'>
<span class="verse" id="PS119_46">46&#160;</span>Na niquinpohuilis motajtol tanahuatiani, </div>
<div class='q'>huan amo nipinahuas. </div>
<div class='q'>
<span class="verse" id="PS119_47">47&#160;</span>Na nimopaquilismacas ipan motanahuatilhua pampa tahuel niquinicnelía. </div>
<div class='q'>
<span class="verse" id="PS119_48">48&#160;</span>Nimomatananas para nijnextis notatepanitacayo por motanahuatilhua, </div>
<div class='q'>huan san nimoyolilhuijtinemis ten nochi cati techyolmelajtoc ma tijchihuaca ipan tonemilis. </div>
<div class='q'>
<span class="verse" id="PS119_49">49&#160;</span>Amo quema xiquelcahua cati techtajtolcahuilijtoc techchihuilis na, nimotequipanojca, </div>
<div class='q'>pampa san ya nopa nijchixtoc. </div>
<div class='q'>
<span class="verse" id="PS119_50">50&#160;</span>Cati techtencahuilijtoc techchihuilis nechyoltalía quema nimopantía ipan taijyohuilisti. </div>
<div class='q'>Quena, nochi cati tiquijtojtoc nechmaca yancuic chicahualisti ipan nonemilis. </div>
<div class='q'>
<span class="verse" id="PS119_51">51&#160;</span>Nopa masehualme cati mohueyimatij nechpinajtíaj pampa nimitztepanita, Toteco, </div>
<div class='q'>pero masque ya nopa, na amo nimohuejcatalis ten moley. </div>
<div class='q'>
<span class="verse" id="PS119_52">52&#160;</span>TOTECO, na niquelnamiqui motamachtil cati huejcajquiya techmacac. </div>
<div class='q'>Huan motamachtil nochipa nechyoltalía. </div>
<div class='q'>
<span class="verse" id="PS119_53">53&#160;</span>Nelía tahuel nicualani ica nopa taixpanoca masehualme cati quitahuelcahuaj moley. </div>
<div class='q'>
<span class="verse" id="PS119_54">54&#160;</span>Nochi cati techyolmelajtoc nechhualiquilijtoc paquilisti, </div>
<div class='q'>huan nechchijtoc ma nihuica campa hueli campa niitztinentoc quej niseyoc tali ejquet. </div>
<div class='q'>
<span class="verse" id="PS119_55">55&#160;</span>Ica tayohua nimitzelnamiqui, TOTECO, </div>
<div class='q'>huan nijnequi nijchihuas cati quiijtohua moley. </div>
<div class='q'>
<span class="verse" id="PS119_56">56&#160;</span>Nijseli tahuel miyac tatiochihualisti pampa nijchijqui cati quiijtohuaj motanahuatilhua. </div>
<div class='q'>
<span class="verse" id="PS119_57">57&#160;</span>¡TOTECO, san ta tinoaxca! </div>
<div class='q'>Na niquijtojtoc para nijtepanitas cati quiijtohua mocamanal. </div>
<div class='q'>
<span class="verse" id="PS119_58">58&#160;</span>Ica nochi noyolo nijnequi motatiochihualis. </div>
<div class='q'>Techtasojta senquisa quej techtajtolcahuilijtoc para tijchihuas. </div>
<div class='q'>
<span class="verse" id="PS119_59">59&#160;</span>Nimotachili quenicatza nimonejnemiltiyaya </div>
<div class='q'>huan nimantzi nimocuetqui para nijchihuas cati quiijtohua motajtol. </div>
<div class='q'>
<span class="verse" id="PS119_60">60&#160;</span>Quena, nimoisihuiltía para nijchihuas cati quiijtohuaj motanahuatilhua. </div>
<div class='q'>
<span class="verse" id="PS119_61">61&#160;</span>Miyac taixpanoca masehualme nechyahualojtoque para ma nitajtacolchihua inihuaya, </div>
<div class='q'>pero na amo niquelcajtoc moley. </div>
<div class='q'>
<span class="verse" id="PS119_62">62&#160;</span>Tajco yohual nimijquehua para nimitztascamatis por motamachtil cati senquisa xitahuac. </div>
<div class='q'>
<span class="verse" id="PS119_63">63&#160;</span>Na niquinita quej nohuampoyohua nochi cati mitzimacasij huan mitztepanitaj, </div>
<div class='q'>huan nochi cati quichihuaj cati quiijtohuaj motanahuatilhua. </div>
<div class='q'>
<span class="verse" id="PS119_64">64&#160;</span>¡TOTECO, nochi taltipacti temitoc ica motaicnelijcayo! </div>
<div class='q'>Technextili nochi cati techyolmelajtoc ma nijchihua ipan nonemilis. </div>
<div class='q'>
<span class="verse" id="PS119_65">65&#160;</span>¡TOTECO, tahuel techchihuilijtoc cati cuali na, nimotequipanojca! </div>
<div class='q'>Techtiochijtoc senquisa quej tiquijtojtoc para tijchihuas. </div>
<div class='q'>
<span class="verse" id="PS119_66">66&#160;</span>NoTeco, techchihua ma nijmachili cati cuali huan techmaca talnamiquilisti, </div>
<div class='q'>pampa na niquinneltocatoc motanahuatilhua. </div>
<div class='q'>
<span class="verse" id="PS119_67">67&#160;</span>Achtohuiya quema ayemo techechcapantalijtoya para techtatzacuiltis, </div>
<div class='q'>san nimocuapolojtinenqui. </div>
<div class='q'>Pero ama senquisa nijchihua cati quiijtohua mocamanal. </div>
<div class='q'>
<span class="verse" id="PS119_68">68&#160;</span>Ta nelía ticuali huan tijchihua san cati cuali. </div>
<div class='q'>Huajca techmachti quenicatza ma nijchihua cati techyolmelajtoc para nijchihuas. </div>
<div class='q'>
<span class="verse" id="PS119_69">69&#160;</span>Nopa masehualme cati mohueyimatij nechistacahuijtoque, </div>
<div class='q'>pero na ica nochi noyolo nijchijtinemis cati quiijtohuaj motanahuatilhua. </div>
<div class='q'>
<span class="verse" id="PS119_70">70&#160;</span>Inijuanti huihuitique huan tzactoc inintalnamiquilis, </div>
<div class='q'>pero na nochipa nimopaquilismaca ipan moley. </div>
<div class='q'>
<span class="verse" id="PS119_71">71&#160;</span>Nelía cuali para techechcapantali, </div>
<div class='q'>pampa technextili para ma nijchihua nochi cati techyolmelajtoc ma tijchihuaca ipan tonemilis. </div>
<div class='q'>
<span class="verse" id="PS119_72">72&#160;</span>Para na más ipati moleyes huan amo millones ten oro huan plata. </div>
<div class='q'>
<span class="verse" id="PS119_73">73&#160;</span>TOTECO, ta ica momax tijsencajqui notacayo. </div>
<div class='q'>Huajca ama techpalehui ma niquinmachili motanahuatilhua huan niquintzontecomatis. </div>
<div class='q'>
<span class="verse" id="PS119_74">74&#160;</span>Nochi cati mitztepanitaj huan motemachíaj ipan ta, </div>
<div class='q'>paquise quema nechitase, </div>
<div class='q'>pampa na nimotemachía ipan mocamanal. </div>
<div class='q'>
<span class="verse" id="PS119_75">75&#160;</span>TOTECO, na nijmati para motamachtil senquisa xitahuac. </div>
<div class='q'>Huan nopa tatzacuiltili cati techmacatoc nojquiya xitahuac, </div>
<div class='q'>huan nechhualiquilis tamanti cati cuali. </div>
<div class='q'>
<span class="verse" id="PS119_76">76&#160;</span>Huajca ama techyoltali ica moteicnelijcayo, </div>
<div class='q'>senquisa quej techilhuijtoc na, nimotequipanojca, para tijchihuas. </div>
<div class='q'>
<span class="verse" id="PS119_77">77&#160;</span>Techyahualo ica motaicnelijcayo para ma niyolto, </div>
<div class='q'>pampa san ipan moley nijpantía paquilisti. </div>
<div class='q'>
<span class="verse" id="PS119_78">78&#160;</span>Ma huetzica ipan pinahualisti nopa masehualme cati mohueyimatij, </div>
<div class='q'>pampa tahuel nechcocojtoque ica iniistacaticayo. </div>
<div class='q'>Pero na san nimoyolilhuijtinemis cati quiijtohuaj motanahuatilhua. </div>
<div class='q'>
<span class="verse" id="PS119_79">79&#160;</span>Ma sempa mosentilica nohuaya nopa masehualme cati mitzimacasij huan mitztepanitaj, </div>
<div class='q'>huan cati quiixmatij motajtol. </div>
<div class='q'>
<span class="verse" id="PS119_80">80&#160;</span>Xijchihua para noyolo ma monejnemilti xitahuac ipan nochi cati techyolmelajtoc. </div>
<div class='q'>Huan quej nopa amo quema nimopinahualtis. </div>
<div class='q'>
<span class="verse" id="PS119_81">81&#160;</span>Na nitapolosnequi pampa nijchiya para techmaquixtis ten nocualancaitacahua, </div>
<div class='q'>pampa nimotemachijtoc ipan cati tiquijtojtoc para techchihuilis. </div>
<div class='q'>
<span class="verse" id="PS119_82">82&#160;</span>Noixteyolhua siyahuij pampa quinequij quiitase ma pano nochi cati techtajtolcahuilijtoc para tijchihuas. </div>
<div class='q'>¿Hasta quema techyoltalis ica motapalehuil? </div>
<div class='q'>
<span class="verse" id="PS119_83">83&#160;</span>Ya nihuehuentzi huan nitzocoyolijtoc quej se cuetax bolsa cati quitalijtoque campa pocti, </div>
<div class='q'>pero amo niquelcajtoc cati techyolmelajtoc. </div>
<div class='q'>
<span class="verse" id="PS119_84">84&#160;</span>¿Quesqui tonali monequi nijchiyas para tiquintatzacuiltis cati nechtoquilijtinemij? </div>
<div class='q'>
<span class="verse" id="PS119_85">85&#160;</span>Nopa masehualme cati mohueyimatij huan cati quicualancaitaj moleyes quichijtoque se hueyi ostot para ma nimasi. </div>
<div class='q'>
<span class="verse" id="PS119_86">86&#160;</span>Techpalehui, pampa motanahuatilhua senquisa xitahuac, </div>
<div class='q'>huan nechtepotztocatinemij masque amo teno nijchijtoc. </div>
<div class='q'>
<span class="verse" id="PS119_87">87&#160;</span>San quentzi nechixpolihuiltisquíaj, </div>
<div class='q'>pero na amo niquinixpanotoc motanahuatilhua yon amo niquincajtoc. </div>
<div class='q'>
<span class="verse" id="PS119_88">88&#160;</span>Pampa hueyi moyolo, techcahuili ma niitzto. </div>
<div class='q'>Huan quej nopa nijsenhuiquilis nijchihuas cati quiijtohua motajtol. </div>
<div class='q'>
<span class="verse" id="PS119_89">89&#160;</span>TOTECO, mocamanal eltos temachti para nochipa nepa ilhuicac. </div>
<div class='q'>
<span class="verse" id="PS119_90">90&#160;</span>Mojmosta ta titemachti huan tiitztos temachti ica nochi cati tacactiyase para nochipa. </div>
<div class='q'>Cuali ta tijtatzquilti ni tali huan quej nopa eltoc. </div>
<div class='q'>
<span class="verse" id="PS119_91">91&#160;</span>Nochi tamanti mocahua campa tiquinnahuati ma eltoca hasta ama ni tonal. </div>
<div class='q'>Quena, nochi tamanti cati tijchijqui mitzneltocaj huan mitztequipanohuaj. </div>
<div class='q'>
<span class="verse" id="PS119_92">92&#160;</span>Sinta amo nimopaquilismacatosquía ipan moley, </div>
<div class='q'>huajca ya nimictosquía ica tequipacholi. </div>
<div class='q'>
<span class="verse" id="PS119_93">93&#160;</span>Amo quema niquinelcahuas motanahuatilhua, </div>
<div class='q'>pampa ica motanahuatilhua techmacatoc yancuic chicahualisti. </div>
<div class='q'>
<span class="verse" id="PS119_94">94&#160;</span>Na nimoaxca, techmaquixti pampa nochipa nijchijtinentoc cati quiijtohuaj motanahuatilhua. </div>
<div class='q'>
<span class="verse" id="PS119_95">95&#160;</span>Masque nopa taixpanoca tacame motatise ipan ojti para nechtzontamiltise, </div>
<div class='q'>na san nimoyolilhuijtos ten motajtol. </div>
<div class='q'>
<span class="verse" id="PS119_96">96&#160;</span>Nochi tamanti cati más cuajcualtzi niquitztoc canque ontami, </div>
<div class='q'>pero motanahuatilhua, amo quipiyaj inintamiya. </div>
<div class='q'>
<span class="verse" id="PS119_97">97&#160;</span>¡Tahuel niquicnelía moley! </div>
<div class='q'>San ten ya nimoyolilhuijtinemi semilhuit. </div>
<div class='q'>
<span class="verse" id="PS119_98">98&#160;</span>Motanahuatilhua nechchijtoque más nitalnamiqui que nocualancaitacahua. </div>
<div class='q'>Pampa motanahuatilhua nechyacantiyahuij mojmosta. </div>
<div class='q'>
<span class="verse" id="PS119_99">99&#160;</span>Quena, achi más nitalnamiqui hasta niquintani inijuanti cati notamachtijcahua, </div>
<div class='q'>pampa na nimoyolilhuijtinemi ten motajtol. </div>
<div class='q'>
<span class="verse" id="PS119_100">100&#160;</span>Na más nijmachilía que nopa huehue tacame, </div>
<div class='q'>pampa nijchihua cati quiijtohuaj motanahuatilhua. </div>
<div class='q'>
<span class="verse" id="PS119_101">101&#160;</span>Amo quema nijnectoc nijtoquilis se ojti cati amo cuali, </div>
<div class='q'>pampa senquisa nijnequi nijchihuas cati quiijtohua mocamanal. </div>
<div class='q'>
<span class="verse" id="PS119_102">102&#160;</span>Amo nimohuejcatalijtoc ten motamachtil, </div>
<div class='q'>pampa ta technextilía quenicatza ma nimonejnemilti. </div>
<div class='q'>
<span class="verse" id="PS119_103">103&#160;</span>Nijmati nelía ajhuiyac mocamanal. </div>
<div class='q'>Achi más tzopelic nijmati que sayolnecti. </div>
<div class='q'>
<span class="verse" id="PS119_104">104&#160;</span>Motanahuatilhua nechmacaj talnamiquilisti. </div>
<div class='q'>Yeca amo nijnequi niquitas yon se tamanti istacatili. </div>
<div class='q'>
<span class="verse" id="PS119_105">105&#160;</span>Mocamanal eltoc quej se taahuili cati quitaahuilía noojhui campa ninejnemi para amo nimotepotanis. </div>
<div class='q'>
<span class="verse" id="PS119_106">106&#160;</span>Se huelta nitatestigojquetzqui, </div>
<div class='q'>huan ama sempa nitatestigojquetzas para nijchihuas cati quiijtohuaj motamachtilhua pampa nelía xitahuac. </div>
<div class='q'>
<span class="verse" id="PS119_107">107&#160;</span>TOTECO, nechca eltoc para nimiquis inimaco nocualancaitacahua. </div>
<div class='q'>Techmaca yancuic chicahualisti quej tiquijtojtoc para tijchihuas. </div>
<div class='q'>
<span class="verse" id="PS119_108">108&#160;</span>TOTECO, nimitztajtanía xijseli nopa tascamatili cati nimitzmaca quej se tacajcahualisti. </div>
<div class='q'>Huan technextili motamachtil. </div>
<div class='q'>
<span class="verse" id="PS119_109">109&#160;</span>Mojmosta nimopantía campa mahuilili para nonemilis, </div>
<div class='q'>pero amo niquelcajtoc moley. </div>
<div class='q'>
<span class="verse" id="PS119_110">110&#160;</span>Nopa taixpanoca masehualme quitalíaj taquetzti para ma nimasi huan nihuetzis ipan tajtacoli, </div>
<div class='q'>pero na amo nimoiyocanequis ten motanahuatil. </div>
<div class='q'>
<span class="verse" id="PS119_111">111&#160;</span>Na san nimoaxcatijtoc motajtol, </div>
<div class='q'>pampa san ipan motajtol nijpantía paquilisti. </div>
<div class='q'>
<span class="verse" id="PS119_112">112&#160;</span>Ica nochi noyolo nijchihuas cati quiijtohuaj motanahuatilhua nochipa hasta nimiquis. </div>
<div class='q'>
<span class="verse" id="PS119_113">113&#160;</span>Amo nijnequi niquinitas masehualme cati quichihuaj ome inixayac. </div>
<div class='q'>Pero na niquicnelía moley. </div>
<div class='q'>
<span class="verse" id="PS119_114">114&#160;</span>Ipan ta nimotatía para amo nechcocose nocualancaitacahua huan ipan ta nimomanahuía. </div>
<div class='q'>Pampa nimotemachía san ipan mocamanal. </div>
<div class='q'>
<span class="verse" id="PS119_115">115&#160;</span>Ma nechtalcahuica nopa masehualme cati fiero inintalnamiquilis. </div>
<div class='q'>Ma amo nechcuatotonica pampa na nijnequi nijchihuas cati quiijtohuaj motanahuatilhua, Toteco Dios. </div>
<div class='q'>
<span class="verse" id="PS119_116">116&#160;</span>Huajca noTeco, techmaca yancuic fuerza senquisa quej techtajtolcahuili. </div>
<div class='q'>Huan quej nopa sequinoc amo quema huelis quiijtose para san tapic nimochixtoc ipan ta. </div>
<div class='q'>
<span class="verse" id="PS119_117">117&#160;</span>Techfuerzajmaca para nimomaquixtis inimaco nocualancaitacahua, </div>
<div class='q'>huan nochipa nijpiyas paquilisti para nijchihuas cati techyolmelajtoc. </div>
<div class='q'>
<span class="verse" id="PS119_118">118&#160;</span>Ta tiquinhuejcamajcajtoc nochi cati quitahuelcahuaj cati techyolmelajtoc. </div>
<div class='q'>Inijuanti quiijtohuaj talnamiquij, pero amo cana, san mocajcayahuaj. </div>
<div class='q'>
<span class="verse" id="PS119_119">119&#160;</span>Nochi masehualme cati quinpactía tajtacolchihuaj ipan ni taltipacti tiquinita quej itetejtzo teposti cati mocahua quema tijmolonía para tijtapajpacchihuas. </div>
<div class='q'>Pero na niquicnelía huan nijtepanita motajtol. </div>
<div class='q'>
<span class="verse" id="PS119_120">120&#160;</span>Nochi notacayo huihuipica pampa mitzimacasi huan mitztepanita, Toteco. </div>
<div class='q'>Huan nojquiya niquimacasi motatzacuiltil, </div>
<div class='q'>huan yeca amo nijnequi nimitzixpanos. </div>
<div class='q'>
<span class="verse" id="PS119_121">121&#160;</span>Na nijchijtoc cati xitahuac huan cati melahuac moixpa. </div>
<div class='q'>Amo techtahuelcahua inimaco nocualancaitacahua. </div>
<div class='q'>
<span class="verse" id="PS119_122">122&#160;</span>Xitatestigojquetza para techtiochihuas na, nimotequipanojca. </div>
<div class='q'>Amo xiquincahuili ma nechtaijyohuiltica nopa masehualme cati mohueyimatij. </div>
<div class='q'>
<span class="verse" id="PS119_123">123&#160;</span>Campa hueli nitachixtoc pampa nijchixtoc techmaquixtiqui ten nocualancaitacahua, </div>
<div class='q'>hasta siyajtoque noixteyolhua. </div>
<div class='q'>Nijchixtoc techmanahui senquisa quej tiquijtojtoc para tijchihuas. </div>
<div class='q'>
<span class="verse" id="PS119_124">124&#160;</span>TOTECO, ipan motaicnelijcayo techchihuili cati cuali na, nimotequipanojca. </div>
<div class='q'>Technextili quenicatza nijchihuas cati techyolmelajtoc ma tijchihuaca. </div>
<div class='q'>
<span class="verse" id="PS119_125">125&#160;</span>Na nimotequipanojca, techmaca talnamiquilisti, </div>
<div class='q'>para niquixmatis motajtol. </div>
<div class='q'>
<span class="verse" id="PS119_126">126&#160;</span>TOTECO, ya ajsic tonali para timonextis huan tijchihuas cati tiquita para cuali. </div>
<div class='q'>Pampa ni taixpanoca masehualme ayecmo quitepanitaj moley. </div>
<div class='q'>
<span class="verse" id="PS119_127">127&#160;</span>Pero na más niquinicnelía motanahuatilhua huan amo quej oro cati senquisa cuali. </div>
<div class='q'>
<span class="verse" id="PS119_128">128&#160;</span>Pampa nochi motanahuatilhua nelía xitahuac. </div>
<div class='q'>Yeca amo nijnequi niquitas yon se tamanti istacatili. </div>
<div class='q'>
<span class="verse" id="PS119_129">129&#160;</span>Motajtol nelía cuajcualtzi, TOTECO, </div>
<div class='q'>yeca nijtoquilijtinemi ica nochi noalma. </div>
<div class='q'>
<span class="verse" id="PS119_130">130&#160;</span>Quema quiixtomaj mocamanal, </div>
<div class='q'>techtaahuilía huan techtalnamictía nochi timasehualme, </div>
<div class='q'>hasta nojquiya masehualme cati pilquentzi quimachilíaj. </div>
<div class='q'>
<span class="verse" id="PS119_131">131&#160;</span>Yeca tahuel nijnequi niquixmatis más cati quiijtohuaj motanahuatilhua, </div>
<div class='q'>huan ya nopa nijtemohua. </div>
<div class='q'>
<span class="verse" id="PS119_132">132&#160;</span>Techtachili huan techtasojta, </div>
<div class='q'>quej timomajtoc tiquinchihuilía cati mitzicnelíaj. </div>
<div class='q'>
<span class="verse" id="PS119_133">133&#160;</span>Techyacana ipan se cuali ojti ica mocamanal para amo nechtanis yon se taixpanoli. </div>
<div class='q'>
<span class="verse" id="PS119_134">134&#160;</span>Techmanahui ten nopa tacame cati mosisiníaj huan quinequij nechtaijyohuiltise. </div>
<div class='q'>Huan quej nopa nijchihuas cati quiijtohuaj motanahuatilhua. </div>
<div class='q'>
<span class="verse" id="PS119_135">135&#160;</span>Ma monexti moteicnelijcayo ipan moxayac quema techtachilía na, nimotequipanojca, </div>
<div class='q'>huan techmachti nochi cati techyolmelajtoc para ma tijchihuaca. </div>
<div class='q'>
<span class="verse" id="PS119_136">136&#160;</span>Tahuel nichoca pampa miyac masehualme amo quitepanitaj moley. </div>
<div class='q'>
<span class="verse" id="PS119_137">137&#160;</span>TOTECO, ta nelía tixitahuac huan nochi tatzacuiltili cati titemaca nojquiya xitahuac. </div>
<div class='q'>
<span class="verse" id="PS119_138">138&#160;</span>Nochi motajtol xitahuac huan temachti para ipan ma timotemachica. </div>
<div class='q'>
<span class="verse" id="PS119_139">139&#160;</span>Nelía nimotequipachohua huan nicualani, </div>
<div class='q'>pampa nocualancaitacahua amo quitepanitztoque cati ta tiquijtojtoc. </div>
<div class='q'>
<span class="verse" id="PS119_140">140&#160;</span>Nochi moley nijyejyecojtoc huan niquitztoc para nelía tatzejtzeloltic. </div>
<div class='q'>Yeca niquicnelía. </div>
<div class='q'>
<span class="verse" id="PS119_141">141&#160;</span>Nelía niteicneltzi huan miyac amo quinequij nechitase, </div>
<div class='q'>pero na amo niquinelcajtoc motanahuatilhua. </div>
<div class='q'>
<span class="verse" id="PS119_142">142&#160;</span>Ta tijchihua cati xitahuac para nochipa huan moley senquisa melahuac. </div>
<div class='q'>
<span class="verse" id="PS119_143">143&#160;</span>Nopani huetztoc tequipacholi huan taijyohuilisti, </div>
<div class='q'>pero motanahuatilhua san ya nopa nechyolchicahuaj. </div>
<div class='q'>
<span class="verse" id="PS119_144">144&#160;</span>Motajtol nochipa xitahuac. </div>
<div class='q'>Techmaca talnamiquilisti para nijmachilis huan quej nopa huelis niitztos. </div>
<div class='q'>
<span class="verse" id="PS119_145">145&#160;</span>Ica nochi noyolo nimitztzajtzilía. </div>
<div class='q'>Technanquili noTeco, huan nijchihuas cati techyolmelajtoc. </div>
<div class='q'>
<span class="verse" id="PS119_146">146&#160;</span>Na nimitztzajtzilía huan nimitzilhuía: </div>
<div class='q'>“Techmaquixti ten nocualancaitacahua”, </div>
<div class='q'>huan nijchihuas cati quiijtohua motajtol. </div>
<div class='q'>
<span class="verse" id="PS119_147">147&#160;</span>Nimijquehua ica ijnaloc quema ayemo quisa tonati, </div>
<div class='q'>huan nimitztzajtzilía, TOTECO, pampa san ipan mocamanal nimotemachía. </div>
<div class='q'>
<span class="verse" id="PS119_148">148&#160;</span>Ica tayohua amo nicochi pampa san nimoyolilhuía ten nochi cati tiquijtojtoc techchihuilis. </div>
<div class='q'>
<span class="verse" id="PS119_149">149&#160;</span>Techtacaquili pampa titetasojta, TOTECO. </div>
<div class='q'>Techmaca yancuic chicahualisti quej quiijtohua motamachtil para tijchihuas. </div>
<div class='q'>
<span class="verse" id="PS119_150">150&#160;</span>Nechca hualahuij nopa tacame cati mosisiníaj huan nechtepotztocatinemij. </div>
<div class='q'>Inijuanti mohuejcatalijtoque ten moley. </div>
<div class='q'>
<span class="verse" id="PS119_151">151&#160;</span>Pero ta tinoTeco tiitztoc nonechca. </div>
<div class='q'>Nochi motanahuatilhua senquisa melahuac. </div>
<div class='q'>
<span class="verse" id="PS119_152">152&#160;</span>Hasta quema niitztoya nipilquentzi niquixmatqui motajtol, </div>
<div class='q'>huan nijmatqui para motajtol amo quema mopatas para nochipa. </div>
<div class='q'>
<span class="verse" id="PS119_153">153&#160;</span>Xijtachili notaijyohuilis huan techmanahui, </div>
<div class='q'>pampa amo niquelcajtoc moley. </div>
<div class='q'>
<span class="verse" id="PS119_154">154&#160;</span>Quena, techtenpalehui huan techmanahui quej techtajtolcahuilijtoc tijchihuas. </div>
<div class='q'>
<span class="verse" id="PS119_155">155&#160;</span>Amo tiquinmaquixtis nopa masehualme cati amo mitztepanitaj. </div>
<div class='q'>pampa inijuanti amo quitacaquilíaj cati techyolmelajtoc. </div>
<div class='q'>
<span class="verse" id="PS119_156">156&#160;</span>TOTECO, ta tahuel techtasojta. </div>
<div class='q'>Techmaca yancuic chicahualisti quej quiijtohua motamachtil para tijchihuas. </div>
<div class='q'>
<span class="verse" id="PS119_157">157&#160;</span>Miyac nocualancaitacahua nechtepotztocatinemij huan quichihuaj campeca para ma nimitzixpano, </div>
<div class='q'>pero na amo nijcajtoc motajtol. </div>
<div class='q'>
<span class="verse" id="PS119_158">158&#160;</span>Na niquincualancaita nopa tacajcayahuani, </div>
<div class='q'>pampa inijuanti amo quichihuaj cati quiijtohua mocamanal. </div>
<div class='q'>
<span class="verse" id="PS119_159">159&#160;</span>Xiquita TOTECO, na tahuel niquinicnelía motanahuatilhua. </div>
<div class='q'>Techmaca yancuic chicahualisti pampa ta nelía ticuali, </div>
<div class='q'>huan hueyi moyolo. </div>
<div class='q'>
<span class="verse" id="PS119_160">160&#160;</span>Nochi mocamanal senquisa melahuac. </div>
<div class='q'>Quena, nochi motamachtil senquisa xitahuac huan huejcahuas para nochipa. </div>
<div class='q'>
<span class="verse" id="PS119_161">161&#160;</span>Tacame cati quipiyaj tequiticayot nemij notepotzco para nechcocose masque amo teno niquinchihuilijtoc, </div>
<div class='q'>pero ipan noyolo san niquimacasi para niquixpanos mocamanal. </div>
<div class='q'>
<span class="verse" id="PS119_162">162&#160;</span>Na nimopaquilismaca ipan mocamanal quej se cati paqui miyac quema quipantijtoc cati tahuel patiyo. </div>
<div class='q'>
<span class="verse" id="PS119_163">163&#160;</span>Nijcualancaita nochi tamanti istacatili, </div>
<div class='q'>pero niquicnelía miyac moley. </div>
<div class='q'>
<span class="verse" id="PS119_164">164&#160;</span>Nimitzhueyimati chicome huelta ipan se tonal, </div>
<div class='q'>huan nimitztascamati pampa xitahuac motamachtil. </div>
<div class='q'>
<span class="verse" id="PS119_165">165&#160;</span>Nochi cati quiicnelíaj moley quipiyaj miyac tasehuilisti ipan iniyolo, </div>
<div class='q'>huan amo huetzise ipan tajtacoli. </div>
<div class='q'>
<span class="verse" id="PS119_166">166&#160;</span>TOTECO, tahuel nimochixtoc para techmaquixtis </div>
<div class='q'>huan yeca niquintepanita motanahuatilhua. </div>
<div class='q'>
<span class="verse" id="PS119_167">167&#160;</span>Na nijneltoca motajtol huan niquicnelía ica nochi noyolo. </div>
<div class='q'>
<span class="verse" id="PS119_168">168&#160;</span>Na nijchihua cati quiijtohuaj motanahuatilhua huan motajtol, </div>
<div class='q'>pampa ta tiquixmati nochi cati nijchihua. </div>
<div class='q'>
<span class="verse" id="PS119_169">169&#160;</span>TOTECO, xijtacaquili cati nimitztajtanía, </div>
<div class='q'>techmaca talnamiquilisti senquisa quej tiquijtojtoc para tijchihuas. </div>
<div class='q'>
<span class="verse" id="PS119_170">170&#160;</span>Xijtacaquili cati nimitztajtanía quema nimotatajtía, </div>
<div class='q'>huan techmanahui quej tiquijtojtoc techchihuilis. </div>
<div class='q'>
<span class="verse" id="PS119_171">171&#160;</span>Na nimitzpaquilismacas, </div>
<div class='q'>pampa ta technextilijtoc quenicatza nijchihuas nochi cati techyolmelajtoc ma tijchihuaca. </div>
<div class='q'>
<span class="verse" id="PS119_172">172&#160;</span>Nitepohuilis nochi cati tiquijtojtoc, </div>
<div class='q'>pampa nochi motanahuatilhua senquisa xitahuac. </div>
<div class='q'>
<span class="verse" id="PS119_173">173&#160;</span>Ximocualtali para techmanahuis, </div>
<div class='q'>pampa na nijtapejpenijtoc nijchihuas cati quiijtohuaj motanahuatilhua. </div>
<div class='q'>
<span class="verse" id="PS119_174">174&#160;</span>TOTECO, nijnequi techmaquixtiqui, </div>
<div class='q'>pampa na san nimopaquilismaca ica moley. </div>
<div class='q'>
<span class="verse" id="PS119_175">175&#160;</span>Techcahuili ma noja niitzto para nimitzhueyimatis. </div>
<div class='q'>Xijcahuili para motamachtil ma nechpalehui. </div>
<div class='q'>
<span class="verse" id="PS119_176">176&#160;</span>Na nimocuapolojtoc quej se pilborregojtzi, </div>
<div class='q'>yeca xihuala para techtemoqui, </div>
<div class='q'>pampa na amo niquelcajtoc para niquintepanitas motanahuatilhua.  </div>
<div class='psalmlabel' id='PS120_0'> 120</div>
<div class='s'>Netatajtili para Toteco ma quimanahui ten nopa istacatini </div>
<div class='q'>
<span class="verse" id="PS120_1">1&#160;</span>Quema niitztoya ipan taijyohuilisti, </div>
<div class='q'>nijtzajtzili TOTECO huan yaya nechnanquili. </div>
<div class='q'>Niquilhui: </div>
<div class='q'>
<span class="verse" id="PS120_2">2&#160;</span>“TOTECO, techmanahui inimaco nopa masehualme, </div>
<div class='q'>cati nechistacahuíaj huan nechejelnamiquij.” </div>
<div class='q'>
<span class="verse" id="PS120_3">3&#160;</span>Ma moilhuica nopa istacatini taya ininpantis por iniistacaticayo. </div>
<div class='q'>
<span class="verse" id="PS120_4">4&#160;</span>Quintamicocoyotzase ica cuataminti huan quintatise ipan ticoli. </div>
<div class='q'>
<span class="verse" id="PS120_5">5&#160;</span>Nelía niteicneltzi na cati niitztoc inihuaya ni masehualme ten tali Mesec huan Cedar. </div>
<div class='q'>Nelía nitaijyohuía tatajco ten inijuanti, </div>
<div class='q'>pampa yon se ten inijuanti amo mitztepanita, Toteco. </div>
<div class='q'>
<span class="verse" id="PS120_6">6&#160;</span>Ya nisiyajqui para niitztoc inihuaya ni masehualme cati amo quinequij ma onca tasehuilisti. </div>
<div class='q'>
<span class="verse" id="PS120_7">7&#160;</span>Quema niquincamanalhuía quenicatza hueli tiitztose ica tasehuilisti, </div>
<div class='q'>inijuanti quisencahuaj quenicatza tatehuise.  </div>
<div class='psalmlabel' id='PS121_0'> 121</div>
<div class='s'>Toteco yaya mitzmocuitahuis </div>
<div class='q'>
<span class="verse" id="PS121_1">1&#160;</span>Quema nijtananas noxayac, </div>
<div class='q'>huan nitachiyas ipan nopa tepeme, nimoilhuía: </div>
<div class='q'>“¿Canque huala notapalehuil?” </div>
<div class='q'>
<span class="verse" id="PS121_2">2&#160;</span>Notapalehuil huala ten TOTECO, </div>
<div class='q'>yaya cati quichijchijqui ilhuicacti huan taltipacti. </div>
<div class='q'>
<span class="verse" id="PS121_3">3&#160;</span>Yaya amo quema mitzcahuilis para timotepotanis o tihuetzis. </div>
<div class='q'>Yaya mitzmocuitahuis huan amo quema cochis. </div>
<div class='q'>
<span class="verse" id="PS121_4">4&#160;</span>Quena, TOTECO cati quinmocuitahuía israelitame amo ixijcopi, </div>
<div class='q'>yon amo cochi. </div>
<div class='q'>
<span class="verse" id="PS121_5">5&#160;</span>TOTECO yaya mitzmocuitahuía. </div>
<div class='q'>Yaya itztoc monechca para mitzmanahuis. </div>
<div class='q'>
<span class="verse" id="PS121_6">6&#160;</span>Yaya mitzmocuitahuía tonaya huan tayohua. </div>
<div class='q'>
<span class="verse" id="PS121_7">7&#160;</span>TOTECO mitzmocuitahuis para amo mitzajsis yon se tamanti cati amo cuali. </div>
<div class='q'>Quena, yaya quimocuitahuis monemilis. </div>
<div class='q'>
<span class="verse" id="PS121_8">8&#160;</span>TOTECO yaya mitzmocuitahuis campa hueli tiyas o tihualas, </div>
<div class='q'>ama huan para nochipa.  </div>
<div class='psalmlabel' id='PS122_0'> 122</div>
<div class='s'>Netatajtili para ma onca tasehuilisti ipan altepet Jerusalén </div>
<div class='q'>
<span class="verse" id="PS122_1">1&#160;</span>Na nipajqui quema nechilhuijque: </div>
<div class='q'>“Ma tiyacajya ichaj TOTECO.” </div>
<div class='q'>
<span class="verse" id="PS122_2">2&#160;</span>Pero ama ya tiitztoque nica ipan altepet Jerusalén. </div>
<div class='q'>Quena, ya ticalactoque campa icaltehua ni altepe. </div>
<div class='q'>
<span class="verse" id="PS122_3">3&#160;</span>Jerusalén quisencajtoque para nopona nochi ma mosentilica. </div>
<div class='q'>
<span class="verse" id="PS122_4">4&#160;</span>Nochi imasehualhua TOTECO ten cati hueli hueyi familia ten israelitame hualahuij nica sese xihuit, </div>
<div class='q'>para quitascamatise huan quipaquilismacase Toteco senquisa quej quiijtohua itajtol. </div>
<div class='q'>
<span class="verse" id="PS122_5">5&#160;</span>Pampa nopona mosehuía para tetajtolsencahuas nopa tanahuatijquet cati iixhui David. </div>
<div class='q'>
<span class="verse" id="PS122_6">6&#160;</span>Ximotatajtica ica TOTECO para ma onca tasehuilisti ipan altepet Jerusalén. </div>
<div class='q'>Xijtiochihua Jerusalén ica ni camanali: </div>
<div class='q'>
<span class="verse" id="PS122_7">7&#160;</span>“Ma itztoca cuali nochi cati quiicnelíaj ni altepet Jerusalén. </div>
<div class='q'>Ma onca tasehuilisti ica calijtic nopa tepamit cati quiyahualojtoc. </div>
<div class='q'>Ma itztoca ica paquilisti ipan nochi tequicalme.” </div>
<div class='q'>
<span class="verse" id="PS122_8">8&#160;</span>Pampa niquinicnelía noicnihua huan nohuampoyohua cati itztoque nica, niquijtohua: </div>
<div class='q'>“Ma quipiya tasehuilisti ni altepet. </div>
<div class='q'>
<span class="verse" id="PS122_9">9&#160;</span>Pampa niquicnelía ichaj TOTECO cati eltoc nica, </div>
<div class='q'>ma onca tasehuilisti ipan ni altepet.”  </div>
<div class='psalmlabel' id='PS123_0'> 123</div>
<div class='s'>Netatajtili para Toteco ma quitasojta </div>
<div class='q'>
<span class="verse" id="PS123_1">1&#160;</span>Na nijtananas noxayac para nimitztachilis ta, TOTECO, </div>
<div class='q'>cati timosehuijtoc ipan ilhuicac. </div>
<div class='q'>
<span class="verse" id="PS123_2">2&#160;</span>Tojuanti timitztachilíaj ta, </div>
<div class='q'>TOTECO toDios, para ma techtasojta san se quej se tequipanojquet quitachilía iteco, </div>
<div class='q'>o quej se sihua tequipanojquet quitachilía iteco isihua para ma quichihuili cati cuali. </div>
<div class='q'>
<span class="verse" id="PS123_3">3&#160;</span>TOTECO, techtasojta. </div>
<div class='q'>Quena, xijpiya hueyi moyolo ica tojuanti. </div>
<div class='q'>
<span class="verse" id="PS123_4">4&#160;</span>Ya tisiyajtoque ica nopa masehualme cati techitaj quej amo teno topati. </div>
<div class='q'>Inijuanti cati mohueyimatij huan cati tominpiyani tahuel techpinajtíaj, </div>
<div class='q'>hasta ya techyolajsic.  </div>
<div class='psalmlabel' id='PS124_0'> 124</div>
<div class='s'>David quihueyimatqui Toteco pampa quimanahui ten icualancaitacahua </div>
<div class='q'>
<span class="verse" id="PS124_1">1&#160;</span>Nochi israelitame ma quiijtoca taya tijchijtosquíaj sinta TOTECO amo itztosquía tohuaya huan amo techpalehuijtosquía. </div>
<div class='q'>
<span class="verse" id="PS124_2">2&#160;</span>Sinta TOTECO amo itztosquía tohuaya quema nopa tacame motananque para techtehuise, </div>
<div class='q'>
<span class="verse" id="PS124_3">3&#160;</span>techtolojtosquíaj tiyoltoque huan techtzontamiltijtosquíaj ica inihueyi cualancayo. </div>
<div class='q'>
<span class="verse" id="PS124_4">4&#160;</span>Inijuanti techhuahuatatztosquíaj quej at tatilana, </div>
<div class='q'>huan huajca eltosquía quej hueyat panotosquía topani. </div>
<div class='q'>
<span class="verse" id="PS124_5">5&#160;</span>Quena, eltosquía quej topani panotosquía tahuel miyac at cati tetetztic, </div>
<div class='q'>cati tehuahuatatza huan titzontantosquíaj. </div>
<div class='q'>
<span class="verse" id="PS124_6">6&#160;</span>Ma tijtascamatica TOTECO pampa amo quincahuili ma techcococa. </div>
<div class='q'>
<span class="verse" id="PS124_7">7&#160;</span>Quej se totot cholohua ten se taquetzti, </div>
<div class='q'>quej nopa nojquiya Toteco techchololti inimaco tocualancaitacahua, </div>
<div class='q'>cati quinequiyayaj techmasiltise. </div>
<div class='q'>Nopa laso cotonqui huan tojuanti timocajque timajcajtoque. </div>
<div class='q'>
<span class="verse" id="PS124_8">8&#160;</span>Tojuanti totapalehuil huala ten TOTECO, </div>
<div class='q'>cati quichijchijqui ilhuicacti huan taltipacti.  </div>
<div class='psalmlabel' id='PS125_0'> 125</div>
<div class='s'>Toteco quinmocuitahuía imasehualhua. </div>
<div class='q'>
<span class="verse" id="PS125_1">1&#160;</span>Masehualme cati motemachíaj ipan TOTECO itztoque neltemachme, </div>
<div class='q'>quej nopa tepet Sion cati amo mojmolinía, </div>
<div class='q'>huan ijcatoc cuali para nochipa. </div>
<div class='q'>
<span class="verse" id="PS125_2">2&#160;</span>Quej Jerusalén quiyahualojtoque miyac tepeme para quimanahuise, </div>
<div class='q'>quej nopa nojquiya TOTECO quinyahualojtoc imasehualhua huan quinmanahuía. </div>
<div class='q'>
<span class="verse" id="PS125_3">3&#160;</span>Toteco amo quincahuilis ma tanahuatica masehualme cati fiero inintalnamiquilis, </div>
<div class='q'>pampa huelis imasehualhua cati itztoque xitahuaque nojquiya pehuase quichihuase tamanti cati amo cuali. </div>
<div class='b'> &#160; </div>
<div class='q'>
<span class="verse" id="PS125_4">4&#160;</span>TOTECO, xiquinchihuili cati cuali masehualme cati cuajcualme, </div>
<div class='q'>huan cati xitahuac iniyolo moixpa. </div>
<div class='q'>
<span class="verse" id="PS125_5">5&#160;</span>Pero nopa masehualme cati moiyocaquixtijtoque ten nopa ojti ten cuali huan yahuij ipan ojti cati amo cuali, xiquinhuica campa tiquintatzacuiltis. </div>
<div class='q'>Huan ma onca paquilisti huan tasehuilisti ipan tali Israel.  </div>
<div class='psalmlabel' id='PS126_0'> 126</div>
<div class='s'>Toteco quicualtalis ital </div>
<div class='q'>
<span class="verse" id="PS126_1">1&#160;</span>Quema TOTECO sempa quinhualicas ipan Jerusalén nochi imasehualhua cati tetequipanohuaj ipan sequinoc talme, </div>
<div class='q'>elis quej tijtemiquij. </div>
<div class='q'>
<span class="verse" id="PS126_2">2&#160;</span>¡Nelía tihuetzcase huan tihuicase ica paquilisti! </div>
<div class='q'>Huan nopa masehualme ten sequinoc talme quiijtose: </div>
<div class='q'>“¡Dios quichijtoc huejhueyi tamanti para nopa israelitame!” </div>
<div class='q'>
<span class="verse" id="PS126_3">3&#160;</span>Quena, nelía melahuac TOTECO techchihuilis huejhueyi tamanti. </div>
<div class='q'>¡Ma tipaquica! </div>
<div class='b'> &#160; </div>
<div class='q'>
<span class="verse" id="PS126_4">4&#160;</span>TOTECO, sempa techmaca tamanti cati cuali quej tijpixtoyaj achtohuiya. </div>
<div class='q'>Quena, quej nopa hueyame cati ajsi ipan nopa huactoc tali huan quiyancuilía, </div>
<div class='q'>quej nopa xijyancuili tonemilis, TOTECO. </div>
<div class='q'>
<span class="verse" id="PS126_5">5&#160;</span>Cati tocaj ica choquisti, ica paquilisti pixcase. </div>
<div class='q'>
<span class="verse" id="PS126_6">6&#160;</span>Quena, masque chocatiyase quema quitoctiyase inixinach, </div>
<div class='q'>pero quema pixcatij huicatihualase ica paquilisti pampa ya quihualicase cati quipixcatose.  </div>
<div class='psalmlabel' id='PS127_0'> 127</div>
<div class='s'>Nochi cati cuali huala ten Toteco </div>
<div class='q'>
<span class="verse" id="PS127_1">1&#160;</span>Sinta TOTECO amo quichijchihua se cali cati masehualme quichihuasnequij, </div>
<div class='q'>san tapic inintequi cati nopona tequitij. </div>
<div class='q'>Sinta TOTECO amo quimocuitahuía se altepet, </div>
<div class='q'>san tapic inintequi nopa masehualme cati nopona tamocuitahuíaj. </div>
<div class='q'>
<span class="verse" id="PS127_2">2&#160;</span>San tapic anmijquehuase cualca para antequitise chicahuac huan amo anmosiyajquetzase hasta tajco yohual. </div>
<div class='q'>San tapic para ica miyac tequipacholi san amotacualis anquitemojtinemise. </div>
<div class='q'>Pampa Toteco Dios quinequi ximotemachica ipan ya huan xicochica cuali. </div>
<div class='q'>Yaya quinmacas nochi cati quinicnelía nochi cati monequi. </div>
<div class='q'>
<span class="verse" id="PS127_3">3&#160;</span>Toconehua itztoque se nemacti ten TOTECO. </div>
<div class='q'>Quena, cati tacatij ten totacayo eltoc quej se tatancayot. </div>
<div class='q'>
<span class="verse" id="PS127_4">4&#160;</span>Nopa coneme cati se quinpiya quema noja se telpoca tacat, </div>
<div class='q'>itztoque quej miyac cuataminti cati quintequihuía se soldado para ica momanahuis ipan tatehuilisti. </div>
<div class='q'>
<span class="verse" id="PS127_5">5&#160;</span>Cuali ipanti se tacat cati quinpiya miyac iconehua. </div>
<div class='q'>Nopa tacat amo pinahuas sinta icualancaitacahua quitelhuíaj iixpa se juez, </div>
<div class='q'>pampa nochi quitepanitase cati quinpiya para ica momanahuis.  </div>
<div class='psalmlabel' id='PS128_0'> 128</div>
<div class='s'>Cuali ipanti nopa masehuali cati quitepanita Toteco </div>
<div class='q'>
<span class="verse" id="PS128_1">1&#160;</span>Nelía paqui nopa masehuali cati quiimacasi huan quitepanita TOTECO. </div>
<div class='q'>Quena, paqui cati nemi xitahuac ipan iojhui. </div>
<div class='q'>
<span class="verse" id="PS128_2">2&#160;</span>Quiselis itaxtahuil pampa tequiti cuali. </div>
<div class='q'>Yaya paquis miyac huan nochi cati quichihuas quisas cuali. </div>
<div class='q'>
<span class="verse" id="PS128_3">3&#160;</span>Isihua paquis ipan ichaj. </div>
<div class='q'>Yaya elis quej se cuali xocomeca tzonti cati achi más quimocuitahuíaj huan cati temaca miyac itajca. </div>
<div class='q'>Quinpiyas miyac ininconehua cati mosehuise campa imesa huan quipiyase miyac chicahualisti. </div>
<div class='q'>Quena, itztose quej olivo cuame cati nelía cuali. </div>
<div class='q'>
<span class="verse" id="PS128_4">4&#160;</span>Quej nopa TOTECO quitiochihuas nopa tacat cati quiimacasi huan quitepanita. </div>
<div class='q'>
<span class="verse" id="PS128_5">5&#160;</span>TOTECO quitiochihuas ten altepet Sion. </div>
<div class='q'>Quicahuilis ma quiita para nochi eltoc cuali ipan Jerusalén nochi tonali ten inemilis. </div>
<div class='q'>
<span class="verse" id="PS128_6">6&#160;</span>Quicahuilis para itztos hasta quinitas iixhuihua. </div>
<div class='q'>¡Toteco quimacas tasehuilisti nopa tali Israel!  </div>
<div class='psalmlabel' id='PS129_0'> 129</div>
<div class='s'>Ma huetzica cati quincualancaitaj israelitame huan altepet Jerusalén </div>
<div class='q'>
<span class="verse" id="PS129_1">1&#160;</span>Nochi israelitame hueli quiijtose para hasta quema pejqui itztose israelitame, </div>
<div class='q'>huan pejqui timochihuaj se altepet ten san se toeso timasehualme, </div>
<div class='q'>tocualancaitacahua techtepotztocatinentoque. </div>
<div class='q'>
<span class="verse" id="PS129_2">2&#160;</span>Techcuesolmacatoque hasta quema tiisraelita masehualme tipejque timoscaltíaj quej se telpocat. </div>
<div class='q'>Pero amo quema hueltoque techtzontamiltíaj. </div>
<div class='q'>
<span class="verse" id="PS129_3">3&#160;</span>Tocuitapa techtamicocojque quema techmaquiliyayaj hasta huejcajquiya. </div>
<div class='q'>
<span class="verse" id="PS129_4">4&#160;</span>Pero TOTECO yaya nelía xitahuac, </div>
<div class='q'>quicotonqui nopa tepos cadenas cati ica techtatacatzohuayayaj nopa masehualme cati amo quitepanitaj TOTECO. </div>
<div class='q'>
<span class="verse" id="PS129_5">5&#160;</span>Ma huetzica ipan se hueyi pinahualisti nochi cati quicualancaitaj altepet Jerusalén. </div>
<div class='q'>
<span class="verse" id="PS129_6">6&#160;</span>Ma elica quej nopa xihuit cati nimantzi pilini huan huaqui pampa ixhuatoc ipan tali cati amo huejcata. </div>
<div class='q'>
<span class="verse" id="PS129_7">7&#160;</span>Quena, ma elica quej nopa xihuit cati amo aqui quimehua, </div>
<div class='q'>yon amo aqui quipixca itajca pampa amo teno ipati. </div>
<div class='q'>
<span class="verse" id="PS129_8">8&#160;</span>Nimitztajtanía para yon se cati pano campa nopa fiero masehualme ma amo quintiochihua. </div>
<div class='q'>Amo aqui ma quiijto: </div>
<div class='q'>“Ma TOTECO amechtiochihua.” </div>
<div class='q'>Yon ma amo quiijtoca: </div>
<div class='q'>“Tojuanti timechtiochihuaj ica itequiticayo TOTECO.”  </div>
<div class='psalmlabel' id='PS130_0'> 130</div>
<div class='s'>Ximotemachica ipan Toteco para amechmanahuis </div>
<div class='q'>
<span class="verse" id="PS130_1">1&#160;</span>TOTECO, quema nimopantía ipan se hueyi taohuijcayot, </div>
<div class='q'>na nimitztzajtzilía para techtitanili motapalehuil. </div>
<div class='q'>
<span class="verse" id="PS130_2">2&#160;</span>Toteco, techtacaquili quema nimitznojnotza. </div>
<div class='q'>Xijchihuili cuenta cati nimitztajtanía huan techpalehui. </div>
<div class='q'>
<span class="verse" id="PS130_3">3&#160;</span>TOTECO, sinta tiquelnamiquisquía nochi totajtacolhua, </div>
<div class='q'>amo aqui huelisquía moquetzas moixpa. </div>
<div class='q'>
<span class="verse" id="PS130_4">4&#160;</span>Pero ta nelía titetapojpolhuía, </div>
<div class='q'>para nochi masehualme ma mitztepanitaca. </div>
<div class='q'>
<span class="verse" id="PS130_5">5&#160;</span>Na nimochiya ipan ta, TOTECO, para techpalehuis, </div>
<div class='q'>Quena, ica nochi noyolo nimotemachía ipan nopa cati techtajtolcahuilijtoc ipan mocamanal. </div>
<div class='q'>
<span class="verse" id="PS130_6">6&#160;</span>Ipan noalma senquisa nitachixtoc para ta, TOTECO, xitequiti. </div>
<div class='q'>Nitachixtoc para techpalehuis, </div>
<div class='q'>quej nopa tamocuitahuiani quichiyaj ma tanesi. </div>
<div class='q'>Quena, más nitachixtoc huan amo quej tamocuitahuiani cati tahuel quinequij ma tanesi. </div>
<div class='b'> &#160; </div>
<div class='q'>
<span class="verse" id="PS130_7">7&#160;</span>Nochi anisraelitame, ximotemachica ipan TOTECO, </div>
<div class='q'>pampa san yaya quipiya hueyi iyolo huan san yaya temaquixtía talojtzitzi. </div>
<div class='q'>
<span class="verse" id="PS130_8">8&#160;</span>Yaya quinmaquixtis israelitame ten nochi inintajtacolhua.  </div>
<div class='psalmlabel' id='PS131_0'> 131</div>
<div class='s'>Ximotemachica ipan Toteco </div>
<div class='q'>
<span class="verse" id="PS131_1">1&#160;</span>TOTECO, na amo nimohueyimati, </div>
<div class='q'>yon amo nimotepanita. </div>
<div class='q'>Na amo nimoilhuía para achi más nicuali, </div>
<div class='q'>yon amo nimoilhuía para más nijmati que sequinoc. </div>
<div class='q'>
<span class="verse" id="PS131_2">2&#160;</span>Na amo nimolinía iixpa Toteco. </div>
<div class='q'>Nimochijtoc quej se piloquichpiltzi cati sanoc quicajtoc chichi huan mosehuía imetzco inana. </div>
<div class='q'>Quena, ayecmo teno nimitztajtanijtoc. </div>
<div class='q'>
<span class="verse" id="PS131_3">3&#160;</span>Huajca anisraelitame ten ama huan para nochipa, </div>
<div class='q'>san ximotemachica ipan TOTECO.  </div>
<div class='psalmlabel' id='PS132_0'> 132</div>
<div class='s'>Netatajtili para Toteco ma quitiochihua nopa tiopamit </div>
<div class='q'>
<span class="verse" id="PS132_1">1&#160;</span>TOTECO, xiquelnamiqui David huan quenicatza taijyohui. </div>
<div class='q'>
<span class="verse" id="PS132_2">2&#160;</span>Xiquelnamiqui quenicatza David tatestigojquetzqui ica ta, TOTECO, </div>
<div class='q'>cati tiiTeco Jacob, Cati Tijpiya Nochi Chicahualisti. </div>
<div class='q'>
<span class="verse" id="PS132_3">3&#160;</span>Quiijto: </div>
<div class='q'>“Amo nicalaquis nocalijtic, </div>
<div class='q'>yon amo nimotecas ipan notapech para nicochis. </div>
<div class='q'>
<span class="verse" id="PS132_4">4&#160;</span>Amo niixijcopis, yon amo nicochis yon se talojtzi, </div>
<div class='q'>
<span class="verse" id="PS132_5">5&#160;</span>hasta nijpantis se lugar campa huelis nijchihuas ichaj TOTECO para ipan ma itzto, </div>
<div class='q'>yaya cati iTeco Jacob, Cati Quipiya Nochi Chicahualisti.” </div>
<div class='b'> &#160; </div>
<div class='q'>
<span class="verse" id="PS132_6">6&#160;</span>Tijcajque camanaltij ipan tali Efrata para iCaxa TOTECO eltoya nopona, </div>
<div class='q'>huan teipa tijpantijque huejca ten altepeme ipan cuatitamit. </div>
<div class='q'>
<span class="verse" id="PS132_7">7&#160;</span>Huajca ama ma tiyaca ipan itiopa Toteco. </div>
<div class='q'>Ma tiyaca timotancuaquetzatij iixpa para tijhueyichihuase. </div>
<div class='b'> &#160; </div>
<div class='q'>
<span class="verse" id="PS132_8">8&#160;</span>TOTECO, ximotanana huan xicalaqui ipan nopa tiopamit campa eltoc moCaxa, </div>
<div class='q'>cati quiixnextía mochicahualis. </div>
<div class='q'>
<span class="verse" id="PS132_9">9&#160;</span>Nopa totajtzitzi cati tiquintapejpenijtoc ma moquentica iniyoyo chipahuac cati quinixnextía para tatzejtzeloltique, </div>
<div class='q'>huan nochi masehualme cati tiquiniyocatalijtoc ma tzajtzica ica paquilisti. </div>
<div class='q'>
<span class="verse" id="PS132_10">10&#160;</span>NoTeco, pampa tiquicnelía motequipanojca David, </div>
<div class='q'>amo ximoicancuepa ten nopa tanahuatijquet cati ta tijtapejpeni, </div>
<div class='q'>para quinnahuatis momasehualhua. </div>
<div class='q'>
<span class="verse" id="PS132_11">11&#160;</span>Pampa ta, TOTECO, tijtajtolcahuili David, </div>
<div class='q'>huan amo quema tiquelcahua tijtamichihuas cati tijtajtolcahua tijchihuas. </div>
<div class='q'>Huan ta tiquilhui para teipa tiquintalis iixhuihua ipan isiyaj para tanahuatise. </div>
<div class='q'>
<span class="verse" id="PS132_12">12&#160;</span>Huan sinta iixhuihua quichihuase cati quiijtohua nopa camanal sencahuali cati tijchijqui ica David huan sinta quitepanitase motajtol, </div>
<div class='q'>huajca inijuanti nojquiya mosehuise ipan isiyaj para tanahuatise para nochipa. </div>
<div class='q'>
<span class="verse" id="PS132_13">13&#160;</span>Pampa ta TOTECO, tijtapejpenijtoc altepet Jerusalén para tiitztos nopona. </div>
<div class='q'>
<span class="verse" id="PS132_14">14&#160;</span>Tiquijto: </div>
<div class='q'>“Ya ni elis nochaj campa niitztos para nochipa. </div>
<div class='q'>Nopona nimocahuas pampa ya nopa cati nijnequi. </div>
<div class='q'>
<span class="verse" id="PS132_15">15&#160;</span>Nijtiochihuas miyac ni altepet huan niquintamacas imasehualhua cati teicneltzitzi. </div>
<div class='q'>
<span class="verse" id="PS132_16">16&#160;</span>Niquinmaquixtis itotajtzitzi ten nochi cati quinequij quincocose, </div>
<div class='q'>huan itatzejtzeloltica masehualhua tzajtzise ica paquilisti. </div>
<div class='q'>
<span class="verse" id="PS132_17">17&#160;</span>Nopa chicahualisti cati David quipixqui sempa nijchihuas para monextis ipan icone, </div>
<div class='q'>huan yaya cati nicaltijtoc para nijtequimacas quej tanahuatijquet elis quej se taahuili para imasehualhua. </div>
<div class='q'>
<span class="verse" id="PS132_18">18&#160;</span>Icualancaitacahua niquintahuisos ipan se hueyi pinahualisti, </div>
<div class='q'>pero yaya cati tanahuatijquet tanahuatis cuali huan monextis nochi ihueyitilis.”  </div>
<div class='psalmlabel' id='PS133_0'> 133</div>
<div class='s'>Nelía cuajcualtzi nesi quema timosentilíaj inihuaya toicnihua </div>
<div class='q'>
<span class="verse" id="PS133_1">1&#160;</span>Xiquitaca, nelía cuali huan cuajcualtzi nesi para icnime ma itztoca sentic ica san se iniyolo. </div>
<div class='q'>
<span class="verse" id="PS133_2">2&#160;</span>Quema san se iniyolo masehualme, eltoc cuajcualtzi quej nopa aceite cati quitequilijque Aarón ipan itzonteco, </div>
<div class='q'>huan temoc ipan itentzo huan yajqui hasta iteno iyoyo. </div>
<div class='q'>
<span class="verse" id="PS133_3">3&#160;</span>Eltoc cuajcualtzi huan nesi quej nopa ajhuechti cati huetzi ipan tepet Hermón huan moxixitohua ipan tepet Sion. </div>
<div class='q'>Pampa campa itztoque sentic ica san se iniyolo masehualme, </div>
<div class='q'>TOTECO nopona quititani tatiochihualisti huan nemilisti para nochipa.  </div>
<div class='psalmlabel' id='PS134_0'> 134</div>
<div class='s'>Ma quitascamatica Toteco sesen tiotac </div>
<div class='q'>
<span class="verse" id="PS134_1">1&#160;</span>Ama xijhueyimatica TOTECO, </div>
<div class='q'>nochi amojuanti anitequipanojcahua. </div>
<div class='q'>Xijhueyimatica nochi amojuanti cati sesen tayohua antamocuitahuíaj ipan ichaj. </div>
<div class='q'>
<span class="verse" id="PS134_2">2&#160;</span>Ximomatananaca huan xijtascamatica TOTECO. </div>
<div class='q'>
<span class="verse" id="PS134_3">3&#160;</span>Ma amechtiochihua TOTECO ten nopona ipan altepet Sion, </div>
<div class='q'>Quena, ma amechtiochihua Toteco cati quichijchijqui ilhuicacti huan taltipacti.  </div>
<div class='psalmlabel' id='PS135_0'> 135</div>
<div class='s'>Toteco nelía hueyi, pero teteyome amo teno ininpati </div>
<div class='q'>
<span class="verse" id="PS135_1">1&#160;</span>¡Xijpaquilismacaca TOTECO! </div>
<div class='q'>Quena, xijpaquilismacaca nochi amojuanti anitequipanojcahua. </div>
<div class='q'>
<span class="verse" id="PS135_2">2&#160;</span>Xijpaquilismacaca nochi amojuanti cati anitztoque ipan ichaj TOTECO huan cati annentinemij icalixpa. </div>
<div class='q'>
<span class="verse" id="PS135_3">3&#160;</span>Xijpaquilismacaca TOTECO pampa yaya nelía cuali. </div>
<div class='q'>Xijhuicatica ica tiohuicat pampa yaya hueyi iyolo. </div>
<div class='q'>
<span class="verse" id="PS135_4">4&#160;</span>Pampa TOTECO quitapejpenijtoc Jacob para quiicnelis. </div>
<div class='q'>Quintapejpeni nochi iixhuihua ma elica iaxcahua. </div>
<div class='q'>
<span class="verse" id="PS135_5">5&#160;</span>Na nijmati para TOTECO tahuel hueyi. </div>
<div class='q'>Nijmati para yaya tahuel más hueyi que nochi cati quintocaxtíaj “dioses”. </div>
<div class='q'>
<span class="verse" id="PS135_6">6&#160;</span>TOTECO quichihua nochi cati quinequi quichihuas ipan ilhuicacti, taltipacti, </div>
<div class='q'>huan ipan hueyi at huan campa más huejcata. </div>
<div class='q'>
<span class="verse" id="PS135_7">7&#160;</span>Quichihua para ipan nochi taltipacti ma motanana mixti, </div>
<div class='q'>huan nojquiya quititani tapetanilot huan quichihua ma huetzi at. </div>
<div class='q'>Yaya quinahuatía ma quisa nopa ajacat campa moajoctoc. </div>
<div class='q'>
<span class="verse" id="PS135_8">8&#160;</span>Quichijqui ma miqui nopa achtohui ejquet ipan sese familia ten tali Egipto, </div>
<div class='q'>huan nopa achtohui ejquet ten inintapiyalhua. </div>
<div class='q'>
<span class="verse" id="PS135_9">9&#160;</span>Quichijqui huejhueyi tiochicahualnescayot ipan tali Egipto iixpa Faraón huan itequipanojcahua. </div>
<div class='q'>
<span class="verse" id="PS135_10">10&#160;</span>Quintzontamilti miyac masehualme ipan miyac talme. </div>
<div class='q'>Quinmicti tanahuatiani cati quipiyayayaj miyac chicahualisti. </div>
<div class='q'>
<span class="verse" id="PS135_11">11&#160;</span>Quimicti Sehón cati eliyaya inintanahuatijca nopa amorreos. </div>
<div class='q'>Nojquiya quimicti Og tanahuatijquet ten tali Basán huan nochi nopa tanahuatiani ipan tali Canaán. </div>
<div class='q'>
<span class="verse" id="PS135_12">12&#160;</span>Huan nochi nopa tali cati quinahuatiyayaj nopa tanahuatiani quincuili, </div>
<div class='q'>huan quinmacac nopa talme nopa israelitame quej elisquía se tamanti cati inintata quincahuilijtejqui. </div>
<div class='b'> &#160; </div>
<div class='q'>
<span class="verse" id="PS135_13">13&#160;</span>TOTECO, masehualme mitzelnamictose para nochipa. </div>
<div class='q'>Nochi masehualme cati tacactiyase mitzixmajtose para tahuel tihueyi. </div>
<div class='b'> &#160; </div>
<div class='q'>
<span class="verse" id="PS135_14">14&#160;</span>Pampa TOTECO quintajtolsencahuas xitahuac nochi imasehualhua, </div>
<div class='q'>huan yaya quintasojtas itequipanojcahua. </div>
<div class='q'>
<span class="verse" id="PS135_15">15&#160;</span>Nopa masehualme cati itztoque ipan talme cati amo quiixmatij Toteco, </div>
<div class='q'>quinhueyichihuaj teteyome ten oro huan plata cati quinchijchijtoque ica inimax. </div>
<div class='q'>
<span class="verse" id="PS135_16">16&#160;</span>Nopa teteyome quipiyaj inincamac, pero amo camanaltij, </div>
<div class='q'>quipiyaj iniixteyol, pero amo tachiyaj. </div>
<div class='q'>
<span class="verse" id="PS135_17">17&#160;</span>Quipiyaj ininacas, pero amo tacaquij, </div>
<div class='q'>huan nojquiya amo hueli taijyotilanaj. </div>
<div class='q'>
<span class="verse" id="PS135_18">18&#160;</span>Nopa masehualme cati quinchijchihuaj nopa teteyome san se huihuitique quej nopa teteyome, </div>
<div class='q'>huan nojquiya san se huihuitique cati ininpan motemachíaj. </div>
<div class='b'> &#160; </div>
<div class='q'>
<span class="verse" id="PS135_19">19&#160;</span>¡Anisraelitame, xijpaquilismacaca, TOTECO! </div>
<div class='q'>Amojuanti antotajtzitzi cati aniixhuihua Aarón, xijpaquilismacaca TOTECO. </div>
<div class='q'>
<span class="verse" id="PS135_20">20&#160;</span>Aniixhuihua Leví, xijpaquilismacaca TOTECO. </div>
<div class='q'>Huan nochi amojuanti cati anquiimacasij huan anquitepanitaj TOTECO, </div>
<div class='q'>xijpaquilismacaca. </div>
<div class='q'>
<span class="verse" id="PS135_21">21&#160;</span>Nochi masehualme ipan altepet Jerusalén ma quipaquilismacaca TOTECO pampa yaya itztoc nica ipan altepet Jerusalén. </div>
<div class='q'>¡Paquilisti!  </div>
<div class='psalmlabel' id='PS136_0'> 136</div>
<div class='s'>Ma tijtascamatica Toteco </div>
<div class='q'>
<span class="verse" id="PS136_1">1&#160;</span>Xijtascamatica TOTECO pampa yaya nelía cuali, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_2">2&#160;</span>Xijtascamatica Toteco Dios cati más hueyi ten nochi sequinoc “dioses”, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_3">3&#160;</span>Xijtascamatica Toteco Dios cati ininTeco nochi tetecome, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_4">4&#160;</span>Xijtascamatica TOTECO pampa san ya hueli quichihua huejhueyi tamanti, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_5">5&#160;</span>Xijtascamatica yaya cati quichijchijqui ilhuicacti ica miyac talnamiquilisti, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_6">6&#160;</span>Xijtascamatica yaya cati quitali ni tali ipani at, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_7">7&#160;</span>Xijtascamatica yaya cati quinchijchijqui nopa taahuilme cati onca nepa ilhuicac, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_8">8&#160;</span>Quichijchijqui nopa tonati para ma taahui tonaya, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_9">9&#160;</span>Huan quichijchijqui metzti huan sitalime para ma taahuica tayohua, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_10">10&#160;</span>Xijtascamatica TOTECO cati quintzontamilti nopa achtohui ehuani ten tali Egipto, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_11">11&#160;</span>Xijtascamatica cati quinquixti israelitame ipan inintal nopa egiptome, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_12">12&#160;</span>Quena, quinquixti ica ihueyi chicahualis huan ica inejmat quinpalehui, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_13">13&#160;</span>Xijtascamatica yaya cati quixelo nopa Hueyi At Chichiltic para ma panoca imasehualhua, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_14">14&#160;</span>Huan quinpanolti nopa israelitame ipan tali huactoc tatajco nopa hueyi at, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_15">15&#160;</span>Pero quinatzonpolihuilti Faraón huan isoldados ipan nopa hueyi at, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_16">16&#160;</span>Xijtascamatica Toteco cati quinyacanqui imasehualhua ipan nopa huactoc tali, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_17">17&#160;</span>Xijtascamatica yaya cati quinmanahui imasehualhua inimaco tanahuatiani cati quipixque miyac chicahualisti, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_18">18&#160;</span>Yaya quintzontamilti huejhueyi tanahuatiani cati tahuel quipiyayayaj chicahualisti, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_19">19&#160;</span>Quitzontamilti Sehón, inintanahuatijca nopa amorreos, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_20">20&#160;</span>Nojquiya quimicti Og, tanahuatijquet ten tali Basán, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_21">21&#160;</span>Huan inintal nopa tanahuatiani, </div>
<div class='q'>Toteco quinmacac imasehualhua quej se tamanti cati inintata quincahuilijtejqui, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_22">22&#160;</span>Quena, quimacac itequipanojca Israel para ma moaxcati nopa tali para nochipa, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_23">23&#160;</span>Yaya cati techelnamijqui tiisraelitame quema ayecmo tijpiyayayaj chicahualisti, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_24">24&#160;</span>Yaya techmanahui inimaco tocualancaitacahua, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_25">25&#160;</span>Yaya quinmaca tacualisti nochi tamanti cati yoltoque, </div>
<div class='q'>pampa itaicnelijcayo amo quema tami. </div>
<div class='q'>
<span class="verse" id="PS136_26">26&#160;</span>Xijtascamatica Toteco Dios cati quinahuatía ilhuicacti, </div>
<div class='q'>pampa itaicnelijcayo amo quema tami.  </div>
<div class='psalmlabel' id='PS137_0'> 137</div>
<div class='s'>Inintequipachol israelitame cati itztoque ipan tali Babilonia </div>
<div class='q'>
<span class="verse" id="PS137_1">1&#160;</span>Ipan tali Babilonia timosehuiyayaj iteno hueyat, </div>
<div class='q'>huan timochoquiliyayaj, </div>
<div class='q'>pampa tiquelnamiquiyayaj altepet Jerusalén, </div>
<div class='q'>huan quenicatza nelía cuali eliyaya. </div>
<div class='q'>
<span class="verse" id="PS137_2">2&#160;</span>Tiquintahuelcajtoyaj toarpas huan tiquincuapilojtoyaj ipan inimacuayo nopa cuame. </div>
<div class='q'>
<span class="verse" id="PS137_3">3&#160;</span>Amo hueliyaya tihuicaj. </div>
<div class='q'>Pero inijuanti cati techhualicaque ica fuerza ipan inintal, </div>
<div class='q'>techtajtanijque ma tihuicaca ica paquilisti nopa cuajcualtzitzi huicat cati tihuicayayaj quema tiitztoyaj ipan altepet Jerusalén. </div>
<div class='q'>
<span class="verse" id="PS137_4">4&#160;</span>Pero amo tihuelque. </div>
<div class='q'>Amo hueli tihuicase se huicat para Toteco ipan seyoc tali ica masehualme cati amo tiquinixmatij. </div>
<div class='q'>
<span class="verse" id="PS137_5">5&#160;</span>Sinta niquelcahuasquía altepet Jerusalén, </div>
<div class='q'>ma quipolo ichicahualis nonejmat, </div>
<div class='q'>huan ma ayecmo huelis quitzotzonas nopa arpa. </div>
<div class='q'>
<span class="verse" id="PS137_6">6&#160;</span>Sinta ayecmo niquicnelisquía Jerusalén cati techpaquilismaca, </div>
<div class='q'>xijcahua nonenepil ma tatzqui ipan nocamachal para ayecmo nihuicas. </div>
<div class='b'> &#160; </div>
<div class='q'>
<span class="verse" id="PS137_7">7&#160;</span>TOTECO, amo xiquelcahua cati nopa tali Edom ehuani quiijtojque, </div>
<div class='q'>quema nopa soldados ten tali Babilonia quisosolohuayayaj altepet Jerusalén. </div>
<div class='q'>Inijuanti quiijtohuayayaj: </div>
<div class='q'>“Xijsosoloca nopa altepet hasta campa tatzquitoc.” </div>
<div class='b'> &#160; </div>
<div class='q'>
<span class="verse" id="PS137_8">8&#160;</span>Teicneltzi ni tali Babilonia, </div>
<div class='q'>pampa nojquiya quisosolose. </div>
<div class='q'>Nelía paquis nopa tacat cati quitamisosolos huan quintzontamiltis imasehualhua. </div>
<div class='q'>
<span class="verse" id="PS137_9">9&#160;</span>¡Tahuel paquis nopa tacat cati quinitzquis coneme ten Babilonia huan quinxaxamatzas ipan tet, </div>
<div class='q'>por cati fiero quichijtoque inintatahua ipan altepet Jerusalén!  </div>
<div class='psalmlabel' id='PS138_0'> 138</div>
<div class='s'>Tascamatili por itapalehuil Toteco </div>
<div class='q'>
<span class="verse" id="PS138_1">1&#160;</span>Ica nochi noyolo nimitztascamatis, TOTECO, </div>
<div class='q'>huan nihuicas para ta iniixpa moilhuicac ejcahua. </div>
<div class='q'>
<span class="verse" id="PS138_2">2&#160;</span>Nimotancuaquetza iixmelac motiopa cati tatzejtzeloltic, </div>
<div class='q'>huan nimitztascamatis pampa nelía titetasojta huan titemachti. </div>
<div class='q'>Nochi cati techtajtolcahuilijtoc para tijchihuas, </div>
<div class='q'>tijtamichihuas pampa mocamanal nelía temachti quej ta titemachti. </div>
<div class='q'>
<span class="verse" id="PS138_3">3&#160;</span>Quema nimitztzajtzilía, </div>
<div class='q'>ta technanquilía huan techfuerzajmaca. </div>
<div class='q'>
<span class="verse" id="PS138_4">4&#160;</span>TOTECO, nochi tanahuatiani cati itztoque ipan ni taltipacti mitztascamatise, </div>
<div class='q'>pampa nochi inijuanti quicaquise cati tijtajtolcajtoc. </div>
<div class='b'> &#160; </div>
<div class='q'>
<span class="verse" id="PS138_5">5&#160;</span>Quena, huicase por nochi nopa huejhueyi tamanti cati quichijtoc TOTECO, </div>
<div class='q'>pampa ihueyitilis nelhueyi. </div>
<div class='q'>
<span class="verse" id="PS138_6">6&#160;</span>Masque TOTECO tahuel hueyi, </div>
<div class='q'>yaya quintacaquilía cati moechcapanohuaj. </div>
<div class='q'>Pero cati mohueyimatij, </div>
<div class='q'>monequi moquetzase huejca ten Toteco, </div>
<div class='q'>pampa yaya amo quinequi quinitas. </div>
<div class='b'> &#160; </div>
<div class='q'>
<span class="verse" id="PS138_7">7&#160;</span>Sinta niitztoc ipan taijyohuilisti, ta TOTECO, </div>
<div class='q'>techmanahuía huan techmaquixtía. </div>
<div class='q'>Huan quema nechtehuíaj nocualancaitacahua, </div>
<div class='q'>ta tijxitahua momax huan techmaquixtía ica mohueyi chicahualis. </div>
<div class='q'>
<span class="verse" id="PS138_8">8&#160;</span>TOTECO, ta tijchihuas nochi cati timoilhuijtoc para tijchihuas ipan na nonemilis. </div>
<div class='q'>Pampa nopa taicnelijcayot cati tijpiya ica na, TOTECO, </div>
<div class='q'>amo quema tami. </div>
<div class='q'>Amo techtahuelcahua pampa ta techchijchijqui.  </div>
<div class='psalmlabel' id='PS139_0'> 139</div>
<div class='s'>Toteco itztoc campa hueli </div>
<div class='q'>
<span class="verse" id="PS139_1">1&#160;</span>TOTECO, ta techyoltachilijtoc huan tijmati nochi ten na. </div>
<div class='q'>
<span class="verse" id="PS139_2">2&#160;</span>Ta cuali tijmati sinta nimosehuía o nimoquetza. </div>
<div class='q'>Huan quema niitztoc huejca, </div>
<div class='q'>ta tijmati taya nijpixtoc ipan notalnamiquilis. </div>
<div class='q'>
<span class="verse" id="PS139_3">3&#160;</span>Ta technextilía nopa ojti cati monequi nijtoquilis, </div>
<div class='q'>huan techilhuía canque nicalaquis huan canque nimosiyajquetzas. </div>
<div class='q'>Sesen talojtzi ta tijmati canque niitztoc. </div>
<div class='q'>
<span class="verse" id="PS139_4">4&#160;</span>Ta TOTECO, tijmati taya niquijtos hasta quema ayemo nicamanalti. </div>
<div class='q'>
<span class="verse" id="PS139_5">5&#160;</span>Ta techyahualojtoc pampa tiya ica noixpa huan ica noica, </div>
<div class='q'>huan nopani tijtalía momax para techtiochihuas. </div>
<div class='q'>
<span class="verse" id="PS139_6">6&#160;</span>Nochi ni tamanti cati ta tijmati nelía cuajcualtzi, </div>
<div class='q'>huan ohui para nijneltocas. </div>
<div class='q'>
<span class="verse" id="PS139_7">7&#160;</span>Amo cana hueli nimotatis ten moTonaltzi. </div>
<div class='q'>Amo cana huelis nimotatis huan amo tiitztos nopona. </div>
<div class='q'>
<span class="verse" id="PS139_8">8&#160;</span>Sinta nitejcos hasta ilhuicac para nimotatis, </div>
<div class='q'>ta nopona tiitztoc. </div>
<div class='q'>Huan sinta niyasquía ipan nopa hueyi ostot campa itztoque mijcatzitzi, </div>
<div class='q'>ta nepa tiitztoc. </div>
<div class='q'>
<span class="verse" id="PS139_9">9&#160;</span>Sinta nijpiyasquía noeltapal huan nipatanisquía, </div>
<div class='q'>huan niquixcotonasquía nopa hueyi at, </div>
<div class='q'>
<span class="verse" id="PS139_10">10&#160;</span>hasta nepa techyacanasquía ica mohueyi chicahualis. </div>
<div class='q'>
<span class="verse" id="PS139_11">11&#160;</span>Sinta nijchihuasquía campeca para nimotatis ipan tzintayohuilot, </div>
<div class='q'>nopa tzintayohuilot mocuepasquía taahuili yahualtic ten na, </div>
<div class='q'>pampa ta tiitztos nopona. </div>
<div class='q'>
<span class="verse" id="PS139_12">12&#160;</span>Pampa yon nopa tzintayohuilot amo hueli techtatis moixpa, Toteco. </div>
<div class='q'>Pampa para ta nopa yohuali taahuía quej elisquía tonaya. </div>
<div class='q'>Nopa tzintayohuilot huan taahuili ta tiquita san se. </div>
<div class='q'>
<span class="verse" id="PS139_13">13&#160;</span>Ta tijsencajqui sesen tamanti cati onca iijtic notacayo. </div>
<div class='q'>Huan quema niitztoya iijtico nonana, </div>
<div class='q'>tijmotzquilti sesen tamanti cati nijpiya. </div>
<div class='q'>
<span class="verse" id="PS139_14">14&#160;</span>Nimitztascamati pampa techsencajqui ma nieli se tamanti cati nelía cuajcualtzi. </div>
<div class='q'>Quena, nopa tequit cati tijchijqui quema techsencajqui nel pano yejyectzi, </div>
<div class='q'>San nijtetzaita para nimoilhuis ten nochi cati ta tijchijtoc ipan notacayo. </div>
<div class='q'>
<span class="verse" id="PS139_15">15&#160;</span>Ta techtachilijtoya quema na nipejqui nimoscaltía nel nimotatijtoya ten nochi sequinoc ipan iijtico nonana. </div>
<div class='q'>Quema amo aqui más quitachilijtoya, </div>
<div class='q'>ta techchijchijqui ica mohueyi yajatil, </div>
<div class='q'>quej se cati cuali quimati taxinepalohua. </div>
<div class='q'>
<span class="verse" id="PS139_16">16&#160;</span>Ta techitac quema ayemo nitacatiyaya. </div>
<div class='q'>Huan quema ayemo nitaijyotilanayaya, tiquixquetzqui quesqui tonali niitztosquía. </div>
<div class='q'>Huan sesen tonali cati niitztosquía huan taya nopantis, </div>
<div class='q'>ta tiquijcuilo ipan moamatapohual. </div>
<div class='q'>
<span class="verse" id="PS139_17">17&#160;</span>Toteco Dios, nijmachilía nelía cuajcualtzi quema nimomaca cuenta para ta tijsenhuiquilía timoyolilhuía ten na. </div>
<div class='q'>
<span class="verse" id="PS139_18">18&#160;</span>Hasta amo hueli nijpohua quesqui huelta timoyolilhuía ten na ipan se tonal. </div>
<div class='q'>Huan ica ijnaloc quema niisa, </div>
<div class='q'>ta noja timoyolilhuijtoc ten na. </div>
<div class='q'>
<span class="verse" id="PS139_19">19&#160;</span>Toteco Dios, nelía elisquía cuali sinta tiquintzontamiltisquía nochi masehualme cati amo mitztepanitaj. </div>
<div class='q'>Xijchihua ma nechtalcahuica nopa temictiani, </div>
<div class='q'>
<span class="verse" id="PS139_20">20&#160;</span>pampa inijuanti mitztaijilhuíaj, </div>
<div class='q'>huan san quiahuilmatij motoca. </div>
<div class='q'>
<span class="verse" id="PS139_21">21&#160;</span>TOTECO, ¿amo quinamiqui para niquincualancaitas inijuanti cati mitzcualancaitaj? </div>
<div class='q'>¿Amo quinamiqui nicualanis ica mocualancaitacahua? </div>
<div class='q'>
<span class="verse" id="PS139_22">22&#160;</span>Quena, tahuel niquincualancaita, </div>
<div class='q'>pampa niquinita quej nojquiya elisquíaj nocualancaitacahua na. </div>
<div class='q'>
<span class="verse" id="PS139_23">23&#160;</span>NoTeco Dios, xijtachili noyolo huan xiquita nochi cati eltoc nopona. </div>
<div class='q'>Huan xijyejyeco notalnamiquilis para tiquitas sinta xitahuac cati nimoilhuía. </div>
<div class='q'>
<span class="verse" id="PS139_24">24&#160;</span>Technextili sinta ipan notalnamiquilis onca se talnamiquilisti cati amo mitzpactía, </div>
<div class='q'>huan techyacantiya ipan nopa ojti cati tehuica campa onca nemilisti para nochipa.  </div>
<div class='psalmlabel' id='PS140_0'> 140</div>
<div class='s'>Toteco techmanahui inimaco amo cuajcualme </div>
<div class='q'>
<span class="verse" id="PS140_1">1&#160;</span>TOTECO, techmanahui inimaco nopa taixpanoca masehualme. </div>
<div class='q'>Techmocuitahui para tatehuijca tacame amo huelis nechcocose. </div>
<div class='q'>
<span class="verse" id="PS140_2">2&#160;</span>Inijuanti nochi se tonal quisencahuaj quenicatza quichihuase tamanti cati amo cuali. </div>
<div class='q'>Talojtzitzi quinequij quipehualtise cualanti. </div>
<div class='q'>
<span class="verse" id="PS140_3">3&#160;</span>Inincamanal tecocohua quej itencococa se cohuat o se colot. </div>
<div class='q'>
<span class="verse" id="PS140_4">4&#160;</span>TOTECO, techmocuitahui para amo nihuetzis inimaco masehualme cati amo cuajcualme, </div>
<div class='q'>huan cati tetaijilhuíaj, </div>
<div class='q'>pampa inijuanti moilhuijtoque quenicatza nechhuihuiitase. </div>
<div class='q'>
<span class="verse" id="PS140_5">5&#160;</span>Nopa masehualme cati mohueyimatij quitalijtoque se taquetzti para ma nimasi. </div>
<div class='q'>Quitalijtoque se lazo para ica nechcuapilose para nimohuisos ajacatipa. </div>
<div class='q'>Nechchiyaj ica se matat para nechmasiltise. </div>
<div class='q'>
<span class="verse" id="PS140_6">6&#160;</span>Na nimitzilhuijtoc, TOTECO, para ta tinoDios. </div>
<div class='q'>Techtacaquili quema nimitztzajtzilía. </div>
<div class='q'>
<span class="verse" id="PS140_7">7&#160;</span>Ta tiTOTECO Dios, tinotemaquixtijca, </div>
<div class='q'>ta tijpiya nochi chicahualisti para techmaquixtis. </div>
<div class='q'>Ta techmocuitahuía quema onca tatehuilisti. </div>
<div class='q'>
<span class="verse" id="PS140_8">8&#160;</span>TOTECO, amo xiquincahua ma tatanica nopa masehualme cati amo mitztepanitaj. </div>
<div class='q'>Amo xiquinpalehui para quisas cuali cati quinequij quichihuase para ma amo mohueyimatica. </div>
<div class='q'>
<span class="verse" id="PS140_9">9&#160;</span>Xijchihua para nochi tamanti cati moilhuijtoque quichihuase ma huetzi ininpani. </div>
<div class='q'>Ma tzontamica senquisa quej quisencajtoyaj nechtzontamiltise na. </div>
<div class='q'>
<span class="verse" id="PS140_10">10&#160;</span>Ipan inintzonteco ma huetzi ticoli, </div>
<div class='q'>o xiquinmajcahua ipan tit, </div>
<div class='q'>o ipan ostot cati tahuel huejcata campa ayecmo huelise quisase. </div>
<div class='q'>
<span class="verse" id="PS140_11">11&#160;</span>Amo xiquincahuili ma tatanica ipan total nopa masehualme cati quinpactía istacatise. </div>
<div class='q'>Más cuali nimantzi xiquintatzacuilti. </div>
<div class='q'>
<span class="verse" id="PS140_12">12&#160;</span>Pero na cuali nijmati para ta, TOTECO, </div>
<div class='q'>tiquinpalehuis nopa teicneltzitzi cati inijuanti quintepotztocatinemij. </div>
<div class='q'>Ta tiquinpalehuis cati teicneltzitzi para ma quisa cuali para inijuanti quej quinamiqui. </div>
<div class='q'>
<span class="verse" id="PS140_13">13&#160;</span>Huan masehualme cati itztoque xitahuaque mitztascamatise, </div>
<div class='q'>pampa quimatij para temachti itztotij moixpa.  </div>
<div class='psalmlabel' id='PS141_0'> 141</div>
<div class='s'>Netatajtili para Toteco ma quimanahui </div>
<div class='q'>
<span class="verse" id="PS141_1">1&#160;</span>TOTECO, na nimitznotza. </div>
<div class='q'>Ximoisihuilti techpalehuiqui. </div>
<div class='q'>Techtacaquili quema nimotatajtía ica ta. </div>
<div class='q'>
<span class="verse" id="PS141_2">2&#160;</span>Xijseli nonetatajtilis quej elisquía copali cati quitatíaj moixpa, </div>
<div class='q'>huan quema nimomatanana para nimitzhueyimati, </div>
<div class='q'>xiquita quej se tacajcahualisti cati nimitzmactilía ica tiotac. </div>
<div class='q'>
<span class="verse" id="PS141_3">3&#160;</span>TOTECO, techmocuitahui para ma amo nicamanalti quej hueli. </div>
<div class='q'>Techpalehui para nimocamatzacuas. </div>
<div class='q'>
<span class="verse" id="PS141_4">4&#160;</span>Amo techcahuili nijnequis tamanti cati amo cuali. </div>
<div class='q'>Amo techcahuili ma niquinpalehui taixpanoca masehualme ica cati quichihuaj. </div>
<div class='q'>Ma amo niquixtoca nijcuas nopa cuali tamanti cati quipiyaj. </div>
<div class='q'>
<span class="verse" id="PS141_5">5&#160;</span>Quema monequi se nechtalnamictis, </div>
<div class='q'>xijchihua para cati monejnemiltíaj xitahuac moixpa ma nechtatzacuiltica. </div>
<div class='q'>Ya nopa niquitas quej se cuali tamanti cati nechchihuilíaj. </div>
<div class='q'>Sinta masehualme cati cuajcualme nechtacahualtise, </div>
<div class='q'>elis quej se pajti para na. </div>
<div class='q'>Amo techcahuili para nijhuejcamajcahuas ya nopa. </div>
<div class='q'>Pero na talojtzitzi nimotatajtía para ma quiselica tatzacuiltili taixpanoca masehualme. </div>
<div class='q'>
<span class="verse" id="PS141_6">6&#160;</span>Quema nijchihuas para mocuamimilose inintayacancahua ipan tepet, </div>
<div class='q'>quicaquise nocamanal huan quipantise para nelcuali. </div>
<div class='q'>
<span class="verse" id="PS141_7">7&#160;</span>Nopa fiero masehualme quiselise tatzacuiltili huan iniomiyohua quitepehuase ipan campa hueli tali. </div>
<div class='q'>
<span class="verse" id="PS141_8">8&#160;</span>TOTECO, ta cati titoTeco, na san nimitzchiya para techpalehuis. </div>
<div class='q'>Ipan ta nimotemachía para techmocuitahuis. </div>
<div class='q'>Amo xiquincahuili ma nechmictica. </div>
<div class='q'>
<span class="verse" id="PS141_9">9&#160;</span>Techpalehui para amo nimasis ipan nopa taquetzti cati quitalijtoque nopa fiero masehualme. </div>
<div class='q'>
<span class="verse" id="PS141_10">10&#160;</span>Xijchihua para nopa amo cuajcualme iniselti ma momasiltica ipan nopa taquetzti cati quisencajtoque para sequinoc. </div>
<div class='q'>Pero na ma nipano nimajcajtoc huan amo teno ma nopanti.  </div>
<div class='psalmlabel' id='PS142_0'> 142</div>
<div class='s'>David tajtanqui tapalehuili quema itztoya ipan taohuijcayot </div>
<div class='q'>
<span class="verse" id="PS142_1">1&#160;</span>Chicahuac nijtzajtzilis TOTECO huan nijtajtanis ma nechtasojta. </div>
<div class='q'>
<span class="verse" id="PS142_2">2&#160;</span>Iixpa ya nijpohuilía nochi cati nechtequipacholmaca. </div>
<div class='q'>
<span class="verse" id="PS142_3">3&#160;</span>Quema eltoc quej nimisahuía ipan taohuijcayot, </div>
<div class='q'>huan ayecmo nijmati taya nijchihuas, nijnojnotza. </div>
<div class='q'>San ya quimati taya ojti monequi nijtoquilis para nimomanahuis ten nopa taquetzti, </div>
<div class='q'>cati quitalijtoque nocualancaitacahua. </div>
<div class='q'>Quena, campa hueli quitatijtoque taquetzti ipan noojhui. </div>
<div class='q'>
<span class="verse" id="PS142_4">4&#160;</span>Nijtachili campa hueli huan niquitac. </div>
<div class='q'>Amo aqui moyolilhuía ten na. </div>
<div class='q'>Amo aqui quinequi nechpalehuis. </div>
<div class='q'>Amo aqui nechmocuitahuía, yon amo aqui quichihuilía cuenta nonemilis. </div>
<div class='b'> &#160; </div>
<div class='q'>
<span class="verse" id="PS142_5">5&#160;</span>Huajca na nimitztzajtzili, TOTECO, huan nimitzilhui: </div>
<div class='q'>“TOTECO, san ipan ta nimotemachía para techmocuitahuis. </div>
<div class='q'>San ta hueli techmanahuis para amo teno nopantis. </div>
<div class='q'>
<span class="verse" id="PS142_6">6&#160;</span>Xijtacaquili cati nimitztajtanía, </div>
<div class='q'>pampa tahuel nechtaijyohuiltíaj masehualme. </div>
<div class='q'>Techmanahui inimaco cati nechtepotztocatinemij, </div>
<div class='q'>pampa inijuanti achi más quipiyaj chicahualisti que na. </div>
<div class='q'>
<span class="verse" id="PS142_7">7&#160;</span>Techquixti ipan ni tatzacti campa niitztoc para nihuelis nimitztascamatis. </div>
<div class='q'>Huan huajca nopa masehualme cati itztoque xitahuaque, </div>
<div class='q'>nechyahualose huan paquise pampa tijpiyas hueyi moyolo ica na para nochipa.”  </div>
<div class='psalmlabel' id='PS143_0'> 143</div>
<div class='s'>Netatajtili para Toteco ma quimanahui huan ma quiyacana </div>
<div class='q'>
<span class="verse" id="PS143_1">1&#160;</span>¡TOTECO, xijtacaquili cati nimotatajtía ica ta! </div>
<div class='q'>Technanquili pampa ta titemachti huan san cati cuali tijchihua. </div>
<div class='q'>
<span class="verse" id="PS143_2">2&#160;</span>Amo ximochihua quej se juez huan techtajtolsencahua, </div>
<div class='q'>pampa moixpa ta amo aqui se masehuali cati itztoc xitahuac. </div>
<div class='q'>
<span class="verse" id="PS143_3">3&#160;</span>Nocualancaitacahua nechtepotztocatoque huan nechitzquijque. </div>
<div class='q'>Nechtahuisojque huan nechchihualtíaj ma niitzto ipan tzintayohuilot quej cati ya mictoque. </div>
<div class='q'>
<span class="verse" id="PS143_4">4&#160;</span>Nelía senquisa nimoyoltequipachohua, </div>
<div class='q'>hasta ayecmo nijmati taya nijchihuas. </div>
<div class='q'>
<span class="verse" id="PS143_5">5&#160;</span>Niquelnamiqui quenicatza eltoya ipan nopa tonali cati panoc. </div>
<div class='q'>Nimoyolilhuía ten nochi huejhueyi tamanti cati tijchijqui. </div>
<div class='q'>
<span class="verse" id="PS143_6">6&#160;</span>Yeca nimomatanana moixpa huan nimitztemohua. </div>
<div class='q'>Ipan noyolo tahuel nimitznequi quej se tali cati huactoc quinequi at. </div>
<div class='q'>
<span class="verse" id="PS143_7">7&#160;</span>TOTECO, nimantzi technanquili pampa tahuel nitaijyohuía ipan noyolo. </div>
<div class='q'>Amo ximoicancuepa ten na para amo nimiquis. </div>
<div class='q'>
<span class="verse" id="PS143_8">8&#160;</span>Ica ijnaloc, technextili motaicnelijcayo, </div>
<div class='q'>pampa ipan ta nimotemachijtoc para techmocuitahuis. </div>
<div class='q'>Technextili nopa ojti cati monequi nijtoquilis, </div>
<div class='q'>pampa san ta nimitzilhuía cati eltoc ipan noyolo. </div>
<div class='q'>
<span class="verse" id="PS143_9">9&#160;</span>TOTECO, techmanahui ten nocualancaitacahua, </div>
<div class='q'>pampa ipan ta nimotemachía para amo teno nopantis. </div>
<div class='q'>
<span class="verse" id="PS143_10">10&#160;</span>Techmachti ma nijchihua cati ta tijnequi pampa ta tinoTeco Dios. </div>
<div class='q'>MoTonaltzi ma nechyacana campa cuali ojti. </div>
<div class='q'>
<span class="verse" id="PS143_11">11&#160;</span>TOTECO, techmaquixti para ma monexti mohueyitilis. </div>
<div class='q'>Techquixti ten ni taijyohuilisti pampa ta tijchihua cati xitahuac. </div>
<div class='q'>
<span class="verse" id="PS143_12">12&#160;</span>Pampa ta techicnelía, xiquinhuejhuelo nochi nocualancaitacahua. </div>
<div class='q'>Xiquintzontamilti nochi cati quinequij nechchihuilise cati amo cuali, </div>
<div class='q'>pampa nimotequipanojca.  </div>
<div class='psalmlabel' id='PS144_0'> 144</div>
<div class='s'>Netatajtili para Toteco ma quipalehui para tatanis </div>
<div class='q'>
<span class="verse" id="PS144_1">1&#160;</span>Ma nochi quipaquilismacaca TOTECO cati nechtatía para amo nechajsise nocualancaitacahua. </div>
<div class='q'>Yaya nechyacana huan nechnextilía quenicatza nitatehuis. </div>
<div class='q'>
<span class="verse" id="PS144_2">2&#160;</span>Yaya nechtasojta huan yaya nechpixtoc campa temachti. </div>
<div class='q'>Yaya nechpixtoc imaco huan nechchololtis ten nocualancaitacahua. </div>
<div class='q'>Yaya notamanahuijca huan ipan ya nimotemachijtoc. </div>
<div class='q'>Yaya quintalijtoc nomaco miyac talme ica inimasehualhua para ma niquinnahuati. </div>
<div class='b'> &#160; </div>
<div class='q'>
<span class="verse" id="PS144_3">3&#160;</span>TOTECO, ¿taya topati timasehualme para toca timocuatotonía? </div>
<div class='q'>¿Taya topati para tahuel ta techpatiita? </div>
<div class='q'>
<span class="verse" id="PS144_4">4&#160;</span>Pampa tonemilis san panotehua quej se ajacat huan quej se ecahuili. </div>
<div class='q'>
<span class="verse" id="PS144_5">5&#160;</span>TOTECO, xijcuilpacho nopa ilhuicacti huan xitemo techpaxaloqui. </div>
<div class='q'>Sinta tiquinajsis nopa tepeme, popocase. </div>
<div class='q'>
<span class="verse" id="PS144_6">6&#160;</span>Xijtitani tapetanilot quej elisquía cuataminti, </div>
<div class='q'>huan xiquinsemana nochi mocualancaitacahua huan ma ayecmo quimatica taya quichihuase. </div>
<div class='q'>
<span class="verse" id="PS144_7">7&#160;</span>Hasta ten nepa ilhuicac xijxitahua momax huan techmaquixti. </div>
<div class='q'>Techchololti inimaco ni nocualancaitacahua cati ehuani ipan sequinoc talme huan tahuel quipiyaj chicahualisti. </div>
<div class='q'>Na nijmati quej nimisahuisquía ipan se at cati tahuel huejcata. </div>
<div class='q'>
<span class="verse" id="PS144_8">8&#160;</span>Inijuanti san quinpactía istacatise. </div>
<div class='q'>Tatestigojquetzaj para quiijtose cati melahuac, </div>
<div class='q'>huan nimantzi istacatij. </div>
<div class='q'>
<span class="verse" id="PS144_9">9&#160;</span>NoTeco Dios, na nihuicas huicat cati yancuic, </div>
<div class='q'>huan nitatzotzonas ipan noarpa cati quipiya majtacti cuerdas. </div>
<div class='q'>
<span class="verse" id="PS144_10">10&#160;</span>Pampa ta cati tiquinchihua ma tatanica tanahuatiani. </div>
<div class='q'>Ta cati techmaquixti na nimotequipanojca, David, para ma amo nechmictica ica macheta. </div>
<div class='q'>
<span class="verse" id="PS144_11">11&#160;</span>Nojquiya techmaquixti huan techmanahui inimaco nocualancaitacahua, </div>
<div class='q'>pampa inijuanti san teistacahuíaj huan tacajcayahuaj. </div>
<div class='q'>
<span class="verse" id="PS144_12">12&#160;</span>Xijchihua para totelpocahua ma elica tejtetique huan huejcapantique quej cuame cati cuajcualtzi moscaltíaj. </div>
<div class='q'>Huan toichpocahua ma elica cuajcualtzitzi, </div>
<div class='q'>quej nopa taquetzalme cati quinyejyecchijtoque, </div>
<div class='q'>huan quinquetztoque ipan ininchajchaj tanahuatiani. </div>
<div class='q'>
<span class="verse" id="PS144_13">13&#160;</span>Xijchihua para tocoxtalhua ma temica ica miyac tamanti pixquisti. </div>
<div class='q'>Huan toborregojhua ma momiyaquilica hasta ma mochihuaca miles huan millones ipan topotrero. </div>
<div class='q'>
<span class="verse" id="PS144_14">14&#160;</span>Xijchihua totorojhua ma quipiyaca miyac chicahualisti para tequitise. </div>
<div class='q'>Amo xijcahuili yon se tocualancaitaca ma quiyahualo toaltepe. </div>
<div class='q'>Techmaca tasehuilisti campa hueli. </div>
<div class='q'>Amo xijcahua para se ten tomasehualhua monequis tetzajtzilis para ma quinpalehuica pampa quipanti cati fiero ipan tocalles. </div>
<div class='q'>
<span class="verse" id="PS144_15">15&#160;</span>Quena, nelía paquij nopa masehualme ipan se altepet cati quej ni eltoc, </div>
<div class='q'>huan amo quipiya cati fiero. </div>
<div class='q'>Quena, nelía paquij cuali masehualme cati quipiyaj TOTECO quej ininDios, </div>
<div class='q'>huan ipan ya motemachíaj.  </div>
<div class='psalmlabel' id='PS145_0'> 145</div>
<div class='s'>Toteco nelía cuali huan quipiya nochi chicahualisti </div>
<div class='q'>
<span class="verse" id="PS145_1">1&#160;</span>Nochi nonemilis huan para nochipa nimitzhueyimatis tinoTeco huan tinotanahuatijca. </div>
<div class='q'>
<span class="verse" id="PS145_2">2&#160;</span>Mojmosta nimitzhueyichihuas. </div>
<div class='q'>Quena, ama huan para nochipa nimitzpaquilismacas. </div>
<div class='q'>
<span class="verse" id="PS145_3">3&#160;</span>Nelía tihueyi, TOTECO, huan quinamiqui ma timitzhueyimatica nochi timasehualme. </div>
<div class='q'>Amo aqui quitamimachilía nochi mohueyitilis. </div>
<div class='q'>
<span class="verse" id="PS145_4">4&#160;</span>Nochi coneme cati moscaltijtiyase quielnamiquise cati tijchihua, </div>
<div class='q'>huan tepohuilise nopa tamanti cati tijchijtihualajtoc ica mohueyi chicahualis. </div>
<div class='q'>
<span class="verse" id="PS145_5">5&#160;</span>Na san nimoyolilhuis ten moyejyejca huan mohueyitilis, </div>
<div class='q'>huan nopa tatanexti cati mitzyahualojtoc. </div>
<div class='q'>Nimoilhuis ten nopa huejhueyi tiochicahualnescayot cati tijchijtoc. </div>
<div class='q'>
<span class="verse" id="PS145_6">6&#160;</span>Masehualme camanaltise ten nopa huejhueyi tamanti cati tijchijtoc. </div>
<div class='q'>Huan na nitepohuilis ten mohueyitilis. </div>
<div class='q'>
<span class="verse" id="PS145_7">7&#160;</span>Nochi masehualme ipan taltipacti camanaltise para nelía ticuali huan hueyi moyolo. </div>
<div class='q'>Quiijtose para tijchihua san cati xitahuac. </div>
<div class='q'>
<span class="verse" id="PS145_8">8&#160;</span>TOTECO, hueyi moyolo huan tahuel titetasojta. </div>
<div class='q'>Amo nimantzi ticualani huan titeicnelía miyac. </div>
<div class='q'>
<span class="verse" id="PS145_9">9&#160;</span>TOTECO ta cuali moyolo ica nochi masehualme huan motaicnelijcayo monextía ipan sesen tamanti cati tijsencajtoc. </div>
<div class='q'>
<span class="verse" id="PS145_10">10&#160;</span>TOTECO, nochi tojuanti cati ta techchijchijtoc timitztascamatij. </div>
<div class='q'>Quena, nochi tojuanti cati timitztoquilíaj timitzpaquilismacase. </div>
<div class='q'>
<span class="verse" id="PS145_11">11&#160;</span>Tojuanti sentic timocamanalhuise ten ihueyitilis motanahuatilis campa ta titanahuatía, </div>
<div class='q'>huan ticamanaltise quenicatza tijpiya hueyi chicahualisti. </div>
<div class='q'>
<span class="verse" id="PS145_12">12&#160;</span>Titepohuilise ten nopa huejhueyi tiochicahualnescayot cati tijchijtoc, </div>
<div class='q'>huan ten moyejyejca huan ten ihueyitilis motanahuatilis campa ta titanahuatía. </div>
<div class='q'>
<span class="verse" id="PS145_13">13&#160;</span>Pampa motanahuatilis amo quema tamis. </div>
<div class='q'>Ta tijpiyas tanahuatili ica nochi masehualme cati tacactiyase para nochipa. </div>
<div class='q'>
<span class="verse" id="PS145_14">14&#160;</span>Ta TOTECO tiquintanana nochi cati huetzij, </div>
<div class='q'>huan tiquinfuerzajmaca cati itztoque ipan tequipacholi. </div>
<div class='q'>
<span class="verse" id="PS145_15">15&#160;</span>Nochi masehualme ipan taltipacti mitztemohuaj, </div>
<div class='q'>huan mitzchiyaj para xiquinpalehui. </div>
<div class='q'>Ta tiquinmaca inintacualis quej quinpolojtihuala. </div>
<div class='q'>
<span class="verse" id="PS145_16">16&#160;</span>Ta ica momax tiquintiochihua nochi cati yoltoque, </div>
<div class='q'>pampa tiquinmaca cati quicuase huan cati quiise. </div>
<div class='b'> &#160; </div>
<div class='q'>
<span class="verse" id="PS145_17">17&#160;</span>TOTECO quichihua san cati xitahuac, </div>
<div class='q'>huan quinextía para hueyi iyolo ipan nochi cati quichihua. </div>
<div class='q'>
<span class="verse" id="PS145_18">18&#160;</span>TOTECO itztoc ininechca nochi cati quitzajtzilíaj. </div>
<div class='q'>Quena, itztoc ininechca nochi cati quitemohuaj ica nochi iniyolo. </div>
<div class='q'>
<span class="verse" id="PS145_19">19&#160;</span>Yaya quinmaca cati quinequij nochi masehualme cati quiimacasij huan quitepanitaj. </div>
<div class='q'>Quintacaquilía quema quitzajtzilíaj ma quinpalehui huan quinmaquixtía ten cati amo cuali. </div>
<div class='q'>
<span class="verse" id="PS145_20">20&#160;</span>TOTECO quinmocuitahuía nochi cati quiicnelíaj, </div>
<div class='q'>pero nochi cati amo quitepanitaj, </div>
<div class='q'>Toteco quintzontamiltis. </div>
<div class='q'>
<span class="verse" id="PS145_21">21&#160;</span>Nijpaquilismacas TOTECO ica nocamac. </div>
<div class='q'>Nochi masehualme cati itztoque campa hueli quipaquilismacase para nochipa huan amo quema tamis.  </div>
<div class='psalmlabel' id='PS146_0'> 146</div>
<div class='s'>San ma timotemachica ipan Toteco </div>
<div class='q'>
<span class="verse" id="PS146_1">1&#160;</span>Na nijhueyimatis TOTECO ica nochi noyolo. </div>
<div class='q'>
<span class="verse" id="PS146_2">2&#160;</span>Nochi tonali ipan nonemilis nijpaquilismacas TOTECO. </div>
<div class='q'>Nihuicas tiohuicat para noTeco Dios hasta nimiquis. </div>
<div class='q'>
<span class="verse" id="PS146_3">3&#160;</span>Amo ximotemachica ipan huejhueyi tacame cati quipiyaj tequiticayot, </div>
<div class='q'>yon ipan se ten hueli tacat pampa yon se masehuali amo huelis mitzmaquixtis. </div>
<div class='q'>
<span class="verse" id="PS146_4">4&#160;</span>Pampa se tonali miquise nochi masehualme huan mocuepase tali. </div>
<div class='q'>Quena, tamis iniijyoyo huan ininemilis, </div>
<div class='q'>huan ica se talojtzi tamis nochi cati moilhuijtoyaj quichihuase. </div>
<div class='q'>
<span class="verse" id="PS146_5">5&#160;</span>Pero nelía paqui nopa masehuali cati quipixtoc quej itapalehuijca yaya cati iTeco Jacob, </div>
<div class='q'>huan san ipan TOTECO iDios motemachía para quimocuitahuis. </div>
<div class='q'>
<span class="verse" id="PS146_6">6&#160;</span>Yaya cati quichijchijqui ilhuicacti, </div>
<div class='q'>taltipacti, hueyi at huan nochi cati itztoque nopona. </div>
<div class='q'>Yaya cati quichihua nochi cati quitajtolcajtoc para quichihuas. </div>
<div class='q'>
<span class="verse" id="PS146_7">7&#160;</span>TOTECO quinchihuilía cati xitahuac nochi teicneltzitzi cati sequinoc quintaijyohuiltíaj. </div>
<div class='q'>Huan quintamaca cati mayanaj. </div>
<div class='q'>Quinchihua ma yaca majcajtoque cati tzactoque masque amo teno quichijtoque. </div>
<div class='q'>
<span class="verse" id="PS146_8">8&#160;</span>TOTECO quintachiyaltía popoyotzitzi. </div>
<div class='q'>Quintanana cati nechca itztoque para huetzise. </div>
<div class='q'>Huan quinicnelía cati monejnemiltíaj xitahuac iixpa. </div>
<div class='q'>
<span class="verse" id="PS146_9">9&#160;</span>TOTECO quinmocuitahuía nopa seyoc tali ehuani. </div>
<div class='q'>Yaya quinmocuitahuía cati icnotzitzi huan cati sihuame icnotzitzi. </div>
<div class='q'>Pero yaya quisosolohua cati quisencahuaj masehualme cati amo quitepanitaj. </div>
<div class='q'>
<span class="verse" id="PS146_10">10&#160;</span>TOTECO tanahuatis para nochipa. </div>
<div class='q'>Amojuanti ipan altepet Jerusalén, </div>
<div class='q'>amoTeco Dios elis nopa Tanahuatijquet, </div>
<div class='q'>cati quinnahuatis nochi masehualme cati tacactiyase para nochipa. </div>
<div class='q'>¡Paquilisti!  </div>
<div class='psalmlabel' id='PS147_0'> 147</div>
<div class='s'>Ma tijpaquilismacaca Toteco pampa quipalehuijtoc altepet Jerusalén </div>
<div class='q'>
<span class="verse" id="PS147_1">1&#160;</span>Xijpaquilismacaca TOTECO pampa nelía cuali para tihuicase tiohuicat para ya. </div>
<div class='q'>¡Nelía cuajcualtzi huan quinamiqui! </div>
<div class='q'>
<span class="verse" id="PS147_2">2&#160;</span>TOTECO sempa quicualtalis altepet Jerusalén, </div>
<div class='q'>huan quinsentilis nopa israelitame cati quinsemanqui, </div>
<div class='q'>huan itztoque ipan sequinoc talme quej seyoc tali ehuani. </div>
<div class='q'>
<span class="verse" id="PS147_3">3&#160;</span>Yaya quinyolchicahua cati quipiyaj yoltequipacholi huan quinpajtía campa mococojtoque. </div>
<div class='q'>
<span class="verse" id="PS147_4">4&#160;</span>Yaya quimati quesqui imiyaca sitalime onca huan sesen quintocaxtalijtoc. </div>
<div class='q'>
<span class="verse" id="PS147_5">5&#160;</span>Toteco nelía hueyi huan quipiya miyac chicahualisti. </div>
<div class='q'>Italnamiquilis amo aqui hueli quitamimachilía. </div>
<div class='q'>
<span class="verse" id="PS147_6">6&#160;</span>TOTECO quinhueyitalía cati moechcapanohuaj, </div>
<div class='q'>pero nochi amo cuajcualme quintahuisos talchi. </div>
<div class='q'>
<span class="verse" id="PS147_7">7&#160;</span>Xihuicaca para anquitascamatise TOTECO. </div>
<div class='q'>Xihuicaca por nochi cati quichijtoc toDios huan xitatzotzonaca ica arpa. </div>
<div class='q'>
<span class="verse" id="PS147_8">8&#160;</span>Toteco yaya quitzacua ne ilhuicacti ica mixti. </div>
<div class='q'>Yaya taahuetziltía ipan taltipacti. </div>
<div class='q'>Quichihua ma moscalti xihuit ipan cuatitamit. </div>
<div class='q'>
<span class="verse" id="PS147_9">9&#160;</span>Yaya quintamaca nopa tecuanime cati nemij cuatita. </div>
<div class='q'>Ininpilconehua nopa cacalot quintamaca, </div>
<div class='q'>quema pehuaj chocaj pampa mayanaj. </div>
<div class='q'>
<span class="verse" id="PS147_10">10&#160;</span>Quema Toteco quiita se cahuayo cati motalohua chicahuac, </div>
<div class='q'>o quema quiita se tacat cati quipiya miyac fuerza, </div>
<div class='q'>amo paqui por ininchicahualis. </div>
<div class='q'>
<span class="verse" id="PS147_11">11&#160;</span>Pero TOTECO quipantía miyac paquilisti ipan masehualme cati quitepanitaj. </div>
<div class='q'>Quipantía miyac paquilisti ipan cati mochiyaj ipan ya iteicnelilis. </div>
<div class='q'>
<span class="verse" id="PS147_12">12&#160;</span>Nochi amojuanti ipan ni altepet Jerusalén, </div>
<div class='q'>xijhueyimatica TOTECO. </div>
<div class='q'>Quena, nochi cati itztoque ipan tepet Sion, </div>
<div class='q'>xijpaquilismacaca amoDios. </div>
<div class='q'>
<span class="verse" id="PS147_13">13&#160;</span>Pampa yaya cuali quitzactoc icaltehua amoaltepe para amo hueli quitapos yon se amocualancaitaca. </div>
<div class='q'>Huan yaya tahuel quintiochijtoc amoconehua. </div>
<div class='q'>
<span class="verse" id="PS147_14">14&#160;</span>Yaya quititanis tasehuilisti ipan nochi amotal, </div>
<div class='q'>huan amechmacas trigo cati más cuali para ica ximopanoltica. </div>
<div class='q'>
<span class="verse" id="PS147_15">15&#160;</span>Yaya quintitanis itanahuatilhua ipan nochi taltipacti. </div>
<div class='q'>Huan quema yaya camanaltis, </div>
<div class='q'>icamanal nimantzi ajsis hasta campa hueli techaj. </div>
<div class='q'>
<span class="verse" id="PS147_16">16&#160;</span>Yaya quichihuas ma huetzi sital set cati chipahuac quej nexti. </div>
<div class='q'>Huan quiijtzelohua tasesecayot ipan tali hasta campa hueli. </div>
<div class='q'>
<span class="verse" id="PS147_17">17&#160;</span>¿Ajquiya hueli quiijyohuis nopa tasesecayot? </div>
<div class='q'>
<span class="verse" id="PS147_18">18&#160;</span>Pero teipa yaya quinahuatis ma huala tatotonilot huan atiyas nopa tasesecayot. </div>
<div class='q'>Quichihuas ma pehua taajacas huan nopa at cati mochijqui tasesecayot ipan atajti sempa motalos. </div>
<div class='q'>
<span class="verse" id="PS147_19">19&#160;</span>Yaya quinmacac israelitame itanahuatilhua, </div>
<div class='q'>huan quinilhuijtoc nochi cati cuali ma quichihuaca ipan inialtepe, </div>
<div class='q'>para tetajtolsencahuase xitahuac. </div>
<div class='q'>
<span class="verse" id="PS147_20">20&#160;</span>TOTECO amo quinchihuilijtoc ni tamanti masehualme ipan sequinoc talme. </div>
<div class='q'>Inijuanti ayemo quiixmatij itanahuatilhua, pero tojuanti, quena. </div>
<div class='q'>¡Paquilisti!  </div>
<div class='psalmlabel' id='PS148_0'> 148</div>
<div class='s'>Ma quihueyimatica Toteco nochi tamanti cati yaya quichijchijtoc </div>
<div class='q'>
<span class="verse" id="PS148_1">1&#160;</span>¡Ma quipaquilismacaca TOTECO nochi cati itztoque ipan ilhuicacti! </div>
<div class='q'>Quena, ten ajacatipa xijpaquilismacaca TOTECO. </div>
<div class='q'>
<span class="verse" id="PS148_2">2&#160;</span>Nochi amojuanti anilhuicac ehuani, </div>
<div class='q'>xijpaquilismacaca TOTECO. </div>
<div class='q'>Quena, xijpaquilismacaca nochi amojuanti cati anquitequipanohuaj nepa ilhuicac. </div>
<div class='q'>
<span class="verse" id="PS148_3">3&#160;</span>Ma quipaquilismacaca tonati huan metzti. </div>
<div class='q'>Ma quipaquilismacaca nochi nopa sitalime cati cuajcualtzi taahuíaj. </div>
<div class='q'>
<span class="verse" id="PS148_4">4&#160;</span>Ma quipaquilismacaca nopa ilhuicacti cati eltoc más huejcapa, </div>
<div class='q'>huan nopa apocti cati mopantía ajacatipa. </div>
<div class='q'>
<span class="verse" id="PS148_5">5&#160;</span>Xijpaquilismacaca TOTECO pampa yaya camanaltic huan mochijqui cati ama onca. </div>
<div class='q'>
<span class="verse" id="PS148_6">6&#160;</span>Yaya quinchijqui para eltose para nochipa, </div>
<div class='q'>huan quinmacac se tanahuatili cati amo quema mopatas. </div>
<div class='q'>
<span class="verse" id="PS148_7">7&#160;</span>Ma quipaquilismacaca TOTECO nochi cati itztoque ipan ni taltipacti. </div>
<div class='q'>Ma quipaquilismacaca nopa huejhueyi tapiyalme cati itztoque tatzinta hueyi at. </div>
<div class='q'>
<span class="verse" id="PS148_8">8&#160;</span>Ma quipaquilismacaca nopa tit, tesihuit, tasesecayot, apocti, </div>
<div class='q'>huan nopa ajacat cati quichihua ipaquilis. </div>
<div class='q'>
<span class="verse" id="PS148_9">9&#160;</span>Ma quipaquilismacaca nochi tepeme, tachiquilme, </div>
<div class='q'>huan nochi cuame cati temacaj inintajca huan nochi tiocuame. </div>
<div class='q'>
<span class="verse" id="PS148_10">10&#160;</span>Ma quipaquilismacaca TOTECO nochi tamanti tapiyalme, </div>
<div class='q'>huan nochi tecuanime, cohuame, huan totome. </div>
<div class='q'>
<span class="verse" id="PS148_11">11&#160;</span>Ma quipaquilismacaca nochi tanahuatiani cati itztoque ipan taltipacti, </div>
<div class='q'>huan nochi jueces, </div>
<div class='q'>huan nochi masehualme ipan nochi talme. </div>
<div class='q'>
<span class="verse" id="PS148_12">12&#160;</span>Ma quipaquilismacaca telpocame, ichpocame, huehuentzitzi huan coneme. </div>
<div class='q'>
<span class="verse" id="PS148_13">13&#160;</span>Ma quipaquilismacaca TOTECO pampa san yaya quinamiqui tijhueyimatise. </div>
<div class='q'>Ihueyitilis nelhueyi hasta quipano ilhuicacti huan taltipacti. </div>
<div class='q'>
<span class="verse" id="PS148_14">14&#160;</span>Yaya quinfuerzajmacatoc imasehualhua. </div>
<div class='q'>Ma quipaquilismacaca TOTECO nochi itatzejtzeloltica masehualhua, </div>
<div class='q'>nochi tojuanti cati tiisraelitame cati yaya techiyocatalijtoc para ma tiitztoca más inechca. </div>
<div class='q'>¡Xijpaquilismacaca TOTECO!  </div>
<div class='psalmlabel' id='PS149_0'> 149</div>
<div class='s'>Nochi ma quipaquilismacaca Toteco </div>
<div class='q'>
<span class="verse" id="PS149_1">1&#160;</span>Xijpaquilismacaca TOTECO. </div>
<div class='q'>Xihuicaca para TOTECO se huicat yancuic. </div>
<div class='q'>Nochi amojuanti animasehualhua, </div>
<div class='q'>xijhuicatica Toteco por nochi cati quichijtoc. </div>
<div class='q'>
<span class="verse" id="PS149_2">2&#160;</span>Anisraelitame, ximopaquilismacaca ipan Toteco pampa yaya amechchijchijqui. </div>
<div class='q'>Anmasehualme ipan altepet Jerusalén, </div>
<div class='q'>ximopaquilismacaca ipan amotanahuatijca. </div>
<div class='q'>
<span class="verse" id="PS149_3">3&#160;</span>Xijpaquilismacaca TOTECO ica mijtotilisti. </div>
<div class='q'>Huan xihuicaca ica pandero huan ica arpa. </div>
<div class='q'>
<span class="verse" id="PS149_4">4&#160;</span>Pampa Toteco quipantía paquilisti ipan imasehualhua, </div>
<div class='q'>huan quinmaquixtía cati moechcapanohuaj iixpa. </div>
<div class='q'>
<span class="verse" id="PS149_5">5&#160;</span>Nochi cati iaxcahua TOTECO ma paquica pampa yaya tahuel hueyi ihueyitilis. </div>
<div class='q'>Huan hasta quema ya motectoque ipan inintapech noja ma quihuicatica. </div>
<div class='q'>
<span class="verse" id="PS149_6">6&#160;</span>Ma quihueyitalica TOTECO nochi imasehualhua. </div>
<div class='q'>Quipixtoc ipan imax se macheta cati oncac tatequi, </div>
<div class='q'>
<span class="verse" id="PS149_7">7&#160;</span>para ica quincuepilis nopa sequinoc talme cati quinchihuilijque cati amo cuali, </div>
<div class='q'>huan para ica quintatzacuiltis. </div>
<div class='q'>
<span class="verse" id="PS149_8">8&#160;</span>Ma quinilpica inintanahuatijcahua huan inintayacancahua ica tepos cadena, </div>
<div class='q'>
<span class="verse" id="PS149_9">9&#160;</span>para quiselise nopa tatzacuiltili cati eltojca tasencahuali. </div>
<div class='q'>Huan ica ya ni TOTECO quinhueyitalis nochi itatzejtzeloltica masehualhua. </div>
<div class='q'>¡Ma nochi quipaquilismacaca TOTECO!  </div>
<div class='psalmlabel' id='PS150_0'> 150</div>
<div class='s'>Xijpaquilismacaca Toteco ica miyac tamanti tepos tatzotzonali </div>
<div class='q'>
<span class="verse" id="PS150_1">1&#160;</span>¡Xijpaquilismacaca TOTECO! </div>
<div class='q'>Xijpaquilismacaca TOTECO ipan itiopa. </div>
<div class='q'>Xijpaquilismacaca nepa ipan ilhuicac cati yaya quichijchijqui ica ihueyi chicahualis. </div>
<div class='q'>
<span class="verse" id="PS150_2">2&#160;</span>Xijpaquilismacaca por nochi nopa huejhueyi tamanti cati yaya quichihua. </div>
<div class='q'>Xijpaquilismacaca pampa tahuel hueyi ichicahualis. </div>
<div class='q'>
<span class="verse" id="PS150_3">3&#160;</span>Xijpaquilismacaca ica tapitzali, </div>
<div class='q'>Xijpaquilismacaca ica guitarra huan ica arpa. </div>
<div class='q'>
<span class="verse" id="PS150_4">4&#160;</span>Xijpaquilismacaca ica panderos huan ximijtotica. </div>
<div class='q'>Xijpaquilismacaca ica nochi tamanti tatzotzonali cati quipiyaj cuerdas, </div>
<div class='q'>huan ica acatapitzali. </div>
<div class='q'>
<span class="verse" id="PS150_5">5&#160;</span>Xijpaquilismacaca ica platillos cati cuajcualtzi tzilinij. </div>
<div class='q'>
<span class="verse" id="PS150_6">6&#160;</span>Nochi cati yoltoque ma quipaquilismacaca TOTECO. </div>
<div class='q'>¡Xijpaquilismacaca!</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#PS118_26"><span class="notemark">*</span> 118:26</a>
 <span class="ft">118:26 O ica itequiticayo.</span></p></aside>

<hr />
</div>
</div></body></html>
