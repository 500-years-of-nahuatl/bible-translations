<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="npl" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol Totajtsi Dios Hechos 1</title>
</head>
<body dir='ltr'>
<ul class='tnav'>
<li><a href='index.xhtml'>Hechos</a></li>
</ul><ul class='tnav'><li><a href='ACT.xhtml#AC1_0'>1</a></li>
<li><a href='ACT.xhtml#AC2_0'>2</a></li>
<li><a href='ACT.xhtml#AC3_0'>3</a></li>
<li><a href='ACT.xhtml#AC4_0'>4</a></li>
<li><a href='ACT.xhtml#AC5_0'>5</a></li>
<li><a href='ACT.xhtml#AC6_0'>6</a></li>
<li><a href='ACT.xhtml#AC7_0'>7</a></li>
<li><a href='ACT.xhtml#AC8_0'>8</a></li>
<li><a href='ACT.xhtml#AC9_0'>9</a></li>
<li><a href='ACT.xhtml#AC10_0'>10</a></li>
</ul><ul class='tnav'>
<li><a href='ACT.xhtml#AC11_0'>11</a></li>
<li><a href='ACT.xhtml#AC12_0'>12</a></li>
<li><a href='ACT.xhtml#AC13_0'>13</a></li>
<li><a href='ACT.xhtml#AC14_0'>14</a></li>
<li><a href='ACT.xhtml#AC15_0'>15</a></li>
<li><a href='ACT.xhtml#AC16_0'>16</a></li>
<li><a href='ACT.xhtml#AC17_0'>17</a></li>
<li><a href='ACT.xhtml#AC18_0'>18</a></li>
<li><a href='ACT.xhtml#AC19_0'>19</a></li>
<li><a href='ACT.xhtml#AC20_0'>20</a></li>
</ul><ul class='tnav'>
<li><a href='ACT.xhtml#AC21_0'>21</a></li>
<li><a href='ACT.xhtml#AC22_0'>22</a></li>
<li><a href='ACT.xhtml#AC23_0'>23</a></li>
<li><a href='ACT.xhtml#AC24_0'>24</a></li>
<li><a href='ACT.xhtml#AC25_0'>25</a></li>
<li><a href='ACT.xhtml#AC26_0'>26</a></li>
<li><a href='ACT.xhtml#AC27_0'>27</a></li>
<li><a href='ACT.xhtml#AC28_0'>28</a></li>
</ul>

<div class='main' id='AC0_0'>

<div class='mt'>Tlan okichijkeh Itlatitlanilwah Cristo  </div>
<div class='psalmlabel' id='AC1_0'> 1</div>
<div class='s'>Jesús okisentlalili itlatematiltijkawah kintitlanilis n Espíritu Santo </div>
<div class='p'>

<span class="verse" id="AC1_1">1&#160;</span>Noknitsi Teófilo non saikpanoa tiweyixtok: Itech non sikinika noamatlajkuilol, onikijkuilo nochi tlan Jesús okichi iwa otlamachti desde ijkuak okipewalti iteki, 
<span class="verse" id="AC1_2">2&#160;</span>asta n tonati ijkuak otlejkok ilwikak. Ijkuak ya muikaskia, ika iweletilis n Espíritu Santo okimpéjpenki itlatitlanilwah iwa okinnawatijtewak tlan kichiwaskiah. 
<span class="verse" id="AC1_3">3&#160;</span>Satepa ijkuak yomoyoliti, Jesús inewia okinmonenextili ipan ome póali tonatijmeh itlatitlanilwah, para makitakah Ye milák yolitok, iwa okintlapowiaya kenijki Dios tlanawatia. </div>
<div class='p'>
<span class="verse" id="AC1_4">4&#160;</span>Ijkuak okatka iwa itlatitlanilwah, Jesús okinnawati amo mawiah de Jerusalén. Iwa okinmili: </div>
<div class='p'>—Xikchiakah mamochiwa tlan Notajtsi Dios onomechili, ijkó kemi Ne noiwa yonomechili. 
<span class="verse" id="AC1_5">5&#160;</span>Milák, Juan otlakuaateki ika atl, pero sa kanaj kech tonati, Dios nomechkuaatekis ika Espíritu Santo. </div>
<div class='s'>Jesús tlejko ilwikak </div>
<div class='p'>
<span class="verse" id="AC1_6">6&#160;</span>Akimeh okatkah iwan Jesús, okitlajtlanijkeh: </div>
<div class='p'>—Tejwatsi, ¿axa tikinmakixtis n tlaltikpaktlakah de Israel iwa tikinmakas se tlanawati? </div>
<div class='p'>
<span class="verse" id="AC1_7">7&#160;</span>Jesús okinnankili: </div>
<div class='p'>—Nomejwah mach nomoteki tlan tonati noso kemania Totajtsi Dios kichiwas iteki. Sanwel Ye tlanawatia itech nochi tlan kichiwa. 
<span class="verse" id="AC1_8">8&#160;</span>Ijkuak n Espíritu Santo wits nomotech, nonkiseliskeh weletílistli iwa nonyaskeh nontetlapowitiweh notlajtol itech Jerusalén, Judea, Samaria; iwa itech nochi n tlaltíkpaktli. </div>
<div class='p'>
<span class="verse" id="AC1_9">9&#160;</span>Ijkuak Jesús yotlanki okinmili nin tlájtoli, yejwah ok okontlajtlatokah, Jesús opé moajkokui iwa okitakeh kenijki okiwikakeh ilwikak. Iwa san nima se mextli okwalmókenki, iwa ayakmó okitakeh. 
<span class="verse" id="AC1_10">10&#160;</span>Yejwah okitlajtlatokah n Jesús kenomi otlejkotiaya ilwikak. Ijkuakó ome tlakah non otlakentitokah ika intlakeh istak owalmonextijkeh innakastla. 
<span class="verse" id="AC1_11">11&#160;</span>Yejwah okimilijkeh: </div>
<div class='p'>—Tlakah de Galilea, ¿tleka ononmokajkeh nontlachixtokeh ilwikak? Nin Jesús Akin okatka nomowah iwa yokiwikakeh ilwikak, oksepa walmokopas ijkó kemi ononkitakeh oyá. </div>
<div class='s'>Kipejpenah n Matías mayeto ipatka n Judas </div>
<div class='p'>
<span class="verse" id="AC1_12">12&#160;</span>Ijkuakó itlatitlanilwah owaltemokeh de kan olivostepetl onejnentiajkeh sanwel se kilómetro iwa okalakitoh Jerusalén. Intlanawatilis okinkawiliaya n judíojteh manejnemikah san achó itech sábado. 
<span class="verse" id="AC1_13">13&#160;</span>Ijkuak oajsitoh Jerusalén, okalakeh itech kali iwa otlejkokeh kan omokalotiaya. Ompa okatka: </div>
<div class='q'>Pedro, </div>
<div class='q'>Jacobo, </div>
<div class='q'>Juan, </div>
<div class='q'>Andrés, </div>
<div class='q'>Felipe, </div>
<div class='q'>Tomás, </div>
<div class='q'>Bartolomé, </div>
<div class='q'>Mateo, </div>
<div class='q'>Jacobo ipiltsi n Alfeo, </div>
<div class='q'>Simón n Zelote (Kananista)<a href='#FN1' epub:type='noteref' class='noteref'>*</a> </div>
<div class='q'>iwa Judas itelpoch n Jacobo. </div>
<div class='p'>
<span class="verse" id="AC1_14">14&#160;</span>Yejwah iwa oksikimeh siwameh omoololoayah nochi tonati iwa motiotsajtsiliskeh. Noiwa ompa okatkah, María imamá n Jesús iwa ikniwah n Jesús. </div>
<div class='p'>
<span class="verse" id="AC1_15">15&#160;</span>Se tonati ompa okatkah kemi chikwase póali (120) tokniwah non okineltokayah Cristo Jesús. Pedro omóketski tlatlajkotia, iwa okinmili: </div>
<div class='p'>
<span class="verse" id="AC1_16">16&#160;</span>—Nokniwah, techkakikah yowejka n rey David okijkuilo tlan okili n Espíritu Santo, tlan Judas kichiwaskia, ijkuak okinyákanki akimeh okikitskijkeh n Jesús. <span class='rq'>Sal. 41:9 </span> 
<span class="verse" id="AC1_17">17&#160;</span>Judas towa okatka, noijki towah otekitia. 
<span class="verse" id="AC1_18">18&#160;</span>Pero tikmatokeh ika non tomi non okimakakeh ika tlan amokuali okichi, okiko se tlali. Iwa owetski ika itsonteko iwa otlalaxtsáyanki iwa ochitonkeh ikuitlaxkolwah. 
<span class="verse" id="AC1_19">19&#160;</span>Ijkuak non ochantitokah Jerusalén okimatkeh, non tlali okitlalilijkeh itoka Hacéldama, non itech tlájtoli hebreo kijtosneki: Tlali de estli. 
<span class="verse" id="AC1_20">20&#160;</span>Porke itech n Salmos ijkí kijtojtok: </div>
<div class='q'>Icha mamokawa iselti, </div>
<div class='q'>iwa amaka ompa machanchiwa. <span class='rq'>Sal. 69:25 </span> </div>
<div class='m'>Iwa itech ok se Salmo kijtoa: </div>
<div class='q'>Ok se makonanili iteki. <span class='rq'>Sal. 109:8 </span> </div>
<div class='p'>
<span class="verse" id="AC1_21">21&#160;</span>'Nika kateh sikimeh tlakah non otechwikatinenkeh nochipa ijkuak n Toteko Jesús onentinemia towah, 
<span class="verse" id="AC1_22">22&#160;</span>desde ijkuak Juan okikuaateki n Jesús iwa asta ijkuak otlejkok ilwikak. Yika moneki seme de yejwah matechmoseitili, iwa sansikah matitetlapowikah Jesús yomoyoliti. </div>
<div class='p'>
<span class="verse" id="AC1_23">23&#160;</span>Ijkuakó okimpejpenkeh ome: José non okinotsayah Barsabás, akin noiwa okiliayah Yolmilajka, iwa Matías. 
<span class="verse" id="AC1_24">24&#160;</span>Iwa ijkí omotiotsajtsilijkeh: </div>
<div class='p'>—Toteko Dios, Tejwatsi tikmati tlan kipixtokeh itech inyolo nochteh n tlakah. Techajsikamatilti katlie de ninteh ome tlakah yotikmopejpenili, 
<span class="verse" id="AC1_25">25&#160;</span>para makichiwa n tekitl non Judas okika, porke ye oyá kan inewia okimotlanili. </div>
<div class='p'>
<span class="verse" id="AC1_26">26&#160;</span>Ijkuakó okipejpenkeh sawel se, iwa okítlanki Matías, akin san nima non tonati omoseitili iwa oksikimeh májtlaktli iwa n se tlatematiltijkeh.  </div>
<div class='psalmlabel' id='AC2_0'> 2</div>
<div class='s'>Totajtsi Dios kualtitlani n Espíritu Santo </div>
<div class='p'>
<span class="verse" id="AC2_1">1&#160;</span>Ijkuak oajsiko n ilwitl de Pentecostés, nochteh non okineltokakeh n Cristo Jesús okatkah sansikah itech se kali. </div>
<div class='p'>
<span class="verse" id="AC2_2">2&#160;</span>San nima owaltlatékuinki kan ilwikak, kemi ijkuak tlaxojpitsa se ejekatl chikaktik, iwa omonawaloti ijtik nochi n kali kan yejwah oewatokah. 
<span class="verse" id="AC2_3">3&#160;</span>Ijkuakó okinmonextilijkeh sikimeh kemi nenépilteh milintokeh non omoxexelojkeh impah nochteh. 
<span class="verse" id="AC2_4">4&#160;</span>Iwa nochteh okiselijkeh n Espíritu Santo, iwa opé tlajtoah ika tlatlamanteh tlájtolteh. Iwa okijtoayah tlan n Espíritu Santo okinmiliaya makijtokah. </div>
<div class='p'>
<span class="verse" id="AC2_5">5&#160;</span>Itech nonteh tonatijmeh, ompa Jerusalén okatkah miakeh judíojteh non satlawel okimopantiayah itlanawatil Moisés. Ninteh judíojteh owalajkeh de nochi lado de nin tlaltíkpaktli. 
<span class="verse" id="AC2_6">6&#160;</span>Ijkuak okikakeh non tlatekuinílistli, san nima owalmoololojkeh miakeh tlakah, iwa mach ok okimatiah tlan kijtoskeh, porke yejwah opé kikaki kintlapowiah ika intlajtol. 
<span class="verse" id="AC2_7">7&#160;</span>Yejwah satlawel omotlajtlachialtijkeh, iwa okijtojkeh: </div>
<div class='p'>—¿Amo de Galilea nochteh ninteh non tlajtojtokeh? 
<span class="verse" id="AC2_8">8&#160;</span>¿Tleka kiné, tikinkakih tlajtoah ika totlajtol non tejwah ipan otitlakatkeh? 
<span class="verse" id="AC2_9">9&#160;</span>Nika kateh sikimeh tlakah de Partia, de Media, de Elam, de Mesopotamia, de Judea, de Capadocia, de Ponto iwa de Asia, 
<span class="verse" id="AC2_10">10&#160;</span>de Frigia iwa de Panfilia, de Egipto iwa de tlalmeh de África, non kateh okachi tlayakapa de Cirene. Nika noiwa chantitokeh sikimeh tlakah de Roma. 
<span class="verse" id="AC2_11">11&#160;</span>Noiwa nika kateh sikimeh tlakah non owalajkeh de Creta iwa de Arabia. Iwa ika tejwah totlajtol tikinkakih kenijki yejwah kimijtoah n milagros non Dios yokinchi. </div>
<div class='p'>
<span class="verse" id="AC2_12">12&#160;</span>Nochteh san omotlajtlachialtiayah iwa mach okimatiah tlan kijtoskeh, iwa omotlatlajtlaniayah: </div>
<div class='p'>—¿Tlan kijtosneki nochi ni? </div>
<div class='p'>
<span class="verse" id="AC2_13">13&#160;</span>Pero oksikimeh san otepijpinawiayah, iwa okijtoayah: </div>
<div class='p'>—¡Ninteh tlakah wintitokeh! </div>
<div class='s'>Pedro omóketski iwa opé tlajtoa </div>
<div class='p'>
<span class="verse" id="AC2_14">14&#160;</span>Ijkuakó Pedro omóketski iwa n májtlakteh iwa n se tlatematiltijkeh, iwa chikawak opé tlajtoa: </div>
<div class='p'>—Judíos iwa nochteh akimeh nonchanchijtokeh nika Jerusalén, xikmatikah nochi ni, iwa kuali xikkakikah tlan nomechilis. 
<span class="verse" id="AC2_15">15&#160;</span>Ninteh tlakah amo wintitokeh kemi nomejwah nonkimoliah, porke wel ok kualka, sikin las nueve de kuinal. 
<span class="verse" id="AC2_16">16&#160;</span>Porke nochi tlan axa panotok, ye noni tlan yowejka okijto n profeta Joel: </div>
<div class='q'>
<span class="verse" id="AC2_17">17&#160;</span>N Totajtsi Dios kijtoa: </div>
<div class='q'>Itech sa iksemi tonatijmeh, </div>
<div class='q'>niktitlanis no Espíritu itech nochteh n tlaltikpaktlakah. </div>
<div class='q'>Nomopilwah iwa nomochpochwah kijtoskeh tlan tlamochiwas satepa. </div>
<div class='q'>Nomotelpochwah kinmitaskeh neskayolteh </div>
<div class='q'>iwa n tetajtsitsinteh tejtemikiskeh. </div>
<div class='q'>
<span class="verse" id="AC2_18">18&#160;</span>Itech nekateh tonatijmeh niktitlanis no Espíritu itech n tlakah iwa siwameh akimeh tekiti nonawak, </div>
<div class='q'>iwa tetlapowiskeh tlan satepa tlamochiwas. </div>
<div class='q'>
<span class="verse" id="AC2_19">19&#160;</span>Tlakpak kan ilwikak iwa tlatsintla itech tlaltíkpaktli: </div>
<div class='q'>nikinteititis neskayolteh, </div>
<div class='q'>estli, tletl iwa méxpoktli. </div>
<div class='q'>
<span class="verse" id="AC2_20">20&#160;</span>N tonati ayakmó tlawis, </div>
<div class='q'>iwa n metsi chichilewis kemi estli, </div>
<div class='q'>achto de maajsiki itonati n Toteko, </div>
<div class='q'>non tonati yetos weyi iwa mawistik. </div>
<div class='q'>
<span class="verse" id="AC2_21">21&#160;</span>Iwa nochteh akimeh kitenewaskeh Itoka n Toteko, Ye kinmakixtis. </div>
<div class='p'>
<span class="verse" id="AC2_22">22&#160;</span>'Tlakah de Israel, xikkakikah tlan nomechilis: Jesús de Nazaret, Dios okipéjpenki. Nomejwah kuali nonkimatokeh, porke Dios okimák weletílistli para makinchiwa wejweyi neskayolteh nomoixpa, kemi nomejwah kuali nonkimatokeh. 
<span class="verse" id="AC2_23">23&#160;</span>Pero nomejwah ononkikitskijkeh iwa ononkitemaktijkeh inmak tlakah tlajtlakolejkeh, iwa yejwah okimiktijkeh ipan krus, ijkó kemi Dios yokimatia iwa okimonekilti ijkó mamochiwa. 
<span class="verse" id="AC2_24">24&#160;</span>Pero Totajtsi Dios okiyoliti. Ye okitekixtili imak n mikílistli, porke n mikílistli mach owéletki okítlanki. 
<span class="verse" id="AC2_25">25&#160;</span>N rey David otlajto de Cristo Jesús ijkuak okijto: </div>
<div class='q'>Nochipa onikitaya n Toteko noyakapa; </div>
<div class='q'>amitla weletis nechmojtis, porke ye kajki nomayekma. </div>
<div class='q'>
<span class="verse" id="AC2_26">26&#160;</span>Yika niyolpaki, </div>
<div class='q'>iwa nitlakuika ika pakílistli, </div>
<div class='q'>iwa maya niwilantos, </div>
<div class='q'>kuali nikmatok oksepa nimoyolitis. </div>
<div class='q'>
<span class="verse" id="AC2_27">27&#160;</span>Porke mach tikkawas noalma kan miktla, </div>
<div class='q'>nion tikkawas maijtlakawi ikuerpo Mokone yolchipawak. </div>
<div class='q'>
<span class="verse" id="AC2_28">28&#160;</span>Otechimititi n ojmeh non nechwikah kan nochipa niyolitos, </div>
<div class='q'>iwa tikchiwas satlawel maniyolpaki ijkuak niyetos monawak. </div>
<div class='p'>
<span class="verse" id="AC2_29">29&#160;</span>'Nokniwah, kuali tikmatokeh totata rey David omikki iwa okitookakeh, porke asta axa tikmatokeh kan omotook. 
<span class="verse" id="AC2_30">30&#160;</span>Pero David okatka profeta, iwa kuali okimatia n Dios okisentlali seme de iixwiwah non walaskia okachi satepa yetoskia n Cristo. Ye mochiwaskia rey kemi okatka n David. 
<span class="verse" id="AC2_31">31&#160;</span>Ijkó, kemi yaskia inewia kontlajtlatok, David okijto Cristo moyolitiskia iwa Dios amo kikawaskia ikuerpo maijtlakawi miktla. 
<span class="verse" id="AC2_32">32&#160;</span>Dios okiyoliti n Jesús iwa tinochteh otikitakeh. 
<span class="verse" id="AC2_33">33&#160;</span>Ijkó kiné, ik iyekma Totajtsi Dios okiweyijkatlali n Jesús, iwa Jesús okiseli n Espíritu Santo non Itajtsi yokijtojka kitemakas. Iwa axa yotechaltítlanili n Espíritu Santo non axa nonkitah iwa nonkikakih. 
<span class="verse" id="AC2_34">34&#160;</span>David amo otlejkok ilwikak. Pero inewia okijto: </div>
<div class='q'>Notajtsi Dios okili Noteko: </div>
<div class='q'>“Ximoyayanti noyekma, </div>
<div class='q'>
<span class="verse" id="AC2_35">35&#160;</span>asta manikintlali non mitskokolia itlampa mokxiwah.” <span class='rq'>Sal. 110:1 </span> </div>
<div class='p'>
<span class="verse" id="AC2_36">36&#160;</span>'Tlakah de Israel, kuali xikmatikah, nin Jesús Akin nomejwah ononkikrusifikarojkeh, Dios okiweyijkatlali para mayeto Nomoteko iwa Nomotemakixti. </div>
<div class='p'>
<span class="verse" id="AC2_37">37&#160;</span>Ijkuak ijkó okikakeh, nochteh omoyolkokojkeh iwa okitlajtlanijkeh n Pedro iwa n oksikimeh tlatitlanilti: </div>
<div class='p'>—Tokniwah, ¿tlan moneki matikchiwakah? </div>
<div class='p'>
<span class="verse" id="AC2_38">38&#160;</span>Ijkuakó Pedro okinnankili: </div>
<div class='p'>—Xikilikah Dios manomechtlapojpolwi iwa xiktlakitakah, iwa ximotekawilikah manomechkuaatekikah itech Itoka n Cristo Jesús, ijkó Dios nomechtlapojpolwis de nomotlajtlakolwah iwa nonkiseliskeh n Espíritu Santo. 
<span class="verse" id="AC2_39">39&#160;</span>Nin tlájtoli non yowejka omosentlali omochi para nomejwah iwa nomopilwah, noiwa para nochteh akimeh Totajtsi Dios kinekis kinmakixtis itech nochi n tlaltíkpaktli. </div>
<div class='p'>
<span class="verse" id="AC2_40">40&#160;</span>Pedro ok okintlapowiaya n tokniwah íwa ika miak chikawálistli okimiliaya: </div>
<div class='p'>—¡Ximomakixtikah de n tlaijyowílistli non kiseliskeh akimeh tlajtlakolchijtinemih! </div>
<div class='p'>
<span class="verse" id="AC2_41">41&#160;</span>Ijkó kiné, akimeh okikakeh tlan Pedro okinmachti, omokuaatekijkeh; iwa non tonati omoseitilijkeh iwan tokniwah non kineltokah Cristo Jesús kemi eyi mil tlakah. 
<span class="verse" id="AC2_42">42&#160;</span>Iwa nochteh omochijchikawayah iwa okichiwayah tlan n tlatematiltijkeh okinmachtiayah, omoyekwikayah, omotiotsajtsiliayah iwa omoololoayah para kisepankuaskeh n paj. </div>
<div class='s'>Kenomi omoyekwikayah non sikinika okineltokakeh Cristo Jesús </div>
<div class='p'>
<span class="verse" id="AC2_43">43&#160;</span>Nochteh omotlajtlachialtiayah, porke itlatitlanilwah n Cristo okinchiwayah miakeh milagros iwa okinextiayah tlan amayik omotaya. 
<span class="verse" id="AC2_44">44&#160;</span>Nochteh non okineltokakeh omoyekwikayah, iwa okimosepanxexeliliayah tlan okipiayah. 
<span class="verse" id="AC2_45">45&#160;</span>Okinemakayah nochi tlan okipiayah, iwa okinxejxeliliayah n tomi akimeh okimpoloaya. 
<span class="verse" id="AC2_46">46&#160;</span>Ixmostla omoololoayah kan Weyi Tiopa, iwa incha okisepankuayah n paj, iwa sansikah omotlamajsewiayah ika pakílistli. 
<span class="verse" id="AC2_47">47&#160;</span>Okiweyijkachiwayah Dios, iwa nochteh n tlakah de non altepetl okinyekitayah. Ixmostla omomiakiliayah non okineltokayah akimeh n Toteko Dios okinmakixtijtiaya.  </div>
<div class='psalmlabel' id='AC3_0'> 3</div>
<div class='s'>Pedro kipajtia se tlakatl non amo weleti nejnemi </div>
<div class='p'>
<span class="verse" id="AC3_1">1&#160;</span>Se tonati, Pedro iwa n Juan oyajkeh kan Weyi Tiopa kemi las tres de tiotlak. Non ora nochteh omotiotsajtsiliayah. 
<span class="verse" id="AC3_2">2&#160;</span>Nochi tonati ompa okatka se tlakatl non amo weleti nejnemi. Okonkawayah kan ikalte n Weyi Tiopa non omonotsaya Kuajkualtsi, iwa ompa okintlajtlaniliaya tomi akimeh ompa okalakiah. 
<span class="verse" id="AC3_3">3&#160;</span>Ijkuak ye non amo weleti nejnemi okitak n Pedro iwa n Juan, yokalaktiayah tiopa, okintlajtlanili tomi. 
<span class="verse" id="AC3_4">4&#160;</span>Ijkuakó Pedro iwa Juan okontlajtlatakeh, iwa Pedro okili n tlakatl: </div>
<div class='p'>—Techalita. </div>
<div class='p'>
<span class="verse" id="AC3_5">5&#160;</span>N tlakatl okinyektlajtlatak, porke okimoli chamo kimakaskiah itla. 
<span class="verse" id="AC3_6">6&#160;</span>Pero Pedro okili: </div>
<div class='p'>—Amo nikpia oro nion plata, pero tlan nikpixtok nimitsmaka: Itech Itoka n Cristo Jesús de Nazaret, ¡ximoketsa iwa xinejnemi! </div>
<div class='p'>
<span class="verse" id="AC3_7">7&#160;</span>Ijkuakó Pedro okontílanki ika imayekma iwa okiketsalti, iwa san nima omoyekmijmilajkeh ikxiomiowah. 
<span class="verse" id="AC3_8">8&#160;</span>Ijkuakó non amo oweletia onejnemia owalmóketski iwa opé nejnemi. Iwa okalak inwah kan Weyi Tiopa, nejnenti iwa ajkotsekuinti iwa okiweyijkachiwaya Dios. 
<span class="verse" id="AC3_9">9&#160;</span>Nochteh okitakeh n tlakatl kenijki onejnemia iwa okiweyijkachiwaya Dios. 
<span class="verse" id="AC3_10">10&#160;</span>Nochteh okiyekixmatkeh n tlakatl porke nochi tonati omotominijtlaniaya ikaltempa n Weyi Tiopa kan kaltentli non kilia Kuajkualtsi, iwa omotlajtlachialtijkeh por tlan otlamochijkah. </div>
<div class='s'>Pedro tenonotsa kan Portal de Salomón </div>
<div class='p'>
<span class="verse" id="AC3_11">11&#160;</span>N tlakatl non opajtik ayakmó okinkawaya n Pedro nion Juan. Nochteh n tlakah omotlajtlachialtijkeh iwa omotlelojkeh okimitatoh kan korrédor non kiliah Portal de Salomón. 
<span class="verse" id="AC3_12">12&#160;</span>Ijkuak ijkó okitak, Pedro okinmili: </div>
<div class='p'>—Tlakah de Israel, ¿tleka nonmotlajtlachialtiah? Techsentlajtlatah kemi yetoskia tejwah tonewiah otikpajtijkeh nin tlakatl; noso kemi yetoskia tikualteh titlakah, iwa ika toweletilis otikchijkeh manejnemi. 
<span class="verse" id="AC3_13">13&#160;</span>Pero amo ijkó kemi non kimoliah; porke Idios Abraham, Isaac, Jacob iwa nochteh totatawah, Ye Akin okipajti n kókoxki iwa okiweyijkatlali Ikone Jesús, Akin nomejwah ononkitemaktijkeh inmak n tekiwajkeh, iwa ijkuak Pilato okinekia kikajkawas, nomejwah mach ononkinekeh. 
<span class="verse" id="AC3_14">14&#160;</span>Ijkuak onomechtlajtlanijkeh kox ononkinekiah makikajkawakah Akin yolchipawak iwa yekmilajka, nomejwah mach ononkinekeh, yej ononkitlajtlankeh makikajkawakah se tlakatl non temikti. 
<span class="verse" id="AC3_15">15&#160;</span>Ijkó nomejwah ononkimiktijkeh Akin weleti kichiwa se mayolito nochipa. Pero Dios okiyoliti, iwa noni tejwah kuali tikmatokeh porke otiktakeh. 
<span class="verse" id="AC3_16">16&#160;</span>Nin tlakatl non kajki nomoyakapa, non nomejwah kuali nonkixmatih, Dios okipajti porke titlaneltokah itech iweletilis n Jesús. Iwa por tikneltokah n Jesús, kemi nochteh nomejwah nonweletih nonkitah. </div>
<div class='p'>
<span class="verse" id="AC3_17">17&#160;</span>'Nokniwah, kuali nikmatok ijkuak nomejwah iwa n tlanawatijkeh ononkimiktijkeh n Jesús, mach ononkimatiah tlan ononkichiwayah. 
<span class="verse" id="AC3_18">18&#160;</span>Ijkó Dios okichi tlan achto yokitematiltijka ika intlajtol iprofetajwah. Nochteh yejwah okijtojkeh Cristo tlaijyowiskia. 
<span class="verse" id="AC3_19">19&#160;</span>Yika, ayakmó xikchiwakah tlajtlákoli iwa xiktlakitakah Dios. Ijkó Ye kilkawas nochi tlan amo kuali ononkichijkeh, iwa nomechmakas yankuik chikawálistli, 
<span class="verse" id="AC3_20">20&#160;</span>iwa kualtitlanis n Jesús, Akin yowejka okipéjpenki para mayeto n Cristo. 
<span class="verse" id="AC3_21">21&#160;</span>Pero axa, Cristo Jesús ok moneki mayeto ilwikak asta ijkuak Dios tlamis kiyankuilis nochi tlan onka ilwikak iwa ipa n tlaltíkpaktli. Dios ya wejkawitl ijkó okijto ika intlajtol n profetas. 
<span class="verse" id="AC3_22">22&#160;</span>Yika, Moisés okinmili totatawah: “Ijkó kemi n Toteko Dios onechtítlanki nomonawak, noiwa nomechtitlanilis se profeta non kisas de nomejwah. Xikneltokilikah nochi tlan Ye nomechilis. 
<span class="verse" id="AC3_23">23&#160;</span>Porke akin amo kitlakitas non profeta, ayakmó kikawiliskeh mayeto tewa iwan tlakah de Israel.” </div>
<div class='p'>
<span class="verse" id="AC3_24">24&#160;</span>'Samuel iwa nochteh n profetas non satepa oneskeh, noiwa otetlapowijkeh tlan tlamochijtok itech ninteh tonatijmeh. 
<span class="verse" id="AC3_25">25&#160;</span>Nomejwah nontepilwah de nekateh profetas; iwa Dios nomechmakas tlan okinkakiti kinmakas totatawah ijkuak okili n Abraham: “Por moxwiwah, Dios kintiochiwas nochteh n tlaltikpaktlakah.” 
<span class="verse" id="AC3_26">26&#160;</span>Ijkuak Dios okiyoliti Ikone, achto onomechtitlanili nomonawak, para manomechtiochiwa, iwa ijkó xikkawakah tlan amokuali nonkichijtinemih.  </div>
<div class='psalmlabel' id='AC4_0'> 4</div>
<div class='s'>Pedro iwa n Juan innawak tekiwajkeh </div>
<div class='p'>
<span class="verse" id="AC4_1">1&#160;</span>Pedro iwa n Juan ok okintlapowijtokah n tlakah. Ijkuakó okalakikoh n tiopixkeh iwa n tlanawati non okinnawatiaya n tlamokuitlawijkeh de kan Weyi Tiopa iwa n saduseos. 
<span class="verse" id="AC4_2">2&#160;</span>Satlawel okualantiwalayah porke Pedro iwa Juan okinmachtiayah n tlakah, iwa okinmiliayah non yomikkeh moyolitiskeh porke Jesús omoyoliti de kan mikemeh. 
<span class="verse" id="AC4_3">3&#160;</span>Ijkuakó okinkitskijkeh iwa okintsakuatoh, iwa ompa okinkajtejkeh non tonati porke yotleyuatoka. 
<span class="verse" id="AC4_4">4&#160;</span>Pero miakeh akimeh okikakeh intlajtol, okineltokakeh Cristo Jesús; iwa san tlakah okatkah kemi mákuili mil. </div>
<div class='p'>
<span class="verse" id="AC4_5">5&#160;</span>Ijkuak owalmostlatik, n tlayakankeh judíojteh, n tetajmeh non tlayakantokeh kan Weyi Tiopa iwa n tlamachtijkeh de itlanawatil Moisés, omoololojkeh kan altepetl de Jerusalén. 
<span class="verse" id="AC4_6">6&#160;</span>Ompa okatka Anás n tiópixki non okachi otlayakantoka. Noiwa ompa okatka Caifás, Juan, Alejandro iwa n oksikimeh ichanejkawah n Anás. 
<span class="verse" id="AC4_7">7&#160;</span>Ijkuakó okwalinnotsatoh n Pedro iwa n Juan iwa okinketskeh tlatlajkotia, iwa okintlajtlanijkeh: </div>
<div class='p'>—¿Akin onomechmák non tekiwajyotl, noso akin onomechili xikpajtikah nin tlakatl? </div>
<div class='p'>
<span class="verse" id="AC4_8">8&#160;</span>Ijkuakó Pedro, non okipixtoka ichikawalis n Espíritu Santo, okinmili: </div>
<div class='p'>—Wejweyi tekiwajkeh iwa tetajmeh de Israel: 
<span class="verse" id="AC4_9">9&#160;</span>Ijkó kemi nomejwah nontechtlajtlaniah, kenijki otikpajtijkeh n kókoxki, iwa nonkinekih nonkimatiskeh kenomi opajtik. 
<span class="verse" id="AC4_10">10&#160;</span>Tomechmatiltiah inyakapah nochteh n tlakah de Israel para makimatikah nin tlakatl non kajki nomoyakapah, opajtik ika Itoka n Cristo Jesús non de Nazaret, Akin nomejwah ononkimiktijkeh itech krus, iwa Dios okiyoliti de kan mikemeh. 
<span class="verse" id="AC4_11">11&#160;</span>Nin Jesús, Ye n tetl Akin nomejwah nonkalchijchijkeh ononkitlakaltechojkeh, pero nin tetl omochiwako non okachi tetlakxili. 
<span class="verse" id="AC4_12">12&#160;</span>Mach onka ok se tlakatl akin weletis techmakixtis, porke Dios mach otechmák ok se tlakatl itech nin tlaltíkpaktli para inawak matimomakixtikah. </div>
<div class='p'>
<span class="verse" id="AC4_13">13&#160;</span>Ijkuak okitakeh kenijki Pedro iwa n Juan mach okimawiliayah tlajtoskeh teixpa, maya amo kanaj omoixtlamachtijkeh, satlawel omotlajtlachialtijkeh. Ijkuakó okajsikamatkeh milák onemiah iwan Jesús. 
<span class="verse" id="AC4_14">14&#160;</span>Yika amitla oweletkeh okimilijkeh porke n tlakatl non okipajtijkeh ompa inwah omoketoka. 
<span class="verse" id="AC4_15">15&#160;</span>Ijkuakó okwalinkixtijkeh de kan Sanedrín,<a href='#FN2' epub:type='noteref' class='noteref'>*</a> iwa nochteh n tekiwajkeh ompa omokajkeh para motlapowiskeh tlan kichiwaskeh. 
<span class="verse" id="AC4_16">16&#160;</span>Iwa okimoliayah: </div>
<div class='p'>—¿Tlan tikchiwaskeh iwa ninteh tlakah? Nochteh non chantitokeh nika Jerusalén kimatih okichijkeh se weyi milagro, iwa amo weletis tikijtoskeh amo milák. 
<span class="verse" id="AC4_17">17&#160;</span>Yika, para ayakmó okachi mamoxitini nin tlájtoli, matikinmomojtikah, para ayakmó matlamachtijtinemikah de Jesús. </div>
<div class='p'>
<span class="verse" id="AC4_18">18&#160;</span>Ijkuakó oksepa okinnotskeh mawalkalakikah iwa okinnawatijkeh ayakmó matetlapowikah nion matlamachtikah de Jesús. 
<span class="verse" id="AC4_19">19&#160;</span>Pero Pedro iwa n Juan ijkí okinnankilijkeh: </div>
<div class='p'>—Kuali xikyejyekolikah nomejwah, kox kuali inawak Dios tlan nomejwah nontechnawatiah, ¿akin okachi moneki se makitlakita, nomejwah noso Dios? 
<span class="verse" id="AC4_20">20&#160;</span>Mach weletis san tejwah matikpixtokah tlan otiktakeh iwa otikkakeh. </div>
<div class='p'>
<span class="verse" id="AC4_21">21&#160;</span>Ijkuakó n tekiwajkeh okinmomojtijkeh, pero okinkajkeh mawiah. Amo okajsikeh kenijki kintlaijyowiltiskeh, porke nochteh n tlakah okiweyijkachiwayah Dios por neká tlakatl non opajtik. 
<span class="verse" id="AC4_22">22&#160;</span>Iwa n tlakatl non opajtik ika non milagro, yokipiaya okachi de ome póali xiwitl. </div>
<div class='s'>Non kineltokah Cristo Jesús kitlajtlaniliah Dios makinmaka chikawálistli </div>
<div class='p'>
<span class="verse" id="AC4_23">23&#160;</span>Keman okinkajkeh mawiah, Pedro iwa n Juan oyajkeh kan okatkah inmikniwah, iwa okimilijkeh nochi tlan n tetajmeh non tlayakantokeh kan Weyi Tiopa okimilijkah. 
<span class="verse" id="AC4_24">24&#160;</span>Ijkuak yokikakeh nochi tlan okimilijkeh, nochteh omotiotsajtsilijkeh iwa okijtojkeh: </div>
<div class='p'>—Totajtsi Dios, Tejwatsi otikchijchi n ilwikak, iwa n tlaltíkpaktli, n weyi atl iwa nochi tlan intech onka. 
<span class="verse" id="AC4_25">25&#160;</span>Tejwatsi ika iweletilis n Espíritu Santo iwa ika itlajtol motékitki David, otikijto: </div>
<div class='q'>¿Tleka nochteh n tlaltikpaktlakah onewah mopa? </div>
<div class='q'>¿Iwa tleka nochteh san tlan kajsih kichiwah? </div>
<div class='q'>
<span class="verse" id="AC4_26">26&#160;</span>N wejweyi tlanawatijkeh de nin tlaltíkpaktli omoseitilijkeh, </div>
<div class='q'>iwa n tekiwajkeh de nochteh n altepemeh motlatlalwiskeh iwa onewaskeh ipan Toteko Dios iwa Cristo. <span class='rq'>Sal. 2:1-2 </span> </div>
<div class='p'>
<span class="verse" id="AC4_27">27&#160;</span>'Tikmatih milák, Herodes Antipas Primero iwa Poncio Pilato omoseitilijkeh nika Jerusalén iwa sikimeh tlakah non amo judíojteh iwa oksikimeh non milák judíojteh, nochteh omoseitilijkeh iwa oonewakeh ipan Jesús Mokone yolchipawak, Akin Tejwatsi otikpéjpenki. 
<span class="verse" id="AC4_28">28&#160;</span>Ijkuak oonewakeh ipa, yejwah okichijkeh mamochiwa tlan Tejwatsi yotikmolijka iwa otikmonekilti ijkó mamochiwa. 
<span class="verse" id="AC4_29">29&#160;</span>Iwa axa, Toteko Dios, xikita kenijki kinekih techmomojtiskeh, xikchiwa matimoyolchikawakah para matitetlapowikah de motlajtol iwa amitla matechmojti. 
<span class="verse" id="AC4_30">30&#160;</span>Iwa ika moweletilis mapajtikah n kokoxkeh, iwa mamochiwakah milagros iwa mamonextikah wejweyi neskayolteh itech Itoka Cristo Jesús Mokone yolchipawak. </div>
<div class='p'>
<span class="verse" id="AC4_31">31&#160;</span>Ijkuak yotlankeh omotiotsajtsilijkeh, san nima otlalólinki kan omoololojkeh. Iwa nochteh okiselijkeh n Espíritu Santo, iwa ika yolchikawálistli otetlapowijtinenkeh de itlajtol Totajtsi Dios. </div>
<div class='s'>Nochi tlan okipiayah okimosepanxejxelilijkeh </div>
<div class='p'>
<span class="verse" id="AC4_32">32&#160;</span>Nochteh non okineltokayah n Cristo Jesús san se intlayejyekolis okipiayah, iwa nochi tlan okichiwayah, sansikah okichiwayah. Amaka okijtoaya san ye iaxka tlan okipiaya, yej okimosepanxejxeliliayah. 
<span class="verse" id="AC4_33">33&#160;</span>Iwa ika miak weletílistli, itlatitlanilwah otetlapowiayah Toteko Jesús oksepa omoyoliti, iwa Dios saikpanoa okintiochiwaya. 
<span class="verse" id="AC4_34">34&#160;</span>Nion seme de yejwah itla okipoloaya, porke nochteh akimeh okimpiayah intlalwah noso inkal, okinnemakayah, 
<span class="verse" id="AC4_35">35&#160;</span>iwa okinmaktiliayah n tlatematiltijkeh, iwa yejwah okinxejxeliliayah akimeh okimpoloaya. 
<span class="verse" id="AC4_36">36&#160;</span>Ijkó okichi se tlakatl non itoka José. Nin José otlákatki kan isla de Chipre iwa owalewatoka de Leví; iwa n tlatematiltijkeh okitlalilijkeh itoka Bernabé, non kijtosneki: Teyolchika. 
<span class="verse" id="AC4_37">37&#160;</span>Nin tlakatl okinemák itlal iwa n tomi okinmaktili n tlatematiltijkeh.  </div>
<div class='psalmlabel' id='AC5_0'> 5</div>
<div class='s'>Ananías iwa Safira tlajtlakolchiwah </div>
<div class='p'>
<span class="verse" id="AC5_1">1&#160;</span>Noiwa ok se tlakatl non itoka Ananías iwa isiwa Safira okinemakakeh intlal. 
<span class="verse" id="AC5_2">2&#160;</span>Iwa nin tlakatl omotlatlalwi iwa isiwa para makimokawikah siki tomi, iwa oksiki okinmaktilitoh n tlatematiltijkeh. 
<span class="verse" id="AC5_3">3&#160;</span>Ijkuakó Pedro okili: </div>
<div class='p'>—Ananías, ¿tleka otikkawili n satanás makimoaxkati moyolo, iwa mamitstokti xikkajkayawa n Espíritu Santo, iwa otikchikowi n tomi non omitsmakakeh por motlal? 
<span class="verse" id="AC5_4">4&#160;</span>¿Mach amo okatka moaxka n tlali? Iwa ijkuak yotiknemák, ¿amo noiwa okatka moaxka n tomi? ¿Tleka kiné otikkawili moyolo matlakajkayawa? Amo otikinkajkaya n tlakah, yej otiknekia tikkajkayawas Dios. </div>
<div class='p'>
<span class="verse" id="AC5_5">5&#160;</span>Ijkuak Ananías otlanki okinkak ninteh tlájtolteh, omikki. Iwa nochteh akimeh okimatkeh tlan otlamochi, tlawel omomojtijkeh. 
<span class="verse" id="AC5_6">6&#160;</span>Ijkuakó owalajkeh sikimeh telpokameh, okimemelojkeh n miketl iwa okitookatoh. </div>
<div class='p'>
<span class="verse" id="AC5_7">7&#160;</span>Kemi eyi ora satepa, okalakiko isiwa n Ananías, mach okimatia tlan otlamochijka. 
<span class="verse" id="AC5_8">8&#160;</span>Ijkuakó Pedro okitlajtlani: </div>
<div class='p'>—Techili, ¿Nomejwah ononkinamakakeh n tlali, achó kemi nonkijtoah? </div>
<div class='p'>N siwatl otlanankili: </div>
<div class='p'>—Milák, achó ipati. </div>
<div class='p'>
<span class="verse" id="AC5_9">9&#160;</span>Pedro okili: </div>
<div class='p'>—¿Tleka ononmotlatlalwijkeh para nonkiyejyekoskeh Iespíritu n Toteko Dios? Kaltempa kalaktiwitseh akimeh okitookatoh motlakau, iwa axa te noiwa mitstookatiweh. </div>
<div class='p'>
<span class="verse" id="AC5_10">10&#160;</span>Ijkuakó Safira owetski ikxitla n Pedro iwa omikki. Ijkuak owalkalakeh n telpokameh, okajsikoh n Safira yomikki, okikixtijkeh iwa okitookatoh inakastla iokich. 
<span class="verse" id="AC5_11">11&#160;</span>Nochteh n tlaneltokakeh, iwa akimeh okimatkeh tlan otlamochi, satlawel omomojtijkeh. </div>
<div class='s'>Itlatitlanilwah Jesús kimpajtiah miakeh tlakah </div>
<div class='p'>
<span class="verse" id="AC5_12">12&#160;</span>Itlatitlanilwah Jesús okinnextiayah miakeh neskayolteh iwa tlan tetlajtlachialti ompa Jerusalén, iwa nochteh non okineltokayah n Jesús omoololoayah kan korrédor non kiliah Portal de Salomón. 
<span class="verse" id="AC5_13">13&#160;</span>Iwa n oksikimeh mach omixewiayah moneloskeh inwah, pero nochteh okintlanekiliayah. 
<span class="verse" id="AC5_14">14&#160;</span>Iwa omomiakiliayah miakeh tlakah iwa siwameh non okineltokayah n Toteko. 
<span class="verse" id="AC5_15">15&#160;</span>Iwa asta okinkixtiayah inkokoxwah itech ojtli, iwa okintlaliayah ipan inkuaujtlapech noso ipan impetl para ijkuak panos n Pedro, maya san ika itlasekawilo makoninmajsi iwa ijkó mapajtikah. 
<span class="verse" id="AC5_16">16&#160;</span>Noiwa akimeh ochantitokah itech altepemeh non okiyawalojtokah Jerusalén, okwalinwikayah inkokoxwah iwa akimeh okimpiayah espíritus amokualteh, nochteh opajtiah. </div>
<div class='s'>Pedro iwa n Juan oksepa konintsakuah </div>
<div class='p'>
<span class="verse" id="AC5_17">17&#160;</span>Ijkuakó n tiópixki non okachi otlayakantoka iwa sikimeh saduseos non iwa okatkah, satlawel oxikojmikeh, 
<span class="verse" id="AC5_18">18&#160;</span>iwa okinkitskijkeh n tlatematiltijkeh iwa okintsakeh. 
<span class="verse" id="AC5_19">19&#160;</span>Pero se yúali iángel n Toteko okitlapo n kaltentli kan otsaktokah, iwa okinkixtih. Iwa okinmili: </div>
<div class='p'>
<span class="verse" id="AC5_20">20&#160;</span>—Xiwiah kan Weyi Tiopa, iwa xikinmatiltikah n tlájtoli non kitemaka temakixtílistli. </div>
<div class='p'>
<span class="verse" id="AC5_21">21&#160;</span>Okikakeh, iwa ijkuak owaltláneski oyajkeh kan Weyi Tiopa iwa opé tlamachtiah. </div>
<div class='p'>Ijkuakó n tetajmeh non tlayakantokeh kan Weyi Tiopa iwa non íwa okatkah, okinnotskeh mamoololokah nochteh non otlanawatiayah kan Weyi Tiopa. Satepa otlatitlankeh makinnotsatih n tlatitlanilteh kan otsaktokah. 
<span class="verse" id="AC5_22">22&#160;</span>Pero ijkuak n tlamokuitlawijkeh okalakitoh kan otsaktokah n tlatematiltijkeh, ayakmó okinmajsitoh. Iwa owalmokoptiwetskeh otlanawatikoh n tlatematiltijkeh ayakmó ompa okatkah, 
<span class="verse" id="AC5_23">23&#160;</span>iwa okijtojkeh: </div>
<div class='p'>—Otikkajsitoh n kaltentli kuali tsaktok, iwa n tlamokuitlawijkeh okiyekmokuitlawijtokah n kaltentli kan otsaktokah n tlatematiltijkeh, pero ijkuak otitlatlapojkeh, amaka otikajsikeh tlaijtik. </div>
<div class='p'>
<span class="verse" id="AC5_24">24&#160;</span>Ijkuak okikakeh nochi ni, n tlayákanki de non otlamokuitlawiayah kan Weyi Tiopa iwan tiopixkeh non otlayakantokah, omotlajtlachialtijkeh iwa omotlajtlaniayah tlan okachi tlamochiwaskia. 
<span class="verse" id="AC5_25">25&#160;</span>Ijkuakó okalakiko se tlakatl, iwa okinmili: </div>
<div class='p'>—N tlakah akimeh nomejwah nonkintemoah kateh kan Weyi Tiopa, iwa kinmachtijtokeh n tlakah. </div>
<div class='p'>
<span class="verse" id="AC5_26">26&#160;</span>Ijkuakó n tlayákanki iwa itlamokuitlawilwah, oyajkeh okwalinnotsatoh n tlatematiltijkeh, iwa okwalinwikakeh ika kuali, porke omawiah makinmojmotlakah ika tetl. 
<span class="verse" id="AC5_27">27&#160;</span>Ijkuak okwalinwikakeh, okinketsatoh innawak tekiwajkeh, iwa n tiópixki non okachi otlayakantoka okinmili: </div>
<div class='p'>
<span class="verse" id="AC5_28">28&#160;</span>—Tejwah kuali otomechilijkeh ayakmó xitlamachtikah ika itoka non tlakatl. Pero nomejwah amo onontechtlakitakeh, yej itech nochi nin altepetl de Jerusalén yononkiteixmatiltijkeh itlamachtilis non tlakatl. Iwa axa nonkinekih techtlajtlakoltiskeh de imikilis non tlakatl. </div>
<div class='p'>
<span class="verse" id="AC5_29">29&#160;</span>Ijkuakó Pedro iwa n oksikimeh tlatematiltijkeh otlanankilijkeh: </div>
<div class='p'>—Tejwah tikpiah tiktlakitaskeh tlan Dios kijtoa iwa amo tlan kijtoah n tlakah. 
<span class="verse" id="AC5_30">30&#160;</span>Idios totatawah okiyoliti n Jesús, Ye Akin nomejwah ononkimiktijkeh ijkuak ononkikrusifikarojkeh ipan krus. 
<span class="verse" id="AC5_31">31&#160;</span>Dios yokiweyijkachi n Jesús ika iweletilis, iwa okitlali mayeto Tlayákanki iwa Totemakixti. Dios ijkó okichi para nochteh n tlakah de Israel mamoyolpatlakah inawak iwa makintlapojpolwili intlajtlakolwah. 
<span class="verse" id="AC5_32">32&#160;</span>Tejwah otiktakeh iwa otikkakeh tlan tomechtlapowiah sansikah iwa n Espíritu Santo non Dios kinmaka akimeh kitlakitah. </div>
<div class='p'>
<span class="verse" id="AC5_33">33&#160;</span>Ijkuak yejwah okikakeh tlan okijtoayah n tlatematiltijkeh, okualankamikeh iwa yokinekiah kinmiktiskeh. 
<span class="verse" id="AC5_34">34&#160;</span>Pero ompa inwah nonteh tekiwajkeh okatka se tlakatl fariseo non itoka Gamaliel. Ye okatka se tlamachti de itlanawatil Moisés iwa nochteh n tlakah satlawel okitlakitayah. Gamaliel omóketski iwa otlanawati makinkixtikah n tlatematiltijkeh san achitsi. 
<span class="verse" id="AC5_35">35&#160;</span>Otlanki okinmili non oksikimeh tekiwajkeh: </div>
<div class='p'>—Tetajmeh de Israel, kuali xikitakah tlan nonkinekih nonkintoktiskeh ninteh tlakah. 
<span class="verse" id="AC5_36">36&#160;</span>Kuali xikilnamikikah nomejwah, kenijki yowejka omonexti se tlakatl non omonotsaya Teudas akin okijtoaya weyijkatitok, iwa okinmoyakanalti kemi nawi siento tlakah. Pero ijkuak okimiktijkeh, nochteh akimeh okinyakanaya ochocholojkeh iwa ompa otlanki nochi. 
<span class="verse" id="AC5_37">37&#160;</span>Okachi satepa, itech nekateh tonatijmeh ijkuak okinmachotijtokah nochteh n tlakah de Israel, omonexti Judas non owalewatoka de Galilea. Ye okinmotlatlalwili miakeh tlakah, pero noiwa okimiktijkeh; iwa nochteh akimeh okinyakanaya omoxexelojkeh. 
<span class="verse" id="AC5_38">38&#160;</span>Ika noni nomechilia, xikinkawakah ninteh tlakah, iwa amo ximokalakikah inwah. Porke tla nin tlamachtílistli noso nin tekitl san yejwah kinekih kichiwaskeh, pojpoliwis. 
<span class="verse" id="AC5_39">39&#160;</span>Pero tla iaxka Dios, mach weletis nonkipojpoloskeh. Ximotlachilikah, amo kichiwa nonkixnamikiskeh Dios. </div>
<div class='p'>Iwa n tlayakankeh okitlakamatkeh n Gamaliel. </div>
<div class='p'>
<span class="verse" id="AC5_40">40&#160;</span>Nochteh n tekiwajkeh omoyolsewijkeh ika tlan Gamaliel okinmili. Ijkuakó okinnotsatoh n tlatematiltijkeh, okinwitekeh iwa okinnawatijkeh ayakmó matlamachtikah itech Itoka n Jesús, iwa satepa okinkajkajkeh. 
<span class="verse" id="AC5_41">41&#160;</span>N tlatematiltijkeh owalkiskeh de kan okatkah n tekiwajkeh ika miak pakílistli, porke Dios okinkawili matlaijyowikah iwa makimpijpinawikah por okitenewayah Itoka n Jesús. 
<span class="verse" id="AC5_42">42&#160;</span>Iwa nochi tonati itech Weyi Tiopa iwa itech kalmeh, n tlatematiltijkeh otlamachtiayah iwa otetlapowiayah Jesús, Ye n Cristo.  </div>
<div class='psalmlabel' id='AC6_0'> 6</div>
<div class='s'>Okimpejpenkeh chikome tlapalewijkeh </div>
<div class='p'>
<span class="verse" id="AC6_1">1&#160;</span>Itech nekateh tonatijmeh, kemi okachi omomiakiliayah akimeh okineltokayah itlamachtilis n Cristo Jesús non otlajtoayah griego opé mokuejsoah innawak akimeh otlajtoayah hebreo, porke okijtoayah nochi tonati ijkuak omoxejxeloaya n tlákuali, mach okinyektlakualtiayah n iknosiwameh griegas. 
<span class="verse" id="AC6_2">2&#160;</span>Ijkuakó n májtlaktli iwa ome tlatematiltijkeh okinmoololojkeh nochteh non kineltokah Cristo Jesús, iwa okimilijkeh: </div>
<div class='p'>—Amo kuali tejwah non tiktematiltiah itlajtol Dios, yej matipewakah matitlatetekakah para matlakuakah. 
<span class="verse" id="AC6_3">3&#160;</span>Ijkó kiné tokniwah, okachi kuali nomejwah xikimpejpenakah chikome tokniwah non kineltokah Cristo Jesús, non mayetokah milajkameh, matentokah de n Espíritu iwa makipiakah kuali intlalnamikilis. Yejwah xikintlalikah makichiwakah non tekitl. </div>
<div class='p'>
<span class="verse" id="AC6_4">4&#160;</span>'Tejwah tikchijtoskeh toteki; timotiotsajtsiliskeh iwa titetlapowiskeh de itlajtol Totajtsi Dios. </div>
<div class='p'>
<span class="verse" id="AC6_5">5&#160;</span>Nochteh okiwilitakeh tlan okinmilijkeh makichiwakah. Iwa okipejpenkeh n Esteban, ye satlawel okipiaya tlaneltokálistli iwa otentoka de Espíritu Santo. Noiwa okipejpenkeh n Felipe, Prócoro, Nicanor, Timón, Pármenas iwa Nicolás non owalewatoka de Antioquía. Nin Nicolás, ijkuak ayamó okineltokaya n Cristo, okiseli intlamachtilis n judíojteh. 
<span class="verse" id="AC6_6">6&#160;</span>Otlanki okwalinwikakeh innawak tlatematiltijkeh, iwa yejwah okintlalijkeh inmawah impah nonteh chikome tlakah iwa omotiotsajtsilijkeh. </div>
<div class='p'>
<span class="verse" id="AC6_7">7&#160;</span>Itlajtol Totajtsi Dios opé momati sentetl, iwa ompa Jerusalén okachi omomiakiliayah non kineltokah Cristo Jesús. Asta noiwa miakeh tiopixkeh judíojteh otlaneltokakeh inawak Cristo Jesús. </div>
<div class='s'>Kikitskiah n Esteban iwa kitsakuah </div>
<div class='p'>
<span class="verse" id="AC6_8">8&#160;</span>Esteban okatka se tlakatl non otentoka ika itlatiochiwalis iwa iweletilis Dios; iwa okinchiwaya wejweyi milagros inmixpa n tlakah non ompa ochantitokah. 
<span class="verse" id="AC6_9">9&#160;</span>Pero satepa, sikimeh tlakah non omoololoayah kan se sinagoga<a href='#FN3' epub:type='noteref' class='noteref'>*</a> non omotokayotiayah Esklavos Libertados, iwa sikimeh tlakah non owalajkeh de Cirene, de Alejandría, de Cilicia iwa de Asia, opé motlatlajtolkopah iwan Esteban. 
<span class="verse" id="AC6_10">10&#160;</span>Pero amo oweletiah okitlaniah n Esteban, porke n espíritu okichiwaya matlanankili kemi se akin ixtlamati. 
<span class="verse" id="AC6_11">11&#160;</span>Ijkuakó san ichtaka okintlatlalwijkeh sikimeh tlakah para matlakajkayawakah yejwah okikakeh ijkuak Esteban otlajtojtoka fiero de Moisés iwa de Dios. 
<span class="verse" id="AC6_12">12&#160;</span>Ijkó okichijkeh, okimpajsolojkeh nochteh n tlakah non ompa ochantitokah, noiwa n tetajmeh non tlayakantokeh kan Weyi Tiopa iwa non kitemachtiah n tlanawatílistli. Oyajkeh okikitskitoh n Esteban iwa okiwikakeh kan Sanedrín. 
<span class="verse" id="AC6_13">13&#160;</span>Noiwa okintemojkeh sikimeh tlakah xolópijteh, para matlakajkayawakah iwa makijtokah: </div>
<div class='p'>—Nin tlakatl nochipa tlajtojtinemi fiero de tochipawak Weyi Tiopa iwa tlan kijtoa itlanawatil Moisés. 
<span class="verse" id="AC6_14">14&#160;</span>Otikkakeh okijto Jesús de Nazaret kixixititsas nin tiopa iwa kipatlas nochi tlan towejkatata Moisés otechnawati matikchiwakah. </div>
<div class='p'>
<span class="verse" id="AC6_15">15&#160;</span>Iwa nochteh n tekiwajkeh iwa akimeh ompa oewatokah, ijkuak okiixtlajtlatakeh n Esteban okitakeh ixko omotaya kemi ixko se ángel.  </div>
<div class='psalmlabel' id='AC7_0'> 7</div>
<div class='s'>Esteban motlajtolpalewia innawak tekiwajkeh </div>
<div class='p'>
<span class="verse" id="AC7_1">1&#160;</span>N tiópixki non okachi otlayakantoka okitlajtlani n Esteban: </div>
<div class='p'>—¿Milák tlan kijtojtokeh? </div>
<div class='p'>
<span class="verse" id="AC7_2">2&#160;</span>Esteban otlanankili: </div>
<div class='p'>—Nokniwah iwa tetajmeh, techkakikah, Totajtsi Dios non weyijkatitok okimonextili towejkatata Abraham kan tlali de Mesopotamia, achto de mochantiskia kan tlali de Harán, 
<span class="verse" id="AC7_3">3&#160;</span>iwa okili: “Xikkakajtewa motlal iwa nochteh non ken tikinmita, iwa xio kan tlali non Ne nimitsititis.” 
<span class="verse" id="AC7_4">4&#160;</span>Ijkuakó Abraham okikakajte n tlali de Caldea iwa ochanchiwato Harán. Satepa omikki ita, iwa Dios okwalík n Abraham itech nin tlali, kan axa nomejwah nonchantitokeh. 
<span class="verse" id="AC7_5">5&#160;</span>Pero amitla okiaxkatili itech nin tlali, nion kan kitlalis se ikxi. Pero Dios okikakiti kiaxkatiliskia, iwa keman Abraham mikiskia n tlali kimokawiskiah ipilwah; maya itech nonteh tonatijmeh Abraham ayamó okimpiaya ipilwah. 
<span class="verse" id="AC7_6">6&#160;</span>Dios noiwa okili, ipilwah chantitoskiah itech oksikimeh tlalmeh kan amo inmaxka, kinnawatijtoskiah iwa tlaijyowijtoskiah nawi siento xiwitl. 
<span class="verse" id="AC7_7">7&#160;</span>Pero noiwa Dios okili: “Ne nikintlajtlakoltis n tlakah de non altepetl akimeh kintlaijyowiltiskeh mopilwah, satepa kisaskeh de ompa iwa nechtekichiwiliskeh itech nin tlali.” 
<span class="verse" id="AC7_8">8&#160;</span>Dios omoyekka iwan Abraham, iwa Abraham okisentlali inawak Dios kichiwas n sirkunsisión kemi se neskayotl. Yika, ijkuak otlákatki ikone Isaac, ipan chikweyi tonati okisirkunsidaro. <span class='rq'>Gn. 21:4 </span> Noiwa ijkó okichi Isaac iwa ikone Jacob, iwa Jacob noijkó okichi iwa ipilwah, akimeh oyajkeh tetajmeh de n májtlaktli iwa ome familias de Israel. </div>
<div class='p'>
<span class="verse" id="AC7_9">9&#160;</span>'Ninteh májtlakteh iwa ome ipilwah n Jacob, okatkah totatawah. Yejwah oxikojmikeh de inmikni José, iwa okinamakakeh para makiwikakah Egipto. Pero Dios okatka iwan José, 
<span class="verse" id="AC7_10">10&#160;</span>iwa okipalewi itech nochi tlan otlaijyowiaya. Dios okichi mayeto se ixtlámatki n José iwa okipalewi para ijkó n Faraón rey de Egipto makiyekita. Iwa n rey okitlali n José mayeto non okachi weyi tlanawati de ompa Egipto iwa asta makinawatijto icha. </div>
<div class='p'>
<span class="verse" id="AC7_11">11&#160;</span>'Ijkuakó owala miak apisotl iwa miak tlaijyowílistli itech nochi n tlali de Egipto iwa de Canaán, iwa totatawah amo okipiayah tlan kikuaskeh. 
<span class="verse" id="AC7_12">12&#160;</span>Pero ijkuak Jacob okima onka miak trigo kan tlali de Egipto, okintítlanki ompa itelpochwah non okatka totatawah. Ijkuakó sikinika oyajkeh Egipto. 
<span class="verse" id="AC7_13">13&#160;</span>Ijkuak totatawah oksepa oyajkeh Egipto, José omoteixmatilti innawak ikniwah, iwa ijkó n Faraón okima kan owalewatoka n José iwa akimeh ikniwah. 
<span class="verse" id="AC7_14">14&#160;</span>Satepa, José otlatítlanki makualikakah ita Jacob iwa nochteh non ken kinmita. Yejwah okatkah eyi póali iwa káxtoli por nochteh. 
<span class="verse" id="AC7_15">15&#160;</span>Ijkó n Jacob otemok ochanchiwato kan tlali de Egipto. Satepa ompa omikki, iwa ompa noiwa omijmikeh nochteh totatawah. 
<span class="verse" id="AC7_16">16&#160;</span>Okachi satepa inkuerpojwah okinwikakeh Siquem iwa okintookakeh ijtik miketékochtli non Abraham okinkuilijka ipilwah n Hamor ompa kan tlali de Siquem. </div>
<div class='p'>
<span class="verse" id="AC7_17">17&#160;</span>'Ijkuak yoajsitiwalaya n tonati para mochiwas tlan Dios yokilijka Abraham, n tokniwah de Israel okachi opé momiakiliah ompa Egipto. 
<span class="verse" id="AC7_18">18&#160;</span>Ijkó otlamochi itech tlali de Egipto asta ijkuak opé tlanawatia ok se rey non amo okixma n José. 
<span class="verse" id="AC7_19">19&#160;</span>Nin rey okinkajkaya n tlakah judíojteh iwa okintlaijyowilti totatawah, asta okintokti makinkakajtewakah inselekkonewah para mamikikah. 
<span class="verse" id="AC7_20">20&#160;</span>Itech nonteh tonatijmeh otlákatki Moisés. Dios okitlanekili non konetl, iwa itajwah okiskaltijkeh icha san eyi mestli. 
<span class="verse" id="AC7_21">21&#160;</span>Iwa keman okikajkawatoh n selekkonetl, ichpoch n Faraón, okiwík icha iwa okiskalti kemi yetoskia ikone. 
<span class="verse" id="AC7_22">22&#160;</span>Satepa Moisés okixtlamachtijkeh ika nochi tlan egipsios okimatiah, ika noni Moisés okatka se tlakatl non kuali oixtlamatia itech nochi tlan okijtoaya iwa tlan okichiwaya. </div>
<div class='p'>
<span class="verse" id="AC7_23">23&#160;</span>'Ijkuak Moisés yokipiaya ome póali (40) xiwitl, okintlajpaloto ikniwah n tlakah de Israel. 
<span class="verse" id="AC7_24">24&#160;</span>Ompa okitak se tlakatl egipsio okiwitektoka se israelita, ijkuakó Moisés okipalewi iwa okimikti n egipsio. 
<span class="verse" id="AC7_25">25&#160;</span>Moisés ijkó okichi porke okimoli chamo kajsikamatiskiah n judíojteh Dios okitítlanki para makimpalewi. Pero yejwah mach okajsikamatkeh. 
<span class="verse" id="AC7_26">26&#160;</span>Keman owalmostlatik, Moisés okimitak omotekilmakatokah ome tlakah de Israel, ye okinekia kintlakawaltis, iwa okinmili: “Nomejwah nonmiknimeh; ¿tleka nonmokojkoah?” 
<span class="verse" id="AC7_27">27&#160;</span>Ijkuakó n tlakatl non otlawitektoka okontope n Moisés, iwa okili: “¿Akin omitstlali kemi titekiwa noso kemi titeyolsewi para ximokalaki towah? 
<span class="verse" id="AC7_28">28&#160;</span>¿Tikneki techmiktis, kemi yala otikmikti n egipsio?” 
<span class="verse" id="AC7_29">29&#160;</span>Ijkuak Moisés okikak tlan okili nin tlakatl, ocholo iwa oyá kan tlali de Madián. Ochanchiwato kan amo ialtépeu iwa ompa okímpixki ome ipilwah. </div>
<div class='p'>
<span class="verse" id="AC7_30">30&#160;</span>'Ome póali (40) xiwitl satepa, se tonati Moisés okatka kan amaka chanti, kan tepetl Sinaí iwa ompa okimonextili se ángel itech se tlátsmoli non otlatlatoka. 
<span class="verse" id="AC7_31">31&#160;</span>Ijkuak Moisés okitak non neskayotl, omotlajtlachialti, iwa keman omijkuani okachi tlayakapa, ijkuakó okikak itlajtol n Toteko non okiliaya: 
<span class="verse" id="AC7_32">32&#160;</span>“Ne Idios nomotatawah, Ne Idios Abraham, Isaac iwa Jacob.” Moisés opé bibioka iwa mach ok omixewiaya kitlajtlatas n tlátsmoli. 
<span class="verse" id="AC7_33">33&#160;</span>Iwa Toteko oksepa okitlapowi iwa, okili: “Xikinkixti mokakuah, porke n tlali kan titlaksatok tlatiochíwali. 
<span class="verse" id="AC7_34">34&#160;</span>Ne yonikitak kenomi tlaijyowiah nopilwah akimeh kateh Egipto, Ne yonikinkak kenijki chokah, yika oniwaltemok onikimpalewiko. Axa, xiwiki, porke nimitstitlanis Egipto.” </div>
<div class='p'>
<span class="verse" id="AC7_35">35&#160;</span>'Maya nomotatawah okitlawelitakeh n Moisés iwa okilijkah: “¿Akin omitsnawati xiyeto totlanawati iwa toteyolsewi?” Dios okitlali n Moisés kemi tekiwa iwa kemi akin kinkixtiskia totatawah de kan tlali de Egipto ika iweletilis n ángel non okimonextili kan tlátsmoli non otlatlatoka. 
<span class="verse" id="AC7_36">36&#160;</span>Ye n Moisés akin okinkixtih totatawah kan tlali de Egipto, iwa Ye okinchi milagros iwa neskayolteh itech non tlali, kan weyi atl non kiliah chichiltik iwa kan amaka chanti, ijkó okichijtínenki itech ome póali (40) xiwitl. 
<span class="verse" id="AC7_37">37&#160;</span>Ye nin Moisés akin okinmili n tlakah de Israel: “Toteko Dios nomechaltitlanilis se profeta non kisas de intech nomokniwah kemi ne onechaltítlanki nomonawak. Xikneltokakah nochi tlan Ye nomechilis.” 
<span class="verse" id="AC7_38">38&#160;</span>Ye nin Moisés, akin noiwa okatka iwa n tlakah de Israel kan amaka chanti. Noiwa ye akin omotlapowi iwa n ángel kan tepetl non itoka Sinaí iwa okinnonotski totatawah. Ye akin okinseli n tlájtolteh non techmachtiah kenijki tiyeknemiskeh iwa otechimpanoltili. </div>
<div class='p'>
<span class="verse" id="AC7_39">39&#160;</span>'Pero totatawah mach okinekeh okitlakitakeh, yej omoixkopkeh inawak iwa okinekiah mokopaskeh Egipto. 
<span class="verse" id="AC7_40">40&#160;</span>Ijkuakó okilijkeh n Aarón: “Techinchijchiwili sikimeh diosmeh non kinchijchiwah ika inma non matechyakanakah porke amo tikmatih tlan omochi n Moisés non otechkixti de kan tlali de Egipto.” 
<span class="verse" id="AC7_41">41&#160;</span>Ijkuakó okichijchijkeh se “dios” kemi se torojkonetl. Okinmiktijkeh sikimeh yolkameh, okinmanilijkeh iwa opakeh ijkuak okitakeh tlan okichijchijkeh ika inmawah. 
<span class="verse" id="AC7_42">42&#160;</span>Pero Dios okinkajka makichiwakah tlan yejwah okinekiah, iwa okinka makinweyilikah n tláwilteh non kateh ilwikak. Ijkó kemi ijkuilitok itech ilibro n profeta: </div>
<div class='q'>Tlakah de Israel, itech nonteh ome póali (40) xiwitl ijkuak ononnentinemiah kan amaka chanti </div>
<div class='q'>¿kox Ne ononnechtlamiktilijkeh iwa Ne ononnechtlamanilijkeh? </div>
<div class='li'>
<span class="verse" id="AC7_43">43&#160;</span>Amó, yej nomejwah ononkimamajtinemiah itiopantsi n “dios” Moloc, </div>
<div class='li'>iwa n sítlali de n “dios” Renfán, </div>
<div class='li'>non san nomejwah ononkinchijchijkeh ika nomomawah. </div>
<div class='li'>Yika, Ne, nomechkixtis de nomopaís iwa nomechtitlanis okachi tlayakapa de Babilonia. <span class='rq'>Am. 5:25-27 </span> </div>
<div class='p'>
<span class="verse" id="AC7_44">44&#160;</span>'Ijkuak totatawah onemiah kan amaka chanti, okiwikatinemiah n tabernákulo, iwa ompa ijtik oyayah n temeh patlawakeh non intech oijkuilitoka n tlanawátili. Moisés okichijchi nin tabernákulo ijkó kemi Dios okinawati iwa okinextili makichijchiwa. 
<span class="verse" id="AC7_45">45&#160;</span>Nin tabernákulo noso mantajtiopantsi non Moisés okichijchi okinmaxkatili totatawah, iwa akimeh owalajkeh nika iwan Josué, okualikakeh n tabernákulo ijkuak okintlanilijkeh intlal n oksikimeh altepemeh. Dios okinkixtili intlalwah akimeh nika ochantitokah iwa okinmaxkatili totatawah. Iwa ijkó okatka asta n tonatijmeh ijkuak n rey David onemia. 
<span class="verse" id="AC7_46">46&#160;</span>Dios okitiochiwaya n David, iwa ye okinekia kichiwas se Weyi Tiopa kan machantito Idios Jacob. 
<span class="verse" id="AC7_47">47&#160;</span>Pero amo David okichijchiwili iweyitiopa, yej Salomón okichijchiwili. 
<span class="verse" id="AC7_48">48&#160;</span>Maya tikmatokeh Totajtsi Dios amo chantitok ijtik tiopameh non kinmachijchiwah n tlakah. Kemi okijkuilo n profeta Isaías: </div>
<div class='li'>
<span class="verse" id="AC7_49">49&#160;</span>N ilwikak ye kan niewatok, </div>
<div class='li'>iwa n tlaltíkpaktli kan nikinsewia nokxiwah. </div>
<div class='li'>¿Tlan kali nonkinekih nonnechchijchiwiliskeh nomejwah?, kijtoa n Toteko, </div>
<div class='li'>¿noso kan weletis nimosewis? </div>
<div class='li'>
<span class="verse" id="AC7_50">50&#160;</span>¿Mach amo Ne ika noma onikchijchi nochi tlan onka? <span class='rq'>Is. 66:1-2 </span> </div>
<div class='p'>
<span class="verse" id="AC7_51">51&#160;</span>Iwa Esteban noiwa okinmili n tlayakankeh: </div>
<div class='p'>—Nomejwah ayik nonkinekih nontetlakitaskeh. Ayik nonkinekih nonkikakiskeh nion nonkinekih nonkichiwaskeh tlan Dios nomechnawatia, ijkó kemi kichiwah akimeh amo kixmatih Dios. Ayik nonmotekawiliah manomechyakana n Espíritu Santo, nomejwah ijkó nonkichiwah kemi okichijkeh nomotatawah. 
<span class="verse" id="AC7_52">52&#160;</span>¿Kox onka se profeta non amo okitlaijyowiltijkeh nomotatawah? Nochteh n profetas akimeh yowejka okitematiltijkeh walaskia neká tlakatl yekmilajka, nomotatawah okimiktijkeh. Iwa axa, nin tlakatl yekmilajka yowitsa, pero nomejwah ononkitemaktijkeh iwa ononkimiktijkeh. 
<span class="verse" id="AC7_53">53&#160;</span>Iwa maya Dios okinnawati iangelwah manomechmakakah itlanawatil, nomejwah mach ononkitlakitakeh non tlanawátili. </div>
<div class='s'>Kimiktiah n Esteban </div>
<div class='p'>
<span class="verse" id="AC7_54">54&#160;</span>Ijkuak n tlayakankeh okikakeh tlan okijto n Esteban, okualankamikeh iwa asta omotlannetsoniayah. 
<span class="verse" id="AC7_55">55&#160;</span>Pero Esteban tentok de Espíritu Santo, oajkotláchixki ilwikak iwa okitak iweyijkachiwalis Dios, noiwa okitak n Jesús moketok ik iyekma n Totajtsi Dios. 
<span class="verse" id="AC7_56">56&#160;</span>Iwa okijto: </div>
<div class='p'>—¡Xikitakah! Ne nikita n ilwikak tlapotok, iwa nikita n Jesús Akin omochi tlakatl moketok ik iyekma Dios. </div>
<div class='p'>
<span class="verse" id="AC7_57">57&#160;</span>Ijkuakó yejwah omonakastsajtsakeh, okojtsajtsikeh iwa nochteh oonewakeh ipan Esteban. 
<span class="verse" id="AC7_58">58&#160;</span>Okikixtijkeh kala de kan altepetl iwa ompa okimojmotlakeh ika tetl. Iwa akimeh okimojmotlakeh n Esteban, okinkajtejkeh intlakenwah makinmokuitlawilijto se télpochtli non itoka Saulo. </div>
<div class='p'>
<span class="verse" id="AC7_59">59&#160;</span>Iwa ijkuak okimojmotlatokah, Esteban omotiotsajtsili iwa okijto: </div>
<div class='p'>—Noteko Jesús, xikseli noespíritu. </div>
<div class='p'>
<span class="verse" id="AC7_60">60&#160;</span>Omotlankuáketski iwa chikaktik okijto: </div>
<div class='p'>—¡Noteko, amo xikintlajtlakolti ninteh tlakah! </div>
<div class='p'>San nima ijkuak otlanki omotiotsajtsili, omikki.   </div>
<div class='psalmlabel' id='AC8_0'> 8</div>
<div class='s'>Saulo kintotojtoka non okineltokayah Cristo Jesús </div>
<div class='p'>
<span class="verse" id="AC8_1">1&#160;</span>Saulo okimoli kuali makimiktikah n Esteban. </div>
<div class='p'>Itech non tonati, non de Jerusalén opé kintotojtokah porke okineltokayah Cristo Jesús. Nochteh ochocholojkeh omotlajtlaatitoh itech tlalmeh de Judea iwa de Samaria, iwa sanwel n tlatematiltijkeh omokajkeh. 
<span class="verse" id="AC8_2">2&#160;</span>Sikimeh tokniwah non okimopantiayah Dios, okitookakeh n Esteban iwa satlawel okichokilijkeh. 
<span class="verse" id="AC8_3">3&#160;</span>Pero Saulo okintotojtokatinemia non okineltokayah n Cristo, okalakia incha iwa okinkixtiaya kintilantiwits n tlakah iwa n siwameh, iwa okintsakuaya. </div>
<div class='s'>Felipe tetlapowia de itlajtol Dios itech tlali de Samaria </div>
<div class='p'>
<span class="verse" id="AC8_4">4&#160;</span>Akimeh ocholojkeh de Jerusalén, sentetl kan ik oyayah otetlapowiayah de n kualitlájtoli de Dios. 
<span class="verse" id="AC8_5">5&#160;</span>Felipe, oyá kan se altepetl de Samaria iwa ompa opé kintlapowia de Cristo. 
<span class="verse" id="AC8_6">6&#160;</span>Miakeh tlakah omoololoayah iwa ika pakílistli okikakiah tlan Felipe okinmiliaya. Okikakiah iwa okimitayah n milagros non ye okinchiwaya. 
<span class="verse" id="AC8_7">7&#160;</span>Porke miakeh tlakah non okimpiayah espíritus amokualteh opajtiah, iwa ijkuak n espíritus amokualteh okisayah inmijtik nonteh kokoxkeh, chikaktik otsajtsiah. Miakeh koxomeh iwa non amo oweletiah onejnemiah noiwa opajtiah. 
<span class="verse" id="AC8_8">8&#160;</span>Ika noni, nochteh non ochantitokah itech non altepetl okipiayah miak pakílistli. </div>
<div class='p'>
<span class="verse" id="AC8_9">9&#160;</span>Ompa Samaria ochantitoka se tlakatl non itoka Simón, ye achto otetlajchiwiaya iwa okinkajkayawaya n tlakah non ompa ochantitokah, iwa nochteh okimiliaya ye weletini. 
<span class="verse" id="AC8_10">10&#160;</span>Iwa nochteh okikakiah, non okachi tsijtsikitsi asta non okachi ya teta, iwa okijtoayah: </div>
<div class='p'>—Nin tlakatl kipia iweletilis Dios. </div>
<div class='p'>
<span class="verse" id="AC8_11">11&#160;</span>Nochteh oyayah inawak, porke ika itetlajchiwilis miak xiwitl okinkajkaya. 
<span class="verse" id="AC8_12">12&#160;</span>Pero ijkuak n tlakah de Samaria okineltokakeh tlan Felipe okinmatiltiaya ijkuak ye okintlapowiaya de Cristo Jesús iwa okinmajsikamatiltiaya tlan kijtosneki itlanawatil Dios, miakeh tlakah iwa siwameh omokuaatekiayah. 
<span class="verse" id="AC8_13">13&#160;</span>Asta inewia n Simón otlaneltokak iwa omokuaateki, iwa opé kiwikatinemi n Felipe iwa satlawel omotlajtlachialtiaya ijkuak okimitaya n wejweyi milagros iwa neskayolteh non Felipe okinchiwaya. </div>
<div class='p'>
<span class="verse" id="AC8_14">14&#160;</span>Iwa ijkuak n tlatematiltijkeh non okatkah Jerusalén okimatkeh miakeh tlakah de Samaria yokiselijkeh itlajtol Dios, okititlankeh n Pedro iwa Juan mawiah ompa. 
<span class="verse" id="AC8_15">15&#160;</span>Ijkuak Pedro iwa Juan okalakitoh Samaria, omotiotsajtsilijkeh inawak Dios para nochteh n tokniwah de Samaria non kineltokah Cristo Jesús, makiselikah n Espíritu Santo. 
<span class="verse" id="AC8_16">16&#160;</span>Porke nion seme de yejwah yokiselijka n Espíritu Santo, porke san ok omokuatekijkah itech Itoka n Toteko Jesús. 
<span class="verse" id="AC8_17">17&#160;</span>Ijkuakó Pedro iwa n Juan okintlalijkeh inmawah impah, iwa non kineltokah Cristo Jesús, okiselijkeh n Espíritu Santo. </div>
<div class='p'>
<span class="verse" id="AC8_18">18&#160;</span>Ijkuak Simón okitak n Espíritu Santo owaltemoaya ijkuak n tlatematiltijkeh okintlaliliayah inmawah impah, okinkakiti kinmakas tomi, 
<span class="verse" id="AC8_19">19&#160;</span>iwa okinmili: </div>
<div class='p'>—Noiwa ne techmakakah non weletílistli, para ijkuak ne nikintlalis nomawah ipan aka noiwa makiseli n Espíritu Santo. </div>
<div class='p'>
<span class="verse" id="AC8_20">20&#160;</span>Ijkuakó Pedro okili: </div>
<div class='p'>—Motomi mapojpoliwi mowa, ken tikyejyekolia tlan Dios kitemaka weleti mokoa ika tomi. 
<span class="verse" id="AC8_21">21&#160;</span>Te amitla tikpia towah nion mitsnamiki tikchiwas nin tekitl, porke moyolo amo chipawak inawak Dios. 
<span class="verse" id="AC8_22">22&#160;</span>Ximolnamiki, iwa xiktlatlaujti Dios mamitstlapojpolwi, chamo ijkó mitstlapojpolwilis tlan otikmoli itech moyolo. 
<span class="verse" id="AC8_23">23&#160;</span>Porke nikita moyolo tentok ika miak nexikólistli, iwa n tlajtlákoli mitstakatsojtok. </div>
<div class='p'>
<span class="verse" id="AC8_24">24&#160;</span>Ijkuakó Simón otlanankili: </div>
<div class='p'>—Xiktlatlautikah Dios amitla manechajsi ika tlan ononnechilijkeh. </div>
<div class='p'>
<span class="verse" id="AC8_25">25&#160;</span>Ijkuak yotlankeh okinmatiltijkeh itlajtol Toteko, n tlatematiltijkeh omokopkeh Jerusalén. Iwa itech miakeh altepetsitsinteh de Samaria kan ik opanotiayah, otetlapowiayah de n kualitlájtoli de Dios. </div>
<div class='s'>Felipe iwa n tlakatl de Etiopía </div>
<div class='p'>
<span class="verse" id="AC8_26">26&#160;</span>Satepa se iángel n Toteko okili n Felipe: </div>
<div class='p'>—Ximoketsa iwa xio kan tlalmeh non kateh ik tlatsintla, xikonana n ojtli non temoa de Jerusalén iwa onkisa Gaza. </div>
<div class='p'>Ye ni n ojtli non panoa kan tlaltejtéyinki. 
<span class="verse" id="AC8_27">27&#160;</span>Felipe owalmóketski iwa oyá, iwa itech ojtli okajsito se tlakatl de Etiopía. Nin tlakatl okatka eunuco<a href='#FN4' epub:type='noteref' class='noteref'>*</a> iwa okatka weyi tekiwa iwa tesorero inawak n reina Kandace akin otlanawatiaya kan tlali de Etiopía. Ye yowalmokopaya de Jerusalén kan okiweyijkachiwato Dios. 
<span class="verse" id="AC8_28">28&#160;</span>Nin tlakatl yowalmokopaya kan ialtépeu, oewatotiwalaya ipan ikarreta iwa okiamapoaya se amatlajkuíloli non okijkuilo n profeta Isaías. 
<span class="verse" id="AC8_29">29&#160;</span>Ijkuakó n Espíritu Santo okili n Felipe: </div>
<div class='p'>—Xikajsiti neká karreta iwa ximonetecho inakastla. </div>
<div class='p'>
<span class="verse" id="AC8_30">30&#160;</span>Ijkuak Felipe okajsito n tlakatl etíope, okikak okiamapoaya itlajkuilol n profeta Isaías, iwa okitlajtlani: </div>
<div class='p'>—¿Tikajsikamati tlan tikamapoa? </div>
<div class='p'>
<span class="verse" id="AC8_31">31&#160;</span>N tlakatl okinankili: </div>
<div class='p'>—¿Kenomi nikajsikamatis, tla amaka nechajsikamatiltia? </div>
<div class='p'>Iwa okitlatlaujti n Felipe matlejko ipan ikarreta iwa mamotlali inakastla. </div>
<div class='p'>
<span class="verse" id="AC8_32">32&#160;</span>Iwa ye ni n tlájtoli non okiamapoaya n tekiwa de Etiopía: </div>
<div class='q'>Kemi se ichkatsi okiwikakeh kan tlamiktilo; </div>
<div class='q'>iwa ijkó kemi se ichkakonetl amo tsajtsi ijkuak kiximah, </div>
<div class='q'>ijkó Ye amitla okijto keman okimiktijkeh. </div>
<div class='q'>
<span class="verse" id="AC8_33">33&#160;</span>Inmixpah nochteh okipijpinawijkeh iwa amaka okitlajtolpalewi; </div>
<div class='q'>¿akin weletis techinmititis ipilwah?, </div>
<div class='q'>porke okimiktijkeh itech nin tlaltíkpaktli. <span class='rq'>Is. 53:7-8 </span> </div>
<div class='p'>
<span class="verse" id="AC8_34">34&#160;</span>N etíope okitlajtlani n Felipe: </div>
<div class='p'>—Nimitstlatlaujtia, techili, ¿de akin tlajtoa n profeta, de ye inewia noso de ok se? </div>
<div class='p'>
<span class="verse" id="AC8_35">35&#160;</span>Ijkuakó Felipe opé kitlapowia de non tlajkuíloli n etíope kan okiamapoaya, iwa opé kajsikamatiltia n kualitlájtoli de Jesús. 
<span class="verse" id="AC8_36">36&#160;</span>Okalakitoh kan okatka atl, iwa n tekiwa etíope okijto: </div>
<div class='p'>—Nika onka atl, amaka nechtsakuilia manimokuaateki. </div>
<div class='p'>
<span class="verse" id="AC8_37">37&#160;</span>Felipe okili: </div>
<div class='p'>—Tla milák titlaneltoka ika nochi moyolo, weletis timokuaatekis. </div>
<div class='p'>N tlakatl okinankili: </div>
<div class='p'>—Nikneltoka Cristo Jesús, Ye Ikone n Totajtsi Dios. </div>
<div class='p'>
<span class="verse" id="AC8_38">38&#160;</span>Ijkuakó otlanawati makiketsaltikah n karreta, iwa san ken ome otemokeh ijtik atl, iwa Felipe okikuaateki n tlakatl etíope. 
<span class="verse" id="AC8_39">39&#160;</span>Ijkuak owalkiskeh ijtik atl, Iespíritu n Toteko Dios okiwík n Felipe, iwa n tekiwa etíope ayakmó oksepa okitak; iwa oyá icha ika pakílistli. 
<span class="verse" id="AC8_40">40&#160;</span>Pero Felipe okalakito kan altepetl de Azoto, iwa opé kitematiltia n kualitlájtoli de Dios itech miakeh altepemeh asta okalakito Cesarea.   </div>
<div class='psalmlabel' id='AC9_0'> 9</div>
<div class='s'>Saulo kineltoka n Cristo Jesús </div>
<div class='r'>(Hch. 22:6-16; 26:12-18) </div>
<div class='p'>
<span class="verse" id="AC9_1">1&#160;</span>Saulo ok otlamomojtijtinemia iwa okintemojtinemia akimeh kineltokah n Toteko Jesús, porke ye okinekia kinmiktis. Ika noni oyá okitato n tiópixki non okachi otlayakantoka, 
<span class="verse" id="AC9_2">2&#160;</span>okitlajtlanilito makinmaka amameh ixmachotitokeh para ika kinteititis kan sinagogas de Damasco. Iwa ika noni makikawilikah makinkitski n tlakah noso siwameh akimeh okitlakitayah n kualitlájtoli para kualinwikas kintsakuaki Jerusalén. 
<span class="verse" id="AC9_3">3&#160;</span>Pero ijkuak oyaya itech ojtli iwa yoonajsia Damasco, se tláwili non owalaya de ilwikak okualyawalo. 
<span class="verse" id="AC9_4">4&#160;</span>Ijkuakó n Saulo owetsito ixko tlali, iwa okikak se tlájtoli non okiliaya: </div>
<div class='p'>—Saulo, Saulo, ¿tleka techtotojtokatinemi? </div>
<div class='p'>
<span class="verse" id="AC9_5">5&#160;</span>Ijkuakó Saulo otlájtlanki: </div>
<div class='p'>—¿Akin tejwatsi Noteko? </div>
<div class='p'>Ye okijto: </div>
<div class='p'>—Ne Ni Jesús, tleka techtotojtoka. 
<span class="verse" id="AC9_6">6&#160;</span>Ximoketsa iwa xikalaki kan altepetl. Ompa mitsiliskeh tlan tikchiwas. </div>
<div class='p'>
<span class="verse" id="AC9_7">7&#160;</span>N tlakah non oyayah iwan Saulo, satlawel omomojtijkeh ken okikakeh n tlájtoli pero amaka okitakeh. 
<span class="verse" id="AC9_8">8&#160;</span>Sa okikewaltijkeh n Saulo, pero ijkuak okintlapo ixtololowah mach ok otláchixki. Yika, sa okimatilantiayah iwa okiwikakeh Damasco. 
<span class="verse" id="AC9_9">9&#160;</span>Eyi tonati amo otlachiaya, amitla okikua nion amitla okonik. </div>
<div class='p'>
<span class="verse" id="AC9_10">10&#160;</span>Ompa kan altepetl de Damasco ochantitoka se tlakatl non itoka Ananías non okineltokaya Toteko Jesús. N Toteko okimonextili iwa okili: </div>
<div class='p'>—¡Ananías! </div>
<div class='p'>Ye okinankili: </div>
<div class='p'>—Nika nika, Noteko. </div>
<div class='p'>
<span class="verse" id="AC9_11">11&#160;</span>Ijkuakó n Toteko okili: </div>
<div class='p'>—Ximoketsa iwa xio kan ojtli non kiliah Milaktik, iwa ijkuak tiajsiti icha n Judas xitlajtlani kox ompa kajki se tlakatl de Tarso non itoka Saulo. Ye ompa motiotsajtsilijtok, 
<span class="verse" id="AC9_12">12&#160;</span>ye okimonextili se tlakatl non itoka Ananías, okitak non tlakatl okalakia kan ye kajki iwa ipa okintlaliaya imawah para oksepa matlachia. </div>
<div class='p'>
<span class="verse" id="AC9_13">13&#160;</span>Ijkuak Ananías ijkó okikak, okijto: </div>
<div class='p'>—Noteko, miakeh yonechtlapowijkeh tlan iteki non tlakatl, iwa nochi tlan yokintokti akimeh mitsneltokah, non chantitokeh Jerusalén. 
<span class="verse" id="AC9_14">14&#160;</span>Iwa axa yowala nika, ye kualinwika amameh de n tiopixkeh non tlayakantokeh para makinwika makintsakuati nochteh akimeh kitenewah Motoka. </div>
<div class='p'>
<span class="verse" id="AC9_15">15&#160;</span>Pero n Toteko okili: </div>
<div class='p'>—Xio kan nimitstitlantok, porke non tlakatl yonikmopejpenili para manechteixmatilti innawak non amo judíojteh iwa inmixpah miakeh tlanawatijkeh, iwa innawak n tlakah de Israel. 
<span class="verse" id="AC9_16">16&#160;</span>Ne nikititis kenijki tlaijyowis ijkuak nechteixmatiltis. </div>
<div class='p'>
<span class="verse" id="AC9_17">17&#160;</span>Ananías oyá kan okalotitoka n Saulo, iwa ijkuak okalak okintlali imawah ipan Saulo, iwa okili: </div>
<div class='p'>—Nokni Saulo, Noteko Jesús, Akin omitsmonextili itech ojtli kan ik otiwalaya, Ye onechaltítlanki para xitlachia oksepa iwa xikseli n Espíritu Santo. </div>
<div class='p'>
<span class="verse" id="AC9_18">18&#160;</span>San nima opé tetepewi de kan ixtololowah n Saulo siki kemi itotominyo n michi, iwa oksepa otláchixki. Ijkuakó Saulo omóketski iwa okikuaatekijkeh. 
<span class="verse" id="AC9_19">19&#160;</span>Iwa ijkuak yotlakua, oksepa okónanki chikawálistli iwa ompa omoka kech tonati inwah tokniwah de Damasco non kineltokah n Cristo Jesús. </div>
<div class='s'>Saulo tetlapowia de n kualitlájtoli kan altepetl de Damasco </div>
<div class='p'>
<span class="verse" id="AC9_20">20&#160;</span>Satepa, Saulo opé tetlapowia de itlajtol Dios kan sinagogas, iwa okimiliaya Jesús Ye Ikone n Totajtsi Dios. 
<span class="verse" id="AC9_21">21&#160;</span>Nochteh akimeh okikakiah san omotlajtlachialtiayah, iwa okijtoayah: </div>
<div class='p'>—¿Amo ye nin tlakatl non nepa kan altepetl de Jerusalén okintemojtinemia iwa okintlaijyowiltiayah akimeh motiotsajtsiliah ika Itoka n Jesús? ¿Amo ye non owala okinkitskiko n tokniwah para kintemakatih inmak n tiopixkeh non tlayakantokeh? </div>
<div class='p'>
<span class="verse" id="AC9_22">22&#160;</span>Pero n Saulo okachi omochikawaya iwa okinkuatlapololtiaya n judíojteh non ochantitokah Damasco, iwa okinmatiltiaya Jesús Ye n Cristo. </div>
<div class='s'>Saulo kincholilia sikimeh judíojteh </div>
<div class='p'>
<span class="verse" id="AC9_23">23&#160;</span>Ijkuak opanokeh sikimeh tonatijmeh 
<span class="verse" id="AC9_24">24&#160;</span>omotlatlalwijkeh kimiktiskeh n Saulo. Pero n Saulo okima tlan okinekiah kitoktiskeh n judíojteh. Tlajka iwa n yuak okichichiayah kan ik ikaltenwah n altepetl de Damasco para kimiktiskeh. 
<span class="verse" id="AC9_25">25&#160;</span>Pero ijkuak yotleyuak, akimeh okineltokayah Cristo Jesús okontlalijkeh n Saulo ijtik se chikiwitl, iwa okitemowijkeh kan ik tepamitl non okiyawalojtoka non altepetl, iwa ocholo. </div>
<div class='s'>Saulo kajki Jerusalén </div>
<div class='p'>
<span class="verse" id="AC9_26">26&#160;</span>Ijkuak Saulo okalakito Jerusalén, okinekia moseitilis iwa tokniwah non kineltokah Cristo Jesús. Pero nochteh okimawiliayah porke amo okineltokayah kox ye noiwa yokineltokaya n Cristo. 
<span class="verse" id="AC9_27">27&#160;</span>Pero Bernabé okiwík n Saulo innawak n tlatematiltijkeh iwa okintlapowi kenijki n Saulo okitak iwa okitlapowi n Toteko ijkuak owalaya itech ojtli. Noiwa okinmili kenijki ika miak chikawálistli okiteixmatilti itoka n Jesús ijkuak okatka kan altepetl de Damasco. 
<span class="verse" id="AC9_28">28&#160;</span>Ijkó Saulo omoka Jerusalén inwa n tlaneltokakeh, iwa nochipa onemia sentetl iwa otetlapowijtinemiah ika chikawálistli itech itoka n Toteko Jesús. 
<span class="verse" id="AC9_29">29&#160;</span>Noiwa omotlajtolkokopaya iwan judíojteh non otlajtoayah griego, pero yejwah okitemoliayah kenijki kimiktiskeh. 
<span class="verse" id="AC9_30">30&#160;</span>Yika, ijkuak n tokniwah okimatkeh tlan okinekiah kitoktiskeh, okiwikakeh Cesarea, iwa de ompa okititlankeh mawia Tarso. </div>
<div class='p'>
<span class="verse" id="AC9_31">31&#160;</span>Ijkuakó non okineltokayah Cristo Jesús okipiayah yolsewílistli itech tlali de Judea, Galilea iwa Samaria. Okachi omoyolchikawayah otlaneltokayah inawak Toteko. Iwa omomiakiliayah ika iweletilis n Espíritu Santo. </div>
<div class='s'>Pedro kipajtia n Eneas </div>
<div class='p'>
<span class="verse" id="AC9_32">32&#160;</span>Ijkuak Pedro oyá okintlajpaloto n tokniwah kan omoololoayah, noiwa oyá okimitato akimeh yokineltokayah Cristo Jesús non ochantitokah Lida. 
<span class="verse" id="AC9_33">33&#160;</span>Ompa okajsito se tlakatl non itoka Eneas, non yokiwikaya chikweyi xiwitl wilantok ipan ipetl, porke oikximijmiktoka. 
<span class="verse" id="AC9_34">34&#160;</span>Iwa Pedro okili: </div>
<div class='p'>—Eneas, Cristo Jesús mitspajtia. Ximewa iwa xikyejyektlali mopetl. </div>
<div class='p'>Ijkuakó Eneas san nima owalmejtewak. 
<span class="verse" id="AC9_35">35&#160;</span>Iwa nochteh non ochantitokah kan altepetl de Lida iwa Sarón okitakeh opajtik n Eneas, okikajkeh tlan achto okineltokayah iwa okineltokakeh n Toteko Jesús. </div>
<div class='s'>Pedro kiyolitia n Dorcas </div>
<div class='p'>
<span class="verse" id="AC9_36">36&#160;</span>Itech nekateh tonatijmeh kan altepetl de Jope ochantitoka se siwatl non okineltokaya n Toteko non itoka Tabita, itech tlájtoli griego mijtoa Dorcas. Non siwatl nochipa okichiwaya tlan kuali iwa okimpalewiaya akimeh amitla okipiayah. 
<span class="verse" id="AC9_37">37&#160;</span>Pero itech nonteh tonatijmeh Dorcas owalmokoko iwa omikki. Satepa de okipakeh ikuerpo n Dorcas, okiwilankeh tlakpak kan se kuarto. 
<span class="verse" id="AC9_38">38&#160;</span>N altepetl de Jope iwan altepetl de Lida mach wejka omotayah, yika san nima ijkuak n tokniwah non kineltokah Cristo okimatkeh Pedro okatka Lida, okintitlankeh ome tlakah makilitih: </div>
<div class='p'>—Xiwiki san nima. </div>
<div class='p'>
<span class="verse" id="AC9_39">39&#160;</span>Pedro omóketski iwa oyá inwah. Iwa ijkuak yoajsito kan altepetl de Jope, okiwikakeh kan kuarto kan okatka n miketl. Nochteh n iknosiwameh, ochokatokah okiyawalojkeh n Pedro iwa okiititijkeh nochteh n kuemeh iwa n kotomeh non Dorcas okinchijchi ijkuak oyolitoka. 
<span class="verse" id="AC9_40">40&#160;</span>Otlanki n Pedro okinmili makisakah nochteh, ijkuakó omotlankuáketski iwa omotiotsajtsili; otlanki okontlajtlatak n miketl iwa okili: </div>
<div class='p'>—¡Tabita, ximewa! </div>
<div class='p'>Ijkuakó okintlapo ixtololowah, iwa ijkuak okitak n Pedro, omotlali. 
<span class="verse" id="AC9_41">41&#160;</span>Pedro okimakitski iwa okiketsalti. Otlanki okínnotski non kineltokah Cristo Jesús iwa n iknosiwameh, iwa okinmaktili yolitok. 
<span class="verse" id="AC9_42">42&#160;</span>Nin milagro omoma itech nochi altepetl de Jope, iwa miakeh okineltokakeh n Toteko Jesús. 
<span class="verse" id="AC9_43">43&#160;</span>Iwa Pedro omoka miakeh tonatijmeh itech non altepetl, icha n Simón non okintekitia kuítlaxteh.  </div>
<div class='psalmlabel' id='AC10_0'> 10</div>
<div class='s'>Pedro iwa Cornelio </div>
<div class='p'>
<span class="verse" id="AC10_1">1&#160;</span>Kan altepetl non itoka Cesarea ochantitoka se tlakatl non itoka Cornelio, ye kapita innawak se siento de soldadojteh non okintokayotiayah Italianos. 
<span class="verse" id="AC10_2">2&#160;</span>Cornelio iwa nochi ichantlakawah okimopantiayah iwa okiweyijkachiwayah Dios. Iwa Ye okitemakaya miak tomi para kimpalewis ikniwah n judíojteh akimeh amitla okipiayah, iwa nochipa omotiotsajtsiliaya inawak Dios. 
<span class="verse" id="AC10_3">3&#160;</span>Se tonati kemi las tres de tiotlak, Cornelio okitak se tlawilnextílistli kemi yaskia se tejtemiktok. Okitak se iángel Totajtsi Dios non owalkalak kan ye okatka, iwa okili: </div>
<div class='p'>—¡Cornelio! </div>
<div class='p'>
<span class="verse" id="AC10_4">4&#160;</span>Cornelio omoka kisentlajtlatok n ángel porke satlawel okimojti, iwa okijto: </div>
<div class='p'>—¿Tlan tikmonekiltia Noteko? </div>
<div class='p'>N ángel okili: </div>
<div class='p'>—Dios okiseli motiotsajtsilis iwa tlan otikchi ijkuak otikimpalewi non amitla kipiah. 
<span class="verse" id="AC10_5">5&#160;</span>Axa, xikintitlani sikimeh tlakah kan altepetl de Jope para makinotsatih n Simón, akin noiwa itoka Pedro. 
<span class="verse" id="AC10_6">6&#160;</span>Ye mokalotijtok icha n ok se Simón, non kintekiti kuítlaxteh, iwa chantitok itempa n atl, ye mitsilis tlan tikchiwas. </div>
<div class='p'>
<span class="verse" id="AC10_7">7&#160;</span>Ijkuak n ángel oyá, Cornelio okínnotski ome itlakawah iwa se isoldado akin okitlakitaya iwa okimopantiaya Dios. 
<span class="verse" id="AC10_8">8&#160;</span>Cornelio okinmatilti nochi tlan otlamochijka, iwa satepa okintítlanki kan altepetl de Jope. </div>
<div class='p'>
<span class="verse" id="AC10_9">9&#160;</span>Ijkuak owalmostlatik kemi tlajko tonati, ijkuak oyayah itech ojtli iwa yoonajsiah Jope, Pedro otlejkok omotiotsajtsilito ikpak kali. 
<span class="verse" id="AC10_10">10&#160;</span>Non ora oxitlatlatoka iwa okinekia tlakuas. Pero ijkuak okichijchiwilijtokah tlan kikuas, okitak se tlawilnextílistli kemi ijkuak se tejtemiki, 
<span class="verse" id="AC10_11">11&#160;</span>iwa okitak n ilwikak omotlapo iwa itla kemi se patlawak manta non oilpitiwalaya ik nawi ipuntajwah, owaltemoaya ixko tlali. 
<span class="verse" id="AC10_12">12&#160;</span>Itech non manta owalayah miakeh yolkameh de nawi inmikxiwah, yolkameh non motilanah ixko tlali iwa totomeh. 
<span class="verse" id="AC10_13">13&#160;</span>Ijkuakó okikak se tlájtoli non okili: </div>
<div class='p'>—Ximoketsa Pedro, xitlamikti iwa xitlakua. </div>
<div class='p'>
<span class="verse" id="AC10_14">14&#160;</span>Pedro otlanankili: </div>
<div class='p'>—Amó, Noteko, porke ayik nikuajtika itla tlan amo chipawak nion itla pitsotik. </div>
<div class='p'>
<span class="verse" id="AC10_15">15&#160;</span>N tlájtoli oksepa okínotski iwa okili: </div>
<div class='p'>—Tlan Dios yokichipa, amo xikijto amo chipawak. </div>
<div class='p'>
<span class="verse" id="AC10_16">16&#160;</span>Ijkó otlamochi eyi welta, iwa san nima n manta oksepa omókopki ilwikak. 
<span class="verse" id="AC10_17">17&#160;</span>Pedro omoka san tlakaktok, omokuatlapowijtoka tlan kijtosneki tlan okimonextili. Ijkuakó okalakikoh kan kaltentli itlakawah n Cornelio non otlajtlantiwalayah kan icha n Simón. 
<span class="verse" id="AC10_18">18&#160;</span>Otlakakalatskeh iwa otlajtlankeh kox ompa okalotitoka se tlakatl non itoka Simón, akin noiwa kinotsah Pedro. 
<span class="verse" id="AC10_19">19&#160;</span>Iwa kemi Pedro ok omokuatlapowijtoka tlan kijtosneki tlan okimonextili, n Espíritu Santo okili: </div>
<div class='p'>—Xikkaki, eyi tlakah mitstemoah. 
<span class="verse" id="AC10_20">20&#160;</span>Ximoketsa, xitemo iwa xio inwah. Amo xikmoli kox tias noso amó, porke Ne onikintítlanki. </div>
<div class='p'>
<span class="verse" id="AC10_21">21&#160;</span>Ijkuakó Pedro otemok okinmajsito n tlakah non Cornelio okwalintítlanki, iwa okinmili: </div>
<div class='p'>—Ye ne akin nomejwah nonkitemoah, ¿tlan nonkimonekiltiah? </div>
<div class='p'>
<span class="verse" id="AC10_22">22&#160;</span>Yejwah otlanankilijkeh: </div>
<div class='p'>—Otechaltítlanki n kapita Cornelio. Ye se tlakatl yekmilajka iwa kitlakita Dios, iwa nochteh n judíojteh kitlakitah iwa kitlasojtlah. Se iángel Dios okili mamitsnotsaki iwa xiwia icha, para makikaki nochi tlan tejwatsi tikilis. </div>
<div class='p'>
<span class="verse" id="AC10_23">23&#160;</span>Ijkuakó Pedro okinkalaki ijtik icha iwa okinkaloti non yúali. Keman owalmostlatik Pedro oyá inwah. Sikimeh tokniwah de Jope noiwa oyajkeh inwah. </div>
<div class='p'>
<span class="verse" id="AC10_24">24&#160;</span>Ijkuak owalbiktlatik okalakitoh Cesarea kan Cornelio sa okinchixtoka. Noiwa ompa okatka ichantlakawah iwa oksikimeh tlakah non satlawel íwa omowikaya. 
<span class="verse" id="AC10_25">25&#160;</span>Ijkuak Pedro okalakito, Cornelio okiski okinselito kan kaltentli iwa san nima owalmotlankuáketski iyakapa para kiweyiliskia. 
<span class="verse" id="AC10_26">26&#160;</span>Pero Pedro okiketsalti, iwa okili: </div>
<div class='p'>—Ximoketsa, porke ne noiwa san ni tlakatl kemi te. </div>
<div class='p'>
<span class="verse" id="AC10_27">27&#160;</span>Iwa motlapowijtiwih okalakeh sansikah. Ompa ijtik kali Pedro okinmajsito miakeh tlakah. 
<span class="verse" id="AC10_28">28&#160;</span>Ijkuakó Pedro okinmili: </div>
<div class='p'>—Nomejwah kuali nonkimatokeh itlanawatil Moisés amo techkawilia tejwah akimeh ti judíojteh matimonelokah iwa akimeh amo judíojteh, nion matikalaktinemikah incha. Pero Dios yonechititi amaka manikita kemi yaskia amitla ipati noso amo chipawak inawak Dios. 
<span class="verse" id="AC10_29">29&#160;</span>Yika, san nima ijkuak onechilijkeh maniwiki oniwalewak iwa mach onikijto kox amo niweletis niwits. Axa nikneki nikmatis, tleka onontlatitlankeh manechnotsatih. </div>
<div class='p'>
<span class="verse" id="AC10_30">30&#160;</span>Ijkuakó Cornelio otlanankili: </div>
<div class='p'>—Ya kipia nawi tonati, kemi nin ora las tres de tiotlak, ne onimotiotsajtsilijtoka nika nocha, ijkuakó se tlakatl non otsotlania itlakeh, omoketsako noyakapa. 
<span class="verse" id="AC10_31">31&#160;</span>Iwa onechili: “Cornelio, Dios okikak motiotsajtsilis iwa Ye okilnamik kenijki tikimpalewia akimeh amitla kipiah. 
<span class="verse" id="AC10_32">32&#160;</span>Axa kiné, xikintitlani motlakawah kan altepetl de Jope makinotsatih n Simón akin noiwa itoka Pedro. Ye kalotitok icha n ok se Simón non kintekiti kuitlaxteh iwa chantitok itempa n atl.” 
<span class="verse" id="AC10_33">33&#160;</span>Yika totokatijkak onikintítlanki notlakawah mamitstemotih, iwa kuali otikchi otiwala. Axa nika tikateh tinochteh ixpa n Totajtsi Dios, iwa tiknekih tikkakiskeh nochi tlan Toteko omitsnawati techiliki. </div>
<div class='s'>Pedro tetlapowia icha n Cornelio </div>
<div class='p'>
<span class="verse" id="AC10_34">34&#160;</span>Ijkuakó Pedro opé tlajtoa iwa okijto: </div>
<div class='p'>—Axa nikajsikamati, Dios amo kintlasojtla san sikimeh, iwa oksikimeh amó, 
<span class="verse" id="AC10_35">35&#160;</span>yej itech nochi nin tlaltíkpaktli, Dios kinselia akimeh kitlakitah iwa kichiwah tlan kuali. 
<span class="verse" id="AC10_36">36&#160;</span>Totajtsi Dios okwaltítlanki Cristo Jesús makinmatiltiki nochteh n tlakah de Israel n kualitlájtoli non kitemakah yolsewílistli, Jesús Ye n Toteko de tejwah tinochteh. 
<span class="verse" id="AC10_37">37&#160;</span>Nomejwah kuali nonkimatokeh nochi tlan opanok kan chantitokeh n judíojteh. Opejki kan tlali de Galilea, ijkuak Juan Bautista otlamachti iwa otlakuaateki. 
<span class="verse" id="AC10_38">38&#160;</span>Nomejwah nonkimatokeh kenijki Dios okimák weletílistli n Jesús de Nazaret ika n Espíritu Santo, iwa kenijki Ye okitechiwilijtinemia tlan kuali iwa okimpajtiaya nochteh akimeh otlaijyowijtinemia imak n diablo. Jesús okichi nochi noni porke Dios okipalewiaya. 
<span class="verse" id="AC10_39">39&#160;</span>Iwa tejwah kuali tikmatokeh nochi tlan Jesús okichi ompa kan tlali de Judea iwa itech Jerusalén. Pero satepa okimiktijkeh ipan se krus. 
<span class="verse" id="AC10_40">40&#160;</span>Iwa ipan eyi tonati, Dios okiyoliti iwa okichi matechmonextili tejwah. 
<span class="verse" id="AC10_41">41&#160;</span>Amo okinmonextili nochteh n tlakah, yej sanwel tejwah akimeh Dios achto yotechpejpenka para matiktematiltikah tlan Jesús okichi. Iwa ijkuak Jesús omoyoliti, tejwah otitlakuajkeh iwa otikonikeh íwa. 
<span class="verse" id="AC10_42">42&#160;</span>Noiwa otechnawati matitetlapowikah iwa matikinmatiltikah n tlakah, Dios okitlali n Jesús kemi teyolsewi innawak non yolitokeh iwa akimeh yomikkeh. 
<span class="verse" id="AC10_43">43&#160;</span>Iwa ya wejkawitl, nochteh n profetas yotlajtoayah de Jesús, okijtoayah nochteh akimeh tlaneltokaskiah itech Itoka n Jesús, Dios kintlapojpolwiskia de intlajtlakolwah. </div>
<div class='s'>N tlakah non amo judíojteh kiseliah n Espíritu Santo </div>
<div class='p'>
<span class="verse" id="AC10_44">44&#160;</span>Pedro ok otlajtojtoka ijkuak n Espíritu Santo owala intech nochteh akimeh okikaktokah tlan okimiliaya. 
<span class="verse" id="AC10_45">45&#160;</span>Iwa n judíojteh non okineltokayah Cristo Jesús non owalajkeh iwan Pedro, san omotlajtlachialtijkeh ijkuak okitakeh Dios noiwa okinmák n Espíritu Santo akimeh amo judíojteh. 
<span class="verse" id="AC10_46">46&#160;</span>Porke okinkakiah otlajtoayah iwa okiweyijkachiwayah Dios ika oksikimeh tlájtolteh. 
<span class="verse" id="AC10_47">47&#160;</span>Ijkuakó Pedro okinmili: </div>
<div class='p'>—Ninteh tlakah noiwa yokiselijkeh n Espíritu Santo kemi tejwah, ¿kox onka se akin amo kitekawilis mamokuaatekikah ninteh tlakah? </div>
<div class='p'>
<span class="verse" id="AC10_48">48&#160;</span>Iwa san nima Pedro otlanawati makinkuaatekikah itech Itoka n Cristo Jesús. Otlanki yejwah okitlatlautijkeh n Pedro mamokawa kanaj kech tonati inwah.  </div>
<div class='psalmlabel' id='AC11_0'> 11</div>
<div class='s'>Pedro oksepa walmokopa Jerusalén </div>
<div class='p'>
<span class="verse" id="AC11_1">1&#160;</span>N tlatematiltijkeh iwa n tokniwah non okatkah Judea akimeh okineltokayah n Cristo Jesús okimatkeh noiwa non amo judíojteh yokineltokakeh itlajtol Dios. 
<span class="verse" id="AC11_2">2&#160;</span>Iwa ijkuak Pedro omókopki Jerusalén, okajwakeh sikimeh judíojteh non osirkunsidaritokah iwa yokineltokakeh n Cristo Jesús. 
<span class="verse" id="AC11_3">3&#160;</span>Yejwah okitlajtlanijkeh: </div>
<div class='p'>—¿Tleka tikalaktinemi incha non amo sirkunsidaritokeh, iwa titlakuajtinemi inwah? </div>
<div class='p'>
<span class="verse" id="AC11_4">4&#160;</span>Ijkuakó Pedro opé kintlapowia nochi tlan omochi, iwa okinmili: </div>
<div class='p'>
<span class="verse" id="AC11_5">5&#160;</span>—Ne onikatka kan altepetl non itoka Jope, iwa ijkuak onimotiotsajtsilijtoka, opé kemi yaskia nitejtemiktok, onikitak owaltemok de ilwikak kemi se manta patlawak non oilpitiwalaya itech nawi ipuntajwah iwa omotlaliko noyakapa. 
<span class="verse" id="AC11_6">6&#160;</span>Ijkuak oniontláchixki ijtik non manta, onikinmitak sikimeh yolkameh non okimpiayah nawi inmikxiwah, sikimeh yolkameh tekuanimeh, sikimeh non motilanah ixkotlali iwa miakeh totomeh. 
<span class="verse" id="AC11_7">7&#160;</span>Iwa onikak se tlájtoli non onechili: “Ximoketsa Pedro, xitlamikti iwa xitlakua.” 
<span class="verse" id="AC11_8">8&#160;</span>Pero Ne onitlanankili: “Amó, Noteko, porke ayik nikuajtika itla tlan amo chipawak nion itla pitsotik.” 
<span class="verse" id="AC11_9">9&#160;</span>Ijkuakó n tlájtoli non onechaltlapowiaya de ilwikak, oksepa onechili: “Tlan Dios yokichipa, amo xikijto amo chipawak.” 
<span class="verse" id="AC11_10">10&#160;</span>Ijkó otlamochi eyi welta, iwa otlanki san ken kajki oksepa otlejkok ilwikak. 
<span class="verse" id="AC11_11">11&#160;</span>Ijkuakó eyi tlakah okalakitoh kan onikalotitoka. Yejwah okwalintitlankeh desde Cesarea para manechtemokih. 
<span class="verse" id="AC11_12">12&#160;</span>Iwa n Espíritu Santo onechnawati manio inwah, iwa amo manikmoli kox nias noso amó. Noiwa nowa oyajkeh ninteh chikwase n tokniwah non nika kateh. Tinochteh otikalakeh ichan se tlakatl, 
<span class="verse" id="AC11_13">13&#160;</span>non otechtlapowi kenijki ompa icha okitak omoketoka se ángel, iwa okili: “Xikintitlani sikimeh tlakah kan altepetl de Jope makinotsatih n Simón, akin noiwa kinotsah Pedro, 
<span class="verse" id="AC11_14">14&#160;</span>ye mitsilis kenomi nomechtlapojpolwiskeh de nomotlajtlakolwah, te iwa nochi mochantlakawah.” 
<span class="verse" id="AC11_15">15&#160;</span>Iwa ijkuak opé nikintlapowia, n Espíritu Santo owala intech, ijkó kemi achto owala totech. 
<span class="verse" id="AC11_16">16&#160;</span>Ijkuakó onikilnamik tlan okijto n Toteko: “Milák, Juan otlakuaateki ika atl, pero nomejwah nonmokuaatekiskeh ika n Espíritu Santo.” 
<span class="verse" id="AC11_17">17&#160;</span>Iwa tla Totajtsi Dios noiwa yejwah okinmák tlan tejwah otechtliokoli ijkuak otikneltokakeh n Toteko Cristo Jesús, ¿akin ne para nikilis Dios amo ijkó makichiwa? </div>
<div class='p'>
<span class="verse" id="AC11_18">18&#160;</span>Ijkuak n tokniwah de Jerusalén okikakeh nochi ni tlan Pedro okinmili, omoyolsewijkeh iwa okiweyijkachijkeh Dios, iwa okijtojkeh: </div>
<div class='p'>—¡Axa tikajsikamatih Dios noiwa kinkawilia mamolnamikikah non amo judíojteh, iwa makipiakah n semijkak yolílistli! </div>
<div class='s'>Kitematiltiah n kualitlájtoli kan altepetl de Antioquía </div>
<div class='p'>
<span class="verse" id="AC11_19">19&#160;</span>Non tonati ijkuak okimiktijkeh n Esteban, noiwa opé kintotojtokah akimeh noiwa okineltokayah Cristo Jesús, iwa sikimeh ochocholojkeh Fenicia, Chipre iwa Antioquía. Ompa okinmatiltijkeh itlajtol Dios sanwel n judíojteh. 
<span class="verse" id="AC11_20">20&#160;</span>Pero sikimeh non otlaneltokayah itech Cristo Jesús okatkah de Chipre iwa de Cirene. Ijkuak okalakikoh kan altepetl de Antioquía noiwa opé kitematiltiah n kualitlájtoli de Dios n tlakah de Grecia. 
<span class="verse" id="AC11_21">21&#160;</span>Iweletilis n Toteko Dios okatka inwah iwa okimpalewiaya. Miakeh okineltokakeh iwa omoyolpatlayah inawak Toteko Jesús. </div>
<div class='p'>
<span class="verse" id="AC11_22">22&#160;</span>Ijkuak n tokniwah de Jerusalén non okineltokayah Cristo Jesús okimatkeh tlan opanotoka kan altepetl de Antioquía, okititlankeh n Bernabé mawia ompa. 
<span class="verse" id="AC11_23">23&#160;</span>Ijkuak Bernabé okalakito Antioquía iwa okitak kenijki Dios okintiochijtoka, saikpanoa opakmik. Okinyolchika nochteh, iwa okinmili nochipa makitlakitakah n Toteko ika nochi inyolo. 
<span class="verse" id="AC11_24">24&#160;</span>Bernabé okatka kuali tlakatl, otentoka ika n Espíritu Santo iwa okiyekneltokaya n Toteko. Yika miakeh omoseitiliayah inawak n Toteko. </div>
<div class='p'>
<span class="verse" id="AC11_25">25&#160;</span>Satepa, Bernabé oyá kan altepetl de Tarso okitemoto n Saulo, iwa ijkuak okajsik, okiwík para Antioquía. 
<span class="verse" id="AC11_26">26&#160;</span>Saulo iwa Bernabé omokajkeh se xiwitl iwan akimeh kineltokah n Cristo Jesús non ompa ochantitokah, iwa miakeh tlakah okinmachtijkeh. Ompa Antioquía opé kintokayotiah cristianos n tokniwah non kineltokah Cristo. </div>
<div class='p'>
<span class="verse" id="AC11_27">27&#160;</span>Itech nekateh tonatijmeh sikimeh profetas non owalayah de Jerusalén okalakitoh Antioquía. 
<span class="verse" id="AC11_28">28&#160;</span>Iwa seme de yejwah non omonotsaya Ágabo, owalmóketski iwa ika ichikawalis n Espíritu okinmatilti n tokniwah non ompa okatkah walaskia se weyi apisotl itech nochi n tlaltíkpaktli. Iwa milák ijkó otlamochi itech nekateh tonatijmeh ijkuak Claudio okatka weyi tekiwa de Roma. 
<span class="verse" id="AC11_29">29&#160;</span>Ijkuakó n tokniwah de Antioquía akimeh okineltokayah n Cristo Jesús, omotlapowijkeh iwa omokajkeh kimpalewiskeh ika tlan weletis, iwa kintitlaniliskeh n tokniwah non ochantitokah Judea. 
<span class="verse" id="AC11_30">30&#160;</span>Iwa milák okichijkeh. Nochi tlan okoololojkeh, okimakakeh n Bernabé iwa Saulo, iwa yejwah oyajkeh okinmakatoh n tetajmeh non ompa tlayakantokeh.  </div>
<div class='psalmlabel' id='AC12_0'> 12</div>
<div class='s'>Kimiktiah n Jacobo iwa kitsakuah n Pedro </div>
<div class='p'>
<span class="verse" id="AC12_1">1&#160;</span>Itech nekateh tonatijmeh, n rey Herodes Agripa Primero opé kintotojtoka sikimeh tokniwah non kineltokah Cristo Jesús. 
<span class="verse" id="AC12_2">2&#160;</span>Otlanawati makimiktikah ika espada n Jacobo, ikni n Juan, 
<span class="verse" id="AC12_3">3&#160;</span>iwa kemi okitak okiwilitakeh n judíojteh, noiwa okitsak n Pedro. Ni otlamochi itech ilwitl de Paskua ijkuak mokua n paj non amo kipia levadura. 
<span class="verse" id="AC12_4">4&#160;</span>Ijkuak Herodes okikitski n Pedro, okitsak telpiloya iwa ompa okintlali nanawi soldadojteh para makimokuitlawijtokah. Herodes okimoliaya kikixtis ixpa n tlakah de non altepetl asta mapano n ilwitl de Paskua. 
<span class="verse" id="AC12_5">5&#160;</span>Ijkó kiné, Pedro otsaktoka telpiloya iwa kuali okimokuitlawijtokah, pero akimeh okineltokayah Cristo Jesús nochipa omotiotsajtsiliayah por ye. </div>
<div class='s'>Dios kikixtia n Pedro de kan otsaktokah </div>
<div class='p'>
<span class="verse" id="AC12_6">6&#160;</span>Pedro okochtoka iwa oilpitoka ika ome kadenajteh, iwa tlanajnakastla ome soldadojteh. Noiwa oksikimeh soldadojteh okimokuitlawijtokah kaltempa. Non yúali Herodes okimoli kikixtis n Pedro ijkuak tlanesis, iwa kiteixpantis innawak n tlakah de non altepetl. 
<span class="verse" id="AC12_7">7&#160;</span>Ijkuakó ompa kan otsaktoka n Pedro owalmonexti se iángel n Toteko Dios iwa se tláwili okintlawilnextili. N ángel okolini n Pedro kan ikespa, okijxiti iwa okili: </div>
<div class='p'>—¡Ximejtiwetsi! </div>
<div class='p'>Ijkuakó n kadenajteh non ika omailpitoka n Pedro, owetskeh. 
<span class="verse" id="AC12_8">8&#160;</span>Iwa n ángel okili: </div>
<div class='p'>—Ximotlajkoilpi iwa ximokakti. </div>
<div class='p'>Ijkuak Pedro yomotlajkotelini iwa yomokakti, n ángel oksepa okili: </div>
<div class='p'>—Xikmokenti mokapa iwa xiwiki nowa. </div>
<div class='p'>
<span class="verse" id="AC12_9">9&#160;</span>Pedro oyá iwan ángel maya amo okimatia kox milák noso amo milák tlan okichiwaya n ángel. Ye okimoliaya chamo san tejtemiktok. 
<span class="verse" id="AC12_10">10&#160;</span>Pero achto okimpanawijkeh sikimeh soldadojteh non ompa otlamokuitlawijtokah, otlanki okimpanawijkeh oksikimeh soldadojteh. Ijkuak okalakitoh kan sawa de tépostli non okatka itempa n ojtli iselti owalmotlapo, iwa ijkuak yonejnenkeh ok se ojtli sansikah, n ángel okikajte iselti n Pedro. 
<span class="verse" id="AC12_11">11&#160;</span>Ijkuakó Pedro okajsikama tlan opanotoka, iwa okijto: </div>
<div class='p'>—Axa ya nikajsikamati n Toteko Dios, Ye Akin okwaltítlanki iángel, manechpalewiki imak Herodes iwa de nochi tlan judíojteh okinekiah nechtoktiskeh. </div>
<div class='p'>
<span class="verse" id="AC12_12">12&#160;</span>Ijkuak kuali yokajsikama milák yokiski de kan otsaktoka, Pedro oyá icha n María, ina n Juan akin noiwa kinotsah Marcos. Ompa okatkah miakeh non omotiotsajtsilijtokah. 
<span class="verse" id="AC12_13">13&#160;</span>Ijkuak Pedro otlakakálatski itech kaltentli non okatka kan patio, se íchpochtli non itoka Rode otlachiato akin otlakakalatoka. 
<span class="verse" id="AC12_14">14&#160;</span>Pero ijkuak okitenkak n Pedro, mach otlatlapo iwa satlawel opaki. Yej omotlelo tlaijtik okimilito, Pedro tlakakalatok itech kaltentli. 
<span class="verse" id="AC12_15">15&#160;</span>Yejwah okilijkeh: </div>
<div class='p'>—¡San tikuamimiktik! </div>
<div class='p'>Iwa maya ye okimiliaya milák Pedro okatka itech kaltentli, yejwah okijtoayah: </div>
<div class='p'>—Mach ye, san iángel. </div>
<div class='p'>
<span class="verse" id="AC12_16">16&#160;</span>Pedro omoka tlakakalatok, iwa ijkuak otlatlapojkeh iwa okitakeh, san omotlajtlachialtijkeh. 
<span class="verse" id="AC12_17">17&#160;</span>Pero Pedro san okimanotski amo matlajtokah. Iwa otlanki opé kintlapowia kenijki Toteko Dios okikixti de kan otsaktoka. Iwa okinmili: </div>
<div class='p'>—Nochi tlan onomechili, xikmatiltikah n Jacobo iwa n oksikimeh tokniwah. </div>
<div class='p'>Ijkuakó okiski iwa oyajki oksika. </div>
<div class='p'>
<span class="verse" id="AC12_18">18&#160;</span>Ijkuak otláneski, n soldadojteh opé motletleloah iwa mach okimatiah tlan kichiwaskeh porke amo okimatiah kan ik oyá n Pedro. 
<span class="verse" id="AC12_19">19&#160;</span>Herodes Agripa Primero otlanawati makitemotih n Pedro, pero kemi amo okajsikeh, okintlatsintoki n soldadojteh iwa otlanawati makinmiktikah. Satepa Herodes Agripa Primero okiski de Judea iwa ochanchiwato Cesarea. </div>
<div class='s'>Mikki n Herodes Agripa Primero </div>
<div class='p'>
<span class="verse" id="AC12_20">20&#160;</span>Herodes Agripa Primero okualantoka iwa n tlakah non ochantitokah Tiro iwa Sidón, pero yejwah omotlapowijkeh iwa omoyekkajkeh yaskiah kitatiweh n Herodes para makintlapojpolwi. Yika okimotlatlalwijkeh n Blasto akin okatka tekiwa de n rey, para makintlajtolpalewi inawak Agripa, porke n tlakah de Tiro iwa Sidón okonkuiah tlan kikuaskeh kan ipaís n rey. 
<span class="verse" id="AC12_21">21&#160;</span>Herodes Agripa Primero okitlali se tonati ijkuak motlapowiskia inwah, iwa ijkuak oajsik non tonati, okinmonaki itlakenwah non kinmonakiah n reyes, omoyayanti iwa opé kintlapowia. 
<span class="verse" id="AC12_22">22&#160;</span>Ijkuakó n tlakah opé tsajtsih: </div>
<div class='p'>—¡Akin tlajtojtok amo san se tlakatl, yej se dios! </div>
<div class='p'>
<span class="verse" id="AC12_23">23&#160;</span>San nima ompa kan okatka, se iángel Toteko Dios okichi mamokokojtiwetsi n Herodes Agripa Primero, porke amo okiweyijkachi Dios, ookuiloak iwa omikki. </div>
<div class='p'>
<span class="verse" id="AC12_24">24&#160;</span>Pero itlajtol Dios okachi omoxitiniaya, iwa sentetl omotetlapowiaya. </div>
<div class='p'>
<span class="verse" id="AC12_25">25&#160;</span>Ijkuak Bernabé iwa Saulo yokitlamijkeh inteki kan altepetl de Jerusalén, owalmokopkeh Antioquía iwa okualikakeh inwah n Juan akin noiwa itoka Marcos.  </div>
<div class='psalmlabel' id='AC13_0'> 13</div>
<div class='s'>Bernabé iwa Saulo pewah kitematiltiah itlajtol Dios </div>
<div class='p'>
<span class="verse" id="AC13_1">1&#160;</span>Itech altepetl de Antioquía kan omoololoayah non kineltokah Cristo Jesús, okatkah profetas iwa tlamachtijkeh. Yejwah ninteh: Bernabé, Simón akin okitokayotiayah Tliliwik, Lucio de Cirene, Manaén, non omoskalti iwan Herodes Antipas Primero n tlanawati de Galilea, iwa Saulo. 
<span class="verse" id="AC13_2">2&#160;</span>Se tonati, ijkuak yejwah omotiotsajtsilijtokah iwa omosaujtokah, n Espíritu Santo okijto: </div>
<div class='p'>—Techxelilikah n Bernabé iwa Saulo para makichiwakah n tekitl non yonikimpejpenili. </div>
<div class='p'>
<span class="verse" id="AC13_3">3&#160;</span>Satepa, ijkuak yotlankeh omotiotsajtsilijkeh iwa omosaujkeh, okintlalijkeh inmawah impah, iwa okinmakajkeh. </div>
<div class='s'>Bernabé iwa Saulo tetlapowiah de itlajtol Dios kan tlali de Chipre </div>
<div class='p'>
<span class="verse" id="AC13_4">4&#160;</span>Satepa, n Espíritu Santo okintítlanki n Bernabé iwa Saulo, iwa oyajkeh Seleucia, iwa ompa otlejkokeh itech se barko iwa oyajkeh Chipre. 
<span class="verse" id="AC13_5">5&#160;</span>Ijkuak okalakitoh kan altepetl de Salamina non kajki itempa n weyi atl, ompa opé kitematiltiah itlajtol Dios kan insinagogajwah n judíojteh. Juan noiwa oyaya inwah iwa okimpalewiaya. 
<span class="verse" id="AC13_6">6&#160;</span>Onentinenkeh itech nochi n isla iwa okalakitoh kan altepetl de Pafos, ompa okajsitoh se tetlajchiwi israelita non itoka Barjesús akin otlakajkayawaya iwa okijtoaya ye profeta. 
<span class="verse" id="AC13_7">7&#160;</span>Nin tetlajchiwi omowikaya iwan tekiwa Sergio Paulo, akin okatka se tlakatl ixtlamatini. Ye otlanawati makinnotsatih n Bernabé iwa Saulo, porke okinekia kikakis itemachtilis Dios. 
<span class="verse" id="AC13_8">8&#160;</span>Pero Barjesús n tetlajchiwi, akin noiwa itoka Elimas, omokuejso iwan Bernabé iwa Saulo, porke amo okinekia makineltoka itlajtol Dios n tekiwa Sergio Paulo. 
<span class="verse" id="AC13_9">9&#160;</span>Ijkuakó n Saulo, akin noiwa itoka Pablo, kemi okipixtoka n Espíritu Santo, okisentlajtlatak n tetlajchiwi 
<span class="verse" id="AC13_10">10&#160;</span>iwa okili: </div>
<div class='p'>—¡Tekajkaya, teyolijtlako! ¡Ikone n diablo iwa tetlawelitak de nochi tlan kuali! ¿Asta kemania tikinkawas tikinkajkayajtinemis n tlakah para amo makajsikah n milaktik ojtli de Dios? 
<span class="verse" id="AC13_11">11&#160;</span>Ika noni, n Toteko Dios mitstlaijyowiltis iwa ayakmó weletis titlachias kanaj kech tonati, iwa mach weletis tikitas itlawilnextilis n tonati. </div>
<div class='p'>San nima n Elimas owalixtlejtlepuyawakeh ixtololowah, iwa sa otlamatemoaya para makimatilanakah ken ayakmó otlachiaya. 
<span class="verse" id="AC13_12">12&#160;</span>Ijkuak n tekiwa okitak tlan opanok, okineltokak Toteko, porke okitlajtlachialti itlamachtilis. </div>
<div class='s'>Pablo iwa Bernabé yawih Antioquía itech tlali de Pisidia </div>
<div class='p'>
<span class="verse" id="AC13_13">13&#160;</span>Pablo iwa akimeh oyayah inwah otlejkokeh itech barko, okiskeh de Pafos iwa oyajkeh kan altepetl de Perge kan tlali de Panfilia. Pero Juan Marcos okinkakajte iwa omókopki Jerusalén. 
<span class="verse" id="AC13_14">14&#160;</span>Satepa okiskeh de Perge iwa oyajkeh kan altepetl de Antioquía, non kajki itech tlali de Pisidia. Iwa itech sábado ijkuak mosewia n judíos, okalakeh kan sinagoga iwa ompa omotlajtlalijkeh. 
<span class="verse" id="AC13_15">15&#160;</span>Satepa, ijkuak yotlankeh okiamapojkeh itlanawatil Moisés iwa intlajkuilol n profetas, n tlanawatijkeh de non tiopa, okilijkeh se tlakatl non ompa okatka makoninmiliti n Pablo iwa Bernabé ijkí: </div>
<div class='p'>—Nokniwah, tla nonkipiah itla tlájtoli non ika weletis nonkinyolchikawaskeh akimeh nika kateh, weletis nonkijtoskeh. </div>
<div class='p'>
<span class="verse" id="AC13_16">16&#160;</span>Ijkuakó Pablo owalmóketski, okinmánotski para san matlakaktokah, iwa okijto: </div>
<div class='p'>—Xikkakikah tlakah de Israel, iwa nomejwah akimeh nonkitlakitah Dios: 
<span class="verse" id="AC13_17">17&#160;</span>N Dios de Israel okimpéjpenki totatawah. Ye okiweyijkatlali topueblo maya amo intlal ompa kan okatkah ijkuak okatkah kan tlali de Egipto. Iwa satepa ika iweletilis okinkixti de ompa. 
<span class="verse" id="AC13_18">18&#160;</span>Dios okinxikoli nochi tlan yejwah okichiwayah kan amaka chanti kemi ome póali (40) xiwitl, 
<span class="verse" id="AC13_19">19&#160;</span>iwa okimpojpolo n tlakah de chikome nasiones non ochantitokah itech tlalmeh de Canaán, iwa nonteh tlalmeh okinmaxkatili totatawah. 
<span class="verse" id="AC13_20">20&#160;</span>Satepa, kemi nawisiento iwa ome póali iwa májtlaktli (450) xiwitl, Dios okintlali jueses non okinnawatijtokah asta nekateh tonatijmeh ijkuak owala n profeta Samuel. 
<span class="verse" id="AC13_21">21&#160;</span>Ijkuakó yejwah okitlajtlanilijkeh Dios makintlalili se rey para makinnawatijto, iwa Dios okinmák n Saúl akin okinnawatijtoka ome póali (40) xiwitl. Nin Saúl ye ikone n Cis, iwejkaixwi n Benjamín. 
<span class="verse" id="AC13_22">22&#160;</span>Satepa, Dios okipatlak n Saúl, iwa okitlali n David mayeto inrey, iwa Dios okijto: “Yonikajsik David, ikone n Isaí, se tlakatl akin nechpaktia iwa kichiwas nochi tlan Ne nikneki.” 
<span class="verse" id="AC13_23">23&#160;</span>Iwa se ixwi non walewatok de David, Ye n Jesús Akin Dios okitítlanki para makinmakixtiki n tlakah de Israel kemi yowejka okijtojka kititlaniskia. 
<span class="verse" id="AC13_24">24&#160;</span>Ijkuak Jesús ayamó owalaya, n Juan okinmatiltiaya itlajtol Dios n tlakah de Israel, iwa okimiliaya mamoyolpatlakah inawak Dios iwa mamokuaatekikah. 
<span class="verse" id="AC13_25">25&#160;</span>Iwa ijkuak Juan yoyaya mikiti, okijto: “Mach ne akin nomejwah non kimoliah, porke nokuitlapa wits se akin ne amo nimixewia nikaktojtomas.” </div>
<div class='p'>
<span class="verse" id="AC13_26">26&#160;</span>'Nokniwah, nomejwah akimeh nonwalewatokeh de Abraham, iwa nomejwah akimeh amo non judíojteh pero nonkitlakitah Dios: nomejwah nomechtitlaniliah nin tlájtoli non techmakixtia. 
<span class="verse" id="AC13_27">27&#160;</span>Porke akimeh ochanchiwayah Jerusalén iwa intlayakanwah mach okimatiah kox Jesús, nion okajsikamatiah intlajtol n profetas maya okiamapoaya itech sinagogas nochi sábado. Yika, ijkuak okimiktijkeh n Jesús, innewiah okichijkeh tlan ya wejkawitl okijtojkeh n profetas. 
<span class="verse" id="AC13_28">28&#160;</span>Iwa maya amo okipiaya itla tlajtlákoli para kimiktiskiah, yejwah okitlajtlanilijkeh n Pilato matlanawati makimiktikah. 
<span class="verse" id="AC13_29">29&#160;</span>Satepa ijkuak okitoktijkeh n Jesús nochi tlan oijkuilitokah. Okitemowijkeh de kan krus iwa okitookakeh ijtik se miketékochtli. 
<span class="verse" id="AC13_30">30&#160;</span>Pero Dios okiyoliti de kan kateh non yomikkeh. 
<span class="verse" id="AC13_31">31&#160;</span>Iwa miakeh tonatijmeh Jesús okinmonextili akimeh iwa oyajkeh desde Galilea asta Jerusalén. Iwa axa yejwah tetlapowiah de Jesús. </div>
<div class='p'>
<span class="verse" id="AC13_32">32&#160;</span>'Iwa axa, tejwah tomechmatiltijtokeh nin kualitlájtoli non yowejka Dios okinmili totatawah kichiwaskiah. 
<span class="verse" id="AC13_33">33&#160;</span>Iwa tejwah ken ipilwah totatawah, Dios yotechchiwili tlan yowejka okinsentlalili totatawah ijkuak okiyoliti n Jesús. Kemi ijkuilitok itech non ipan ome Salmo: “Te tinokone; iwa axa Ne onimitsyoliti.” 
<span class="verse" id="AC13_34">34&#160;</span>Dios yokijtojka kiyolitiskia de kan kateh non yomikkeh para ikuerpo amo maijtlakawi, ijkó kemi okijto itech itlajkuilol Dios: “Nomechmakas notlatiochiwalis non yowejka onikili n David nikmakaskia.” 
<span class="verse" id="AC13_35">35&#160;</span>Yika noiwa kijtoa itech ok se Salmo: “Amo tikkawas maijtlakawi ikuerpo Mokone yolchipawak.” 
<span class="verse" id="AC13_36">36&#160;</span>Porke milák matikijtokah, ijkuak David oyolitoka, okimpalewi ikniwah n judíojteh ijkó kemi Dios okinawati, iwa ijkuak omikki omoseitilito iwa itatawah, iwa ikuerpo opajpálanki. 
<span class="verse" id="AC13_37">37&#160;</span>Pero neká akin Dios okiyoliti, ikuerpo mach opajpálanki. 
<span class="verse" id="AC13_38">38&#160;</span>Nokniwah, nomejwah nonkipiah nonkimatiskeh sanwel Jesús weletis nomechtlapojpolwis de nomotlajtlakol. 
<span class="verse" id="AC13_39">39&#160;</span>Nochteh akimeh kineltokah n Jesús, Dios kintlapojpolwia, mach kemi itlanawatil Moisés amo owéletki okintlapojpolwi. 
<span class="verse" id="AC13_40">40&#160;</span>Yika, kuali ximotlachilikah, amo kichiwa nomopah wetsiki tlan okijkuilojkeh n profetas, ijkuak okijtojkeh: </div>
<div class='q'>
<span class="verse" id="AC13_41">41&#160;</span>Xikkakikah, nomejwah tepijpinawijkeh, </div>
<div class='q'>ximotlajtlachialtikah iwa xipoliwikah, </div>
<div class='q'>porke nikchiwas se weyi neskayotl ijkuak ok nonyolitoskeh, </div>
<div class='q'>kuajkualtsi yetos iwa mach nonkineltokaskeh </div>
<div class='q'>maya aka manomechtlapowi tlan onikchi. <span class='rq'>Hab. 1:5 </span> </div>
<div class='p'>
<span class="verse" id="AC13_42">42&#160;</span>Ijkuak Pablo iwa Bernabé okiskeh de insinagoga n judíojteh, sikimeh non amo judíojteh okintlatlaujtijkeh oksepa makintlapowiti de nin tlamachtílistli itech non ok se sábado. 
<span class="verse" id="AC13_43">43&#160;</span>Ijkuak yotlankeh omomachtijkeh iwa yopé kisah de insinagoga, miakeh judíojteh iwa akimeh yokiselijkah intemachtilis n judíojteh, oyajkeh iwan Pablo iwa Bernabé. Iwa yejwah okimiliayah kuali mamoyekketokah itech itlasojtlalis Dios. 
<span class="verse" id="AC13_44">44&#160;</span>Ijkuak owalchikometik, ipan sábado, n altepetl de Antioquía omonoki, porke miaktikeh tlakah non ompa ochantitokah owalajkeh okikakikoh itlajtol Dios. 
<span class="verse" id="AC13_45">45&#160;</span>Pero ijkuak n judíojteh okitakeh miaktikeh n tlakah omoololojkeh, satlawel oxikojmikeh iwa opé kitlajtolkopah n Pablo iwa fiero okitenewayah. 
<span class="verse" id="AC13_46">46&#160;</span>Ijkuakó n Pablo iwan Bernabé, omoyolchikajkeh iwa okimilijkeh: </div>
<div class='p'>—Omonekia matomechmatiltikah itlajtol Dios achto nomejwah judíojteh. Pero kemi amo nonkinekih nonkiseliskeh, iwa kemi amo nonmomachiliah nonkualteh kemi para nonyolitoskeh nochipa, yika okachi kuali tiawih tikinmatiltitiweh itlajtol Dios akimeh amo judíojteh. 
<span class="verse" id="AC13_47">47&#160;</span>Porke ijkó otechnawati n Toteko Dios, ijkuak okijto: </div>
<div class='q'>Onimitstlali kemi se tláwili para tikintlawilis nochteh n tlaltikpaktlakah, </div>
<div class='q'>iwa sentetl tikimpalewis asta kan tlami n tlaltíkpaktli. <span class='rq'>Is. 49:6 </span> </div>
<div class='p'>
<span class="verse" id="AC13_48">48&#160;</span>Ijkuak non amo judíojteh, okikakeh tlan Pablo okijto, oyolpakeh miak iwa opé kijtoah kualtsi itlajtol n Toteko. Iwa okineltokakeh Cristo Jesús nochteh akimeh Dios yokimpejpenka para mayolitokah nochipa. 
<span class="verse" id="AC13_49">49&#160;</span>Iwa ijkó omotetlapowi itlajtol n Toteko itech nochi neká tlali. 
<span class="verse" id="AC13_50">50&#160;</span>Pero n judíojteh okintlatlapowijkeh sikimeh siwameh yolmilawakeh non okachi okintlakitayah. Noiwa okintlatlalwijkeh sikimeh tlakah non okachi oweyijkatitokah itech non altepetl para makintotojtokakah n Pablo iwa Bernabé iwa makinkixtikah de ompa. 
<span class="verse" id="AC13_51">51&#160;</span>Ijkuakó n tlatematiltijkeh omokxitsejtselojkeh para makitakah amo intlajtlakol tla yejwah amo kiseliah itlajtol Dios, iwa oonewakeh kan altepetl de Iconio. 
<span class="verse" id="AC13_52">52&#160;</span>Pero n tokniwah non kineltokah Cristo Jesús oyoltentokah ika miak pakílistli iwa ika n Espíritu Santo.  </div>
<div class='psalmlabel' id='AC14_0'> 14</div>
<div class='s'>Pablo iwa Bernabé okalakitoh kan altepetl de Iconio </div>
<div class='p'>
<span class="verse" id="AC14_1">1&#160;</span>Ijkuak yokatkah kan altepetl de Iconio, Pablo iwa Bernabé okalakeh sansikah kan insinagoga n judíojteh iwa ika miak weletílistli okintlapowijkeh. Yika, miakeh judíojteh okineltokakeh Cristo Jesús iwa non amo judíojteh noiwa. 
<span class="verse" id="AC14_2">2&#160;</span>Pero n judíojteh non amo okineltokayah Cristo Jesús, okintlatlapowijkeh akimeh amo judíojteh para amo makikakikah n Pablo nion Bernabé. 
<span class="verse" id="AC14_3">3&#160;</span>Pero Pablo iwa Bernabé ompa omokajkeh miakeh tonatijmeh iwa otetlapowiayah ika miak yolchikawálistli. Iwa Toteko Dios okinmakaya weletílistli para makinchiwakah milagros iwa wejweyi neskayolteh, iwa ijkó n tlakah makitakah milák tlan yejwah okijtoayah de itlasojtlalis Dios. 
<span class="verse" id="AC14_4">4&#160;</span>Pero n tlakah non ochantitokah Iconio oxexelitokah, sikimeh okatkah iwan judíojteh iwa oksikimeh iwan tlatematiltijkeh. 
<span class="verse" id="AC14_5">5&#160;</span>Ijkuakó sikimeh judíojteh iwa non amo judíojteh, omotlatlalwijkeh iwan tekiwajkeh para kinwijwikaltiskeh n tlatematiltijkeh iwa kinmojmotlaskeh ika tetl. 
<span class="verse" id="AC14_6">6&#160;</span>Pero ijkuak Pablo iwan Bernabé okimatkeh tlan okinekiah kintoktiskeh, ocholojkeh iwa oyajkeh kan altepetl de Listra iwa Derbe, ninteh altepemeh kateh kan tlali de Licaonia. Iwa itech miakeh oksikimeh altepemeh non ik ompa okatkah, 
<span class="verse" id="AC14_7">7&#160;</span>noiwa okitematiltiayah itlajtol Dios. </div>
<div class='s'>Pablo kimojmotlah ika tetl kan altepetl de Listra </div>
<div class='p'>
<span class="verse" id="AC14_8">8&#160;</span>Kan altepetl de Listra okatka se tlakatl non amo oweletia onejnemia. Nin tlakatl ompa oewatoka porke ye ijkó otlákatki, iwa ayik onéjnenki. 
<span class="verse" id="AC14_9">9&#160;</span>Nin tlakatl okikaktoka nochi tlan Pablo okijtoaya, Pablo okiyektlajtlatak iwa okitak non tlakatl milák okineltokaya Dios weletis kipajtis. 
<span class="verse" id="AC14_10">10&#160;</span>Ijkuakó Pablo okili ika chikawak tlájtoli: </div>
<div class='p'>—Ximoketsa iwa xikinyekmilawa mokxiwah. </div>
<div class='p'>Iwa non tlakatl san nima owalmoketewak iwa opé nejnemi. 
<span class="verse" id="AC14_11">11&#160;</span>Ijkuak n tlakah de non altepetl okitakeh tlan okichi n Pablo, opé tsajtsih ika intlajtol de Licaonia, iwa okijtoayah: </div>
<div class='p'>—¡N diosmeh kemi tlakah yowaltemokeh tonawak! </div>
<div class='p'>
<span class="verse" id="AC14_12">12&#160;</span>Iwa okijtoayah Bernabé okatka n dios Júpiter, iwa n Pablo n dios Mercurio, porke ye akin okachi otlajtoaya. 
<span class="verse" id="AC14_13">13&#160;</span>Itiopa n dios Júpiter okatka inakastla n altepetl de Licaonia, iwa n tiópixki de Júpiter okualinwík torojteh iwa sikimeh koronajteh non okinmajmankeh ika xochitl. Iwa n tiópixki iwa n tlakah de Licaonia okinekiah kinmiktiskeh torojteh para Pablo iwa Bernabé para ika kinweyiliskeh. 
<span class="verse" id="AC14_14">14&#160;</span>Pero ijkuak n Bernabé iwa Pablo okitakeh tlan okinekiah kinchiwiliskeh, omotlakentsotsomotskeh, omoxolkopinkeh iwa opanokeh intsalko nonteh tlakah tsajtsitiwih: </div>
<div class='p'>
<span class="verse" id="AC14_15">15&#160;</span>—¡Tlakah! ¿Tleka ijkó nonkichiwah? Tejwah noiwa titlakah de nin tlaltíkpaktli kemi nomejwah. Tejwah nika otiwalajkeh porke tiknekih tomechiliskeh xikkawakah nochi ni tlan amitla nomechpalewis, noiwa otiwalajkeh otomechilikoh xiktlakitakah n Totajtsi Dios non yolitok akin okichijchi n ilwikak, n tlaltíkpaktli, n weyi atl iwa nochi tlan itech onka. 
<span class="verse" id="AC14_16">16&#160;</span>Ya wejkawitl, Dios okinkawili nochteh n tlaltikpaktlakah makichiwakah san tlan yejwah okinekeh. 
<span class="verse" id="AC14_17">17&#160;</span>Pero Ye nochipa okimititiaya Akin Cristo ika nochi tlan kuali okinchiwiliaya. Iwa Ye Akin techaltitlanilia n kiawitl iwa kichiwa kuali matlatlaki, noiwa techmaka tlan techpoloa para matikpiakah tlan tikkuaskeh iwa matiyetokah ika pakílistli. </div>
<div class='p'>
<span class="verse" id="AC14_18">18&#160;</span>Pero maya nochi noni okimilijkeh, owi oweletkeh okintlakawaltijkeh n tlakah de Licaonia para amo makinmiktilikah torojteh non ika okinekiah kinweyiliskeh. </div>
<div class='p'>
<span class="verse" id="AC14_19">19&#160;</span>Ijkuakó okalakikoh sikimeh judíojteh de Antioquía iwa de Iconio. Okintlatlalwijkeh n tlakah de Licaonia, iwa okimojmotlakeh n Pablo ika tetl. Ijkuak yejwah okiyejyekolijkeh yomikki, okitlalxotontiajkeh iwa okikixtijkeh de non altepetl. 
<span class="verse" id="AC14_20">20&#160;</span>Pero ijkuak n tokniwah non kineltokah Cristo Jesús okiyawalojkeh n Pablo, ye omóketski iwa oksepa okalak itech altepetl. Iwa ijkuak owalaneski oyá iwa Bernabé kan altepetl de Derbe. </div>
<div class='p'>
<span class="verse" id="AC14_21">21&#160;</span>Ijkuak yokitematiltijkeh n kualitlájtoli itech n altepetl de Derbe kan miakeh okineltokakeh n Cristo Jesús, omokopkeh Listra, Iconio iwa Antioquía. 
<span class="verse" id="AC14_22">22&#160;</span>Iwa itech nekateh altepemeh okinyolchikajkeh akimeh okineltokayah n Cristo Jesús, iwa okimilijkeh makineltokakah nochipa. Noiwa okinmilijkeh tla kixikoskeh n tlaijyowílistli weletis kalakiskeh kan Dios tlanawatia. 
<span class="verse" id="AC14_23">23&#160;</span>Noiwa okimpejpenkeh sikimeh tlayakankeh makinyakanakah n tokniwah kan moololoah. Ijkuak yomotiotsajtsilijkeh iwa omosaujkeh, okintlalijkeh imak n Toteko. </div>
<div class='s'>Pablo iwa Bernabé mokopah Antioquía kan tlali de Siria </div>
<div class='p'>
<span class="verse" id="AC14_24">24&#160;</span>Satepa opanokeh kan tlalmeh de Pisidia iwa okalakitoh Panfilia. 
<span class="verse" id="AC14_25">25&#160;</span>Otetlapowijkeh itlajtol Dios kan altepetl de Perge, iwa satepa oyajkeh Atalía. </div>
<div class='p'>
<span class="verse" id="AC14_26">26&#160;</span>Ompa otlejkokeh itech se barko iwa oyajkeh Antioquía kan achto okintlalijkeh imak Dios para ika itlasojtlalis makimpalewi itech non tekitl non axa yotlankeh okichijkeh. </div>
<div class='p'>
<span class="verse" id="AC14_27">27&#160;</span>Ijkuak okalakitoh Antioquía, okinmoololojkeh n tokniwah non kineltokah Cristo Jesús iwa okinmatiltijkeh nochi tlan okichijkeh ika iweletilis Dios, iwa kenijki n Toteko okinyolyamani n tlakah non amo judíojteh para yejwah noiwa makineltokakah n Cristo Jesús. </div>
<div class='p'>
<span class="verse" id="AC14_28">28&#160;</span>Pablo iwa Bernabé omokajkeh ompa miakeh tonatijmeh inwah tokniwah non kineltokah Cristo Jesús.  </div>
<div class='psalmlabel' id='AC15_0'> 15</div>
<div class='s'>N tokniwah moololoah Jerusalén </div>
<div class='p'>
<span class="verse" id="AC15_1">1&#160;</span>Itech nekateh tonatijmeh, sikimeh tlakah non okiskeh de Judea iwa oyajkeh kan altepetl de Antioquía, opé kinmachtiah n tokniwah non amo judíojteh mamosirkunsidarokah kemi Moisés otlanawatijka, tla okinekiah momakixtiskeh. 
<span class="verse" id="AC15_2">2&#160;</span>Pablo iwa Bernabé omokualanijtokah chikawak iwa nonteh tlakah. Yika Pablo, Bernabé iwan oksikimeh tokniwah, okimpejpenkeh mawiah Jerusalén mamoyektlapowitih de n sirkunsisión inwah n tlatematiltijkeh iwa n tlayakankeh de n tokniwah de Jerusalén. </div>
<div class='p'>
<span class="verse" id="AC15_3">3&#160;</span>N tokniwah de Antioquía, non kineltokah Cristo Jesús, okintitlankeh mawiah Jerusalén Bernabé iwan Pablo. Ijkuak oyajkeh opanokeh kan ik tlalmeh de Fenicia iwa Samaria. Ompa kan ik oyayah, otetlapowiayah kenomi non amo judíojteh okikajkeh tlan achto okineltokayah iwa yopé kineltokah Dios. Nochteh n tokniwah opakiah ijkuak okikakiah tlan okinmiliayah. </div>
<div class='p'>
<span class="verse" id="AC15_4">4&#160;</span>Ijkuak Pablo iwa Bernabé okalakitoh Jerusalén, okinselijkeh non okineltokayah Cristo Jesús, noiwa n tlatematiltijkeh iwa n tlayakankeh. Iwa yejwah okintlapowijkeh nochi tlan Dios okichi inwah. 
<span class="verse" id="AC15_5">5&#160;</span>Pero sikimeh fariseos non noiwa yokineltokakeh Cristo Jesús, omoketskeh iwa okijtojkeh: </div>
<div class='p'>—N tlakah non amo judíojteh akimeh noiwa yokineltokakeh Cristo Jesús, moneki mosirkunsidaroskeh. Iwa moneki tikinnawatiskeh makichiwakah tlan kijtoa itlanawatil Moisés. </div>
<div class='p'>
<span class="verse" id="AC15_6">6&#160;</span>Ijkuakó n tlatematiltijkeh iwa n tetajmeh non tlayakantokeh, omoololojkeh para motlapowiskeh tlan kichiwaskeh. 
<span class="verse" id="AC15_7">7&#160;</span>Ijkuak yomotlapowijkeh, Pedro owalmóketski iwa okinmili: </div>
<div class='p'>—Nokniwah, nomejwah kuali nonkimatokeh yowejka Dios onechpéjpenki nomonawak, para manikinmatiltiti n kualitlájtoli akimeh amo judíojteh, iwa ijkó yejwah noiwa matlaneltokakah. 
<span class="verse" id="AC15_8">8&#160;</span>Iwa Dios, Akin kimati nochi tlan tikmoliah itech toyolo, noiwa okinmák n Espíritu Santo akimeh amo judíojteh ijkó kemi tejwah achto otechmák. Ika noni otechititi de milajka kinselia. 
<span class="verse" id="AC15_9">9&#160;</span>Dios amo otechseli san tejwah iwa yejwah amó, yej san ken tinochteh otechseli. Yika, ijkó kemi tejwah otechyolchipa Dios, noiwa yejwah okinyolchipa porke okineltokakeh Cristo Jesús. 
<span class="verse" id="AC15_10">10&#160;</span>Axa, ¿tleka amo nonkineltokah tlan Dios okichi? Iwa nonmochijchikawah nonkintoktiah akimeh yokineltokakeh n Cristo Jesús makichiwakah tlan nion tejwah, ¡nion totatawah otiweletkeh otikchijkeh! 
<span class="verse" id="AC15_11">11&#160;</span>Okachi kuali, tejwah tikneltokah yotimomakixtijkeh porke Jesús miak otechtlasojtlak, noiwa yejwah kineltokah. </div>
<div class='p'>
<span class="verse" id="AC15_12">12&#160;</span>Ijkuakó nochteh san owalmokajkeh para kikakiskeh tlan Bernabé iwa Pablo okintlapowiayah kenijki Dios okinmák weletílistli para makinchiwakah milagros iwa wejweyi neskáyolteh inmixpah non amo judíojteh. 
<span class="verse" id="AC15_13">13&#160;</span>Ijkuak yotlankeh otlajtojkeh, Jacobo okijto: </div>
<div class='p'>—Nokniwah, techkakikah: 
<span class="verse" id="AC15_14">14&#160;</span>Simón Pedro yotechtlapowi kenomi otlamochi ijkuak sikinika Dios opé kinnotsa akimeh amo judíojteh. Iwa intech okinmopejpeni sikimeh para mayetokah iaxkawah. 
<span class="verse" id="AC15_15">15&#160;</span>Tlan Pedro okijto, ijkó okiski tlan okijkuilojkeh n profetas, ijkó kemi kijtoa itech itlajkuilol Dios: </div>
<div class='q'>
<span class="verse" id="AC15_16">16&#160;</span>Satepa de nochi ni, oksepa niwalmokopas </div>
<div class='q'>iwa nikyekketsas itabernákulo n David non axa wetok; </div>
<div class='q'>nikyektlalis tlan omoka, </div>
<div class='q'>iwa oksepa nikajkokuis, </div>
<div class='q'>
<span class="verse" id="AC15_17">17&#160;</span>para nochteh n tlaltikpaktlakah makitemokah n Toteko: </div>
<div class='q'>Nochteh yejwah akimeh yokinmatiltijkeh Notoka. </div>
<div class='q'>
<span class="verse" id="AC15_18">18&#160;</span>Ijkó kijtoa n Toteko, Akin ya wejkawitl okitematilti tlan axa mochijtok. <span class='rq'>Am. 9:11-12 </span> </div>
<div class='p'>
<span class="verse" id="AC15_19">19&#160;</span>'Yika ne nikijtoa, amo matikinkuejsokah akimeh amo judíojteh iwa yokikajkeh tlan achto okineltokayah iwa axa ya kitlakitah Dios. 
<span class="verse" id="AC15_20">20&#160;</span>San matikintlajkuililikah ayakmó makikuakah itla tlan yokinmanilijkeh n diosmeh non kinmachijchiwah. Iwa nion se télpochtli noso íchpochtli mamomekatijtinemi. Ayakmó makikuakah nakatl de n yolkameh non san kintoskamalina, nion makikuakah n tlakuali ika inmesso. 
<span class="verse" id="AC15_21">21&#160;</span>Porke yowejka onkateh akimeh kitemachtiah itlanawatil Moisés, iwa nochi sábado kitemachtijtiwitseh itech nochteh sinagogajteh. </div>
<div class='s'>Kintitlaniliah se amatlajkuíloli non amo judíojteh </div>
<div class='p'>
<span class="verse" id="AC15_22">22&#160;</span>Ijkuakó n tlatematiltijkeh iwa n tetajmeh non kinyakantokeh tokniwah non kineltokah Cristo Jesús, okimpejpenkeh sikimeh inmikniwah para kintitlaniskeh mawiah iwan Pablo iwa Bernabé kan altepetl de Antioquía. Yejwah okipejpenkeh n Judas, akin noiwa itoka Barsabás, iwa Silas; ninteh tlakah okachi otlayakantokah innawak tokniwah. 
<span class="verse" id="AC15_23">23&#160;</span>Okinmakakeh se amatlajkuíloli non ijkí okijtoaya: </div>
<div class='p'>“Tejwah akimeh titlatematiltiah, iwa titetajmeh non tikinyakantokeh tokniwah non kineltokah Cristo Jesús, iwa oksikimeh tokniwah non moololoah towah: Tomechontlajpaloah nomejwah tokniwah non amo judíojteh iwa nochteh akimeh nonchantitokeh Antioquía iwa itech tlalmeh de Siria iwa Cilicia. 
<span class="verse" id="AC15_24">24&#160;</span>Otikmatkeh sikimeh tlakah non san yejwah omonawatijkeh oyajkeh onomechkuatlapololtitoh ika intlajtolwah. Yejwah onomechilitoh nomejwah monekih nonmosirkunsidaroskeh iwa monekih nonkitlakitaskeh itlanawatil Moisés. 
<span class="verse" id="AC15_25">25&#160;</span>Yika, yotimotlapowijkeh iwa yotimoyekkajkeh tikimpejpenaskeh sikimeh tokniwah non kineltokah Cristo Jesús. Tikintitlaniskeh manomechitatih sansikah iwa n tokniwah Bernabé iwa Pablo non tikintlasojtlah. 
<span class="verse" id="AC15_26">26&#160;</span>Yejwah yokitlalijkeh itech inyolo kitematiltiskeh Itoka n Toteko Cristo Jesús maya makinmiktikah. 
<span class="verse" id="AC15_27">27&#160;</span>Ika noni tomechtitlaniliah n Judas iwa Silas. Yejwah innewiah nomechyekiliskeh nochi tlan tomechtlajkuililijtokeh. 
<span class="verse" id="AC15_28">28&#160;</span>Porke n Espíritu Santo iwa tejwah noiwa, yotikijtojkeh amitla ok se tomechnawatiskeh xikchiwakah; sanwel ni tlan milák moneki nonkichiwaskeh: 
<span class="verse" id="AC15_29">29&#160;</span>Amo xikkuakah nakatl non yokinmanilijkeh n diosmeh non kinmachijchiwah. </div>
<div class='p'>Amo xikkuakah estli nion nakatl de n yolkameh non san okintoskamalinkeh, iwa nion se télpochtli noso íchpochtli mamomekatikah ijkuak ayamó monamiktiah nion mamomekatijtinemikah. Tla nonkichiwaskeh tlan tomechnawatiah, kuali tlan nonkichiwah. Dios manomechtiochiwa.” </div>
<div class='p'>
<span class="verse" id="AC15_30">30&#160;</span>Ijkó kiné, oonewakeh akimeh okintitlankeh mawiah Antioquía, iwa san nima ijkuak okalakitoh ompa, okinmoololojkeh n tokniwah non kineltokah Cristo Jesús iwa okinmaktilijkeh nin amatlajkuíloli. 
<span class="verse" id="AC15_31">31&#160;</span>Ijkuak n tokniwah okiamapojkeh tlan okijtoaya n amatlajkuíloli, satlawel opakeh ika tlan okijtoaya non amatlajkuíloli. 
<span class="verse" id="AC15_32">32&#160;</span>Iwa kemi Judas iwa Silas noiwa okatkah profetas, okinyolsewijkeh iwa okinyolchikajkeh n tokniwah ika miak tlájtoli. 
<span class="verse" id="AC15_33">33&#160;</span>Yejwah omokajkeh kech tonati ompa. Iwa ijkuak ya onewaskiah, n tokniwah okinmakajkeh para mamokopakah innawak akimeh okintitlankah. 
<span class="verse" id="AC15_34">34&#160;</span>Pero n Silas okimoli mokawas Antioquía. 
<span class="verse" id="AC15_35">35&#160;</span>Pablo iwa n Bernabé noiwa omokajkeh Antioquía. Yejwah iwa oksikimeh tokniwah otlamachtiayah iwa otetlapowiayah de itlajtol Toteko. </div>
<div class='s'>Pablo oksepa kitelapowia itlajtol Dios </div>
<div class='p'>
<span class="verse" id="AC15_36">36&#160;</span>Kech tonati satepa, Pablo okili n Bernabé: </div>
<div class='p'>—Oksepa matiwiah matikintlajpalotih n tokniwah non kateh itech nochteh n altepemeh kan yotitetlapowijkeh de itlajtol n Toteko Dios para matikinmitakah. </div>
<div class='p'>
<span class="verse" id="AC15_37">37&#160;</span>N Bernabé okinek kiwikas n Juan, akin noiwa omonotsaya Marcos, 
<span class="verse" id="AC15_38">38&#160;</span>pero Pablo ayakmó okinek kiwikas, porke achto n Juan okinkakajtejka ijkuak okatkah Panfilia iwa amo okinek otekitik inwah. 
<span class="verse" id="AC15_39">39&#160;</span>Iwa kemi amo omoajsikamatkeh, omoxexelojkeh. Bernabé okiwík n Marcos, iwa otlejkok itech se barko iwa oyá Chipre, 
<span class="verse" id="AC15_40">40&#160;</span>pero Pablo okipéjpenki n Silas. Iwa keman n tokniwah yomotiotsajtsilijkeh para Dios makinwika ika itlasojtlalis, oonewakeh. 
<span class="verse" id="AC15_41">41&#160;</span>Opanokeh ik tlalmeh de Siria iwa Cilicia. Iwa sentetl kan tokniwah non kineltokah Cristo Jesús omoololoayah, Pablo okinyolchikawaya.  </div>
<div class='psalmlabel' id='AC16_0'> 16</div>
<div class='s'>Timoteo yawi iwan Pablo iwa Silas </div>
<div class='p'>
<span class="verse" id="AC16_1">1&#160;</span>Pablo iwa Silas okalakitoh kan altepetl de Derbe iwa de Listra, ompa okajsitoh se tokni non okineltokaya Cristo Jesús non itoka Timoteo, itelpoch se siwatl israelita non itoka Eunice non otlaneltokaya, pero ita n Timoteo okatka de Grecia. 
<span class="verse" id="AC16_2">2&#160;</span>Iwa n tokniwah non ochantitokah Listra iwa Iconio kuali otlajtoayah de Timoteo. 
<span class="verse" id="AC16_3">3&#160;</span>Pablo okinekia kiwikas n Timoteo, pero achto okitokti mamosirkunsidaro para amo makualanikah n judíojteh non ochantitokah itech nonteh tlalmeh, porke nochteh okimatiah ita n Timoteo griego. 
<span class="verse" id="AC16_4">4&#160;</span>Iwa itech nochteh n altepemeh kan ik opanotiayah, okinmatiltiayah n tokniwah non kineltokah Cristo Jesús tlan n tlatematiltijkeh iwa n tetajmeh non kinyakantokeh n tokniwah akimeh moololoah Jerusalén okijtojkeh mamochiwa. 
<span class="verse" id="AC16_5">5&#160;</span>Iwa ijkó nochteh n tokniwah okachi okineltokayah Cristo Jesús, iwa ixmostla okachi omomiakiliayah. </div>
<div class='s'>Pablo kimonextilia se tlakatl non kilia mawia Macedonia </div>
<div class='p'>
<span class="verse" id="AC16_6">6&#160;</span>Kemi n Espíritu Santo amo okinkawili matetlapowikah de itlajtol Dios kan tlalmeh de Asia, yika san okimpanawijkeh n altepemeh non kateh itech tlalmeh de Frigia iwa Galacia. 
<span class="verse" id="AC16_7">7&#160;</span>Iwa ijkuak okalakitoh kan motlalnamikih Misia iwa Bitinia, yejwah okinekiah kalakiskeh itech tlali de Bitinia, pero Iespíritu Jesús mach okinkawili. 
<span class="verse" id="AC16_8">8&#160;</span>Ijkó kiné, san opanotiajkeh ik inakastla n tlali de Misia, asta okalakitoh Troas. 
<span class="verse" id="AC16_9">9&#160;</span>Non yúali ijkuak yokatkah kan tlali de Troas, Dios okitlapowi n Pablo itech itejtemikilis. Ye okitak iyakapa omoketsako se tlakatl de Macedonia non okitlatlaujtiaya: “Xiompano ik Macedonia iwa techompalewi.” 
<span class="verse" id="AC16_10">10&#160;</span>Ijkuak Pablo okitak non tejtemikílistli, san nima otimotlatlalijkeh para tiaskeh Macedonia, porke kuali otikmatiah Dios otechnotoka matiwiah matikinmatiltitih n kualitlájtoli de Dios. </div>
<div class='s'>Pablo iwa Silas yawih Filipos </div>
<div class='p'>
<span class="verse" id="AC16_11">11&#160;</span>Ompa kan altepetl de Troas otitlejkokeh itech se barko iwa otiksenmilajkeh kan ik kajki n isla de Samotracia, iwa ijkuak owaltláneski otikalakitoh Neápolis. 
<span class="verse" id="AC16_12">12&#160;</span>Satepa otikiskeh de ompa iwa otiajkeh Filipos, se altepetl non okachi weyixtok itech tlalmeh de Macedonia non noiwa inmaxka n romanos. Tejwah ompa otimokajkeh kech tonati. 
<span class="verse" id="AC16_13">13&#160;</span>Se sábado ijkuak mosewia n judíos, otikiskeh de non altepetl iwa otikalakitoh inakastla n aweyatl, kan nochipa onmotiotsajtsiliayah n judíojteh. Ompa otimotlajtlalijkeh iwa opé tikinmatiltiah itlajtol Dios n siwameh non ompa omoololojkah. 
<span class="verse" id="AC16_14">14&#160;</span>Seme de yejwah itoka Lidia. Ye owalewatoka de Tiatira iwa okinamakaya tlakemitl non okachi kuali iwa chichiliktik. Nin siwatl non okiweyijkachiwaya Dios, okikaktoka tlan Pablo okijtoaya. Iwa Toteko okiyolyamani kuali makikaki nochi tlan Pablo okijtoaya. 
<span class="verse" id="AC16_15">15&#160;</span>Otlanki, nin siwatl iwa nochi ifamilia omokuaatekijkeh. Satepa ye otechtlatlaujti iwa otechili: </div>
<div class='p'>—Tla nomejwah nonkiyejyekoliah milák ya nikneltoka n Toteko, xiwikih nocha, ompa nomechkalotis. </div>
<div class='p'>Iwa otechtoktih matimokawakah. </div>
<div class='p'>
<span class="verse" id="AC16_16">16&#160;</span>Se tonati ijkuak yotiayah kan nochipa otimotiotsajtsiliayah, itech ojtli otiknamikeh se íchpochtli non okipiaya se espíritu non ika okimatia tlan se mochiwaskia. Iwa ika non tekitl non okichijtinemia non íchpochtli, n tekowajkeh okitlaniah miak tomi. 
<span class="verse" id="AC16_17">17&#160;</span>Nin íchpochtli opé yawi kan ik otiayah tejwah iwa Pablo. Chikawak otsajtsitinemia tokuitlapa, iwa okijtoaya: </div>
<div class='p'>—¡Ninteh tlakah tekitih inawak Dios non okachi weyijkachitok, iwa nomechmatiltiah kenijki nonmomakixtiskeh! </div>
<div class='p'>
<span class="verse" id="AC16_18">18&#160;</span>N íchpochtli ijkó okichijtínenki miakeh tonatijmeh, pero se tonati n Pablo ayakmó okixiko, owalmókopki iwa okili n amokuali espíritu non okatka ijtik nin íchpochtli: </div>
<div class='p'>—Ika Itoka n Toteko Cristo Jesús, nimitsnawatia, xikisa de itech. </div>
<div class='p'>Iwa n amokuali espíritu san nima okikakajte. 
<span class="verse" id="AC16_19">19&#160;</span>Pero ijkuak n tekowajkeh de n íchpochtli okitakeh ayakmó kitlaniskiah tomi iwan ye, okikitskijkeh n Pablo iwa Silas iwa okinwikakeh kan portal innawak tekiwajkeh. 
<span class="verse" id="AC16_20">20&#160;</span>Okinwikakeh innawak tekiwajkeh iwa okijtojkeh: </div>
<div class='p'>—Ninteh judíojteh kimpajsolojtinemih nochteh n tlakah non nika chantitokeh. 
<span class="verse" id="AC16_21">21&#160;</span>Iwa tlamachtijtinemih ika ok se tlamachtílistli non tejwah mach tiknekih nion mach weletis tikinchiwaskeh, porke tejwah ti romanos. </div>
<div class='p'>
<span class="verse" id="AC16_22">22&#160;</span>Ijkuakó n tlakah de Filipos okualankeh iwa nochteh oonewakeh impah n tlatematiltijkeh. Iwa n tekiwajkeh otlanawatijkeh makintlakentsomonikah iwa makinwitekikah ika tlakotl. 
<span class="verse" id="AC16_23">23&#160;</span>Iwa ijkuak satlawel yokinwitekeh, okintsakuatoh, iwa okinawatijkeh n tetsak kuali makinmokuitlawi. 
<span class="verse" id="AC16_24">24&#160;</span>Iwa ijkuak n tetsak okikak tlan okinawatijkeh, okintsakuato kan okachi tlaijtik, iwa okintlalili inmikxiwah intsalko ome kuaujmeh kojkoyonkeh. </div>
<div class='p'>
<span class="verse" id="AC16_25">25&#160;</span>Pero ik tlajko yuak, Pablo iwan Silas omotiotsajtsilijtokah iwa okitlakuikilijtokah Dios, iwa n oksikimeh non ompa otsaktokah okinkaktokah. 
<span class="verse" id="AC16_26">26&#160;</span>San nima chikaktik owaltlalólinki asta okintsejtselo n temeh kan otlakxilitoka n telpiloya. Ijkuakó nochteh n kaltemeh owalmotlapojkeh iwa otojtonkeh inkadenajwah non ika oilpitokah n tlakah non ompa otsaktokah. 
<span class="verse" id="AC16_27">27&#160;</span>N tetsak oijsak, iwa ijkuak okimitak n kaltemeh tlajtlapotokeh, okikixti iespada iwa ya momiktiskia, porke okimoli yocholojkeh akimeh ompa otsaktokah. 
<span class="verse" id="AC16_28">28&#160;</span>Pero n Pablo okitsajtsili: </div>
<div class='p'>—Amo ximokojko, tinochteh nika tikateh. </div>
<div class='p'>
<span class="verse" id="AC16_29">29&#160;</span>Ijkuakó n tetsak okitlájtlanki se tláwili, okalaktiwetski bibiokati omotlankuáketsato ikxitla n Pablo iwan Silas. 
<span class="verse" id="AC16_30">30&#160;</span>Otlanki okwalinkixti iwa okintlajtlani: </div>
<div class='p'>—Tlakah, ¿tlan moneki nikchiwas para nimomakixtis? </div>
<div class='p'>
<span class="verse" id="AC16_31">31&#160;</span>Yejwah okinankilijkeh: </div>
<div class='p'>—Xikneltoka n Toteko Cristo Jesús iwa mitsmakixtis te, iwa nochi mochantlakawah. </div>
<div class='p'>
<span class="verse" id="AC16_32">32&#160;</span>Iwa Pablo iwa Silas okitlapowijkeh de itlajtol n Totajtsi n tetsak iwa nochteh non inwah ochantitokah. 
<span class="verse" id="AC16_33">33&#160;</span>Iwa san nima non yúali, n tetsak okimpakili kan okinxojxolejkeh, iwa ye iwa nochi ichantlakawah omokuaatekijkeh. 
<span class="verse" id="AC16_34">34&#160;</span>Satepa okinwík icha iwa okintlakualti, iwa ye iwa nochteh non ken kinmitah opaktokah porke okineltokakeh Dios. </div>
<div class='p'>
<span class="verse" id="AC16_35">35&#160;</span>Ijkuak owaltláneski, n tekiwajkeh okinnawatijkeh n soldadojteh makitatih n tetsak, para makinkajkawa n Pablo iwan Silas. 
<span class="verse" id="AC16_36">36&#160;</span>Ijkuakó n tetsak okili n Pablo: </div>
<div class='p'>—N tekiwajkeh onechnawatijkeh manomechkajkawa, ya weletis nonyaskeh, xiwiah ika yolsewílistli. </div>
<div class='p'>
<span class="verse" id="AC16_37">37&#160;</span>Pero Pablo okinmili n tlamokuitlawijkeh: </div>
<div class='p'>—Tejwah tiromanos, otechwitekeh teixpa iwa amo achto otechtlatsintokijkeh, yej otechtsakeh; ¿Iwa axa kinekih techkajkawaskeh san ichtaka? ¡Amó! Mawikih yejwah innewiah matechkixtikih. </div>
<div class='p'>
<span class="verse" id="AC16_38">38&#160;</span>N soldadojteh okinmatiltitoh n tekiwajkeh. Iwa ninteh omaujkeh ijkuak okimatkeh Pablo iwan Silas noiwa romanos. 
<span class="verse" id="AC16_39">39&#160;</span>N tekiwajkeh omotlapojpolwitoh innawak, iwa san nima okinkixtijkeh de kan otsaktokah iwa okintlatlaujtijkeh mawiah de non altepetl. 
<span class="verse" id="AC16_40">40&#160;</span>Ijkuak Pablo iwa n Silas yokiskeh de kan otsaktokah, oyajkeh icha n Lidia. Ijkuak okimitakeh inmikniwah non kineltokah Cristo Jesús okinyolchikajkeh, iwa satepa oyajkeh de ompa.  </div>
<div class='psalmlabel' id='AC17_0'> 17</div>
<div class='s'>Mopajsoloah n tlakah de Tesalónica </div>
<div class='p'>
<span class="verse" id="AC17_1">1&#160;</span>Pablo iwa Silas opanokeh ik Anfípolis iwa Apolonia, iwa okalakitoh Tesalónica, kan okipiayah se insinagoga n judíojteh. 
<span class="verse" id="AC17_2">2&#160;</span>Pablo, ijkó kemi nochipa okichiwaya, oyá kan sinagoga iwa okintlalnamiktiaya itech nonteh eyi sábado. 
<span class="verse" id="AC17_3">3&#160;</span>Iwa okinmajsikamatiltiaya Cristo tlaijyowiskia, iwa satepa de mikiskia, moyolitiskia oksepa kemi nestok itech itlajkuilol Dios. Iwa okimiliaya: </div>
<div class='p'>—Nin Jesús de akin ne nomechtlapowia, Ye n Cristo. </div>
<div class='p'>
<span class="verse" id="AC17_4">4&#160;</span>Ijkuakó sikimeh judíojteh okineltokakeh n Cristo Jesús, iwa omoseitilijkeh iwan Pablo iwa n Silas. Noiwa okineltokakeh sikimeh griegojteh non okiweyijkachiwayah Dios. Miakeh siwameh non okachi okintlakitayah itech non altepetl noiwa otlaneltokakeh inawak Cristo Jesús. 
<span class="verse" id="AC17_5">5&#160;</span>Pero sikimeh judíojteh non amo okineltokayah itlajtol Dios, oxikojmikeh iwa okintlatlalwijkeh sikimeh tlakah tlajtlakolchijkeh non san okitokatinemiah ojtli para makimpajsolokah n tlakah de non altepetl. Satepa okalakitoh icha n Jasón, okintemojtinemiah n Pablo iwa n Silas, para kinkixtiskeh iwa kintemakaskeh inmak n tlakah de non altepetl. 
<span class="verse" id="AC17_6">6&#160;</span>Pero kemi amo okinmajsikeh ompa, okiwikakeh tlaxotonti n Jasón sansikah iwa n oksikimeh tokniwah non kineltokah Cristo Jesús, iwa okimixpantitoh innawak tekiwajkeh, iwa chikaktik otsajtsikeh: </div>
<div class='p'>—¡Ninteh tlakah, akimeh tekuatlapololtijtinemih itech nochi n tlaltíkpaktli, noiwa yowalajkeh nika! 
<span class="verse" id="AC17_7">7&#160;</span>Iwa Jasón okinkaloti icha. Nochteh yejwah mach kitlakitah itlanawatil n torey César de Roma, porke kijtoah onka ok se rey non yejwah kiliah Jesús. </div>
<div class='p'>
<span class="verse" id="AC17_8">8&#160;</span>Ijkuak nochteh n tlakah iwa n tekiwajkeh de non altepetl okikakeh tlan okijtojkeh nonteh tlakah, okachi omopajsolojkeh. 
<span class="verse" id="AC17_9">9&#160;</span>Pero Jasón iwa non oksikimeh tokniwah okitlaxtlajkeh tlan okintlajtlanilijkeh n tekiwajkeh, iwa okinkajkajkeh. </div>
<div class='s'>Pablo iwa Silas yawih Berea </div>
<div class='p'>
<span class="verse" id="AC17_10">10&#160;</span>Niman non tonati ijkuak otleyuak, n tokniwah non kineltokah Cristo Jesús okintitlankeh n Pablo iwa Silas mawiah kan altepetl de Berea. Iwa san nima ijkuak okalakitoh, oyajkeh kan insinagoga n judíojteh. 
<span class="verse" id="AC17_11">11&#160;</span>Ninteh judíojteh okatkah okachi yolyamankeh ke non ochantitokah Tesalónica. Ika miak pakílistli okiselijkeh itlajtol Totajtsi Dios. Ixmostla okiamapoaya itlajkuilol Dios para kitaskeh kox milák tlan Pablo iwa n Silas okimiliayah. 
<span class="verse" id="AC17_12">12&#160;</span>Ijkó miakeh judíojteh okineltokakeh Cristo Jesús, iwa miakeh siwameh iwa tlakah griegos non okachi okintlakitayah itech non altepetl noiwa okineltokakeh. 
<span class="verse" id="AC17_13">13&#160;</span>Pero ijkuak n judíojteh non ochantitokah Tesalónica okimatkeh Pablo noiwa yotetlapowijtoka de itlajtol Dios kan altepetl de Berea, oyajkeh okimpajsolotoh n tlakah non ompa ochantitokah. 
<span class="verse" id="AC17_14">14&#160;</span>Pero n tokniwah okilitoh n Pablo mawia de ompa iwa makonana n ojtli non onkisa itempa n weyi atl. Pero n Silas iwa Timoteo ok omokajkeh ompa kan altepetl de Berea. 
<span class="verse" id="AC17_15">15&#160;</span>Akimeh oyajkeh iwa n Pablo, okiwikakeh asta Atenas. Satepa owalmokopkeh de ompa iwa okimilijkeh n Silas iwa n Timoteo, Pablo okinmili san nima mawiah makajsitih ompa. </div>
<div class='s'>Pablo yawi kan altepetl de Atenas </div>
<div class='p'>
<span class="verse" id="AC17_16">16&#160;</span>Ijkuak Pablo okichixtoka n Silas iwa n Timoteo kan altepetl de Atenas, saikpanoa omoyolkoko porke okitak itech non altepetl sentetl omokejketokah diostsitsinteh non san kinmachijchiwah. 
<span class="verse" id="AC17_17">17&#160;</span>Iwa ijkó, itech n sinagoga omotlapowiaya iwan judíojteh iwan griegos non okiweyijkachiwayah Dios. Iwa nochi tónati itech tiánkistli okintlapowiaya akimeh ompa omoololoayah. 
<span class="verse" id="AC17_18">18&#160;</span>Sikimeh tlakah ixtlamatkeh non okintokayotiayah epicúreos, iwa n oksikimeh ixtlamatkeh non okintokayotiayah estoicos, opé motlatlajtolkopah iwan Pablo. Sikimeh okimoliayah: </div>
<div class='p'>—¿Tlan kineki techilis nin tekajkaya? </div>
<div class='p'>Iwa oksikimeh okijtoayah: </div>
<div class='p'>—Mati tetlapowijtinemi de oksikimeh diosmeh. </div>
<div class='p'>Ijkó okimoliayah porke Pablo okinmatiltiaya n kualitlájtoli de Jesús iwa de kenijki oksepa omoyoliti. 
<span class="verse" id="AC17_19">19&#160;</span>Ijkuakó okikitskijkeh iwa okiwikakeh kan lojar non itoka Areópago, kan nochipa omoololoayah, iwa okitlajtlanijkeh: </div>
<div class='p'>—¿Weletis techyekilis tlan kijtosneki nin yankuik tlamachtílistli non te tikualika? 
<span class="verse" id="AC17_20">20&#160;</span>Tiktematiltia tlan ayik tikkaktikateh. Yika, tiknekih tikmatiskeh tlan kijtosneki nochi noni. </div>
<div class='p'>
<span class="verse" id="AC17_21">21&#160;</span>Yejwah okinekiah kimatiskeh tlan kijtosneki porke nochteh n tlakah de Atenas, iwa akimeh san owalajkeh ochanchiwakoh ompa, mach itla ok se okichiwayah, sanwel okiwilitayah kikakiskeh noso kijtojtinemiskeh itla yankuik tlájtoli. </div>
<div class='p'>
<span class="verse" id="AC17_22">22&#160;</span>Ijkuakó Pablo, omoketsato tlatlajkotia kan Areópago, iwa okijto: </div>
<div class='p'>—Tlakah de Atenas, ne nikita nomejwah nonkinmopantiah nomodiostsitsiwah. 
<span class="verse" id="AC17_23">23&#160;</span>Porke ijkuak onitlajtlachixtinemia kan nomejwah nonkinweyiliah nomodioswah, onikajsik se artal kan ijkuilitok: “Para n Dios non amo tikixmatih”. Neká akin nomejwah nonkimopantiah maya amo nonkixmatih, Ye n Dios de akin ne nomechtlapowia. </div>
<div class='p'>
<span class="verse" id="AC17_24">24&#160;</span>'N Dios Akin okichijchi n tlaltíkpaktli iwa nochi tlan itech onka, Ye iaxka n ilwikak iwa n tlaltíkpaktli. Ye amo chanti itech tiopameh non kinmachijchiwah n tlakah, 
<span class="verse" id="AC17_25">25&#160;</span>nion onka itla tlan weletis kimakaskeh n tlakah, porke Ye amitla kipoloa, Ye Akin kichiwa matiyolitokah, iwa techmaka toijyotilis, iwa nochi tlan onka wits de Ye. </div>
<div class='p'>
<span class="verse" id="AC17_26">26&#160;</span>'San itech se, Dios okinchijchi nochteh n tlakah para mamochajchantikah ipan nochi n tlaltíkpaktli. Iwa Ye okitlali kech xiwitl yolitoskeh iwa kan kipiah mochantiskeh. 
<span class="verse" id="AC17_27">27&#160;</span>Dios ijkó okichi, para n tlaltikpaktlakah makitemokah iwa maya san makimatemokah, makajsikah. Maya milák se makijto, Dios amo wejka kajki de tejwah tinochteh. 
<span class="verse" id="AC17_28">28&#160;</span>Porke itech Dios tikateh, timoliniah iwa tiyolitokeh. Asta sikimeh tlajkuiloanih okijtojkeh: “Tejwah titepilwah de Dios.” 
<span class="verse" id="AC17_29">29&#160;</span>Yika, tla tejwah titepilwah de Dios, amo matikmolikah Dios kemi se tlamachijchiwali non tlakah kichijchiwah de oro, plata, noso tetl kemi yejwah kiyejyekoliah tlachixtok. 
<span class="verse" id="AC17_30">30&#160;</span>Ya wejkawitl, Dios okintlapojpolwi ika tlan okichijtinemiah n tlaltikpaktlakah, porke amo okimatiah tlan amo kuali okichiwayah. Pero axa itech ninteh tonatijmeh, Dios kinnawatia nochteh n tlaltikpaktlakah makikawakah nochi tlan amokuali kilnamiktinemih iwa kichijtinemih iwa san Ye makitlakitakah. 
<span class="verse" id="AC17_31">31&#160;</span>Porke Dios yokitlali se tonati ijkuak tlaixkomakas. Ye kichiwas porke Ye yolmilajka iwa kitlalis n Cristo Jesús makichiwa nin tekitl, akin Ye yowejka okipéjpenki. Iwa tinochteh otikmatkeh Dios yokipéjpenki n Jesús ijkuak okiyoliti. </div>
<div class='p'>
<span class="verse" id="AC17_32">32&#160;</span>Pero ijkuak okikakeh non yomikkeh moyolitiskeh, sikimeh san okiwetskakeh iwa oksikimeh okijtoayah: </div>
<div class='p'>—Ok se tonati timitskakiskeh. </div>
<div class='p'>
<span class="verse" id="AC17_33">33&#160;</span>Ijkuakó Pablo okinkakajte. 
<span class="verse" id="AC17_34">34&#160;</span>Pero sikimeh tlakah okineltokakeh itlajtol Dios iwa oyajkeh iwan Pablo. Seme de yejwah itoka Dionisio, akin noiwa okatka tlayákanki kan Areópago, noiwa se siwatl non itoka Dámaris, iwa miakeh oksikimeh.  </div>
<div class='psalmlabel' id='AC18_0'> 18</div>
<div class='s'>Pablo yawi kan altepetl de Corinto </div>
<div class='p'>
<span class="verse" id="AC18_1">1&#160;</span>Satepa, Pablo okiski de Atenas iwa oyá kan altepetl de Corinto. 
<span class="verse" id="AC18_2">2&#160;</span>Ompa okajsito se israelita non itoka Aquila, non owalewatoka de Ponto. Ijkuakó ayamó okachi owejkawaya, n Aquila iwa isiwa Priscila owalajkeh de Italia porke n rey Claudio otlanawati makisakah de Roma nochteh n judíojteh. Ijkuakó n Pablo oyá okintlajpaloto. 
<span class="verse" id="AC18_3">3&#160;</span>Iwa kemi Pablo noiwa oweletia okinchijchiwaya manteadojkalmeh kemi yejwah, omoka inwah iwa otekitiah sansikah. 
<span class="verse" id="AC18_4">4&#160;</span>Iwa nochi sábado ijkuak mosewia n judíos Pablo okintlapowiayah itech sinagoga, iwa miakeh judíojteh iwa griegos okineltokayah itlajtol Dios. </div>
<div class='p'>
<span class="verse" id="AC18_5">5&#160;</span>Ijkuak Silas iwa Timoteo okalakikoh de Macedonia, Pablo okachi okimosenmák iteki; otetlapowiaya de n kualitlájtoli de Dios iwa okimiliaya Jesús Ye n Cristo akin okichixtokah. 
<span class="verse" id="AC18_6">6&#160;</span>Pero n judíojteh okualankeh iwa opé kiwijwikaltiah, ijkuakó n Pablo inmixpa okitsejtselo itlake para makitakah noiwa okualanki iwa okinmili: </div>
<div class='p'>—Amo notlajtlakol tla amo nonmomakixtiah; ne ayakmó nikpia tlan nikitas. Okachi kuali manomechkawa iwa manio manikinmatiltiti itlajtol Dios non amo judíojteh. </div>
<div class='p'>
<span class="verse" id="AC18_7">7&#160;</span>Okiski de kan sinagoga iwa oyá icha n se tlakatl non itoka Justo, ye okiweyijkachiwaya Dios. Nin tlakatl ochantitoka inakastla n sinagoga. 
<span class="verse" id="AC18_8">8&#160;</span>Iwa Crispo, se tlayákanki itech sinagoga, okineltokak n Toteko sansikah iwa nochteh ichantlakawah. Noiwa miakeh tlakah de Corinto, ijkuak okikakeh itlajtol Dios, okineltokakeh iwa omokuaatekijkeh. 
<span class="verse" id="AC18_9">9&#160;</span>Ijkuakó, se yúali n Toteko okili n Pablo itech itejtemikilis: </div>
<div class='p'>—Amo ximawi, xiktematilti notlajtol iwa ayik ximosotlawa. 
<span class="verse" id="AC18_10">10&#160;</span>Porke Ne nika mowa iwa amaka weletis itla mitstoktis, porke nikimpia miakeh akimeh nechneltokah itech nin altepetl. </div>
<div class='p'>
<span class="verse" id="AC18_11">11&#160;</span>Yika Pablo omoka Corinto, iwa ompa okitematilti itlajtol Dios se xiwitl iwa n tlajko. </div>
<div class='p'>
<span class="verse" id="AC18_12">12&#160;</span>Pero itech n tonatijmeh ijkuak Galión gobernador kan tlalmeh de Acaya, n judíojteh omotlatlalwijkeh iwa oonewakeh ipan Pablo. Okiwikakeh inawak tekiwa, 
<span class="verse" id="AC18_13">13&#160;</span>iwa okilijkeh n gobernador: </div>
<div class='p'>—Nin tlakatl kintlatlalwijtinemi nochteh n tlakah makiweyijkachiwakah Dios, pero amo kemi totlanawatilis kijtoa. </div>
<div class='p'>
<span class="verse" id="AC18_14">14&#160;</span>Pablo ya tlajtoskia, ijkuak Galión okinmili n judíojteh: </div>
<div class='p'>—Techkakikah judíojteh, tla nin tlakatl kichiwaskia itla tlan amokuali noso tla temiktiskia, nika nika para nomechkakis. 
<span class="verse" id="AC18_15">15&#160;</span>Pero san tekil nonkipoah tlan nin tlakatl kitemachtia, ika tlájtolteh de tlakah iwa de nomotlanawatilwah, ompa nomejwah xikitakah. Ne amo nikneki niyetos niteyolsewi itech nomotlanawatilwah. </div>
<div class='p'>
<span class="verse" id="AC18_16">16&#160;</span>Iwa okwalinkixti de kan jusgado. 
<span class="verse" id="AC18_17">17&#160;</span>Ijkuakó nochteh n griegos okimokitskilijkeh n Sóstenes, tlanawati itech sinagoga, iwa okiwitekeh ompa ixpa n tlanawati Galión. Pero Galión omochi kemi amo okitak. </div>
<div class='s'>Pablo mokopa Antioquía </div>
<div class='p'>
<span class="verse" id="AC18_18">18&#160;</span>Pablo ok omoka Corinto miakeh tonatijmeh. Satepa omomaaka innawak tokniwah non kineltokah Cristo Jesús, iwa oyá kan tlali de Siria sansikah iwan Priscila iwa n Aquila. Ijkuak ya onewaskia de Cencreas, omokúaxinki porke yokitemakaka itlajtol inawak Dios. 
<span class="verse" id="AC18_19">19&#160;</span>Ijkuak okalakitoh kan altepetl de Éfeso, Pablo okinkajteh n Priscila iwa Aquila, iwa oyá kan sinagoga, omotlapowito iwan judíojteh non ompa omoololoayah. 
<span class="verse" id="AC18_20">20&#160;</span>Yejwah okitlatlautijkeh n Pablo mamokawa ok kech tonati inwah, pero mach okinek. 
<span class="verse" id="AC18_21">21&#160;</span>Ijkuakó omomaaka inwah iwa okinmili: </div>
<div class='p'>—Tla Dios kimonekiltia, oksepa niwits nomechontlajpaloki. </div>
<div class='p'>Iwa oyá de Éfeso itech barko. 
<span class="verse" id="AC18_22">22&#160;</span>Ijkuak okalakito kan altepetl de Cesarea, Pablo otlejkok Jerusalén okintlajpaloto n tokniwah non ompa omoololoayah, iwa satepa oksepa owaltemok kan altepetl de Antioquía. 
<span class="verse" id="AC18_23">23&#160;</span>Satepa ijkuak yowejka ompa okatka, oksepa okiski iwa opapanotia itech n altepemeh de Galacia iwa Frigia. Iwa okinyolchikajtiaya nochteh n tokniwah. </div>
<div class='s'>Apolos tetlapowia de itlajtol Dios kan altepetl de Éfeso </div>
<div class='p'>
<span class="verse" id="AC18_24">24&#160;</span>Itech nekateh tonatijmeh se israelita non itoka Apolos, non owalaya de se altepetl non itoka Alejandría, oajsiko kan altepetl de Éfeso. Ye okimatia otenonotsaya iwa kuali okixmatia itlajkuilol Dios. 
<span class="verse" id="AC18_25">25&#160;</span>Ye kuali okimachtijkeh itlamachtilis Toteko, iwa ijkuak otenonotsaya, kualtsi otetlapowiaya. Okitemachtiaya de Jesús ika miak chikawálistli, maya ye sanwel okixmatia n tlakuaatekílistli non Juan okitemachti. 
<span class="verse" id="AC18_26">26&#160;</span>Apolos opé tetlapowia ika miak yolchikawálistli. Pero ijkuak n Priscila iwa Aquila okikakeh, okinotskeh iwa okiyekajsikamatiltijkeh itlamachtilis Dios. 
<span class="verse" id="AC18_27">27&#160;</span>Satepa ijkuak Apolos okijto yas kan tlali de Acaya, n tokniwah okiyolchikajkeh mawia ompa, iwa okintitlanilijkeh se amatlajkuíloli n tokniwah non kineltokah Cristo Jesús non okatkah de Acaya para kuali makiselikah n Apolos. Ijkuak okalakito Acaya, okimpalewi miak akimeh Dios ika itlasojtlalis okichi matlaneltokakah itech Cristo. 
<span class="verse" id="AC18_28">28&#160;</span>Apolos omonanankiliaya iwan judíojteh non amo okineltokaya Jesús, iwa ika itemachtilis n tiotlajkuíloli okinnextiliaya Jesús okatka n temakixti.  </div>
<div class='psalmlabel' id='AC19_0'> 19</div>
<div class='s'>Pablo yawi kan altepetl de Éfeso </div>
<div class='p'>
<span class="verse" id="AC19_1">1&#160;</span>Ijkuak Apolos ok okatka Corinto, Pablo okintlajpalojtiah kan ik altepemeh non kateh okachi tlakpak, asta okalakito kan altepetl de Éfeso. Ompa okinmajsito sikimeh tokniwah non kineltokah Cristo Jesús. 
<span class="verse" id="AC19_2">2&#160;</span>Iwa okintlajtlani: </div>
<div class='p'>—¿Ononkiselijkeh n Espíritu Santo ijkuak ononkineltokakeh Cristo Jesús? </div>
<div class='p'>Yejwah okinankilijkeh: </div>
<div class='p'>—Ayik tikkaki kox onka Espíritu Santo. </div>
<div class='p'>
<span class="verse" id="AC19_3">3&#160;</span>Ijkuakó n Pablo okintlajtlani: </div>
<div class='p'>—¿Tlan tlakuaatekílistli ononkiselijkeh? </div>
<div class='p'>Yejwah okinankilijkeh: </div>
<div class='p'>—N tlakuaatekílistli non Juan okitemachti. </div>
<div class='p'>
<span class="verse" id="AC19_4">4&#160;</span>Pablo okinmili: </div>
<div class='p'>—Milák, Juan okinmiliaya n tlakah mamokuaatekikah iwa makiteititikah yejwah de milajka okinekiah kikawaskeh tlan amo kuali okichijtinemiah, pero okimiliaya omonekiah kineltokaskeh akin walaskia satepa de ye, kijtosneki makineltokakah n Cristo. </div>
<div class='p'>
<span class="verse" id="AC19_5">5&#160;</span>Ijkuak okikakeh tlan Pablo okinmili, omokuaatekijkeh itech Itoka n Toteko Jesús. 
<span class="verse" id="AC19_6">6&#160;</span>Iwa ijkuak Pablo okintlali imawah impah, n Espíritu Santo owala intech iwa opé tlajtoah ika oksikimeh tlájtolteh iwa okitematiltijkeh tlan Dios okimiliaya tlamochiwaskia. 
<span class="verse" id="AC19_7">7&#160;</span>Yejwah okatkah kemi májtlaktli iwa n ome tlakah. </div>
<div class='p'>
<span class="verse" id="AC19_8">8&#160;</span>Eyi mestli Pablo oyaya kan se sinagoga. Ye ompa okitematiltiaya itlajtol Dios ika miak yolchikawálistli. Okinnonotsaya n judíojteh noiwa makalakikah kan Dios tlanawatijtok. 
<span class="verse" id="AC19_9">9&#160;</span>Pero sikimeh oyoltlakuawakeh iwa mach okineltokakeh itlajtol Dios, yej teixpa otlajtoayah fiero de n kualitlájtoli. Ijkuakó Pablo omoxelo de yejwah, iwa okinwík n tokniwah kan se kali kan momachtilo de se tlakatl non itoka Tirano, iwa ixmostla ompa omotlapowiayah. 
<span class="verse" id="AC19_10">10&#160;</span>Ome xiwitl otetlapowi de itlajtol Dios, iwa ijkó nochteh non ochantitokah itech tlalmeh de Asia, n judíojteh iwa non amo judíojteh okikakeh itlajtol n Toteko Jesús. 
<span class="verse" id="AC19_11">11&#160;</span>Iwa Pablo okinchiwaya wejweyih milagros ika iweletilis Dios. 
<span class="verse" id="AC19_12">12&#160;</span>Iwa asta sikimeh pañitojteh noso tsótsolteh non Pablo okintelkojka, okinwikiliayah inkokoxwah, iwa ijkuak okintlaliliayah impah, n kokoxkeh opajtiah iwa n espíritus amokualteh okisayah de intech. </div>
<div class='p'>
<span class="verse" id="AC19_13">13&#160;</span>Pero sikimeh judíojteh non okinkixtiayah espíritus amokualteh, noiwa okinekiah kinkixtiskeh n espíritus amokualteh ika Itoka n Toteko Jesús, iwa ijkí okimilijkeh n espíritus amokualteh: </div>
<div class='p'>—¡Ika Itoka n Jesús non Pablo kitematiltia tomechnawatiah, xikisakah! </div>
<div class='p'>
<span class="verse" id="AC19_14">14&#160;</span>Ijkó okichiwayah chikome itelpochwah se tlakatl non itoka Esceva, akin okatka se tiópixki israelita non okachi otlayakantoka. 
<span class="verse" id="AC19_15">15&#160;</span>Pero ijkuak ijkó okichijkeh, n espíritu amokuali okinnankili: </div>
<div class='p'>—Nikixmati n Jesús, iwa nikmati akin Pablo; ¿pero akimeh nomejwah? </div>
<div class='p'>
<span class="verse" id="AC19_16">16&#160;</span>Iwa san nima ijkuak ijkó okinmili, n tlakatl non okipixtoka n espíritu amokuali omokajka impah, iwa kemi non amokuali espíritu okatka satlawel chikaktik, nochteh okinwitek iwa sa okicholilijkeh de non kali xipetstikeh iwa sa ejestikeh. 
<span class="verse" id="AC19_17">17&#160;</span>Nochteh non ochantitokah Éfeso, judíojteh iwa amo judíojteh, okimatkeh iwa satlawel omomojtijkeh, iwa okiyektenewayah Itoka n Toteko Jesús. </div>
<div class='p'>
<span class="verse" id="AC19_18">18&#160;</span>Noiwa miakeh non okineltokakeh Cristo Jesús owalayah iwa okimokuitiayah tlan amokuali okichiwayah. 
<span class="verse" id="AC19_19">19&#160;</span>Noiwa miakeh non otetlajchiwiayah, okwalinwikakeh intlajkuilolwah non intech omomachtiayah para tetlajchiwiskeh iwa teixpa okinchichinojkeh. Iwa ijkuak okiyejyekolijkeh kech impati nonteh tlajkuílolteh, okijtojkeh ome póali iwa n májtlaktli mil (50,000) platajtomi. 
<span class="verse" id="AC19_20">20&#160;</span>Ijkó itlajtol Totajtsi okachi omoxitiniaya iwa okitenextiaya iweletilis. </div>
<div class='p'>
<span class="verse" id="AC19_21">21&#160;</span>Satepa ijkuak nochi ni yopanok, Pablo okitlali itech iyolo yas para Macedonia iwa Acaya iwa asta kalakiti Jerusalén. Noiwa okimoliaya yaskia Roma. 
<span class="verse" id="AC19_22">22&#160;</span>Ijkuakó Pablo okintítlanki ome itlakawah mawiah Macedonia, Timoteo iwa Erasto, porke ye ok mokawaskia kech tonati itech tlalmeh de Asia. </div>
<div class='s'>Kualankamikih n tlakah de Éfeso </div>
<div class='p'>
<span class="verse" id="AC19_23">23&#160;</span>Itech nekateh tonatijmeh opé mokuakualaniah n tlakah por n kualitlájtoli de Dios. 
<span class="verse" id="AC19_24">24&#160;</span>Otlapewalti se tlakatl non itoka Demetrio, non okinmachijchiwaya ika plata tiopantsitsinteh de se diosa non itoka Diana, iwa akimeh otekitiah para Demetrio kuájkuali tomi okitlaniah. 
<span class="verse" id="AC19_25">25&#160;</span>Demetrio okinmoololo itlakawah iwa oksikimeh tlakah non noiwa okitekitiah n plata, iwa okinmili: </div>
<div class='p'>—Tlakah, nomejwah kuali nonkimatokeh kuali tiktlanih ika nin tekitl non tejwah tikchiwah. 
<span class="verse" id="AC19_26">26&#160;</span>Pero ijkó kemi nomejwah nonkitah iwa nonkikakih, nin tlakatl non itoka Pablo kijtojtinemi n diostsitsinteh non san kinmachijchiwah n tlakah, amo milák diosmeh. Iwa miakeh tlakah yokineltokakeh tlan kimilia, iwa amo san non de nika Éfeso, yej noiwa itech nochteh altepemeh non kateh kan tlalmeh de Asia. 
<span class="verse" id="AC19_27">27&#160;</span>Semi amokuali tlan kichijtinemi, porke weletis tikpoloskeh toteki iwa itiopa n todiosa Diana ayakmó ok kitlakitaskeh. Iwa nin diosa non nochteh n tlakah de Asia iwa de nochi n tlaltíkpaktli kiweyiliah, kipolos iweyilis iwa mach ok kiweyiliskeh. </div>
<div class='p'>
<span class="verse" id="AC19_28">28&#160;</span>Ijkuak okikakeh nin tlájtoli, okualankamikeh iwa opé tsajtsih: </div>
<div class='p'>—¡Matikweyilikah n Diana, todiosa de Éfeso! </div>
<div class='p'>
<span class="verse" id="AC19_29">29&#160;</span>Ijkó, n tlakah de non altepetl okualankamikeh. Okikitskijkeh n Gayo iwa Aristarco, ome tlakah de Macedonia non oyayah iwan Pablo, okintlalxotontiajkeh asta kan kali kan yejwah omoololoayah. 
<span class="verse" id="AC19_30">30&#160;</span>Pablo okinekia kalakis ompa para kintlapowis n tlakah, pero n tokniwah non kineltokah Cristo Jesús mach okikawilijkeh. 
<span class="verse" id="AC19_31">31&#160;</span>Noiwa sikimeh tekiwajkeh de Asia non inwah omowikaya n Pablo, otlatitlankeh makilitih n Pablo amo makalaki ompa kan oololitokeh. 
<span class="verse" id="AC19_32">32&#160;</span>Pero ompa kan oololitokah, san de miak okijtoayah, iwa miakeh nion amo okimatiah tleka ompa okatkah. 
<span class="verse" id="AC19_33">33&#160;</span>Pero sikimeh judíojteh okwalkixtijkeh n Alejandro iwa okiketsatoh tlayakapa. Alejandro okíketski ima para ayakmó matsajtsikah, iwa ijkó weletis motlajtolpalewis inawak nonteh tlakah. 
<span class="verse" id="AC19_34">34&#160;</span>Pero ijkuak n tlakah okimatkeh Alejandro okatka israelita, nochteh otsajtsikeh iwa ijkó otsajtsitokah kemi ome ora: </div>
<div class='p'>—¡Maweyixto n Diana, todiosa de Éfeso! </div>
<div class='p'>
<span class="verse" id="AC19_35">35&#160;</span>Ijkuak n tekiwa non kinmijkuiloa amameh itech non altepetl owéletki okintlakawalti n tlakah de Éfeso, okinmili: </div>
<div class='p'>—Tlakah de Éfeso, nochteh kimatokeh tejwah tikmokuitlawiah itiopa n Diana noiwa tikmokuitlawiah itlamachijchiwal Diana non owetsiko de ilwikak.<a href='#FN5' epub:type='noteref' class='noteref'>*</a> 
<span class="verse" id="AC19_36">36&#160;</span>Iwa kemi amo onka se akin weletis kijtos amo milák, ayakmó okachi xikualanikah iwa amitla xikchiwakah tla amo nonkimatih tlan nonkichiwah. 
<span class="verse" id="AC19_37">37&#160;</span>Porke ninteh tlakah non nomejwah ononkualinwikakeh, amitla fiero okitenejkeh de todiosa nion itla okichtekilijkeh kan itiopa. 
<span class="verse" id="AC19_38">38&#160;</span>Tla Demetrio iwa itlakawah kinekih kiteiliskeh aka, yika onkateh tekiwajkeh kan moteiliskeh. 
<span class="verse" id="AC19_39">39&#160;</span>Iwa tla owijtitok tlan nomejwah nonkitlajtlanih, nonkipiah de nonyaskeh nonmoyektlalitiweh innawak tekiwajkeh. 
<span class="verse" id="AC19_40">40&#160;</span>Porke tla amó, ika tlan axa opanok weletis techteiliskeh iwa kijtoskeh tikimpajsolojtinemih n tlakah; iwa amitla tikpiah tlan ika weletis timotlajtolpalewiskeh. </div>
<div class='p'>
<span class="verse" id="AC19_41">41&#160;</span>Satepa, ijkuak yotlanki okintlapowi, okinmili mawiah nochteh non ompa omoololojkeh.  </div>
<div class='psalmlabel' id='AC20_0'> 20</div>
<div class='s'>Pablo oyá Macedonia iwa Grecia </div>
<div class='p'>
<span class="verse" id="AC20_1">1&#160;</span>Ijkuak nochteh n tlakah omoyolsewijkeh, Pablo okínnotski n tokniwah non kineltokah Cristo Jesús. Okinyolchika iwa satepa omomaaka inwah iwa oyá Macedonia. 
<span class="verse" id="AC20_2">2&#160;</span>Pablo okintlajpalojtia nochteh n tokniwah non ochantitokah itech nekateh tlalmeh, iwa ika miak tlájtoli okinyolchikajtiaya asta okalakito Grecia. 
<span class="verse" id="AC20_3">3&#160;</span>Ompa omoka eyi mestli, iwa sa okichixtoka tonati para tlejkos itech barko iwa kalakiti kan tlali de Siria, keman okima n judíojteh okinekiah kimiktiskeh, okisentlali oksepa panos ik Macedonia. 
<span class="verse" id="AC20_4">4&#160;</span>Pablo oyaya iwan Sópater de Berea, Aristarco iwa n Segundo non owalewatokah de Tesalónica, Gayo iwa n Timoteo de Derbe, Tíquico iwa n Trófimo non owalewatokah de Asia. 
<span class="verse" id="AC20_5">5&#160;</span>Ninteh tokniwah otlayakankeh iwa otechchiatoh kan altepetl de Troas. 
<span class="verse" id="AC20_6">6&#160;</span>Pero tejwah otikiskeh de Filipos satepa de opanok n ilwitl de Paskua ijkuak mokua n paj non amo kipia levadura, iwa otiajkeh itech barko iwa ipan mákuili tonati otikinmajsitoh Troas. Ompa otimokajkeh chikome tonati. </div>
<div class='s'>Pablo konintlajpaloa non kateh kan altepetl de Troas </div>
<div class='p'>
<span class="verse" id="AC20_7">7&#160;</span>N domingo otimoololojkeh para tiksepankuaskeh n paj, iwa Pablo okinmachtijtoka n tokniwah non kineltokah Cristo Jesús. Iwa kemi Pablo onewaskia ijkuak tlanesiskia, yika okinmachti asta tlajko yuak. 
<span class="verse" id="AC20_8">8&#160;</span>Pablo otechmachtijtoka itech se kuarto non okatka tlakpak. Non kuarto okimpiaya miakeh tláwilteh. 
<span class="verse" id="AC20_9">9&#160;</span>Se télpochtli non itoka Eutico oewatoka kan bentana. Iwa kemi Pablo owejka otemachtijtoka, n télpochtli okochtlamila iwa owalwetsiko desde ipan eyi piso, iwa ijkuak okajkokuitoh yomikki. 
<span class="verse" id="AC20_10">10&#160;</span>Ijkuakó n Pablo otemok, omoixtlapacho ipan télpochtli okinawajtek iwa okinmili n tokniwah: </div>
<div class='p'>—Amo ximomojtikah, ye yolitok. </div>
<div class='p'>
<span class="verse" id="AC20_11">11&#160;</span>Otlanki n Pablo oksepa otlejkok kan kuarto, okitlajkotlápanki n paj, iwa okisepankuajkeh iwa oksepa okintlapowi asta otláneski. Iwa satepa oyá. 
<span class="verse" id="AC20_12">12&#160;</span>N télpochtli okiwikakeh yolitok, iwa nochteh okachi omoyolchikajkeh. </div>
<div class='s'>Pablo kisa de Troas iwa yawi Mileto </div>
<div class='p'>
<span class="verse" id="AC20_13">13&#160;</span>Tejwah otitlayakankeh itech barko iwa otikalakitoh kan altepetl de Asón, ompa otiknotikiskeh n Pablo, ijkó kemi otimokajkeh íwa, porke ye okinek nejnemis. 
<span class="verse" id="AC20_14">14&#160;</span>Ijkuak otimajsito iwan Pablo kan altepetl de Asón, otlejkok towah itech barko iwa sansikah otiajkeh para Mitilene. 
<span class="verse" id="AC20_15">15&#160;</span>Otikiskeh de ompa, iwa ijkuak owalmostlatik otipanokeh inakastla n isla de Quío, iwa itech ok se tonati otikalakitoh kan altepetl de Samos, kan onkalakiah n barkojteh. Otimosewijkeh itech altepetl non itoka Trogilio, iwa ijkuak owalmostlatik otikalakitoh Mileto. 
<span class="verse" id="AC20_16">16&#160;</span>Ijkó otikchijkeh, porke Pablo amo okinek panos ik Éfeso, para amo mokawas miakeh tonatijmeh kan tlalmeh de Asia, porke ye okinekia san nima onajsiskia Jerusalén, para ompa yetos itech tonati de pentecostés. </div>
<div class='s'>Pablo kintlapowia n tlayakankeh kan moololoah ompa Éfeso </div>
<div class='p'>
<span class="verse" id="AC20_17">17&#160;</span>Ijkuak Pablo yokatka kan altepetl de Mileto, otlatítlanki makinnotsatih n tokniwah de Éfeso non tlayakantokeh non kineltokah Jesús. 
<span class="verse" id="AC20_18">18&#160;</span>Ijkuak owalajkeh okinmili: </div>
<div class='p'>—Nomejwah kuali nonkimatokeh kenijki nimoyekwika nomowah desde neká tonati ijkuak onikalakiko nika Asia. 
<span class="verse" id="AC20_19">19&#160;</span>Ne miak yonitekitik inawak Toteko Jesús, iwa itech nochi oniktlakitak. Miak welta onichokak iwa miak onitlaijyowi por tlan onechtoktijkeh n judíojteh. 
<span class="verse" id="AC20_20">20&#160;</span>Amayik onimosotla nomechmatiltis tlan nomechpalewis para nonyeknemiskeh. Iwa teixpa onomechmachti iwa itech nomocha. 
<span class="verse" id="AC20_21">21&#160;</span>Ne nochteh onikinnonotski, n judíojteh iwa non amo judíojteh, nochteh onikinmili ayakmó makichiwakah tlan amo kuali iwa manemikah kemi Dios kimonekiltia iwa makineltokakah Toteko Cristo Jesús. 
<span class="verse" id="AC20_22">22&#160;</span>Iwa axa n Espíritu nechwika Jerusalén, iwa mach nikmati tlan nechchia ompa. 
<span class="verse" id="AC20_23">23&#160;</span>Sanwel nikmatok itech nochteh n altepemeh kan ik nio, n Espíritu Santo nechilia sa nechchixtok telpiloya kan nechtsakuaskeh iwa miak tlaijyowílistli nechchiah. 
<span class="verse" id="AC20_24">24&#160;</span>Pero amitla ok se nechtekipachoa, nion manimikki. Ne sanwel niknekiskia nikchiwas nochi tlan Toteko Cristo Jesús onechnawati manikchiwa. Kijtosneki manitetlapowi de n kualitlájtoli non techmatiltia kenijki Dios satlawel techtlasojtla. </div>
<div class='p'>
<span class="verse" id="AC20_25">25&#160;</span>'Iwa axa kuali nikmatok nion seme de nomejwah, akimeh onomechmatilti tlan Dios kimonekiltia, oksepa nechitas. 
<span class="verse" id="AC20_26">26&#160;</span>Yika nikneki axa nomechilis nik amo notlajtlakol tla aka amo momakixtis. 
<span class="verse" id="AC20_27">27&#160;</span>Porke ne onomechmatilti nochi tlan Dios kimonekiltia, iwa amitla onomechtlaatili. 
<span class="verse" id="AC20_28">28&#160;</span>Yika, ximotlachilikah nomejwah iwa xikinyekwikakah nomokniwah non kineltokah Cristo Jesús, porke n Espíritu Santo onomechtlali kemi nontlajpixkeh para xikinyakanakah akimeh kineltokah n Toteko Jesús, non Ye okinko ika iesso. 
<span class="verse" id="AC20_29">29&#160;</span>Porke kuali nikmatok ijkuak ne nias, witseh sikimeh tlakah xolópijteh kintlajtlamiskeh n tokniwah porke yejwah mokopah kemi kokoyomeh tekuanimeh non kintlajtlamiah n ichkameh. 
<span class="verse" id="AC20_30">30&#160;</span>Iwa itech nomejwah kisaskeh akimeh kitemachtiskeh tlan amo milák, para kinyakanaskeh akimeh kineltoka Dios. 
<span class="verse" id="AC20_31">31&#160;</span>Ijkó kiné, ximotlachilikah, iwa kuali xikilnamikikah itech eyi xiwitl onomechnonotsaya, tlajka iwa n yuak, iwa maya onichokaya ayik onimosotla. </div>
<div class='p'>
<span class="verse" id="AC20_32">32&#160;</span>'Axa nokniwah, nomechkawa imak Dios iwa imak itlatiochiwaltlajtol non kipia weletílistli para nomechyolchikawas iwa nomechmakas se lojar iwa akimeh omotemakakeh inawak. 
<span class="verse" id="AC20_33">33&#160;</span>Amaka onikelewili itomi nion itlake, 
<span class="verse" id="AC20_34">34&#160;</span>yej kuali nonkimatokeh onitekitik ika ninteh nomawah para nikmotlanilis tlan ika nipanotos, ne iwa akimeh okatkah nowa. 
<span class="verse" id="AC20_35">35&#160;</span>Nochipa onomechititi kenijki moneki nontekitiskeh para nonkimpalewiskeh akimeh amitla kipiah, iwa xikilnamiktokah tlan okijto n Toteko Jesús: “Okachi makipia pakílistli n tlakatl non tlapalewia ika tlan kipia, iwa amo akin kipalewiah.” </div>
<div class='p'>
<span class="verse" id="AC20_36">36&#160;</span>Ijkuak ijkó okijto n Pablo, omotlankuáketski iwa omotiotsajtsili iwan nochteh tokniwah de Éfeso. 
<span class="verse" id="AC20_37">37&#160;</span>Nochteh ochokakeh, okinawajtekeh iwa okitennamikeh n Pablo. 
<span class="verse" id="AC20_38">38&#160;</span>Iwa saikpanoa omoyolkokojkeh porke n Pablo okinmili ayakmó kitaskiah. Satepa okimakawatoh kan barko.  </div>
<div class='psalmlabel' id='AC21_0'> 21</div>
<div class='s'>Pablo yawi Jerusalén </div>
<div class='p'>
<span class="verse" id="AC21_1">1&#160;</span>Ijkuak otikinkajtejkeh, otitlejkokeh itech se barko iwa milaktik otiajkeh kan isla de Cos. Ijkuak owalmostlatik otiajkeh kan isla de Rodas, iwa de ompa otikalakitoh kan altepetl de Pátara. 
<span class="verse" id="AC21_2">2&#160;</span>Ompa itech non altepetl otikajsikeh se barko non oyaya para Fenicia, otitlejkokeh itech barko iwa otiajkeh. 
<span class="verse" id="AC21_3">3&#160;</span>Ijkuak onejnentoka n barko, otiktakeh n isla de Chipre non otikpanawijkeh ik toopochma iwa otikonmilajkeh para Siria asta otikalakitoh kan altepetl de Tiro ken ompa kitlatemowiliskiah itlamamal n barko. 
<span class="verse" id="AC21_4">4&#160;</span>Ompa otikinmajsikeh sikimeh tokniwah, iwa otimokajkeh inwah chikome tonati. Yejwah okilijkeh n Pablo amo mawia Jerusalén, ijkó kemi okinnejmachti n Espíritu. 
<span class="verse" id="AC21_5">5&#160;</span>Pero ijkuak owalchikometik otikiskeh de ompa. Nochteh tokniwah non kineltokah Cristo Jesús iwa insiwawah iwa impilwah, otechmakawatoh itempa n weyi atl, iwa ompa otimotlankuaketskeh iwa otimotiotsajtsilijkeh. 
<span class="verse" id="AC21_6">6&#160;</span>Ijkuakó otimonanawajtekeh, iwa otimomakajkeh iwa otitlejkokeh itech barko iwa yejwah omokopkeh incha. </div>
<div class='p'>
<span class="verse" id="AC21_7">7&#160;</span>Satepa otiajkeh okachi tlayakapa iwa otikalakitoh kan altepetl de Tolemaida. Ompa otikintlajpalojkeh n tokniwah iwa otimokajkeh inwah se tonati. 
<span class="verse" id="AC21_8">8&#160;</span>Ijkuak owalmostlatik, otikiskeh de ompa iwa otikalakitoh kan altepetl de Cesarea. De ompa otiajkeh icha n Felipe, non otetlapowiaya n kualitlájtoli de Dios. Ye se de n chikome non okintlamakayah n tokniwah de Jerusalén. Ompa otimokajkeh icha. 
<span class="verse" id="AC21_9">9&#160;</span>Felipe okimpiaya nawi ichpochwah non ayamó omonamiktiayah. Yejwah okitematiltiayah tlan okiseliayah de Dios. 
<span class="verse" id="AC21_10">10&#160;</span>Yotikatkah kech tonati ompa ijkuak oajsiko de Judea se profeta non itoka Ágabo, 
<span class="verse" id="AC21_11">11&#160;</span>non owala otechtlajpaloko. Ye okontílanki n kuítlaxtli non ika omotlajkoilpiaya n Pablo, okimilpi ikxiwah iwa imawah iwa okijto: </div>
<div class='p'>—N Espíritu Santo kijtoa, nepa kan altepetl de Jerusalén, n judíojteh ijkí kiijilpiskeh n tekowa de nin kuítlaxtli iwa kitemaktiskeh inmak n tlakah non amo judíojteh. </div>
<div class='p'>
<span class="verse" id="AC21_12">12&#160;</span>Ijkuak otikkakeh tlan okijto n Ágabo, tejwah iwa non de Cesarea otiktlatlautijkeh n Pablo amo mawia Jerusalén. 
<span class="verse" id="AC21_13">13&#160;</span>Pero Pablo otechnankili: </div>
<div class='p'>—¿Tleka nonchokah iwa nonkichiwah manimoyolkoko? Ne amo nimawi tla nechijilpiskeh noso tla nechmiktiskeh ompa Jerusalén por niktematiltijtinemi Itoka n Toteko Jesús. </div>
<div class='p'>
<span class="verse" id="AC21_14">14&#160;</span>Iwa kemi amo okinek techkakis, otikkajkeh iwa sa otikijtojkeh: </div>
<div class='p'>—Mamochiwa tlan Dios kimonekiltis. </div>
<div class='p'>
<span class="verse" id="AC21_15">15&#160;</span>Ijkuak yopanokeh kechmeh tonatijmeh, otimotlatlalijkeh iwa otiajkeh Jerusalén. 
<span class="verse" id="AC21_16">16&#160;</span>Iwa oyajkeh towah sikimeh tokniwah de Cesarea, yejwah okwalikayah se tlakatl de Chipre non itoka Nasón, nin tlakatl yowejka okineltokaya n Cristo Jesús iwa ye techkalotiskia icha. </div>
<div class='s'>Pablo kontlajpaloa n Jacobo </div>
<div class='p'>
<span class="verse" id="AC21_17">17&#160;</span>Ijkuak otikalakitoh Jerusalén, n tokniwah non kineltokah Cristo Jesús otechselijkeh ika pakílistli. 
<span class="verse" id="AC21_18">18&#160;</span>Ijkuak owalmostlatik, otiajkeh iwan Pablo otiktlajpalotoh n Jacobo, noiwa ompa okatkah nochteh n tokniwah tetajmeh non tlayakantokeh kan omoololoayah. 
<span class="verse" id="AC21_19">19&#160;</span>Pablo okintlajpalo iwa okintlapowi nochi tlan Dios okichi innawak non amo judíojteh ika iteki non Totajtsi Dios okimaktili. 
<span class="verse" id="AC21_20">20&#160;</span>Ijkuak okikakeh nochi tlan Pablo okintlapowi, okiweyijkachijkeh Dios. Iwa okilijkeh: </div>
<div class='p'>—Toknitsi Pablo, yotikitak onkateh miaktikeh judíojteh non yotlaneltokakeh, pero nochteh yejwah kijtoah moneki matiktlakitakah itlanawatil Moisés. 
<span class="verse" id="AC21_21">21&#160;</span>Iwa yokimilijkeh tejwatsi tikinmachtia nochteh n judíojteh non chantitokeh itech oksikimeh altepemeh, iwa ayakmó makitlakitakah tlan Moisés otlanawati. Noiwa kijtoah te tikinmilia amo makinsirkunsidarokah impilwah nion makichiwakah tlan otechititijkeh totatawah. 
<span class="verse" id="AC21_22">22&#160;</span>¿Tlan tikchiwaskeh? Porke n tlakah moololoskeh ijkuak kimatiskeh otiwala. 
<span class="verse" id="AC21_23">23&#160;</span>Okachi kuali ijkí xikchiwa: Nika kateh towah nawi tlakah akimeh yokitemakakeh intlajtol inawak Dios. 
<span class="verse" id="AC21_24">24&#160;</span>Xikinwika mowah iwa ximochipawati inwah inawak Dios iwa xiktlaxtlawa para makinkuaximakah. Ijkó nochteh kimatiskeh mach milák tlan okintlatlapowijkeh, yej kitaskeh tejwatsi noiwa tiktlakita itlanawatil Moisés. 
<span class="verse" id="AC21_25">25&#160;</span>Pero n tokniwah non kineltokah Cristo Jesús non amo judíojteh, yotikintlajkuililijkeh iwa otikinmilijkeh amo makintekipacho nochi ni, sanwel amo makikuakah nakatl non yokinmanilijkah n diosmeh non kinmachijchiwah, nion estli, nion nakatl de yolkameh non san kintoskapatskah. Iwa amaka non yomonamikti mamomekatijtinemi. </div>
<div class='s'>Kikitskiah n Pablo kan Weyi Tiopa </div>
<div class='p'>
<span class="verse" id="AC21_26">26&#160;</span>Ijkuakó Pablo okinwík nonteh nawi tlakah, iwa ijkuak owaltláneski sansikah omochipajkeh. Otlanki okalak kan Weyi Tiopa okimilito tlan tonati tlamis mochipawaskeh, iwa kemania kinmiktiskeh n yolkameh para kinmaniliskeh Dios. </div>
<div class='p'>
<span class="verse" id="AC21_27">27&#160;</span>Pero ijkuak yokitlamiayah chikome tonati de omochipajtokah, sikimeh judíojteh non owalajkeh de Asia okitakeh n Pablo kan Weyi Tiopa iwa opé kimpajsoloah n tlakah. Okikitskijkeh n Pablo 
<span class="verse" id="AC21_28">28&#160;</span>iwa otsajtsikeh: </div>
<div class='p'>—¡Tlakah de Israel, techpalewikah! Ye nin tlakatl akin sentetl kitemachtijtinemi matikinmixnamikikah itlanawatilwah Moisés, iwa amo matiktlakitakah toweyi Tiopa. Iwa axa noiwa yokinkalakih itech toweyi Tiopa sikimeh griegos, iwa okipochewakoh nin chipawak Tiopa. </div>
<div class='p'>
<span class="verse" id="AC21_29">29&#160;</span>Ijkó okijtoayah porke ompa Jerusalén, yokitakah n Pablo iwa Trófimo non owalewatoka de Éfeso; yika okimoliayah Pablo noiwa yokikalakijka kan Weyi Tiopa. </div>
<div class='p'>
<span class="verse" id="AC21_30">30&#160;</span>Nochteh n tlakah omopajsolojkeh, iwa owalmoololojtiwetskeh. Ijkuakó okikitskijkeh n Pablo, okitlalxotontiajkeh iwa okikixtijkeh de kan Weyi Tiopa, iwa okintsaktiwetskeh ikaltenwah. 
<span class="verse" id="AC21_31">31&#160;</span>Ya kimiktiskiah n Pablo ijkuak n soldado tlayákanki romano okima nochteh n tlakah de Jerusalén opajsolitokah. 
<span class="verse" id="AC21_32">32&#160;</span>San nima n soldado tlayákanki okinmoololo isoldadojwah iwa okintlelochti kan omopajsolojtokah. Ijkuak n tlakah okitakeh n soldado tlayákanki iwa isoldadojwah, okikajkeh n Pablo iwa ayakmó okiwitekeh. 
<span class="verse" id="AC21_33">33&#160;</span>Ijkuak n soldado tlayákanki okalakito, okikitski n Pablo iwa otlanawati makiijilpikah ika ome kadenajteh. San nima n soldado tlayákanki okintlajtlani akin ye iwa tlan okichi. 
<span class="verse" id="AC21_34">34&#160;</span>Kemi nochteh otsajtsiah, n soldado tlayákanki amitla okajsikamatia, yika otlanawati makitsakuatih n Pablo. 
<span class="verse" id="AC21_35">35&#160;</span>Ijkuak okalakitoh kan kitsakuaskiah n Pablo, n soldadojteh sa okikechpanojtiayah porke n tlakah saikpanoa okualantokah. 
<span class="verse" id="AC21_36">36&#160;</span>Iwa nochteh owaltsajtsitiwalayah inkuitlapa: </div>
<div class='p'>—¡Mamikki! </div>
<div class='s'>Pablo motlajtolpalewia inmixpah n tlakah </div>
<div class='p'>
<span class="verse" id="AC21_37">37&#160;</span>Ijkuak ya kikalakiskiah kan kuártel, Pablo okili n soldado tláyakanki: </div>
<div class='p'>—¿Weletis nimitsontlapowis? </div>
<div class='p'>N soldado tlayákanki okinankili: </div>
<div class='p'>—¿Titlajtoa griego? </div>
<div class='p'>
<span class="verse" id="AC21_38">38&#160;</span>Ijkuakó n soldado tlayákanki okili: </div>
<div class='p'>—¿Amo te n egipsio non yowejka otikixnamik n weyi tlanawati, iwa otikinwík nawi mil temiktijkeh kan tlaltejtéyinki? </div>
<div class='p'>
<span class="verse" id="AC21_39">39&#160;</span>Pablo otlanankili: </div>
<div class='p'>—¡Mach ne! Ne niwalewatok de Israel, iwa onitlákatki kan altepetl de Tarso, non altepetl weyi kijtosneki itech tlali de Cilicia. Pero nimitstlatlaujtia techonkawili manikintlapowi n tlakah. </div>
<div class='p'>
<span class="verse" id="AC21_40">40&#160;</span>N soldado tlayákanki okikawili matlajto, iwa n Pablo omóketski kan nochteh kitaskiah, iwa ika ima okintlakawaltih n tlakah. Ijkuakó nochteh san owalmokajkeh iwa Pablo opé tlajtoa ika hebreo, iwa okinmili:  </div>
<div class='psalmlabel' id='AC22_0'> 22</div>
<div class='p'>
<span class="verse" id="AC22_1">1&#160;</span>—Nokniwah iwa tetajmeh, xikkakikah tlan ika nimotlajtolpalewis nomonawak. </div>
<div class='p'>
<span class="verse" id="AC22_2">2&#160;</span>Ijkuak okikakeh okintlapowiaya ika tlájtoli hebreo, san owalmokajkeh. Iwa n Pablo okinmili: </div>
<div class='p'>
<span class="verse" id="AC22_3">3&#160;</span>—Ne ni judío. Onitlákatki kan altepetl de Tarso non kajki kan tlali de Cilicia, pero onimoskalti nika Jerusalén, iwa Gamaliel onechixtlamachti itlanawatilwah totatawah. Nochipa nimochijchikawa niktekitilia Dios ika nochi noyolo, ijkó kemi nochteh nomejwah nonkichiwah. 
<span class="verse" id="AC22_4">4&#160;</span>Ya wejkawitl, ne onikintotojtokaya akimeh okitlakitaya itemachtilis n Toteko Jesús, iwa por notlajtlakol miakeh okinmiktijkeh. Ne onikinkitskiaya tlakah iwa siwameh iwa onikintsakuaya. 
<span class="verse" id="AC22_5">5&#160;</span>N tiópixki non okachi tlayakantok iwa nochteh n tetajmeh non tlayakantokeh kuali kimatokeh ijkó onikchiwaya. Porke yejwah innewiah onechinmakayah amatlajkuílolteh para manikinkitski n tokniwah judíojteh non chanchiwah Damasco. Yika onia onikintemoto n tlakah non kineltokah Cristo Jesús para nikualinwikas nika Jerusalén para makintlaijyowiltikah. </div>
<div class='s'>Pablo kintlapowia kenijki okineltokak Jesús </div>
<div class='r'>(Hch. 9:1-19; 26:12-18) </div>
<div class='p'>
<span class="verse" id="AC22_6">6&#160;</span>'Se tonati ijkuak oniaya itech ojtli, kemi ik tlajko tonati iwa yononkalakia Damasco, se chikawak tlawilnextílistli non owalaya de ilwikak onechyawalo. 
<span class="verse" id="AC22_7">7&#160;</span>Ijkuakó oniwetsito ixko tlali iwa onikak se tlájtoli non onechiliaya: “Saulo, Saulo, ¿tleka techtotojtoka?” 
<span class="verse" id="AC22_8">8&#160;</span>Ne onitlanankili: “¿Akin Tejwatsi?” Ye onechnankili: “Ne Jesús de Nazaret akin te tiktotojtoka.” 
<span class="verse" id="AC22_9">9&#160;</span>Non oyayah nowa okitakeh n tláwili iwa omomojtijkeh, pero mach okikakeh n tlájtoli akin onechtlapowiaya. 
<span class="verse" id="AC22_10">10&#160;</span>Ijkuakó ne onikili: “¿Tlan nikchiwas, Noteko?” Noteko onechili: “Ximoketsa iwa xio Damasco, ompa mitsiliskeh tlan tikchiwas.” 
<span class="verse" id="AC22_11">11&#160;</span>Iwa kemi non tláwili onechixmijmikti, ne ayakmó onitlachiaya, yika n tlakah akimeh nowa oyayah sa onechmatilantiajkeh asta otikalakitoh Damasco. </div>
<div class='p'>
<span class="verse" id="AC22_12">12&#160;</span>'Ompa okatka se tlakatl non itoka Ananías, akin okintlakitaya itlanawatilwah Moisés, iwa nochteh n judíojteh non ochantitokah Damasco okitlakitayah. 
<span class="verse" id="AC22_13">13&#160;</span>Ye owala nonawak iwa onechili: “Nokni Saulo, oksepa xitlachia.” Ijkuakó oniwaltláchixki, iwa onikitak Ananías. 
<span class="verse" id="AC22_14">14&#160;</span>Ijkuakó onechili: “Idios totatawah omitspéjpenki para xikixmati tlan Ye kimonekiltia, para xikita n Yolmilajka<a href='#FN6' epub:type='noteref' class='noteref'>*</a> iwa xikkakili itlajtol. 
<span class="verse" id="AC22_15">15&#160;</span>Te tikteixmatiltis innawak nochteh n tlaltikpaktlakah iwa tikinmatiltis nochi tlan otikitak iwa otikkak. 
<span class="verse" id="AC22_16">16&#160;</span>Iwa axa, ¿tlan tikchia? Ximoketsa, ximokuaateki iwa ximochipawa de motlajtlakolwah, iwa xiktenewa itoka.” </div>
<div class='s'>Pablo kijtoa kenomi Dios okitítlanki makinmatiltiti n kualitlájtoli non amo judíojteh </div>
<div class='p'>
<span class="verse" id="AC22_17">17&#160;</span>'Ijkuak onimókopki Jerusalén, onia onimotiotsajtsilito kan Weyi Tiopa, iwa kemi yaskia nitejtemiktok, 
<span class="verse" id="AC22_18">18&#160;</span>onikitak iwa onechiliaya: “Xikistiwetsi de Jerusalén, porke amo kiseliskeh motlajtol ijkuak techteixmatiltis.” 
<span class="verse" id="AC22_19">19&#160;</span>Ijkuakó ne onikili: “Noteko, yejwah kuali kimatokeh ne onikajkalaktinemia itech nochteh n sinagogas iwa onikinwitekia iwa onikintsakuamigya nochteh akimeh omitsneltokayah. 
<span class="verse" id="AC22_20">20&#160;</span>Iwa ijkuak okimiktijkeh n Esteban akin omitsteixmatiltiaya, ne ompa onikatka, oniktekawili makimiktikah iwa asta onikinmokuitlawili intlakenwah akimeh okimiktijtokah.” 
<span class="verse" id="AC22_21">21&#160;</span>Pero Jesús onechili: “Xio, porke Ne nimitstitlanis wejka, innawak non amo judíojteh.” </div>
<div class='s'>Pablo imak n soldado tlayákanki </div>
<div class='p'>
<span class="verse" id="AC22_22">22&#160;</span>Asta ompa okikakilijkeh itlajtol, otlanki opé tsajtsih: </div>
<div class='p'>—¡Xikmiktikah non tlakatl! ¡Ayakmó mayolito! </div>
<div class='p'>
<span class="verse" id="AC22_23">23&#160;</span>Satlawel otsajtsiah iwa tlakpak okintlamotlayah intlakenwah iwa miak tlali okitlamotlayah tlakpak. 
<span class="verse" id="AC22_24">24&#160;</span>N soldado tlayákanki otlanawati makikalakikah n Pablo kan kuártel. Otlanki otlanawati makiwitekikah para makijto tleka n tlakah satlawel okualaniah iwa fiero okitsajtsiah. 
<span class="verse" id="AC22_25">25&#160;</span>Pero ijkuak kuali yokijilpijkeh iwa yoyayah kiwitekitiweh, Pablo okili n kapita non ompa okatka: </div>
<div class='p'>—¿Weletis nonkiwitekiskeh se tlakatl romano non ayamó nonkimatih kox milák tlajtlakole noso amó? </div>
<div class='p'>
<span class="verse" id="AC22_26">26&#160;</span>Ijkuak n soldado tlayákanki okikak tlan Pablo okijto, totokatijkak okimatiltito n soldado tlanawati iwa okili: </div>
<div class='p'>—Kuali xikita tlan tikchiwas, nin tlakatl romano. </div>
<div class='p'>
<span class="verse" id="AC22_27">27&#160;</span>Ijkuakó n soldado tlayákanki owalmijkuani inawak Pablo iwa okitlajtlani: </div>
<div class='p'>—¿Milák te tiromano? </div>
<div class='p'>Pablo okinankili: </div>
<div class='p'>—Milák. </div>
<div class='p'>
<span class="verse" id="AC22_28">28&#160;</span>Ijkuakó n soldadojtlayákanki okili: </div>
<div class='p'>—Ne oniktlaxtla miak tomi para onimochi ni romano. </div>
<div class='p'>Iwa n Pablo okinankili: </div>
<div class='p'>—Ne onitlákatki kan altepetl de Tarso, yika ni romano. </div>
<div class='p'>
<span class="verse" id="AC22_29">29&#160;</span>Yika, akimeh kiwitekiskiah n Pablo okikajkeh; iwa ijkuak n soldadojtlayákanki, okima Pablo noiwa romano, omaujki porke yotlanawatijka makiijilpikah. </div>
<div class='s'>Pablo kiwikah kan Sanedrín </div>
<div class='p'>
<span class="verse" id="AC22_30">30&#160;</span>Ijkuak owalmostlatik, n soldado tlayákanki okinekia kimatis tleka n judíojteh okiteiliayah n Pablo. Otlanawati makintojtomilikah n kadenajteh iwa mamoololokah n tiopixkeh non tlayakantokeh iwa nochteh non de Sanedrín<a href='#FN7' epub:type='noteref' class='noteref'>†</a>. Ijkuakó okikixti n Pablo iwa okiwikak innawak tlayakankeh judíojteh.  </div>
<div class='psalmlabel' id='AC23_0'> 23</div>
<div class='s'>Pablo inawak tekiwajkeh de Sanedrín </div>
<div class='p'>
<span class="verse" id="AC23_1">1&#160;</span>Pablo okintlajtlatak non de Sanedrín iwa okinmili: </div>
<div class='p'>—Nokniwah, asta axa ne kuali ninemi ika notlamachilis chipawak inawak Dios. </div>
<div class='p'>
<span class="verse" id="AC23_2">2&#160;</span>Ijkuakó Ananías n tiópixki non okachi otlayakantoka, okinnawati non okatkah inakastla n Pablo, makikamatlatsinikah. 
<span class="verse" id="AC23_3">3&#160;</span>Pero Pablo okinankili: </div>
<div class='p'>—¡Íxkoptli, te noiwa Dios mitskamatlatsinis! Tla te nonka tiewatok para techistlakos kemi kijtoa n tlanawátili, ¿tleka kiné tikixpanawia n tlanawátili iwa titlanawatia manechkamatlatsinikah? </div>
<div class='p'>
<span class="verse" id="AC23_4">4&#160;</span>Non ompa okatkah okilijkeh n Pablo: </div>
<div class='p'>—¿Timixewia ijkó tiknanankilia n weyi tiópixki de Dios? </div>
<div class='p'>
<span class="verse" id="AC23_5">5&#160;</span>Pablo okijto: </div>
<div class='p'>—Nokniwah, ne mach onikmatia kox ye n tiópixki non okachi otlayakantoka; porke itech itlajkuilol Dios kijtoa: “Ayik fiero tiktenewas se tekiwa itech moaltepeu.” </div>
<div class='p'>
<span class="verse" id="AC23_6">6&#160;</span>Ijkuakó Pablo okajsikama sikimeh tekiwajkeh okatkah saduseos iwa oksikimeh fariseos, yika chikaktik okijto: </div>
<div class='p'>—Nokniwah, ne nifariseo, iwa miakeh nochantlakawah noiwa fariseos; iwa ken nikneltoka non yomikkeh moyolitiskeh, nomejwah nonnechtlajtlakoltiah. </div>
<div class='p'>
<span class="verse" id="AC23_7">7&#160;</span>Ijkuak ijkó okijto n Pablo, n fariseos iwa n saduseos opé motlatlajtolwiah, iwa omoxexelojkeh. 
<span class="verse" id="AC23_8">8&#160;</span>Porke n saduseos kijtoah non yomikkeh mach moyolitiah. Noiwa kijtoa mach onkateh ángelteh nion espíritus. Pero n fariseos kijtoah nochi ni onka. 
<span class="verse" id="AC23_9">9&#160;</span>Nochteh otsajtsiah; iwa sikimeh tlamachtijkeh de itlanawatil Moisés, non okatkah iwa n fariseos, owalmokeketskeh iwa okijtojkeh: </div>
<div class='p'>—Nin tlakatl amitla fiero okichi. Chamo milák se ángel noso se espíritu okitlapowi. Tejwah amo para tikixnamikiskeh Dios. </div>
<div class='p'>
<span class="verse" id="AC23_10">10&#160;</span>Inkualanilis n fariseos iwa n saduseos omókopki se weyi momakalo. N soldado tlayákanki opé majmawi makikitskikah n Pablo iwa fiero makikojkokah. Yika okínnotski sikimeh isoldadojwah para makitekixtilikah iwa oksepa makiwikakah kan kuártel. </div>
<div class='p'>
<span class="verse" id="AC23_11">11&#160;</span>Ipan ok se tonati ijkuak otleyuak, n Toteko Jesús okimonextili n Pablo iwa okili: </div>
<div class='p'>—Pablo, ximoyolchikawa, porke ijkó kemi otechteixmatilti nika Jerusalén, ijkó techteixmatiltis Roma. </div>
<div class='s'>Motlatlalwiah kichtakamiktiskeh n Pablo </div>
<div class='p'>
<span class="verse" id="AC23_12">12&#160;</span>Ipan ok se tonati, sikimeh judíojteh omotlatlalwijkeh kimiktiskeh n Pablo, iwa okisentlalijkeh amo tlakuaskeh nion atliskeh asta makimiktikah. 
<span class="verse" id="AC23_13">13&#160;</span>Iwa nonteh tlakah non okisentlalijkeh ijkó kichiwaskeh, okatkah okachi de ome póali (40) tlakah. 
<span class="verse" id="AC23_14">14&#160;</span>Yejwah oyajkeh okinmitatoh n tiopixkeh non tlayakantokeh iwa n tetajmeh non tlayakantokeh, iwa okinmilijkeh: </div>
<div class='p'>—Tejwah yotiksentlalijkeh amo titlakuaskeh nion tiatliskeh asta matikmiktikah n Pablo. Iwa tla amó, okachi kuali itla matimochiwakah. 
<span class="verse" id="AC23_15">15&#160;</span>Axa nomejwah, iwa n oksikimeh tekiwajkeh de n Sanedrín, xiktlajtlanilikah n soldado tlayákanki, mostla manomechwalikili n Pablo. Xikilikah nonkinekih okachi nonkitlatlajtlaniskeh, iwa tejwah sa tikchixtoskeh itech ojtli tikmiktiskeh keman ayamó onkalaki. </div>
<div class='p'>
<span class="verse" id="AC23_16">16&#160;</span>Pero itelpoch iwelti n Pablo okima, iwa oyá kan kuártel okimatiltito n Pablo. 
<span class="verse" id="AC23_17">17&#160;</span>Ijkuakó n Pablo okínotski se soldado tlanawati iwa okili: </div>
<div class='p'>—Xikwika nin télpochtli inawak n soldado tlanawati, porke moneki motlapowis íwa. </div>
<div class='p'>
<span class="verse" id="AC23_18">18&#160;</span>N soldado tlayákanki okiwík n télpochtli inawak n soldado tlayákanki, iwa okili: </div>
<div class='p'>—Pablo non tsaktok, onéchnotski iwa onechili manimitsalikili nin télpochtli, porke moneki motlapowis mowa. </div>
<div class='p'>
<span class="verse" id="AC23_19">19&#160;</span>N soldado okimatílanki n télpochtli, iwa okitlakaltecho iwa okitlajtlani: </div>
<div class='p'>—¿Tlan tikneki techilis? </div>
<div class='p'>
<span class="verse" id="AC23_20">20&#160;</span>N télpochtli okili: </div>
<div class='p'>—N tlayakankeh judíos yomotlatlalwijkeh mitstlajtlaniliskeh mostla xikintitlanili n Pablo innawak non de Sanedrín, yejwah mochiwaskeh kemi kinekih itla kiyektlajtlaniskeh. 
<span class="verse" id="AC23_21">21&#160;</span>Pero amo xikinneltoka; porke okachi de ome póali (40) tlakah ichtaka kichiatiweh, iwa okisentlalijkeh amo tlakuaskeh nion atliskeh asta makimiktikah n Pablo, iwa axa sa kichixtokeh tlan tikijtos. </div>
<div class='p'>
<span class="verse" id="AC23_22">22&#160;</span>Ijkuakó n soldado tlayákanki, okimaaka n télpochtli iwa okinawati amaka makili tlan okimatilti. </div>
<div class='s'>Pablo inawak n gobernador Félix </div>
<div class='p'>
<span class="verse" id="AC23_23">23&#160;</span>N soldado tlayákanki okínnotski ome isoldado tlanawatijkeh iwa okinnawati makintlatlalikah ome siento soldadojteh non san nejnemih, eyi póali iwa n májtlakteh soldadojteh ika inkabayojwah, iwa ome siento non kinwikah teposteh non yakawitstikeh, iwa okinnawati maonewakah Cesarea las nueve de yuak. 
<span class="verse" id="AC23_24">24&#160;</span>Noiwa otlanawati makipejpechtikah se kabayo para ipa matlejko n Pablo, iwa okinnawati makiyekmokuitlawikah itech ojtli para kiteixpantiskeh kan n weyi tlanawati Félix. 
<span class="verse" id="AC23_25">25&#160;</span>N soldado tlayákanki okijkuilili n gobernador Félix se amatlajkuíloli: </div>
<div class='p'>
<span class="verse" id="AC23_26">26&#160;</span>“Ne Claudio Lisias itech nin amatlajkuíloli nimitsontlajpaloa tejwatsi gobernador Félix: 
<span class="verse" id="AC23_27">27&#160;</span>N judíojteh okikitskijkeh nin tlakatl iwa ya kimiktiskiah, pero ijkuak ne onikma ye romano, onikinwík nosoldadojwah iwa oniktekixtilito. 
<span class="verse" id="AC23_28">28&#160;</span>Iwa kemi oniknekia nikmatis tleka okiteiliayah, onikkuík innawak n tekiwajkeh de Sanedrín, 
<span class="verse" id="AC23_29">29&#160;</span>iwa ijkuak onikma okiteiliayah san por intlanawatil, ne onikmoli mach para kimiktiskeh, nion para kitsakuaskeh ika noni. 
<span class="verse" id="AC23_30">30&#160;</span>Pero ne onikma n judíojteh yomotlatlalwijkeh kimiktiskeh, yika nimitsontitlanilia, iwa akimeh kiteiliah noiwa onikinmili mawiah monawak iwa mamitsilikah tleka kiteiliah. Kuali xiyetia iwa ok se tonati timotlajpaloskeh.” </div>
<div class='p'>
<span class="verse" id="AC23_31">31&#160;</span>N soldadojteh okichijkeh ijkó kemi okinnawatijkeh iwa non yúali okiwikakeh n Pablo kan weyi kuártel non itoka Antípatris. 
<span class="verse" id="AC23_32">32&#160;</span>Ijkuak owalmostlatik, n soldadojteh non san onejnentiayah owalmokopatoh para Jerusalén, iwa non oyayah ipan kabayo okiwikakeh n Pablo. 
<span class="verse" id="AC23_33">33&#160;</span>Ijkuak okalakitoh kan altepetl de Cesarea, okimakakeh n amatlajkuíloli n gobernador Félix noiwa okitemaktijkeh n Pablo. 
<span class="verse" id="AC23_34">34&#160;</span>Ijkuak n gobernador okiamapo n amatlajkuíloli, okitlajtlani n Pablo kan otlákatki, iwa ijkuak okima Pablo otlákatki Cilicia, 
<span class="verse" id="AC23_35">35&#160;</span>okili: </div>
<div class='p'>—Nimitskakis ijkuak witseh akimeh mitsteiliah. </div>
<div class='p'>Otlanki otlanawati makiyekmokuitlawikah itech ipalasio n Herodes.  </div>
<div class='psalmlabel' id='AC24_0'> 24</div>
<div class='s'>Pablo motlajtolpalewia ixpa n Félix </div>
<div class='p'>
<span class="verse" id="AC24_1">1&#160;</span>Mákuili tonati satepa, n weyi tiópixki Ananías, okalakito kan altepetl de Cesarea iwa n sikimeh tetajmeh non tlayakantokeh iwa se tlajtolpalewi non itoka Tértulo. Ninteh omoteixpantitoh inawak n gobernador Félix para kiteiliskeh n Pablo. 
<span class="verse" id="AC24_2">2&#160;</span>Ijkuak okualikakeh n Pablo, Tértulo opé kiteilia, iwa okili n gobernador Félix: </div>
<div class='p'>—Satlawel timotlasojkamatih monawak gobernador, porke kuali tikateh, iwa nochi kuali kajki porke saikpanoa tiixtlamati. 
<span class="verse" id="AC24_3">3&#160;</span>Por nochi tlan tejwatsi sentetl tikchiwa, tejwah tipakih iwa timotlasojkamatih monawak gobernador Félix. 
<span class="verse" id="AC24_4">4&#160;</span>Iwa kemi amo tiknekih timitsnaktiskeh, timitsontlatlaujtiah xikoninkaki san kanaj kech tlájtolteh. 
<span class="verse" id="AC24_5">5&#160;</span>Tejwah kuali tikmatokeh nin tlakatl se weyi tekokolismák, iwa san kan ik nentinemi kinpajsolojtinemi n judíojteh; iwa kinyayakantinemi sikimeh tlakah non kinmiliah nazarenos. 
<span class="verse" id="AC24_6">6&#160;</span>Iwa okinekia tlajtlakolchiwas kan Weyi Tiopa, yika tejwah otikkitskijkeh iwa otiknekiah tiktsakuaskeh. 
<span class="verse" id="AC24_7">7&#160;</span>Pero n soldado tlayákanki Lisias omokalaki iwa otechmakixtili n Pablo. 
<span class="verse" id="AC24_8">8&#160;</span>Iwa trato okinnawati akimeh okiteiliayah mawikih monawak. Axa tejwatsi monewia weletis tikonyolkuitis iwa tikonmatis tleka tikteiliah. </div>
<div class='p'>
<span class="verse" id="AC24_9">9&#160;</span>N judíojteh non ompa okalakikoh, okijtoayah milák tlan okijtojtoka n Tértulo. 
<span class="verse" id="AC24_10">10&#160;</span>Ijkuakó n gobernador okimanotski n Pablo para matlajto, iwa Pablo okijto: </div>
<div class='p'>—Ika miak pakílistli nimotlajtolpalewis monawak, porke nikmatok tejwatsi yowejka titekiwajtitok itech nin weyi tlali. 
<span class="verse" id="AC24_11">11&#160;</span>Tejwatsi monewia weletis tikmatis kox milák tlan nimitsonilijtok noso amó, sikin kipia májtlaktli iwa ome tonati oniajsiko nika Jerusalén onikweyijkachiwako Dios. 
<span class="verse" id="AC24_12">12&#160;</span>Mach onechajsikeh nimokualanijtok nion onechajsikeh nikinxexelojtok n tlakah, nion onikimpajsolojtinemia n tlakah ijtik n Weyi Tiopa, noso kan sinagogas, noso oksika. 
<span class="verse" id="AC24_13">13&#160;</span>Ijkó kiné, ninteh tlakah mach weletis mitsnextiliskeh tlan ika nechteiliah. 
<span class="verse" id="AC24_14">14&#160;</span>Axa, monawak nikmokuitia ne nikmopantia Dios, Idios notatawah ijkó kemi nechnextilia n yankuik ojtli, non yejwah kitokayotiah sekta, porke nikneltoka nochi tlan ijkuilitok itech itlanawatil iwa itech intlajkuilol n profetas. 
<span class="verse" id="AC24_15">15&#160;</span>Ne nikchia inawak Dios tlan yejwah noiwa kichiah, nochteh non yomikkeh moyolitiskeh, akimeh otlájtlakolchijkeh iwa akimeh amó. 
<span class="verse" id="AC24_16">16&#160;</span>Yika, nochipa nikchiwa tlan kuali, para notlamachilis amo manechtlajtlakolti inawak Dios nion innawak n tlakah. </div>
<div class='p'>
<span class="verse" id="AC24_17">17&#160;</span>'Miak xiwitl oniajtoka wejka itech oksikimeh tlalmeh, iwa ijkuak onimókopki kan nopaís, onia onikimpalewito akimeh amitla kipiah iwa oniktemakato notlatliokolil. 
<span class="verse" id="AC24_18">18&#160;</span>Ne ijkó onikchijtoka ijtik n Weyi Tiopa ijkuak sikimeh judíojteh non owalayah de Asia onechajsitoh ompa. Ijkuakó ne yonimochipajka kemi kijtoa n tlanawátili, iwa mach miakeh ompa okatkah nion aka omopajsoloaya. 
<span class="verse" id="AC24_19">19&#160;</span>Tla itla amokuali onikchi iwa kinekih nechteiliskeh, mawikih akimeh ompa okatkah. 
<span class="verse" id="AC24_20">20&#160;</span>Iwa tla amó, ninteh akimeh nika kateh makijtokah tlan amokuali onechajxililijkeh ijkuak onimotlajtolpalewijtoka kan Sanedrín.<a href='#FN8' epub:type='noteref' class='noteref'>*</a> 
<span class="verse" id="AC24_21">21&#160;</span>Noso chamo nechteilijtokeh porke ijkuak ompa onikatka, inmixpa chikaktik onikijto: “Nomejwah axa nonnechtlajtlakoltiah porke nikneltoka moyolitiskeh non yomikkeh.” </div>
<div class='p'>
<span class="verse" id="AC24_22">22&#160;</span>Ijkuak Félix okikak tlan Pablo okijto, iwa ye kuali okimatia tlan kijtosneki n ojtli de Cristo, okika nochi para ok se tonati iwa okinmili: </div>
<div class='p'>—Ijkuak wits n soldado tlayákanki Lisias nikyektlajtlanis tleka nonkiteiliah, iwa ijkuakó nikitas tlan nikchiwas iwan Pablo. </div>
<div class='p'>
<span class="verse" id="AC24_23">23&#160;</span>Ijkuakó Félix okinawati n soldado tlanawati ok matsakto n Pablo, pero makinkawili non iwa omowikaya makitlajpalokih iwa makimakakih tlan kipolos. </div>
<div class='p'>
<span class="verse" id="AC24_24">24&#160;</span>Kech tonati satepa, oksepa owala n gobernador Félix iwa Drusila isiwa, ye israelita. Félix otlanawati makinotsatih n Pablo para makitlapowiki de n kualitlájtoli de Cristo Jesús. 
<span class="verse" id="AC24_25">25&#160;</span>Pablo opé kitlapowia kenijki moneki mayeknemi, iwa kenijki se moyeknawatis. Noiwa okili Dios se tonati techtlaxtlawaltis nochi tlan otikchijkeh, ika noni Félix omomojti iwa okili: </div>
<div class='p'>—San ika ye. Ijkuak nimajxilis oksepa nitlatitlanis mamitsnotsatih. </div>
<div class='p'>
<span class="verse" id="AC24_26">26&#160;</span>N gobernador Félix tekil otlatitlania makinotsatih n Pablo para motlapowis íwa, porke okinekia makimaka itla tomi para kikajkawas. 
<span class="verse" id="AC24_27">27&#160;</span>Ome xiwitl ijkó okichijtoka n gobernador Félix asta ijkuak omopatlak iwa okalak n Porcio Festo. Iwa kemi Félix okinekia kuali mokawas iwan judíojteh, okika n Pablo matsakto.  </div>
<div class='psalmlabel' id='AC25_0'> 25</div>
<div class='s'>Pablo ixpa n gobernador Festo </div>
<div class='p'>
<span class="verse" id="AC25_1">1&#160;</span>Festo owala okiseliko iteki de gobernador, iwa eyi tonati satepa okiski de Cesarea iwa oyá Jerusalén. 
<span class="verse" id="AC25_2">2&#160;</span>Ompa n tiopixkeh non tlayakantokeh iwa n tlayakankeh judíojteh oyajkeh inawak n gobernador Festo okiteilitoh n Pablo. 
<span class="verse" id="AC25_3">3&#160;</span>Iwa okitlatlautijkeh matlanawati makualikakah n Pablo ompa Jerusalén. Ijkí okilijkeh porke omotlatlalwijkeh kimonepachwiskeh n Pablo itech ojtli para kimiktiskeh. 
<span class="verse" id="AC25_4">4&#160;</span>Pero Festo okinmili Pablo otsaktoka Cesarea, iwa kech tonati satepa ye yaskia ompa. 
<span class="verse" id="AC25_5">5&#160;</span>Iwa okinmili: </div>
<div class='p'>—Yika, akimeh nika nontekiwajkeh xiwiah nowa Cesarea, iwa tla non tlakatl okichi itla amokuali, ompa weletis nonkiteiliskeh. </div>
<div class='p'>
<span class="verse" id="AC25_6">6&#160;</span>N gobernador Festo okatka kan altepetl de Jerusalén san kemi chikweyi noso májtlaktli tonati, iwa omókopki kan altepetl de Cesarea. Ijkuak owalmostlatik omoyayanti kan jusgado, iwa otlanawati makualikilikah n Pablo. 
<span class="verse" id="AC25_7">7&#160;</span>Ijkuak Pablo okalakito ixpa n gobernador, omopachojkeh n judíojteh non owalajkeh de Jerusalén. Opé kiteiliah san de miak, pero mach itla oweletkeh okinextilijkeh. 
<span class="verse" id="AC25_8">8&#160;</span>Ijkuakó Pablo, opé motlajtolpalewia ika nin tlájtoli: </div>
<div class='p'>—Ne mach onikchi itla tlajtlákoli, nion itech intlanawatilwah n judíojteh nion ijtik n Weyi Tiopa. Nion onikixpanawi n rey César. </div>
<div class='p'>
<span class="verse" id="AC25_9">9&#160;</span>Pero kemi n gobernador Festo okinekia mokawas kuali iwan judíojteh, okitlajtlani n Pablo: </div>
<div class='p'>—¿Tikneki tias Jerusalén para ompa nimitstlatsintokis? </div>
<div class='p'>
<span class="verse" id="AC25_10">10&#160;</span>Pablo otlanankili: </div>
<div class='p'>—Ya nika ixpa n César kan tlaixkomaka, kan moneki manechtlatsintokikah ika tlan nechteiliah. Tejwatsi kuali tikmatok, amo onikchi itla amokuali innawak n judíojteh. 
<span class="verse" id="AC25_11">11&#160;</span>Porke tla onikchi itla amokuali iwa moneki manechmiktikah, ¡manechmiktikah! Pero tla san nechtlamamaltijtokeh iwa amo milák niktewikilia, amaka weletis nechtemakas inmak n tlayakankeh judíojteh. Ne nikneki manechwikakah inawak n weyi tlanawati César para ye manechtlatsintoki. </div>
<div class='p'>
<span class="verse" id="AC25_12">12&#160;</span>Satepa ijkuak n gobernador Festo yokintlajtolti non oksikimeh itekiwajkawah, okili n Pablo: </div>
<div class='p'>—Te otikmotlajtlanili matimitswikakah inawak n César. Tias inawak. </div>
<div class='s'>Pablo ixpa n rey Agripa Segundo iwa n Berenice </div>
<div class='p'>
<span class="verse" id="AC25_13">13&#160;</span>Kech tonati satepa, n rey Agripa Segundo<a href='#FN9' epub:type='noteref' class='noteref'>*</a> iwa n Berenice<a href='#FN10' epub:type='noteref' class='noteref'>†</a> oyajkeh Cesarea okitlajpalotoh n gobernador Festo. 
<span class="verse" id="AC25_14">14&#160;</span>Iwa kemi ompa omokajkeh miakeh tonatijmeh, Festo okitlapowi n rey Agripa tleka otsaktoka n Pablo, iwa okili: </div>
<div class='p'>—Nika kajki se tlakatl akin Félix okitsaktewak. 
<span class="verse" id="AC25_15">15&#160;</span>Iwa ijkuak onikatka Jerusalén, n tiopixkeh non tlayakantokeh iwa n tetajmeh non tlayakantokeh kan Weyi Tiopa okiteilikoh nonawak, iwa onechtlajtlanilijkeh maniktlajtlakolti. 
<span class="verse" id="AC25_16">16&#160;</span>Ne onikinnankili n tlanawatijkeh romanos mach kitekawiliah aka makimiktikah tla ayamó achto motlajtolpalewia innawak akimeh kiteiliah. 
<span class="verse" id="AC25_17">17&#160;</span>Yika, ijkuak yejwah owalajkeh nika, san nima ipan ok se tonati onimoyayanti kan nitlaixkomaka iwa onitlanawati makualikakah non tlakatl. 
<span class="verse" id="AC25_18">18&#160;</span>Pero akimeh okiteilikoh n Pablo, mach itla okijtojkeh ika tlan ne onikyejyekoliaya. 
<span class="verse" id="AC25_19">19&#160;</span>Sanwel okiteiliayah de intlamachtilis, iwa de se tlakatl non itoka Jesús, Akin yomikki iwa Pablo kijtoa yolitok. 
<span class="verse" id="AC25_20">20&#160;</span>Iwa kemi ne amo onikmatia tlan nikchiwas, oniktlajtlani n Pablo kox okinekia yas Jerusalén para ompa makitlatsintokikah. 
<span class="verse" id="AC25_21">21&#160;</span>Pero kemi ye okimotlajtlanili makitlatsintoki n César Augusto, onitlanawati matsakto asta ijkuak weletis niktitlanis inawak n César. </div>
<div class='p'>
<span class="verse" id="AC25_22">22&#160;</span>Ijkuakó Agripa okili n Festo: </div>
<div class='p'>—Ne noiwa niknekiskia nikkakis non tlakatl. </div>
<div class='p'>Festo okinankili: </div>
<div class='p'>—Niman mostla weletis tikkakis. </div>
<div class='p'>
<span class="verse" id="AC25_23">23&#160;</span>Ijkuak owalmostlatik, Agripa Segundo iwa Berenice okalakikoh kan kiyolwitiskiah n Pablo, okalakeh tlakentitiwitseh ika kuájkuali tlakemitl kemi motlakentiah n wejweyi tlanawatijkeh itech nin tlaltíkpaktli. Noiwa owalajkeh n soldado tlayakankeh iwa n tekiwajkeh de non altepetl. N gobernador Festo otlanawati makualikakah n Pablo. 
<span class="verse" id="AC25_24">24&#160;</span>Ijkuakó n gobernador Festo okijto: </div>
<div class='p'>—Rey Agripa, iwa nochteh akimeh nika nonkateh, nika kajki n tlakatl akin nomejwah nonkiteiliah. Iwa nika Cesarea iwa Jerusalén, miakeh tlayakankeh judíojteh kiteiliah nonawak, iwa nechtlajtlaniliah manikmikti. 
<span class="verse" id="AC25_25">25&#160;</span>Pero ne mach itla weyi tlajtlákoli onikajsik kemi para se makimikti, iwa kemi ye inewia okimotlajtlanili makitlatsintoki n César, yika onikmoli niktitlanis inawak. 
<span class="verse" id="AC25_26">26&#160;</span>Iwa kemi amo nikajsi itla tlan ika weletis niktlajkuililis n César, yika nomechalikilia nin tlakatl, iwa okachi monawak tejwatsi rey Agripa, para tejwatsi xiktlatsintoki iwa ijkó manikpia itla tlan ika niktlajkuililis n César. 
<span class="verse" id="AC25_27">27&#160;</span>Porke ne nikita amo kuali ka maniktitlani se non tsaktok iwa amo manikteili tleka kiteiliah.  </div>
<div class='psalmlabel' id='AC26_0'> 26</div>
<div class='s'>Pablo motlajtolpalewia inawak n rey Agripa </div>
<div class='p'>
<span class="verse" id="AC26_1">1&#160;</span>Ijkuakó n rey Agripa okili n Pablo: </div>
<div class='p'>—Weletis timotlajtolpalewis. </div>
<div class='p'>Ijkuakó Pablo okajkok ima iwa ijkí opé tlajtoa: </div>
<div class='p'>
<span class="verse" id="AC26_2">2&#160;</span>—Niyolpaki miak porke weletis nitlajtos monawak rey Agripa, iwa nimotlajtolpalewis de nochi tlan nechteiliah n tlayakankeh judíojteh. 
<span class="verse" id="AC26_3">3&#160;</span>Iwa okachi, porke tejwatsi kuali tikmatok nochi tlan tejwah akimeh tijudíojteh ya wejkawitl tikchijtiwitseh, iwa tikmatok tlan techtoktia matimotlatlajtolwikah. Yika nimitsontlatlaujtia xikonkaki nochi tlan nikijtos. </div>
<div class='s'>Pablo kimokuitia teixpa kenijki onemia keman ayamó okineltokaya Cristo Jesús </div>
<div class='p'>
<span class="verse" id="AC26_4">4&#160;</span>'Nochteh n judíojteh kuali kimatokeh kenijki oninenki kan altepetl de Tarso iwa kan altepetl de Jerusalén desde ni chokotsi. 
<span class="verse" id="AC26_5">5&#160;</span>Yejwah yowejka nechixmatih onikatka nifariseo, iwa onikatka seme de akimeh okachi tikmopantiah totlanawatil. 
<span class="verse" id="AC26_6">6&#160;</span>Iwa axa nika onechalikakeh nechteiliah. Nechteiliah porke nikneltoka Dios kinyolitis akimeh yomikkeh, kemi Ye okisentlali kichiwas ijkuak okinkakiti totatawah. 
<span class="verse" id="AC26_7">7&#160;</span>N tlakah non walewatokeh itech n májtlakteh iwa ome familias de Israel kichiah mamochiwa tlan Dios okinkakiti, yika kiweyijkachiwah iwa tlajka iwa n yuak kimopantiah. Iwa porke ne noiwa nikneltoka tlan yejwah kineltokah, yika axa, tejwatsi rey Agripa, n judíojteh nechteiliah. 
<span class="verse" id="AC26_8">8&#160;</span>Nomejwah nonkineltokah Dios kinyolitia non yomikkeh. </div>
<div class='s'>Pablo kimokuitia kenijki okintlaijyowiltiaya non kineltokah Cristo Jesús </div>
<div class='p'>
<span class="verse" id="AC26_9">9&#160;</span>'Ya wejkawitl, ne onikmoliaya omonekia manikintlaijyowilti akimeh kineltokah Jesús de Nazaret. 
<span class="verse" id="AC26_10">10&#160;</span>Ijkó onikchi kan altepetl de Jerusalén. Ika intlanekilis n tiopixkeh non tlayakantokeh onikintsak miakeh tlakah non kineltokah Cristo Jesús. Iwa ijkuak okiyejyekoliayah kinmiktiskeh ne onikijto kuali ka. 
<span class="verse" id="AC26_11">11&#160;</span>Miak welta ne onikintlaijyowiltiaya itech n sinagogas iwa onikintoktiaya makijtokah itla pitsotik de Cristo Jesús. Satlawel onechkualaniayah, yika wejka onikintemojtinemia itech miakeh altepemeh. </div>
<div class='s'>Pablo oksepa kintlapowia kenijki okineltokak n Jesús </div>
<div class='r'>(Hch. 9:1-19; 22:6-16) </div>
<div class='p'>
<span class="verse" id="AC26_12">12&#160;</span>'Ika intlanekilis n tiopixkeh non tlayakantokeh iwa n tetajmeh non tlayakantokeh, se tonati oniaya nikintemoti n tlakah non kineltokah Jesús kan altepetl de Damasco. 
<span class="verse" id="AC26_13">13&#160;</span>Pero ik tlajko tonati, ijkuak oniaya itech ojtli onikitak se tláwili non owalaya de kan ilwikak okachi teixmijmikti ke n tonati. Non tláwili onechyawalo, iwa akimeh oyayah nowa noiwa okinyawalo. 
<span class="verse" id="AC26_14">14&#160;</span>Tinochteh otiwewetsitoh ixko tlali, iwa onikak se tlájtoli non onechiliaya ika tlájtoli hebreo: “Saulo, Saulo, ¿tleka techtotojtoka? Monewia timokojkojtok, kemi ijkuak se toro kiteliksa itla yakawitstik iwa san ye inewia mokojkoa.” 
<span class="verse" id="AC26_15">15&#160;</span>Ne oniktlajtlani: “¿Akin tejwatsi Noteko?” Ye onechnankili: “Ne Jesús, akin te tiktotojtoka. 
<span class="verse" id="AC26_16">16&#160;</span>Pero ximoketsa, porke ne onimitsmonextili para xiyeto notékitki iwa xiktematilti tlan axa yotikitak iwa tlan satepa nimitsnextilijtias. 
<span class="verse" id="AC26_17">17&#160;</span>Ne nimitsmokuitlawis inmak n judíojteh iwa inmak non amo judíojteh, kan axa nimitstitlani 
<span class="verse" id="AC26_18">18&#160;</span>para tikinmixtlajtlapos iwa ayakmó manemikah kan tlatleyua yej manemikah kan onka tláwili para ayakmó makinmapixto n satanás, yej makitlakitakah Dios; iwa manechneltokakah, iwa ijkó makiselikah tlapojpolwílistli iwa se tlatliokólili inwah akimeh Dios yokinmopejpenili.” </div>
<div class='s'>Pablo kichiwa tlan Dios okinawati ijkuak okimonextili </div>
<div class='p'>
<span class="verse" id="AC26_19">19&#160;</span>'Ijkó kiné, tejwatsi rey Agripa, ne oniktlakama tlan onechnawati non tlájtoli non onikak de ilwikak. 
<span class="verse" id="AC26_20">20&#160;</span>Achto onikinmatilti itlajtol Dios akimeh chantitokeh Damasco, otlanki akimeh kateh Jerusalén iwa itech nochi n tlali de Judea. Noiwa non amo judíojteh onikintlalwi makinkawakah intlajtlakolwah iwa makichiwakah tlan kuali inawak Dios, para mamota de milajka omoyolpatlakeh. 
<span class="verse" id="AC26_21">21&#160;</span>Yika, n judíojteh onechkitskijkeh kan Weyi Tiopa iwa okinekiah nechmiktiskeh. 
<span class="verse" id="AC26_22">22&#160;</span>Pero ken Dios onechpalewi ya nika nitlanti, nikinmatiltijtiwits itlajtol Dios akimeh weyijkatitokeh iwa non tsitsikitikeh. Ayik itla oksé onikinmili tlamochiwaskia, sanwel tlan okijtojkeh n profetas iwa Moisés, 
<span class="verse" id="AC26_23">23&#160;</span>Cristo tlaijyowiskia, iwa ijkuak mikiskia, Ye achto moyolitiskia de kan mikemeh, iwa kitematiltiskia itlajtol Dios innawak n judíojteh iwa non amo judíojteh. </div>
<div class='s'>Pablo kichijchikawa n rey Agripa Segundo matlaneltoka </div>
<div class='p'>
<span class="verse" id="AC26_24">24&#160;</span>Ijkuak Pablo okimijto ninteh tlájtolteh non ika omotlajtolpalewiaya, Festo otsajtsik: </div>
<div class='p'>—¡Yotikuatlapolo, Pablo! Yotikuatlapolo porke saikpanoa otimoixtlamachti. </div>
<div class='p'>
<span class="verse" id="AC26_25">25&#160;</span>Pero Pablo otlanankili: </div>
<div class='p'>—Tejwatsi gobernador Festo, mach nikuatlapolojtok. Tlan nikijtoa kuali kajki iwa milák. 
<span class="verse" id="AC26_26">26&#160;</span>Nika kajki n rey Agripa, akin kuali kimati tlan nikijtojtok, yika nimixewia nitlajtoa ika yolchikawálistli ixpa, ken kuali nikmatok ye ya kimatok tlan nikijtojtok, porke nochi tlan mochijtiwits, amo san moichtakachijtiwits. 
<span class="verse" id="AC26_27">27&#160;</span>Rey Agripa, ¿tikneltoka tlan okijtojkeh n profetas? Ne kuali nikmatok tikneltoka. </div>
<div class='p'>
<span class="verse" id="AC26_28">28&#160;</span>N rey Agripa okinankili: </div>
<div class='p'>—Sa ika achitsi otikchiwaya manimokopa nicristiano. </div>
<div class='p'>
<span class="verse" id="AC26_29">29&#160;</span>Pablo okili: </div>
<div class='p'>—Tla sa ika achitsi noso ika miak, niktlajtlanilia Dios makichiwa tejwatsi noiwa xikneltoka Cristo Jesús. Pero amo san tejwatsi, yej noiwa nochteh akimeh nika nechkaktokeh, mamoyolkopakah kemi ne. Pero amo maikxiilpitokah ika kadena kemi ne. </div>
<div class='p'>
<span class="verse" id="AC26_30">30&#160;</span>Ijkuak Pablo okimijto ninteh tlájtolteh, n rey Agripa omóketski iwan Berenice, noiwa Festo iwa nochteh non ompa okatkah, 
<span class="verse" id="AC26_31">31&#160;</span>iwa inmixkoya omotlapowitoh. Iwa okimoliayah: </div>
<div class='p'>—Nin tlakatl amitla fiero okichi kemi para se makimikti, nion amo para tsaktos. </div>
<div class='p'>
<span class="verse" id="AC26_32">32&#160;</span>Iwa Agripa okili n Festo: </div>
<div class='p'>—Nin tlakatl weletiskia tikkajkawaskiah, tla amo kitlajtlaniskia yas inawak César.  </div>
<div class='psalmlabel' id='AC27_0'> 27</div>
<div class='s'>Pablo kititlanih Roma </div>
<div class='p'>
<span class="verse" id="AC27_1">1&#160;</span>Ijkuak okijtojkeh techtitlaniskeh Italia, Pablo iwa n oksikimeh tlakah non noiwa oikxilpitiayah, okinmaktilijkeh n soldado tlanawati non itoka Julio. Ye okatka kapita de se siento de soldadojteh iaxkawah n César Augusto. 
<span class="verse" id="AC27_2">2&#160;</span>Otitlejkokeh itech se barko non owalaya de kan puerto de Adramitio iwa ya onewaskia Asia. Noiwa okatka towah Aristarco, se tlakatl de Tesalónica non kajki kan tlali de Macedonia. 
<span class="verse" id="AC27_3">3&#160;</span>Iwa ijkuak owalmostlatik otikalakitoh kan puerto de Sidón; ompa n soldadojtlanawati Julio opé kiyeknotsa n Pablo iwa okikawili makintlajpaloti non iwa omowikaya para makipalewikah. 
<span class="verse" id="AC27_4">4&#160;</span>Ijkuak otikiskeh de kan puerto de Sidón ipan barko, otikonmilajkeh kan ik isla de Chipre, porke n ejekatl otechixnamiktiwalaya. 
<span class="verse" id="AC27_5">5&#160;</span>Otitlakotontiajkeh itech weyi atl iwa otipanokeh iyakapa n altepetl de Cilicia iwa Panfilia. Satepa otikalakitoh kan altepetl de Mira non kajki kan tlali de Licia. </div>
<div class='p'>
<span class="verse" id="AC27_6">6&#160;</span>Ompa n soldado tlanawati okitak se barko non owalaya de kan altepetl de Alejandría iwa oyaya para Italia, iwa n ye otechnawati matitlejkokah itech non barko. 
<span class="verse" id="AC27_7">7&#160;</span>Otipanokeh miak tonati ipan weyi atl porke yolik onejnemia n barko, yika satlawel otiwejkajkeh iwa ika miak tlaijyowílistli otikalakitoh iyakapa n altepetl de Gnido. Iwa kemi n ejekatl ok otechixnamiktiwalaya, otikyawalojkeh n isla de Creta iwa otipanokeh iyakapa n altepetl non itoka Salmón. 
<span class="verse" id="AC27_8">8&#160;</span>Semi owi otiajkeh ik nochi tlátentli asta otikalakitoh kan puerto non kiliah Buenos Puertos. Non puerto mach ok wejka okatka de kan altepetl non itoka Lasea. </div>
<div class='p'>
<span class="verse" id="AC27_9">9&#160;</span>Miakeh tonatijmeh yotinejnentokah itech weyi atl. Yokatka temojti para se yas itech weyi atl, ken yoajsitiwalaya n sewaya, iwa ijkuak osewaya okinmixnamiktiwalaya n ejekatl chikaktik. Noiwa yopanoka n ilwitl de Yom Kippur<a href='#FN11' epub:type='noteref' class='noteref'>*</a> keman mosawah n judíojteh. Yika, Pablo okintlapowi akimeh ompa oyayah, 
<span class="verse" id="AC27_10">10&#160;</span>iwa okinmili: </div>
<div class='p'>—Tlakah, nikita mach ok weletis tiaskeh okachi itech weyi atl porke weletis itla timochiwaskeh. Iwa amo san tikpoloskeh n barko iwa itlamamal, yej asta tejwah noiwa weletis timikiskeh. </div>
<div class='p'>
<span class="verse" id="AC27_11">11&#160;</span>Pero n soldado tlanawati okachi okineltokaya n tekowa de n barko iwa akin okinejnemitiaya, iwa amo okikakia tlan okiliaya n Pablo. 
<span class="verse" id="AC27_12">12&#160;</span>Iwa kemi non puerto amo okatka kuali para se mokawas ompa itech sewaya, miakeh okijtojkeh okachi kuali matikisakah de ompa. Matikyejyekokah chamo tonkalakitiweh Fenice, se puerto de Creta non tlachixtok kan ik kalaki tonati iwa ompa timochiaskiah asta mapano n sewaya. </div>
<div class='s'>Tlawelchikawak kiawi iwa ejeka itech weyi atl </div>
<div class='p'>
<span class="verse" id="AC27_13">13&#160;</span>Iwa kemi okitakeh opé nejmantsi ejeka ik tlatsintla, okimolijkeh chamo ya weletiskia onewaskiah. Okiskeh de ompa, iwa san ik tlátentli okiyawalojtiajkeh n isla de Creta. 
<span class="verse" id="AC27_14">14&#160;</span>Iwa ayamó wejka oyayah ijkuak se ejekatl chikaktik kemi se siklón okimomakako n barko. 
<span class="verse" id="AC27_15">15&#160;</span>N ejekatl opé kiwika n barko. Iwa kemi ayakmó otiweletkeh otiknejnemitiayah n barko, otikkawilijkeh makiwika n ejekatl. 
<span class="verse" id="AC27_16">16&#160;</span>Otipanokeh ikuitlapa se isla non itoka Clauda, kan ik ejekatl amo chikawak otlawitekia, iwa ika miak tekitl otiweletkeh otiktlejkoltijkeh n barkajtsi non okitilantiwalaya n barko. 
<span class="verse" id="AC27_17">17&#160;</span>Satepa ijkuak yokitlejkoltijkeh n barkajtsi, okitlajkoilpijkeh n weyi barko ika miak mekatl; iwa kemi okimawiliayah maixtsoponiti ijtik xali non kiliah Sirte, okintemowilijkeh ilonajwah iwa sa ijkó okikajkeh makiwika n ejekatl. 
<span class="verse" id="AC27_18">18&#160;</span>Iwa ijkuak owalmostlatik, ok oejekatoka chikaktik, okitlamochilijkeh siki itlamamal n barko ijtik atl; 
<span class="verse" id="AC27_19">19&#160;</span>iwa ijkuak obiktlatik, innewiah ika inmawah okintlamotlakeh ijtik weyi atl ilonajwah iwa oksiki tlan okitekitiltiayah itech barko. 
<span class="verse" id="AC27_20">20&#160;</span>Miakeh tonatijmeh otlamixtentoka iwa amo otiktakeh nion tonati nion sítlalteh, iwa ika neká chikaktik kiawiejekatl non topa owetsia otikmolijkeh timikiskiah. </div>
<div class='p'>
<span class="verse" id="AC27_21">21&#160;</span>Kemi ya miak tonati amo otitlakuayah, Pablo omóketski tlatlajkotia iwa okijto: </div>
<div class='p'>—Tlakah, okachi kuali nonnechkakiskiah iwa amo tikisaskiah de Creta. Ijkó amo titlaijyowiskiah nion nonkipoloskiah itlamamal n barko. 
<span class="verse" id="AC27_22">22&#160;</span>Pero amo ximosotlawakah, porke maya tikpoloskeh n barko, nion se de nomejwah mikkis. 
<span class="verse" id="AC27_23">23&#160;</span>Porke nin yúali onechmonextili se iángel Dios, akin niteaxka inawak iwa niktekitilia. 
<span class="verse" id="AC27_24">24&#160;</span>N ángel onechili: “Amo ximawi Pablo, porke tikpia de timoteixpantiti inawak n César, iwa por te Dios amo kikawas mamikki nion se non kateh mowah itech nin barko.” 
<span class="verse" id="AC27_25">25&#160;</span>Yika, ximoyolchikawakah tlakah, porke ne nikneltoka Dios, iwa kuali nikmatok Ye kichiwas nochi tlan iángel onechili. 
<span class="verse" id="AC27_26">26&#160;</span>Pero moneki matechtlamotlati n ejekatl inakastla n isla. </div>
<div class='s'>N barko omokawato itempa n isla </div>
<div class='p'>
<span class="verse" id="AC27_27">27&#160;</span>Ijkuak opanokeh májtlaktli iwa nawi tonati, non yúali n ejekatl otechwiwikaya itech weyi atl non itoka Adriático. Iwa kemi ik tlajko yúali akimeh okinejnemitiayah n barko, okimachiliayah ya onajsiah kan onka tlali. 
<span class="verse" id="AC27_28">28&#160;</span>Ijkuakó okitamachijkeh n atl kox ok wejkatla, iwa okipiaya sempóali iwa n káxtoli iwa n se metro (36) tlawejkatla. Okachi tlayakapa oksepa okitamachijkeh iwa okipiaya sempóali iwa n chikome (27) metro tlawejkatla. 
<span class="verse" id="AC27_29">29&#160;</span>Ken okimawiliayah kimomakatiweh itla weyi tetl, okinkajkajkeh nawi wejweyi ganchojteh de tépostli ik ikuitlapa n barko para makitsekokah, iwa sa okichixtokah matlanestiwetsi. 
<span class="verse" id="AC27_30">30&#160;</span>Pero akimeh okinejnemitiayah n barko okinekiah choloskeh, iwa opé kitemowiah n barkajtsi non okitekitiltiayah ijkuak oapolakia n barko. Yejwah omochijkeh yawih kinkajkawatiweh ijtik n weyi atl n téposteh ik iyakapa n barko para kitsekoskeh. 
<span class="verse" id="AC27_31">31&#160;</span>Ijkuakó Pablo okili n soldado tlanawati iwa isoldadojwah: </div>
<div class='p'>—Tla ninteh tlakah amo mokawah itech barko, nomejwah noiwa nonmikiskeh. </div>
<div class='p'>
<span class="verse" id="AC27_32">32&#160;</span>Ijkuakó n soldadojteh okintekeh n mekameh non ika oilpitoka n barkajtsi iwa okikajkeh makiwika n atl. </div>
<div class='p'>
<span class="verse" id="AC27_33">33&#160;</span>Ijkuak yotlatlanestiwalaya, Pablo okinyolchikawaya nochteh matlakuakah, iwa okinmili: </div>
<div class='p'>—Yokaxtoltik iwa nomejwah amo nonkochtikateh nion itla nonkikuajtikateh. 
<span class="verse" id="AC27_34">34&#160;</span>Nomechtlatlaujtia xitlakuakah para nonkipiaskeh chikawálistli, porke amaka de nomejwah kipolos nion se itsonkal. </div>
<div class='p'>
<span class="verse" id="AC27_35">35&#160;</span>Ijkuak ijkí okijto n Pablo, okónanki se paj, omotlasojkama inawak Dios inmixpa n nochteh, okitlajkotlápanki iwa opé kikua. 
<span class="verse" id="AC27_36">36&#160;</span>San nima nochteh omoyolchikajkeh iwa opé tlakuah. 
<span class="verse" id="AC27_37">37&#160;</span>Nochteh akimeh otiayah itech barko, otikatkah ome siento iwa n eyi póali iwa n káxtoli iwa n se (276). 
<span class="verse" id="AC27_38">38&#160;</span>Iwa ijkuak nochteh kuali yoixwikeh, okontlamotlakeh n trigo ijtik atl para maejkautia n barko. </div>
<div class='s'>Apolaki n barko </div>
<div class='p'>
<span class="verse" id="AC27_39">39&#160;</span>Ijkuak otláneski, n tlakah non okinejnemitiayah n barko mach omixmoskalijkeh kan okatkah, pero okitakeh se weyi imamayo n weyi atl iwa onkalaktoka itech non tlali, iwa ompa okinekiah kijkuaniskeh n barko, porke omotaya okatka miak xali. 
<span class="verse" id="AC27_40">40&#160;</span>Okintejtekeh n mekameh non ika oilpitokah n téposteh non okitsekojtokah n barko, iwa ompa okinkajkeh ijtik atl. Okinkaxanijkeh n mekameh non ika oilpitoka n timón non kiyakana n barko. Okitlejkoltijkeh ilona n barko para makinejnemiti n ejekatl, satepa n barko opé mijkuania ik tlátentli. 
<span class="verse" id="AC27_41">41&#160;</span>Pero okalakito kan omoixnamikiah ome ameh, iwa n barko oyakatsoponito ijtik xali iwa ompa omoka, iwa opé xixini ik ikuitlapa, porke n amemélolteh omotlawitekiah chikaktik ipan barko. 
<span class="verse" id="AC27_42">42&#160;</span>Ijkuakó n soldadojteh okinekiah kinmiktiskeh n tlakah non konintsakuaskiah, para amo mamotlamotlakah ijtik atl iwa machocholokah. 
<span class="verse" id="AC27_43">43&#160;</span>Pero n soldado tlanawati okinekia kipalewis n Pablo, iwa amo okitekawili makinmiktikah, yej okinnawati akimeh oweletiah ajkuiah achto mamokajkawakah ijtik atl para makalakitih tlátentli, 
<span class="verse" id="AC27_44">44&#160;</span>iwa akimeh amo oweletiah ajkuih, okinnawati mawiah ipan tablajteh noso ipan kuaujmeh non opostekah de n barko. Iwa ijkó nochteh okalakitoh tlátentli.   </div>
<div class='psalmlabel' id='AC28_0'> 28</div>
<div class='s'>Pablo okalakito kan isla non itoka Malta </div>
<div class='p'>
<span class="verse" id="AC28_1">1&#160;</span>Ijkuak yotimomakixtijkeh tinochteh, otechilijkeh non isla itoka Malta. 
<span class="verse" id="AC28_2">2&#160;</span>Non ompa ochanchiwayah otechyekselijkeh; okixotlaltijkeh se weyi tlékuili, iwa kemi okiaujtoka iwa osewatoka, otechtlalwijkeh matimijkuanikah iyakapa n tlékuili. 
<span class="verse" id="AC28_3">3&#160;</span>Ijkuakó Pablo okoololoto siki kuawitl non yowaki. Pero ijkuak okontlamotlak n kuawitl ijtik tletl, se koatl owalkistewak, iwa omopilo itech ima. 
<span class="verse" id="AC28_4">4&#160;</span>Ijkuak n tlakah non ochantitokah itech non isla okitakeh n koatl pilkatok itech ima n Pablo, okimolijkeh: </div>
<div class='p'>—Nin tlakatl se temikti, porke maya omomakixti itech weyi atl, mach kikawiliah mayolito. </div>
<div class='p'>
<span class="verse" id="AC28_5">5&#160;</span>Pero Pablo omomatsejtselo iwa n koatl owetski ijtik tletl, iwa ye amitla omochi. 
<span class="verse" id="AC28_6">6&#160;</span>Nochteh okichixtokah maposawa ima, noso mawetsi ya miketl. Pero kemi owejka omochixtokah iwa amitla omochiwaya, okipatlakeh intlayejyekolis iwa opé kijtoah Pablo se dios. </div>
<div class='p'>
<span class="verse" id="AC28_7">7&#160;</span>Ik ompa okatkah sikimeh tlalmeh non okatkah iaxkawah se tlakatl non itoka Publio. Ye otlanawatiaya itech non isla, iwa eyi tonati otechkaloti icha iwa otechtlakualti. 
<span class="verse" id="AC28_8">8&#160;</span>Ita n Publio owetoka porke okipiaya totonik iwa tsonkuálaktli. Pablo okitlajpaloto n kókoxki, omotiotsajtsili iwa ipa okintlali imawah iwa okipajti. 
<span class="verse" id="AC28_9">9&#160;</span>Satepa ijkuak ijkó opanok, akimeh ochantitokah itech non isla iwa omokokoayah, owalayah inawak Pablo iwa ye okimpajtiaya. 
<span class="verse" id="AC28_10">10&#160;</span>Iwa satlawel otechtlakitakeh, iwa ijkuak ya tionewaskiah itech barko, otechmakakeh nochi tlan tikmonekiltiskiah itech ojtli. </div>
<div class='s'>Pablo onkalaki Roma </div>
<div class='p'>
<span class="verse" id="AC28_11">11&#160;</span>Satepa de otikatkah eyi mestli itech non isla, otitlejkokeh itech se barko non ompa okichixki mapano n sewaya. Non barko owalewatoka de kan altepetl de Alejandría iwa ik iyakapa okipiaya inmixneskayo de Cástor iwa Pólux. 
<span class="verse" id="AC28_12">12&#160;</span>Satepa otikalakitoh kan altepetl de Siracusa, iwa ompa otimokajkeh eyi tonati, 
<span class="verse" id="AC28_13">13&#160;</span>otlanki otiajkeh itech se barko ik nochi tlátentli iwa otikalakitoh kan altepetl de Regio. Ijkuak owalmostlatik, opé ejeka ik tlatsintlawik, iwa ipan ome tonati otikalakitoh kan altepetl de Puteoli. 
<span class="verse" id="AC28_14">14&#160;</span>Ompa otikinmajsitoh sikimeh tokniwah, yejwah otechtlalwijkeh matimokawakah inwah chikome tonati, satepa otikiskeh iwa otiajkeh Roma. 
<span class="verse" id="AC28_15">15&#160;</span>Ijkuak tokniwah non ochantitokah Roma okimatkeh yotiayah para ompa, owalajkeh otechnamikikoh kan tiánkistli de Apio iwa oksikimeh okachi tlayakapa kan kiliah Tres Tabernas. Iwa ijkuak Pablo okimitak, omotlasojkama inawak Dios iwa omoyolchika. 
<span class="verse" id="AC28_16">16&#160;</span>Ijkuak otikalakitoh Roma, Pablo okikawilijkeh mamokalotiti ixkoya iwa se soldado okimokuitlawijtoka. </div>
<div class='s'>Pablo tetlapowia de Jesús kan altepetl de Roma </div>
<div class='p'>
<span class="verse" id="AC28_17">17&#160;</span>Eyi tonati satepa, Pablo otlatítlanki makinnotsatih akimeh otlayakantokah innawak judíojteh ompa Roma. Iwa ijkuak yomoololojkeh okinmili: </div>
<div class='p'>—Nokniwah, maya amo onikinmixnamik n tokniwah judíojteh, nion onikinmixpanawi intlanawatilwah totatawah, maya ijkó, yejwah onechtemaktijkeh inmak n tlakah de Roma kan Jerusalén. 
<span class="verse" id="AC28_18">18&#160;</span>Ijkuak onechyolkuitijkeh okinekiah nechkajkawaskeh, porke amitla amokuali okajsikeh kemi para nechmiktiskeh. 
<span class="verse" id="AC28_19">19&#160;</span>Pero n judíojteh amo okitekawilijkeh, yika onikmotlajtlanili maniwiki inawak n rey César para ye manechtlajtlakolti, pero ne amo oniwala onikinteiliko nokniwah. 
<span class="verse" id="AC28_20">20&#160;</span>Yika, ne onoméchnotski para nomechitas iwa para nimotlapowis nomowah; porke nikneltoka Cristo Jesús yowala, yika ne axa niikxilpitok ika kadena. </div>
<div class='p'>
<span class="verse" id="AC28_21">21&#160;</span>Ijkuakó okilijkeh: </div>
<div class='p'>—Tejwah mach tikselijtikateh nion se amatlajkuíloli non wits de kan altepetl de Judea matlajtojtiwiki de te, nion aka tokni akin nika wits fiero mitstenewa. 
<span class="verse" id="AC28_22">22&#160;</span>Pero tiknekih tikkakiskeh tlan te tikijtoa, porke tikmatih sentetl n tlakah fiero tlajtoah de nin yankuik tlamachtílistli. </div>
<div class='p'>
<span class="verse" id="AC28_23">23&#160;</span>Ijkó kiné, okitlalijkeh se tonati, iwa miakeh tokniwah omoololojkeh kan Pablo omokalotiaya. Iwa desde kualka asta tiótlaki, Pablo okinmatilti kenijki Dios tlanawatia. Iwa okichiwaya makineltokakah n Jesús ika itlanawatil Moisés iwa ika intlajkuilol n profetas. 
<span class="verse" id="AC28_24">24&#160;</span>Sikimeh okiselijkeh tlan Pablo okijtoaya, pero oksikimeh mach okineltokakeh. 
<span class="verse" id="AC28_25">25&#160;</span>Iwa kemi amo nochteh okineltokakeh, opé yajyawih. Ijkuakó Pablo okinmili: </div>
<div class='p'>—Milák tlan n Espíritu Santo okintlapowi totatawah ika itlajtol n profeta Isaías, ijkuak okijto: </div>
<div class='q'>
<span class="verse" id="AC28_26">26&#160;</span>Xio iwa xikinmili nekateh tlakah: </div>
<div class='q'>Nomejwah nontlakakiskeh pero mach nonkajsikamatiskeh, </div>
<div class='q'>iwa maya nontlachiaskeh mach itla nonkitaskeh. </div>
<div class='q'>
<span class="verse" id="AC28_27">27&#160;</span>Porke ninteh tlakah oyoltlakuawakeh, </div>
<div class='q'>iwa mach yektlakakih, </div>
<div class='q'>iwa ixtsaktokeh, </div>
<div class='q'>para amo matlachiakah ika inmixtololowah, </div>
<div class='q'>nion matlakakikah ika innakaswah, </div>
<div class='q'>nion makimachilikah itech inyolo, </div>
<div class='q'>nion mamoyolpatlakah nonawak, </div>
<div class='q'>para manikimpajti. <span class='rq'>Is. 6:9-10 </span> </div>
<div class='m'>
<span class="verse" id="AC28_28">28&#160;</span>Axa xikmatikah, nin itemakixtilis Dios pewas kinmatiltiskeh non amo judíojteh, iwa yejwah kikakiskeh. </div>
<div class='p'>
<span class="verse" id="AC28_29">29&#160;</span>Ijkuak Pablo ijkó otlajto, n judíojteh okiskeh iwa oyajkeh mokualanijtiwih. </div>
<div class='p'>
<span class="verse" id="AC28_30">30&#160;</span>Pablo omoka ome xiwitl ompa Roma itech se kali kan okitlanejtoka, iwa okinseliaya nochteh akimeh okontlajpaloayah. 
<span class="verse" id="AC28_31">31&#160;</span>Iwa okintlapowiaya kenijki Dios tlanawatia, iwa okinmachtiaya itlajtol Toteko Cristo Jesús. Amayik opinawaya iwa amaka itla okiliaya.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#AC1_13"><span class="notemark">*</span> 1:13</a>
 <span class="ft">Simón tewa iwan partido de n Kananistas. Nonteh Kananistas se partido non okinekiah moixkoyantiskeh de n tekiwa romano.</span></p></aside>
<aside epub:type='footnote' id="FN2"><p class="f"><a class="notebackref" href="#AC4_15"><span class="notemark">*</span> 4:15</a>
 <span class="ft">Sanedrín: nin grupo kemi de 50 kimajmanah n tetajmeh non tlaixkomakah ijkuak kinteiliah akimeh amo kitlakitah intlanawatil.</span></p></aside>
<aside epub:type='footnote' id="FN3"><p class="f"><a class="notebackref" href="#AC6_9"><span class="notemark">*</span> 6:9</a>
 <span class="ft">sinagoga: se kali kan omoololoayah n judíojteh nochi sábado.</span></p></aside>
<aside epub:type='footnote' id="FN4"><p class="f"><a class="notebackref" href="#AC8_27"><span class="notemark">*</span> 8:27</a>
 <span class="ft">eunuco: kijtosneki se tlakatl non ayakmó kelewia siwatl iwa nion amo weleti kimpia ipilwah.</span></p></aside>
<aside epub:type='footnote' id="FN5"><p class="f"><a class="notebackref" href="#AC19_35"><span class="notemark">*</span> 19:35</a>
 <span class="ft">se meteorito</span></p></aside>
<aside epub:type='footnote' id="FN6"><p class="f"><a class="notebackref" href="#AC22_14"><span class="notemark">*</span> 22:14</a>
 <span class="ft">Yolmilajka ye n Cristo Jesús</span></p></aside>
<aside epub:type='footnote' id="FN7"><p class="f"><a class="notebackref" href="#AC22_30"><span class="notemark">†</span> 22:30</a>
 <span class="ft">Sanedrín: nin grupo kimajmanah kemi 50 tetajmeh non tlaixkomakah ijkuak kinteiliah akimeh amo kitlakitah itlanawatil Moisés.</span></p></aside>
<aside epub:type='footnote' id="FN8"><p class="f"><a class="notebackref" href="#AC24_20"><span class="notemark">*</span> 24:20</a>
 <span class="ft">Sanedrín: nin grupo kimajmanah kemi 50 tetajmeh non tlaixkomakah ijkuak kinteiliah akimeh amo kuali kitlakitah intlanawatil.</span></p></aside>
<aside epub:type='footnote' id="FN9"><p class="f"><a class="notebackref" href="#AC25_13"><span class="notemark">*</span> 25:13</a>
 <span class="ft">Marcos Julio Agripa Segundo: okatka tekone de Herodes Agripa Primero.</span></p></aside>
<aside epub:type='footnote' id="FN10"><p class="f"><a class="notebackref" href="#AC25_13"><span class="notemark">†</span> 25:13</a>
 <span class="ft">Berenice: iwelti n Herodes Agripa Primero iwa Herodes Felipe Primero.</span></p></aside>
<aside epub:type='footnote' id="FN11"><p class="f"><a class="notebackref" href="#AC27_9"><span class="notemark">*</span> 27:9</a>
 <span class="ft">Yom Kippur: Nochi xiwitl n judíojteh omosawayah itlajkotia n septiembre para motlapojpolwiskeh inawak Dios de intlajtlakolwah.</span></p></aside>

<hr />
</div>
</div></body></html>
