<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhi" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In Yancuic Tlahtolsintilil ROMANOS 1</title>
</head>
<body dir='ltr'>
<ul class='tnav'>
<li><a href='index.xhtml'>ROMANOS</a></li>
</ul><ul class='tnav'><li><a href='ROM.xhtml#RM1_0'>1</a></li>
<li><a href='ROM.xhtml#RM2_0'>2</a></li>
<li><a href='ROM.xhtml#RM3_0'>3</a></li>
<li><a href='ROM.xhtml#RM4_0'>4</a></li>
<li><a href='ROM.xhtml#RM5_0'>5</a></li>
<li><a href='ROM.xhtml#RM6_0'>6</a></li>
<li><a href='ROM.xhtml#RM7_0'>7</a></li>
<li><a href='ROM.xhtml#RM8_0'>8</a></li>
<li><a href='ROM.xhtml#RM9_0'>9</a></li>
<li><a href='ROM.xhtml#RM10_0'>10</a></li>
</ul><ul class='tnav'>
<li><a href='ROM.xhtml#RM11_0'>11</a></li>
<li><a href='ROM.xhtml#RM12_0'>12</a></li>
<li><a href='ROM.xhtml#RM13_0'>13</a></li>
<li><a href='ROM.xhtml#RM14_0'>14</a></li>
<li><a href='ROM.xhtml#RM15_0'>15</a></li>
<li><a href='ROM.xhtml#RM16_0'>16</a></li>
</ul>

<div class='main' id='RM0_0'>

<div class='mt2'>Niamatlahcuilol in teotlatitlantli Pablo tlen oquimihcuiluilih in tlaniltocanih </div>
<div class='mt'>Romanos  </div>
<div class='psalmlabel' id='RM1_0'> 1</div>
<div class='s'>Pablo quintlahcuiluilia in tlaniltocanih tlen chanchiuah Roma </div>
<div class='p'>

<span class="verse" id="RM1_1">1&#160;</span>Neh Pablo, nitiquitcatzin Jesucristo. Dios onechonnotz mani iteotlatitlancau, uan onechonpihpin mantematilti in tlahtol tlen cualica temaquixtilistli, </div>
<div class='m'>
<span class="verse" id="RM1_2">2&#160;</span>tlen Yehuatzin achtohtica ya techoualcaquistilihtiu ica in teotlanauatanih ica tlen oquihcuilohqueh itich in chipaucaTeotlahtolamatl. </div>
<div class='m'>
<span class="verse" id="RM1_3">3&#160;</span>Nin tlahtol tlen cualica temaquixtilistli techmatiltia de niConetzin in toTahtzin Dios, yen toTecotzin Jesucristo. Yehuatzin queh tlalticpactlacatl ualeuani inauac David, </div>
<div class='m'>
<span class="verse" id="RM1_4">4&#160;</span>pero in Espíritu Santo ica chicaualistli ocontematiltih nic Yehuatzin Jesucristo noiuqui iConetzin Dios ihcuac oonyancuicayol itich miquilistli. </div>
<div class='m'>
<span class="verse" id="RM1_5">5&#160;</span>Uan ica Yehuatzin Jesucristo neh onsilih nitetlasohitalitzin Dios, uan onsilih in tiquitl nisqui inteotlatitlantli, uan ohcon mantematilti Yehuatzin itich nochi in tlalmeh tlen amo judíos, uan ohcon matlaniltocacan inauactzinco uan macmotlacamatilican, uan nitoocaatzin macsili uehcapantlalilis. </div>
<div class='m'>
<span class="verse" id="RM1_6">6&#160;</span>Uan namehuantzitzin namonteuanten iuan naquin amo judíos, naquin Dios oquinnotz maican iaxcatzitzin in Jesucristo. </div>
<div class='p'>
<span class="verse" id="RM1_7">7&#160;</span>Innamechontlahcuiluilia nochtin naquin namoncateh Roma, tlasohten de Dios, tlapihpinten para namonisqueh iaxcatzitzin. In toTahtzin Dios uan in toTecotzin Jesucristo manamechonpialican tetlasohitalistli uan ninseuilitzin mai namouantzin. </div>
<div class='s'>Pablo icniqui quimitatiu in tlaniltocanih tlen chanchiuah Roma </div>
<div class='p'>
<span class="verse" id="RM1_8">8&#160;</span>Achtoh peuas innamechoniluis itlah ocsiqui, neh ica nitoocaatzin Jesucristo inmotlasohcamati inauactzinco in toDios por namehuantzitzin, pues ic nouiyan itich in tlalticpactli tlahtouah cuali de namotlaniltoquilis. </div>
<div class='m'>
<span class="verse" id="RM1_9">9&#160;</span>Yehuatzin Dios, naquin ica nochi noyolo intiquitilia itich in tlahtol tlen cualica temaquixtilistli tlen techmatiltia de niConetzin, Yehuatzin cuali comotilihtoc nic neh nochipa innamechonilnamiqui ihcuac inmonochilia. </div>
<div class='m'>
<span class="verse" id="RM1_10">10&#160;</span>Uan inmotlatlautilihtoc Yehuatzin, tla itlaniquilitzin, xamo axan ya quemah uilis innamechonitatiu. </div>
<div class='m'>
<span class="verse" id="RM1_11">11&#160;</span>Pues simi inniqui innamechonitas, uan ohcon innamechonyolchicauas ica itlah tlateochiualis tlen in Espíritu contemactia, uan ohcon ica non tlateochiualis ocachi xonmochicauacan itich in tlaniltoquilistli, </div>
<div class='m'>
<span class="verse" id="RM1_12">12&#160;</span>manquihto, ohcon itmosepanyolchicauasqueh ica in tlaniltoquilis tlen itsepanpiah. </div>
<div class='p'>
<span class="verse" id="RM1_13">13&#160;</span>Nocniuantzitzin, inniqui ixconmatican neh micpa yoncatca innamechonitatiu, uan hasta axan incualpixtiu tlatzacuil. Inniqui nias campa namoncateh nic inniqui innamechonmatlanis xonmoscaltican itich in tlaniltoquilis, sannoiuqui quemeh yonicchiu itich nocsiqui tlalmeh amo judíos. </div>
<div class='m'>
<span class="verse" id="RM1_14">14&#160;</span>Pues maican griegos noso naquin amo, maican tlaixmatqueh noso amo, neh inmachilia intlauica innauac. </div>
<div class='m'>
<span class="verse" id="RM1_15">15&#160;</span>Ica non, neh sa inchixtoc nias innamechonmatiltitiu in tlahtol tlen cualica temaquixtilistli noiuqui namehuantzitzin tlen namonchanchiuah Roma. </div>
<div class='s'>In chicaualistli tlen icpia in tlahtol tlen cualica temaquixtilistli </div>
<div class='p'>
<span class="verse" id="RM1_16">16&#160;</span>Amo inpinaua ica in tlahtol tlen cualica temaquixtilistli, pues yehua chicaualistli de Dios tlen ica cahsih in temaquixtilis nochi naquin icniltocah. Achtoh in judíos uan noiuqui naquin amo judíos. </div>
<div class='m'>
<span class="verse" id="RM1_17">17&#160;</span>Pues nin tlahtol tlen cualica temaquixtilistli icnextia quen Dios techcuipa itchipauaqueh iixpantzinco. Uan non mochiua ica in tlaniltoquilis uan san ica in tlaniltoquilis, quemeh ihcuiliutoc itich in Teotlahtolamatl: “Naquin yolchipauac, ica nitlaniltoquilis icpias yolilis.”<a href='#FN1' epub:type='noteref' class='noteref'>*</a> </div>
<div class='s'>Nintlahtlacol in tlalticpactlacameh </div>
<div class='p'>
<span class="verse" id="RM1_18">18&#160;</span>Dios naquin metzticah iluicac conteixmatiltia Yehuatzin tlailiuis cualantoc ipampa nochi nimamocualyo uan nimamoyecchiualis in tlalticpactlacameh naquin quixtzacuiliah in tlen milauac ica nimamoyecchiualis. </div>
<div class='m'>
<span class="verse" id="RM1_19">19&#160;</span>Pues nochi tlen sequixmati de Dios, yehuan noiuqui quixmatih, nic Yehuatzin inohmah oquimixmatiltih. </div>
<div class='m'>
<span class="verse" id="RM1_20">20&#160;</span>Porque tlen amo mota de Dios, masequihto nichicaualitzin tlen ayic tlami uan nochi quen Yehuatzin ameh, nochi non yec moteixmatiltihtoc desde ipeuyan in tlalticpactli. Moteixmatiltia itich nochi nitlachiualitzin. Ica non yehuan amo uilis motlamisqueh quihtosqueh amo queman ocmatqueh de Yehuatzin. </div>
<div class='m'>
<span class="verse" id="RM1_21">21&#160;</span>Pero masqui ocmatiah de Dios, amo octlacachiuqueh ohcon quen icnamiqui, dion omotlasohcamatqueh inauactzinco, yehyeh ica nintlayoluilis san yehuan omotlamipahsolohqueh. Uan ninyolo quen icchihchicauah, omocau itich tlayouilotl. </div>
<div class='m'>
<span class="verse" id="RM1_22">22&#160;</span>Momachiliah simi cuahcual tlaixmatqueh, uan yeh omochiuacoh ocachi xoxos, </div>
<div class='m'>
<span class="verse" id="RM1_23">23&#160;</span>nic occauqueh ictlacachiuah Dios naquin tlailiuis mouisticatzintli uan ica in sintitl nochipa metzticah, uan opeuqueh yehyeh ictlacachiuah imixnescayo tlalticpactlacameh, imixnescayo tlensa ihuitl, tlensa tlahpial uan tlensa ocuilin tlen mouilana. </div>
<div class='p'>
<span class="verse" id="RM1_24">24&#160;</span>Ica non, Dios sa oquinsincau itich tlen pitzotic. Oquincau itich ninpitzotictlaniquilis tlen ualeua itich ninyolo, pues tetlahiltih oaxqueh se iuan ocse, uan ohcon ocpitzotilihqueh nintlalnacayo. </div>
<div class='m'>
<span class="verse" id="RM1_25">25&#160;</span>Yehuan occauqueh in tlen milauac de Dios uan ocachi ocniltocaqueh tlacahcayaualis. Opeuqueh ictlacachiuah uan icuehcapantlaliah yeh tlen tlachiual, uan amo yeh naquin ocmochiuilihtzinoh nochi tlen cah, naquin icnamiqui in tetlacachiualistli ica in sintitl nochipa. Amén. </div>
<div class='p'>
<span class="verse" id="RM1_26">26&#160;</span>Ica non Dios sa oquinsincau itich pitzotictlaniquilis tlen tepinautih, pues hasta in siuameh acmo ocuilitaqueh mai siuatl iuan tlacatl, tlamo yeh opeuqueh mocalaquiah iuan ninsiuaicniuan. </div>
<div class='m'>
<span class="verse" id="RM1_27">27&#160;</span>Sannoiuqui ohcon, in tlacameh acmo ocuilitaqueh se tlacatl mai iuan se siuatl, yehyeh simi ocuilitaqueh xolopihtic tlaniquilis para mocalaquisqueh iuan nintlacaicniuan. Ohcon tepinautih oaxqueh, tlacameh omocalaquihqueh iuan nintlacaicniuan, uan ica non intich oualah tlatzacuiltilis quen icnamiqui ipampa ninpitzoticchiualis. </div>
<div class='p'>
<span class="verse" id="RM1_28">28&#160;</span>Uan quen yehuan amo tzocotzin ocuilitaqueh ictemosqueh Dios, Yehuatzin sa oquinsincau itich ninpitzotictlayoluilis, macchiuacan tlen amo icnamiqui. </div>
<div class='m'>
<span class="verse" id="RM1_29">29&#160;</span>Yoltentoqueh ica nochi tlensa amocualichiualis, [pitzotic axtinimih ica nintlalnacayo,] icchiuah tlensa amocualyotl, xihxicuintih icmoaxcatisqueh nochi, icchiuah nochi tlen amo cuali. Yoltentoqueh ica nixicolistli, temictanih, teixnamiquinih, tlacahcayauanih, nixicolten uan teihihtouanih. </div>
<div class='m'>
<span class="verse" id="RM1_30">30&#160;</span>Tepahpantanih, quixnamiquih Dios, amo tetlepanitanih, moueyimatinih, mosinanih. Icyohyoluiah uan icchiuah tlensa amo cualyotl, amo tlatlacamatinih innauac nintahuan, </div>
<div class='m'>
<span class="verse" id="RM1_31">31&#160;</span>cuachicauaqueh, amo impal uili semoyolchicaua, amo teicnoitanih, [amo tetlapohpoluanih,] amo tetlaocolitanih. </div>
<div class='m'>
<span class="verse" id="RM1_32">32&#160;</span>Yehuan cuali icmatih nic Dios yoctlalih, naquin ohcon icchiua itich icnamiqui in miquilistli. Uan masqui icmatih non, amo iccauah nimamocualichiualis, yehyeh paquih ihcuac quitah ocse noiuqui ohcon icchiutoc.  </div>
<div class='psalmlabel' id='RM2_0'> 2</div>
<div class='s'>Judíos uan amo judíos nochtin tlahtlacolehqueh </div>
<div class='p'>
<span class="verse" id="RM2_1">1&#160;</span>Pero teh, nocniu, tla itquinpinauia itquinteneua tlahtlacouanih, amo cah itlah tlen ica itmopaleuis, amo icchiuilia aquih in teh; pues tla ittlapinauia ica in tetlahtlacol, sayen teh itmotlahtlacolmemeltihtoc, nic teh noiuqui itchiua tlen yehuan icchiuah.<a href='#FN2' epub:type='noteref' class='noteref'>*</a> </div>
<div class='m'>
<span class="verse" id="RM2_2">2&#160;</span>Pero itmatih ihcuac Dios quinteneua tlahtlacouanih naquin ohcon icchiuah, Yehuatzin icnamiqui ohcon quihtos, pues Yehuatzin moana itich in tlen milauac. </div>
<div class='m'>
<span class="verse" id="RM2_3">3&#160;</span>Pero touatzin, naquin tontlapinauia ica in tetlahtlacol uan noiuqui itconchiua tlen yehuan icchiuah, ¿max itconyoluia uilis itconcholouilis nitlatzacuiltilis Dios? </div>
<div class='m'>
<span class="verse" id="RM2_4">4&#160;</span>Tla ohcon tontlapinauia, touatzin itconsicantlalihtoc nitlailiuis mic iteicnoitalitzin Dios, nitepacahyouilitzin, uan quen mitzontlaxicouilihtoc, uan amo itconniqui itconmomacas cuenta nic ica necah iteicnoitalitzin, Yehuatzin icniqui mitzonyolcuipas inauactzinco. </div>
<div class='m'>
<span class="verse" id="RM2_5">5&#160;</span>Pero quen simi tonmoyolchihchicaua uan amo itconniqui tonmoyolcuipas, ohcon, san touatzin monohmah itcomonichicouilihtiu tlatzacuiltilis itich necah tlatzacuiltiltonal, ihcuac Yehuatzin connextiquiu nitemohtihcualanilitzin uan tetlaxtlauiquiu ohcon quen icnamiqui. </div>
<div class='m'>
<span class="verse" id="RM2_6">6&#160;</span>Non tonal Dios quintlaxtlauiquiu sehse ohcon quemeh oyah ninchiualis.<a href='#FN3' epub:type='noteref' class='noteref'>†</a> </div>
<div class='m'>
<span class="verse" id="RM2_7">7&#160;</span>Yehuatzin ihcuacon quinmactis in yolilistli tlen ica in sintitl nochipa naquin amo occauqueh occhiuqueh tlen cuali uan ohcon octemohqueh Dios maquinueyihcachiua, maquinuehcapantlali, uan octemohqueh yoltosqueh ica in sintitl nochipa. </div>
<div class='m'>
<span class="verse" id="RM2_8">8&#160;</span>Pero naquin quixnamiquih uan amo ictlacamatih in tlen milauac, tlamo yeh ictlasohtlah isqueh itich in tlen amoyecchiualistli, Dios quintlahyouiltis ica nitemohtihcualanilitzin. </div>
<div class='m'>
<span class="verse" id="RM2_9">9&#160;</span>Uitz tlapanolis uan tlaouehcayotl impan nochtin naquin icchiutinimih tlen amo cuali, achtoh in judíos, uan noiuqui naquin amo judíos. </div>
<div class='m'>
<span class="verse" id="RM2_10">10&#160;</span>Pero nochtin naquin icchiutoqueh tlen cuali, Dios quinueyihcachiuas, quinuehcapantlalis uan quinmactis seuilistli, achtoh in judíos uan noiuqui naquin amo judíos, </div>
<div class='m'>
<span class="verse" id="RM2_11">11&#160;</span>pues Dios amo techicoita.<a href='#FN4' epub:type='noteref' class='noteref'>‡</a> </div>
<div class='p'>
<span class="verse" id="RM2_12">12&#160;</span>Nochtin naquin tlahtlacouah uan amo quixmatih nitlanauatil Moisés, pohpoliuisqueh masqui amo quixmati in tlanauatil. Uan nochtin naquin tlahtlacouah uan quixmatih nitlanauatil Moisés, ica non tlanauatil quintlatzacuiltisqueh. </div>
<div class='m'>
<span class="verse" id="RM2_13">13&#160;</span>Ixconmatican, iixpan Dios amo chipauaqueh naquin san iccaquih nitlanauatil Moisés, tlamo yeh naquin ictlacamatih tlen quihtoua in tlanauatil. </div>
<div class='m'>
<span class="verse" id="RM2_14">14&#160;</span>Ohcon quemeh naquin amo judíos: yehuan amo quixmatih nitlanauatil Moisés, masqui ohcon, tla ica tlen quimiluia ninyolo icchiuah tlen in tlanauatil teniquilia, ohcon icnextiah quixmatih se tlanauatil, masqui amo maquixmatican nitlanauatil Moisés. </div>
<div class='m'>
<span class="verse" id="RM2_15">15&#160;</span>Uan ohcon ica ninchiualis icnextiah nic itich ninyolo quixmatih tlen tetlahtlanilia in tlanauatil, uan nintlalnamic sannoiuqui icnextia non, pues non intlalnamic yehua quinteiluia noso quinpaleuia tla yec noso amo yec itlah inchiualis. </div>
<div class='m'>
<span class="verse" id="RM2_16">16&#160;</span>Nochi non ohcon monextis itich necah tonal ihcuac Dios coualtitlanis Jesucristo mactlatlata nochi tlen sehse ictlaatihtoc, uan sehse macmacti tlen icnamiqui. Ohcon quihtoua in tlahtol tlen cualica temaquixtilistli tlen intematiltia. </div>
<div class='s'>Ica ninchiualis in judíos icnextiah amo ictlepanitah nitlanauatil Moisés </div>
<div class='p'>
<span class="verse" id="RM2_17">17&#160;</span>Touatzin itconihtoua tonjudío, uan tonmotlachicauilia itich nitlanauatil Moisés, uan tonmosinia itconihtoua itconixmati Dios, </div>
<div class='m'>
<span class="verse" id="RM2_18">18&#160;</span>uan itconixmati nitlaniquilitzin, uan itconyoluia itconmati quenih itconpihpinas tlen ocachi cuali ica tlen mitzonnextilia in tlanauatil. </div>
<div class='m'>
<span class="verse" id="RM2_19">19&#160;</span>Itconmachilia simi itconmati quenih itquimonyacanas tlen amo tlachiah, uan tonmomachilia touilis itquimontlauilis tlen ninimih itich in tlayouilotl. </div>
<div class='m'>
<span class="verse" id="RM2_20">20&#160;</span>Tonmomachilia tontemachtani innauac naquin oc queh coconeh, naquin amotlen icmatih niohtectzin Dios, pues itich in tlanauatil itconpia nochi in tlaixmatilistli uan tlen milauac. </div>
<div class='m'>
<span class="verse" id="RM2_21">21&#160;</span>Uan tla touatzin itquimonmachtia ocsiquin, ¿tleca amo tonmomachtia touatzin monohmah? Itquimoniluia ocsiquin amo cuali setlachtiquis, uan yeh in touatzin tontlachtiqui. </div>
<div class='m'>
<span class="verse" id="RM2_22">22&#160;</span>Tla touatzin itconihtoua amo cuali se mocalaquis iuan naquin amo iuan senamiqueh, ¿tleca touatzin ohcon itconchiua? Tla touatzin sansimi amo itquimontasniqui tlen quinteneuah dioses, tla ohcon, ¿tleca tontlachtiqui itich ninteopan? </div>
<div class='m'>
<span class="verse" id="RM2_23">23&#160;</span>Tonmosinia itconixmati in tlanauatil, uan yeh amo itcontlepanita Dios, pues amo itcontlacamati tlen in tlanauatil quihtoua. </div>
<div class='m'>
<span class="verse" id="RM2_24">24&#160;</span>Ica non ihcuiliutoc itich in Teotlahtolamatl: “In tlen amo judíos pitzotic icteneuah nitoocaatzin Dios namopampatica.”<a href='#FN5' epub:type='noteref' class='noteref'>§</a> </div>
<div class='p'>
<span class="verse" id="RM2_25">25&#160;</span>In judiohnescayotl tlen itconpia milauac icpia ipatiu tla itcontlacamati tlen quihtoua nitlanauatil Moisés; pero tla amo itcontlacamati in tlanauatil, tonmochiuaquiu iixpan Dios quemeh se naquin amo nescayotitoc. </div>
<div class='m'>
<span class="verse" id="RM2_26">26&#160;</span>Pero naquin amo judiohnescayotitoc uan ictlacamatoc tlen quihtoua in tlanauatil, mochiuaquiu iixpan Dios quemeh se naquin nescayotitoc. </div>
<div class='m'>
<span class="verse" id="RM2_27">27&#160;</span>Uan ohcon, tlen amo judiohnescayotitoc itich nitlalnacayo, pero ictlacamatoc yec tlen teniquilia in tlanauatil, mitzontlahtlacoltis touatzin naquin tonjudiohnescayotitoc, nic itconpia in tlahcuilol den tlanauatil uan yeh amo itcontlacamatoc. </div>
<div class='m'>
<span class="verse" id="RM2_28">28&#160;</span>Pues amo milauac judío acah san ica tlen icnextia ic pani, uan amo milauac judiohnescayotl tlen pani secchiua itich se itlalnacayo. </div>
<div class='m'>
<span class="verse" id="RM2_29">29&#160;</span>Tla yeh, naquin milauac judío, yeh naquin nescayotitoc tlahtic itich niyolo ica tlen icchiua in Espíritu Santo, uan non amo icpia tlen quitas iuan in tlanauatil. Non nescayotl icyequita amo yen tlalticpactlacatl, tlamo yen Dios.  </div>
<div class='psalmlabel' id='RM3_0'> 3</div>
<div class='s'>Tlenoh sectlani seisqui judío </div>
<div class='p'>
<span class="verse" id="RM3_1">1&#160;</span>Uan tla ohcon, ¿tlenoh sectlani seisqui judío?, noso ¿tlenoh sectlani secpias in judiohnescayotl? </div>
<div class='m'>
<span class="verse" id="RM3_2">2&#160;</span>Setlatlani itich mic. Ic se, pues yen judíos naquin Dios oquinyolchicauilih nitlahtoltzin. </div>
<div class='m'>
<span class="verse" id="RM3_3">3&#160;</span>Uan tlamilauca, masqui siquin yehuan amo ictlacamatih nitlahtoltzin, non amo ictosniqui ica non Dios amo icchiuas nochi tlen omoyectencau innauac. </div>
<div class='m'>
<span class="verse" id="RM3_4">4&#160;</span>¡Dion siquiera matyoluican non! Dios nochipa milaucatzintli, masqui in tlalticpactlacah maican istlacatinih. Quemeh ihcuiliutoc itich in Teotlahtolamatl: </div>
<div class='q'>Ohcon monextia chipaucatzintli motlahtoltzin, </div>
<div class='q'>uan amotlen macahsican ihcuac icniquisqueh mitzontlahtlacolahsisqueh.<a href='#FN6' epub:type='noteref' class='noteref'>*</a> </div>
<div class='p'>
<span class="verse" id="RM3_5">5&#160;</span>Pero tla in toamoyecchiualis ocachi icnextia nic Yehuatzin icchiua tlen yec; queh tlalticpactlacameh uilis itmotlahtlanisqueh, ¿max Dios conchiua tlen amo yec ihcuac techontlatzacuiltia? </div>
<div class='m'>
<span class="verse" id="RM3_6">6&#160;</span>¡Amo, ayic ohcon matyoluican! Pues tla Dios icchiua tlen amo yec, ¿quenih uilis quitas tlenoh intich moniqui in tlalticpactlacameh? </div>
<div class='p'>
<span class="verse" id="RM3_7">7&#160;</span>Acah uilis quihtos: Tla noistlacatilis ocachi icnextia nic Dios milaucatzintli uan ohcon ocachi icsilia uehcapantlalilis Yehuatzin, tla ohcon, ¿tleca oc nechpantiah intlahtlacouani? </div>
<div class='m'>
<span class="verse" id="RM3_8">8&#160;</span>Uan tla ohcon, ¿xamo cuali yottouanih: Matchiuacan tlen amo cuali uan ohcon mauiqui tlen cuali? Ohcon techpahpantiah siquin mach tehuan ohcon ittemachtihtinimih. Yehuan intich uitz in tlatzacuiltilis tlen intich moniqui. </div>
<div class='s'>Itnochtin ittlahtlacolehqueh </div>
<div class='p'>
<span class="verse" id="RM3_9">9&#160;</span>Ica nochi nin, ¿tlenoh itteahsicamatiltiah? ¿Quenat tehuan nic itjudíos ocachi itcualimeh uan amo nocsiquin? ¡Amo, ayic ohcon matyoluican!, pues cuali yonnamechonitaltih, mayeh judíos uan mayeh amo judíos, itnochtin itcateh imac in tlahtlacol. </div>
<div class='m'>
<span class="verse" id="RM3_10">10&#160;</span>Ohcon ya ihcuiliutoc itich in Teotlahtolamatl: </div>
<div class='q'>Amo catqui acah yolchipauac, dion siquiera se; </div>
<div class='q'>
<span class="verse" id="RM3_11">11&#160;</span>amo cah acah ica se cuali tlalnamic; </div>
<div class='q'>amo cah acah naquin mactemo Dios. </div>
<div class='q'>
<span class="verse" id="RM3_12">12&#160;</span>Nochtin omoxilohqueh occauqueh in cuali ohtli, sanse nochtin omihtlacohqueh ica in tlahtlacol; </div>
<div class='q'>amo catqui acah tlen icchiua tlen cuali, dion siquiera se.<a href='#FN7' epub:type='noteref' class='noteref'>†</a> </div>
<div class='q'>
<span class="verse" id="RM3_13">13&#160;</span>Nincopac quemeh se miqueticochtli tlapohtoc; </div>
<div class='q'>ica nininipil tlacahcayautinimih.<a href='#FN8' epub:type='noteref' class='noteref'>‡</a> </div>
<div class='q'>Itich nincamac icpiah istlac quemeh se couatl;<a href='#FN9' epub:type='noteref' class='noteref'>§</a> </div>
<div class='q'>
<span class="verse" id="RM3_14">14&#160;</span>nincamac tentoc ica tlatilchiualis uan sa cualantoqueh.<a href='#FN10' epub:type='noteref' class='noteref'>*</a> </div>
<div class='q'>
<span class="verse" id="RM3_15">15&#160;</span>Nimicxiuan tzicuinih yaueh temictiah; </div>
<div class='q'>
<span class="verse" id="RM3_16">16&#160;</span>campa ic yaueh tlaxixititzah uan iccauah tlaocol, </div>
<div class='q'>
<span class="verse" id="RM3_17">17&#160;</span>uan amo quixmatih ninimisqueh itich in ohtli tlen icpia seuilistli.<a href='#FN11' epub:type='noteref' class='noteref'>†</a> </div>
<div class='q'>
<span class="verse" id="RM3_18">18&#160;</span>Amo tlamouiliah iixpan Dios.<a href='#FN12' epub:type='noteref' class='noteref'>‡</a> </div>
<div class='p'>
<span class="verse" id="RM3_19">19&#160;</span>Tlen quemah itmatoqueh, nochi tlen ihcuiliutoc itich in Teotlahtolamatl, ihcuiliutoc mactlacamatican naquin cateh imac nitlanauatil Moisés, uan ohcon ica tlen ihcuiliutoc mamota amaquin uili mopaleuia uan nochi in tlalticpactli mamoita nic tlahtlacoleh iixpan Yehuatzin Dios. </div>
<div class='m'>
<span class="verse" id="RM3_20">20&#160;</span>Porque ica in chiualis tlen teniquilia in tlanauatil amaquin uilis isqui chipauac iixpantzinco Dios; pues ixconmatican, in tlanauatil san ocualcauqueh ica matmatican nic tehuan ittlahtlacouanih.<a href='#FN13' epub:type='noteref' class='noteref'>§</a> </div>
<div class='s'>Ica in totlaniltoquilis inauactzinco Cristo Dios techsilia ya itchipauaqueh </div>
<div class='p'>
<span class="verse" id="RM3_21">21&#160;</span>Pero axan, Dios otechmatiltih quenih techsilia ya itchipauaqueh iixpantzinco, amo ica in chiualis tlen teniquilia in tlanauatil, tlamo yeh ica tlen yocualtematiltihtaya non tlanauatil uan nintlahcuiloluan in teotlanauatanih: </div>
<div class='m'>
<span class="verse" id="RM3_22">22&#160;</span>Dios techsilia ya itchipauaqueh ica in totlaniltoquilis inauactzinco Jesucristo, uan non tlateochiualis inyohca nochtin naquin tlaniltocah, uan amo cah techicoitalis,<a href='#FN14' epub:type='noteref' class='noteref'>*</a> </div>
<div class='m'>
<span class="verse" id="RM3_23">23&#160;</span>pues nochtin otlahtlacohqueh uan cateh uehca sican de nimouisticchipaualis Dios. </div>
<div class='m'>
<span class="verse" id="RM3_24">24&#160;</span>Masqui ohcon, Dios ica niteicnoitalitzin, uan amo ica itlah masectlaxtlaua, Yehuatzin techsilia ya itchipauaqueh iixpantzinco ica tlen Cristo Jesús ocmochiuilihtzinoh para techontlaxtlauas. </div>
<div class='m'>
<span class="verse" id="RM3_25">25&#160;</span>Dios ocontemactih Cristo quemeh se tlatemactil, uan ica niesotzin itcahsih tetlapohpoluilistli tla ittlaniltocah inauactzinco. Ohcon ocmochiuilihtzinoh Dios nic oquinic icnextis Yehuatzin icchiua tlen yec. Achtoh ica nitepacahyouilitzin san oquimixpanauilihtoya nintlahtlacol in tlalticpactlacameh. </div>
<div class='m'>
<span class="verse" id="RM3_26">26&#160;</span>Masqui ohcon axan, para icnextis nic Yehuatzin ictlatzacuiltia in tlahtlacol quen icnamiqui, yocontemactih Cristo. Ohcon oquichiu para motas nic Yehuatzin chipaucatzintli, uan para quinsilis ya chipauaqueh naquin tlaniltocah inauactzinco Cristo Jesús. </div>
<div class='p'>
<span class="verse" id="RM3_27">27&#160;</span>¿Tla ohcon, tlenoh ica uilis oc itmosinisqueh? Acmo cah tlenoh ica. ¿Uan tleya tlanauatil otechcuilico tlen ica uilis itmosinisqueh? ¿Yen tlanauatil tlen teniquilia chiualis? Amo, tla yeh yen tlanauatil tlen teniquilia tlaniltoquilis. </div>
<div class='m'>
<span class="verse" id="RM3_28">28&#160;</span>Ica non itquihtouah nin: Dios techsilia ya itchipauaqueh ica in totlaniltoquilis, uan amo ica in chiualis tlen teniquilia in tlanauatil. </div>
<div class='p'>
<span class="verse" id="RM3_29">29&#160;</span>¿Quenat Dios san Dios den judíos? ¿Xamo noiuqui Dios de naquin amo judíos? Quemah, tlamilauca Dios noiuqui Dios de naquin amo judíos. </div>
<div class='m'>
<span class="verse" id="RM3_30">30&#160;</span>Pues san se Dios metzticah uan Yehuatzin quinsilia ya chipauaqueh ica in tlaniltoquilis, mayeh naquin judiohnescayotitoqueh uan mayeh naquin amo. </div>
<div class='m'>
<span class="verse" id="RM3_31">31&#160;</span>Tla ohcon, ¿max ictosniqui ica in tlaniltoquilis itsicantlalihtoqueh nichicaualis nitlanauatil Moisés? ¡Amo!, tla yeh, ocachi itnextiah nichicaualis.  </div>
<div class='psalmlabel' id='RM4_0'> 4</div>
<div class='s'>Tlenoh ocahsic in Abraham ica in tlaniltoquilis </div>
<div class='p'>
<span class="verse" id="RM4_1">1&#160;</span>¿Tlenoh uilis ittosqueh ica Abraham naquin itich itualeuah? ¿Tlenoh ocahsic ica in tlaniltoquilis? </div>
<div class='m'>
<span class="verse" id="RM4_2">2&#160;</span>Tla Dios ocsilani chipauac in Abraham ica nichiualis, Abraham ica nichiualis ouilisquia mosinis. Pero Abraham amo ocpiaya itlah tlen ica mosinis inauactzinco Dios. </div>
<div class='m'>
<span class="verse" id="RM4_3">3&#160;</span>Pues ¿tlenoh quihtoua in Teotlahtolamatl? ¿Xamo quihtohtoc: “Abraham ocniltocac Dios, uan ica non tlaniltoquilis Dios ocsilih chipauac”?<a href='#FN15' epub:type='noteref' class='noteref'>*</a> </div>
<div class='m'>
<span class="verse" id="RM4_4">4&#160;</span>Nanconmatih tla acah tiquiti uan icmactiah tlaxtlauil, non tlaxtlauil amo quisa queh se tetlaocolil osecmactih, tla yeh non se tlateuiquil tlen osecpiaya inauac. </div>
<div class='m'>
<span class="verse" id="RM4_5">5&#160;</span>Pero naquin amo icpia itlah tlen chiualis, tlamo yeh icpia tlaniltoquilis inauactzinco naquin quinchipaua in tlahtlacouanih, non tocniu ica nitlaniltoquilis, Yehuatzin icsilia ya chipauac. </div>
<div class='m'>
<span class="verse" id="RM4_6">6&#160;</span>De non David noiuqui tlahtoua ihcuac oquihtoh quen tlateochiualpaquini naquin Dios icsilia ya chipauac amo ica itlah ichiualis. </div>
<div class='m'>
<span class="verse" id="RM4_7">7&#160;</span>David ihquin oquihtoh: </div>
<div class='q'>Tlateochiualpaquinih naquin yoquintlapohpoluihqueh nimamoyecchiualis, </div>
<div class='q'>uan yocpohpolohqueh nochi nintlahtlacol. </div>
<div class='q'>
<span class="verse" id="RM4_8">8&#160;</span>Tlateochiualpaquini naquin Dios acmo ictlahtlacoltihtoc itlah.<a href='#FN16' epub:type='noteref' class='noteref'>†</a> </div>
<div class='p'>
<span class="verse" id="RM4_9">9&#160;</span>¿Max san tlen judiohnescayotitoqueh inyohca nin tlateochiualis? ¿Xamo noiuqui inyohca naquin amo? Pues yaquin ittlamiihtouah Dios ocsilih in Abraham ya chipauac ica nitlaniltoquilis. </div>
<div class='m'>
<span class="verse" id="RM4_10">10&#160;</span>Pero ¿quemanian Dios ohcon ocsilih? ¿Ihcuac yojudiohnescayotitoya, noso ihcuac ayamo? Yec nanconmati nic ihcuac ayamo. </div>
<div class='m'>
<span class="verse" id="RM4_11">11&#160;</span>Satepan Abraham yocsilih in judiohnescayotl<a href='#FN17' epub:type='noteref' class='noteref'>‡</a> quemeh se nescayotl tlen Dios ica octenextilih nic Yehuatzin ocsilih ya chipauac ica in tlaniltoquilis tlen oquipix achtoh, ihcuac ayamo onescayotitoya. Ica non Abraham omochiuaco inpapan nochi naquin tlaniltocah inauactzinco Dios uan amo judiohnescayotitoqueh. Yehuan ica nintlaniltoquilis Yehuatzin quinsilia ya chipauaqueh. </div>
<div class='m'>
<span class="verse" id="RM4_12">12&#160;</span>Abraham noiuqui inpapan in judíos tlen amo san judiohnescayotitoqueh, tlamo noiuqui icpiah in tlaniltoquilis quemeh tlen Abraham oquipix ihcuac ayamo omojudiohnescayotaya. </div>
<div class='s'>In Abraham ica nitlaniltoquilis ocsilih tlen Dios omoyectencautzinoh inauac </div>
<div class='p'>
<span class="verse" id="RM4_13">13&#160;</span>Dios omoyectencau inauac in Abraham uan iuan naquin oneuah de yeh nic quimaxcatis in tlalticpac; pero tla nin oquiluih icmactis, amo yeh nic Abraham yoctlacamatia nitlanauatil Moisés, tlamo yeh nic oquipix in tlaniltoquilis tlen ica Dios ocsilih ya chipauac. </div>
<div class='m'>
<span class="verse" id="RM4_14">14&#160;</span>Porque tla sayeh naquin ictlacamatih nitlanauatil Moisés yehuan imaxca tlen Dios omoyectencautzinoh, tla ohcon in tlaniltoquilistli oisquia sannencah, uan quisa queh Dios sannencah omoyectencautzinoh. </div>
<div class='m'>
<span class="verse" id="RM4_15">15&#160;</span>Pues tlamilauca, in tlanauatil cualica tlatzacuiltilistli; pero campa amo cah tlanauatil, sannoiuqui amo cah tlenoh ica setetlahtlacoltis. </div>
<div class='p'>
<span class="verse" id="RM4_16">16&#160;</span>Ica non, tlen Yehuatzin omoyectencautzinoh, secsilia queh se tetlaocolil san ica in tlaniltoquilis, para ohcon mauili macsilican nochtin naquin oneuah inauac Abraham, mayeh naquin oneuah inauac Abraham uan cateh itich in tlanauatil, uan mayeh nochtin naquin tlaniltocah quemeh Abraham, naquin iixpan Dios yomochiuaco inpapan nochtin naquin ittlaniltocah. </div>
<div class='m'>
<span class="verse" id="RM4_17">17&#160;</span>Uan ohcon ihcuiliutoc itich in Teotlahtolamatl: “Neh onmitzontlalih tonpouis tontepapan inauac mic pantli tocniuan itich in tlalticpac.”<a href='#FN18' epub:type='noteref' class='noteref'>§</a> Uan ohcon Abraham ocniltocac Yehuatzin Dios naquin quinyancuicayolitia in miquemeh, naquin ica nitlahtol icchiua mai tlen amo cah. </div>
<div class='p'>
<span class="verse" id="RM4_18">18&#160;</span>In Abraham otlaniltocac uan omochix mamochiua non tlahtol, masqui yehuan acmo ouilisquia quinpiasqueh inpiluan. Uan nic omochix, ohcon omochiuaco “inpapan mic pantli de tocniuan itich in tlalticpactli”, ohcon quemeh tlen Dios oquiluih: “Ixconita, ihquin tlailiuis miqueh isqueh naquin oneuasqueh de touatzin.”<a href='#FN19' epub:type='noteref' class='noteref'>*</a> </div>
<div class='m'>
<span class="verse" id="RM4_19">19&#160;</span>Nitlaniltoquilis Abraham amo ocpoloh nichicaualis, masqui yeh cuali ocmatoya acmo chicauac nitlalnacayo para quinpias iconeuan, pues yocahxitisquia se ciento xiuitl,<a href='#FN20' epub:type='noteref' class='noteref'>†</a> uan sannoiuqui ocmatia nic nisiuau Sara amo ouilia quinpia iconeuan. </div>
<div class='m'>
<span class="verse" id="RM4_20">20&#160;</span>Uan Abraham amo oyolometic max milauac tlen Dios omoyectencau icmactis, tlamo yeh omochicau ica nitlaniltoquilis, uan oconuehcapantlalih Dios. </div>
<div class='m'>
<span class="verse" id="RM4_21">21&#160;</span>Yeh yec ocmatoya nic ihcuac Dios moyectencautzinoua itich itlah, Yehuatzin chicaucatzintli para ohcon comochiuilis, </div>
<div class='m'>
<span class="verse" id="RM4_22">22&#160;</span>ica non Dios ocsilih ya chipauac ica nitlaniltoquilis. </div>
<div class='p'>
<span class="verse" id="RM4_23">23&#160;</span>Ihcuac in Teotlahtolamatl quihtoua “Dios ocsilih chipauac ica nitlaniltoquilis” amo tlahtoua san den Abraham, </div>
<div class='m'>
<span class="verse" id="RM4_24">24&#160;</span>tla yeh tlahtoua noiuqui de tehuan. Pues tehuan noiuqui Dios techsilia itchipauaqueh ica in totlaniltoquilis inauactzinco Yehuatzin naquin oconyancuicayolitih in toTecotzin Jesús itich miquilistli. </div>
<div class='m'>
<span class="verse" id="RM4_25">25&#160;</span>Yehuatzin in toTecotzin yehua naquin oyah tlatemactil ipampa in totlahtlacol, naquin Dios oconyancuicayolitih para ohcon uilis techsilis ya itchipauaqueh iixpantzinco.  </div>
<div class='psalmlabel' id='RM5_0'> 5</div>
<div class='s'>Ica tlen ocmochiuilih Jesucristo itpiah seuilistli iuantzin Dios </div>
<div class='p'>
<span class="verse" id="RM5_1">1&#160;</span>Ica non, axan nic ica in totlaniltoquilis Dios techonsilia ya itchipauaqueh, ya itcateh ica seuilistli iuantzin Dios ica tlen ocmochiuilih in toTecotzin Jesucristo. </div>
<div class='m'>
<span class="verse" id="RM5_2">2&#160;</span>Ica Yehuatzin Jesucristo uan ica in totlaniltoquilis inauactzinco noiuqui yotuiliqueh yotcalaqueh itich nitetlasohitalitzin Dios campa axan itcateh. Uan tlailiuis itpaquih nic itchiah itteuantisqueh itich nimouisticchipaualitzin. </div>
<div class='m'>
<span class="verse" id="RM5_3">3&#160;</span>Uan amo sayeh non tlen ica itpaquih, tla yeh noiuqui itpaquih itich in tlapanolis; pues itmatih in tlapanolis technextilia quenih ittlaxicosqueh, </div>
<div class='m'>
<span class="verse" id="RM5_4">4&#160;</span>uan tla yotmonextilihqueh ittlaxicosqueh, non icnextia yotmahsiqueh itich in totlayoluil, uan tla yotmahsiqueh itich in totlayoluil, non icchiua ocachi mamochicaua in tonichialis tlen itpiah inauactzinco Dios. </div>
<div class='m'>
<span class="verse" id="RM5_5">5&#160;</span>Uan in tonichialis tlen itpiah inauactzinco Dios, amo san ica itmopihpinautisqueh, pues Dios ica in Espíritu Santo tlen otechonmactih yocontemitih in toyolo ica nitetlasohtlalitzin. </div>
<div class='p'>
<span class="verse" id="RM5_6">6&#160;</span>Pues Cristo, itich in tonal tlen Dios ocontlalih, uan ihcuac tehuan amotlen ouilic otchiuqueh para itmomaquixtisqueh, Yehuatzin omomiquilihtzinoh topampa, tehuan naquin ittlahtlacouanih. </div>
<div class='m'>
<span class="verse" id="RM5_7">7&#160;</span>Tlamilauca, simi oueh acah motemactis miquis ipampa ocse, dion siquiera ipampa se naquin icchiua tlen yec. Uan tlanah catqui acah tlen mixeuis motemactis miquis ipampa acah, miquis san ipampa naquin cuali conetl. </div>
<div class='m'>
<span class="verse" id="RM5_8">8&#160;</span>Pero Dios oconnextih nitlailiuis mic itetlasohtlalitzin tonauac ihcuac Cristo omomiquilihtzinoh topampa masqui oc ittlahtlacouanih otcatcah. </div>
<div class='m'>
<span class="verse" id="RM5_9">9&#160;</span>Uan axan, nic Dios techonsilia ya itchipauaqueh iixpantzinco ica niesotzin Cristo, mahsic yec itmatih Yehuatzin techonmaquixtis den tlatzacuiltilis. </div>
<div class='m'>
<span class="verse" id="RM5_10">10&#160;</span>Pues tla ihcuac oc otquixnamiquiah Dios, Yehuatzin ica in miquilistli de niConetzin oconseuih in ixnamictli tlen otpiayah inauactzinco, axan quen ya itpiah seuilistli iuantzin, ¿queutoc ica niyolilitzin amo ocachi techonmaquixtis? </div>
<div class='m'>
<span class="verse" id="RM5_11">11&#160;</span>Uan amo sayeh non ica itpaquih, tlayeh noiuqui itpaquih inauactzinco Dios ica in toTecotzin Jesucristo, naquin ica Yehuatzin axan itpiah seuilistli iuantzin Dios. </div>
<div class='s'>Adán otechualiquilih miquilistli, Cristo otechualiquilih yolilistli </div>
<div class='p'>
<span class="verse" id="RM5_12">12&#160;</span>Ica se tlalticpactlacatl in tlahtlacol ocalac itich in tlalticpac, uan non tlahtlacol ocualicac miquilistli.<a href='#FN21' epub:type='noteref' class='noteref'>*</a> Uan ohcon in miquilistli opanoc intich nochtin in tlalticpactlacameh, nic nochtin otlahtlacohqueh. </div>
<div class='m'>
<span class="verse" id="RM5_13">13&#160;</span>Tlamilauca, in tlahtlacol yocatca itich in tlalticpac achtoh ihcuac ayamo ocatca nitlanauatil Moisés. Uan ohcon, masqui ayamo ocatca se tlanauatil uan amo ouilic oquinpouilihqueh nintlahtlacol, </div>
<div class='m'>
<span class="verse" id="RM5_14">14&#160;</span>nochtin in tlalticpactlacameh tlen ochanchiuqueh desde Adán hasta Moisés omiqueh, masqui in tlahtlacol tlen occhiuqueh amo quemeh in tlahtlacol tlen oquichiu in Adán, naquin oyah queh se tlanihniuiltil de naquin satepan oualmouicasquia. </div>
<div class='p'>
<span class="verse" id="RM5_15">15&#160;</span>Tlen quemah, nitlahtlacol Adán, amo uilis secnihniuiltis iuan nitetlaocoliltzin Dios. Pues ica nitlahtlacol se tlacatl, miqueh omiqueh, pero in tetlaocolil tlen Dios otechmomactilihtzinoh ica nitetlasohitalitzin se tlacatl, yen Jesucristo, non tetlaocolil ocachi ueyi tiquitl oquichiu, uan omochiuaco se cuali inauac miqueh. </div>
<div class='m'>
<span class="verse" id="RM5_16">16&#160;</span>Noiuqui amo uilis secnihniuiltis nitetlaocolil Dios iuan nitlahtlacol in Adán, pues san ica se tlahtlacol oualah in tlatzacuiltilis, pero nitetlaocolil Dios oualah ipampa intlahtlacol miqueh, para ohcon techonsilis ya itchipauaqueh iixpantzinco. </div>
<div class='m'>
<span class="verse" id="RM5_17">17&#160;</span>Uan tla ica nitlahtlacol se tlacatl in tlalticpactlacameh ocahsiqueh miquilistli, queutoc amo sannoiuqui san ica se tlacatzin, yen Jesucristo, cahsisqueh yolilistli naquin icsiliah nitlailiuis mic iteicnoitalitzin Dios, uan icsiliah quemeh tetlaocolil in chipaualistli iixpantzinco. </div>
<div class='p'>
<span class="verse" id="RM5_18">18&#160;</span>Ica non, tla ica in tlahtlacol tlen oquichiu se, nochtin in tlalticpactlacameh intich oualah miquilistli, sannoiuqui ica niyecchiualis se, nochtin in tlalticpactlacameh uilis isqueh ya chipauaqueh iixpantzinco Dios, uan non chipaualistli cualica yolilistli. </div>
<div class='m'>
<span class="verse" id="RM5_19">19&#160;</span>Masequihto, ohcon quen ica se tlacatl tlen amo otlatlacamat miqueh omocuipqueh tlahtlacouanih, sa noiuqui ohcon, san ica se tlacatzin naquin oontlatlacamat, Dios miqueh quinsilis ya chipauaqueh iixpantzinco. </div>
<div class='p'>
<span class="verse" id="RM5_20">20&#160;</span>Pues nitlanauatil Moisés oehcoc ica matmomacacan cuenta quen tlailiuis mic in totlahtlacol. Pero ihcuac omiquiyac in tlahtlacol, tlailiuis ocachi mic omiquiyac nitetlasohitalitzin Dios, </div>
<div class='m'>
<span class="verse" id="RM5_21">21&#160;</span>para ohcon quen in tlahtlacol oquipix chicaualistli uan octlalico in miquilistli, ohcon noiuqui nitetlasohitalitzin Dios macpia chicaualistli para techcuipas ya itchipauaqueh iixpantzinco uan ohcon techmactis in yolilistli tlen ica in sintitl nochipa ica tlen in toTecotzin Jesucristo ocmochiuilihtzinoh.  </div>
<div class='psalmlabel' id='RM6_0'> 6</div>
<div class='s'>Yotmiqueh innauac in tlahtlacol uan ya ityoltoqueh para in toTecotzin Cristo Jesús </div>
<div class='p'>
<span class="verse" id="RM6_1">1&#160;</span>Tla ohcon, ¿tlenoh itquihtosqueh? ¿Max ocachi ittlahtlacosqueh uan ohcon ittosqueh ocachi icmiquiyaltis nitetlasohitalitzin Dios tonauac? </div>
<div class='m'>
<span class="verse" id="RM6_2">2&#160;</span>¡Amo, ayic ohcon matyoluican! Pues tla yotmiqueh inauac in tlahtlacol, ¿quenih oc uilis itninimisqueh itich in tlahtlacol? </div>
<div class='m'>
<span class="verse" id="RM6_3">3&#160;</span>¿Noso xamo nanconmatih nic nochtin naquin otmocuatequihqueh para itpouisqueh iuantzin Cristo Jesús, ohcon noiuqui iuantzin itpouih itich nimiquilis? </div>
<div class='m'>
<span class="verse" id="RM6_4">4&#160;</span>Pues ihcuac otmocuatequihqueh, quisa queh otmiqueh uan otechtlalpachohqueh sansican iuantzin Cristo, para que ohcon quemeh Cristo oonyancuicayol itich miquilistli ica nimouisticchicaualitzin in toTahtzin Dios, sannoiuqui ohcon tehuan otechonyancuicayolitih para matninimican itich se yancuic yolilistli. </div>
<div class='m'>
<span class="verse" id="RM6_5">5&#160;</span>Uan tla tehuan yotmochiuacoh sa se iuantzin Cristo itich nimiquilitzin, ohcon noiuqui itmochiuasqueh sa se iuantzin itich in yancuicayolilistli. </div>
<div class='p'>
<span class="verse" id="RM6_6">6&#160;</span>Nin yec itmatih, in totlalticpactlaniquilis oyah tlasohsal sansican iuantzin Cristo, para mahsic macpolo nichicaualis uan ohcon acmo mattlacamatican in tlahtlacol. </div>
<div class='m'>
<span class="verse" id="RM6_7">7&#160;</span>Pues naquin yomic, in tlahtlacol acmo icpia chicaualistli itich. </div>
<div class='m'>
<span class="verse" id="RM6_8">8&#160;</span>Uan tla tehuan otmiqueh iuantzin Cristo, itniltocah nic noiuqui itpiasqueh yolilistli iuantzin, </div>
<div class='m'>
<span class="verse" id="RM6_9">9&#160;</span>pues sannoiuqui nin yec itmatih, Cristo yomoyancuicayolitih itich miquilistli, ica non ayic ocsipa momiquilis, masequihto in miquilistli acmo icpia chicaualistli itich. </div>
<div class='m'>
<span class="verse" id="RM6_10">10&#160;</span>Pues ihcuac Cristo omomiquilihtzinoh, omomiquilihtzinoh ipampa in tlahtlacol san yen sipa uan ica in sintitl nochipa; uan axan quen yomoyancuicayolitihtzinoh, niyolilis cah para niuehcapantlalilis Dios. </div>
<div class='m'>
<span class="verse" id="RM6_11">11&#160;</span>Namehuantzitzin noiuqui ohcon, yec ixconmatican nic yonamonmiqueh inauac in tlahtlacol, pero inauac Dios namonyoltoqueh, nic namonpouih iuan in toTecotzin Cristo Jesús. </div>
<div class='p'>
<span class="verse" id="RM6_12">12&#160;</span>Ica non, amo ixconcauacan in tlahtlacol matlatiquiti itich namotlalnacayo tlen miquis se tonal, amo ixconcauacan manamechonchiualti ixcontlacamatican nipitzotictlaniquilis. </div>
<div class='m'>
<span class="verse" id="RM6_13">13&#160;</span>Amo ixcontemacacan namotlalnacayo itich in tlahtlacol quemeh se tiquitiatl para icchiuas tlen amo cuali, yehyeh xonmotemactican inauactzinco Dios, pues axan acmo namonmictoqueh, tla yeh yonamonyolqueh, uan namotlalnacayo ixconmactican Dios quemeh se tiquitiatl para icchiuas tlen yec. </div>
<div class='m'>
<span class="verse" id="RM6_14">14&#160;</span>Ohcon ixconchiuacan, pues in tlahtlacol acmo icpia chicaualistli namotich, pues namehuantzitzin acmo namonpouih itich nitlanauatil Moisés, tla yeh namonpouih itich nitetlasohitalitzin Dios. </div>
<div class='s'>Xonmotemactican namonisqueh esclavos inauac tlen yec </div>
<div class='p'>
<span class="verse" id="RM6_15">15&#160;</span>¿Tla ohcon quenih? ¿Max ittlahtlacosqueh nic ya itpouih itich nitetlasohitalitzin Dios uan acmo itich in tlanauatil? ¡Amo, ayic ohcon ixconyoluican! </div>
<div class='m'>
<span class="verse" id="RM6_16">16&#160;</span>Namehuantzitzin cuali nanconmatih, que tla nanconmocauiliah acah manamechontlatiquitihto, namonmocauah imac queh iesclavo. Uilis nanconmocauilisqueh namonisqueh iesclavos in tlahtlacol uan ohcon namonmiquisqueh, noso uilis nanconmocauilisqueh namonisqueh iesclavos Dios uan ohcon nanconchiuasqueh tlen yec iixpantzinco. </div>
<div class='m'>
<span class="verse" id="RM6_17">17&#160;</span>Tehuan itmotlasohcamatih inauactzinco Dios nic masqui achtoh onamoncatcah iesclavos in tlahtlacol, axan ica nochi namoyolo nancontlacamatih in tlamachtilistli tlen onanconsilihqueh. </div>
<div class='m'>
<span class="verse" id="RM6_18">18&#160;</span>Uan axan quen Dios yonamechontohton imac in tlahtlacol, ya namontiquitinih inauac in tlen yec. </div>
<div class='m'>
<span class="verse" id="RM6_19">19&#160;</span>Intlahtoua ica tlanihniuiltil tlen quicuih nican tlalticpac, nic inmati oueh nanconahsicamatisqueh tlen innamechoniluia. Ohcon quemeh onancontemactayah namotlalnacayo mai iesclavo in pitzotic ayilis uan nochi tlen amo cuali uan onamontlahtlacolchiuayah, ohcon axan ixcontemactican namotlalnacayo mamochiua iesclavo tlen yec, uan ohcon xonmosicantlalican ixconcauacan in tlahtlacol. </div>
<div class='p'>
<span class="verse" id="RM6_20">20&#160;</span>Ihcuac oc onamoncatcah iesclavos in tlahtlacol, amo ocpiaya tleca nanconchiuasqueh tlen yec, pues amo onamonpouiah itich in tlen yec. </div>
<div class='m'>
<span class="verse" id="RM6_21">21&#160;</span>Uan ixnechoniluican, ¿tlenoh onancontlanqueh ica nochi non tlahtlacolchiualis tlen axan simi ica namonpinauah? Pues nochi non tlahtlacolchiualis cualica miquilistli. </div>
<div class='m'>
<span class="verse" id="RM6_22">22&#160;</span>Pero axan yonamechonquixtihqueh imac in tlahtlacol uan ya namonpouih itiquitcauan Dios, uan itich non, quemah namontlatlanih, pues Dios namechonsicantlalia den tlahtlacol, uan non cualica in yolilistli tlen ica in sintitl nochipa. </div>
<div class='m'>
<span class="verse" id="RM6_23">23&#160;</span>Uan ohcon, tlamilauca, in tlahtlacol cualica quemeh tlaxtlauil yen miquilistli, pero nitetlaocoliltzin Dios cualica yen yolilistli tlen ica in sintitl nochipa inauactzinco in toTecotzin Cristo Jesús.  </div>
<div class='psalmlabel' id='RM7_0'> 7</div>
<div class='s'>Acmo itcateh imac in tlanauatil tlen otechtlatiquitaya </div>
<div class='p'>
<span class="verse" id="RM7_1">1&#160;</span>Nocniuantzitzin, namehuantzitzin nanconixmatih in tlanauatil, uan nanconmatih nic in tlanauatil uili ictlatiquitia sayeh naquin oc yoltoc. </div>
<div class='m'>
<span class="verse" id="RM7_2">2&#160;</span>Mattlalican nin tlanihniuiltil: Se siuatl tlen namiqueh, in tlanauatil quihtoua icpia tlen isqui iuan nitlauical tla oc yoltoc, pero tla nitlauical yomic, in siuatl motohtoma inauac in tlanauatil tlen ocsintilihtoya iuan nitlauical. </div>
<div class='m'>
<span class="verse" id="RM7_3">3&#160;</span>Ica non, tla non siuatl mosetilia iuan ocse tlacatl uan nitlauical oc yoltoc, non siuatl tlahtlacohtoc nic mocalaquihtoc iuan ocse; pero tla nitlauical yomic, in siuatl ya motohtoma inauac non tlanauatil, uan masqui mamonamicti iuan ocse tlacatl non amo ictosniqui mocalaquihtoc iuan ocse. </div>
<div class='p'>
<span class="verse" id="RM7_4">4&#160;</span>Namehuantzitzin, notlasohicniuan, noiuqui ohcon ya namontlatohtonten inauac in tlanauatil, pues yonamonmiqueh iuantzin Cristo. Uan ohcon namonpouih iuan ocse, masequihto namonpouih iuan naquin oonyancuicayol itich miquilistli, para ohcon mattemactihtocan inauac Dios quemeh totlatiyo yen tocualichiualis. </div>
<div class='m'>
<span class="verse" id="RM7_5">5&#160;</span>Porque ihcuac oc otchanchiutoyah itich in totlalticpactlaniquilis, in tlanauatil yeh san ocachi otechixtopeu itich nipitzotictlaniquilis in totlalnacayo, uan ohcon ottemactihtoyah quemeh totlatiyo yen chiualistli tlen cualica miquilistli. </div>
<div class='m'>
<span class="verse" id="RM7_6">6&#160;</span>Pero axan acmo itcateh imac in tlanauatil tlen otechtlatiquitaya, nic yotmiqueh para inauac. Ica non axan ituilih ittiquitiliah Dios ica in yancuic yolilistli tlen in Espíritu techmactia, uan acmo ica in tlen yauehcau tlanauatil tlen ihcuiliutoc. </div>
<div class='s'>In tlanauatil ocnextih in tlahtlacol catqui totich </div>
<div class='p'>
<span class="verse" id="RM7_7">7&#160;</span>Tla ohcon, ¿tlenoh itquihtosqueh? ¿Itquihtosqueh nitlanauatil Moisés techtlahtlacolchiualtia? ¡Amo, ayic ohcon matyoluican! Pues neh amo onmatisquia tlenoh tlahtlacol tla amo oini ica in tlanauatil. Amo onmatisquia max tlahtlacol inquecolitas inmoyohcatis tlen teaxca, tla in tlanauatil amo oquihtouani: “Amo itquecolitas itmoyohcatis tlen teaxca.”<a href='#FN22' epub:type='noteref' class='noteref'>*</a> </div>
<div class='m'>
<span class="verse" id="RM7_8">8&#160;</span>Pero in tlahtlacol ocahsic itich in tlanauatil quenih nechtlahtlacolchiualtis, uan ocualeualtih notich manquecolita nochi in tlensa. Porque tla amo oini in tlanauatil, in tlahtlacol queh omictosquia. </div>
<div class='m'>
<span class="verse" id="RM7_9">9&#160;</span>Neh, achtoh amo onquixmatia in tlanauatil uan ohcon onyoltoya, pero ihcuac yonquixmat in tlanauatil, in tlahtlacol oualyol uan neh onimic. </div>
<div class='m'>
<span class="verse" id="RM7_10">10&#160;</span>Uan ohcon onmomacac cuenta, necah tlanauatil tlen onechmactisquia yolilistli, yehyeh onechualiquilih miquilistli. </div>
<div class='m'>
<span class="verse" id="RM7_11">11&#160;</span>Porque in tlahtlacol ocahsic itich in tlanauatil quenih nechcahcayauas, uan onechcahcayau, uan ica mismo non tlanauatil onechmictih. </div>
<div class='p'>
<span class="verse" id="RM7_12">12&#160;</span>Ica tlen yonnamechoniluih, itquitah nic in tlanauatil yeh mouisticchipauac, uan tlen tenauatia noiuqui mouisticchipauac, yec tlen ictoua uan cuali. </div>
<div class='m'>
<span class="verse" id="RM7_13">13&#160;</span>Tla ohcon, ¿quenat ictosniqui que necah cuali tlanauatil onechualiquilih in miquilistli? ¡Amo, ayic ohcon matyoluican! Pues yeh yen tlahtlacol tlen para monextis nic simi amocuali, oquicuic in cuali tlanauatil uan ica onechualiquilih miquilistli. Ohcon omochiu para que ica in tlanauatil mamota yec quen temohtih amo cuali in tlahtlacol. </div>
<div class='p'>
<span class="verse" id="RM7_14">14&#160;</span>Uan itmatih que in tlanauatil ualeua itich nitlaniquilis Dios; pero neh notich ualeua yeh notlalticpactlaniquilis, uan queh oisquia intlanamactli queh esclavo itich in tlahtlacol. </div>
<div class='m'>
<span class="verse" id="RM7_15">15&#160;</span>Amo incahsicamati tlen nopan mochiua, pues tlamilauca inniqui inchiuas tlen cuali, masqui ohcon amo yeh non inchiua, tlamo yeh inchiua tlen nechcualania inchiuas. </div>
<div class='m'>
<span class="verse" id="RM7_16">16&#160;</span>Pero tla tlen inchiua nechcualania, ohcon innextia que neh inquita cuali tlen quihtoua in tlanauatil, </div>
<div class='m'>
<span class="verse" id="RM7_17">17&#160;</span>uan ica non amo yen nehua naquin inchiua tlen amo cuali, tlamo yeh in tlahtlacol tlen catqui notich. </div>
<div class='m'>
<span class="verse" id="RM7_18">18&#160;</span>Yec inmati que neh notich, masequihto itich notlalticpactlaniquilis, amo catqui tlen cuali, porque masqui inniqui inchiuas tlen cuali, amo uili inchiua. </div>
<div class='m'>
<span class="verse" id="RM7_19">19&#160;</span>Pues amo inchiua tlen cuali inniqui inchiuas, tlamo yeh tlen amo cuali, tlen amo inniqui inchiuas, yeh non inchiua. </div>
<div class='m'>
<span class="verse" id="RM7_20">20&#160;</span>Uan tla inchiua tlen amo inniqui, acmo yen neh naquin inchiua, tlamo yen tlahtlacol tlen catqui notich. </div>
<div class='p'>
<span class="verse" id="RM7_21">21&#160;</span>Ica non, ihcuac inniqui inchiuas tlen cuali, inquita nin: in tlahtlacol catqui notich. </div>
<div class='m'>
<span class="verse" id="RM7_22">22&#160;</span>Itich noyolo intlasohtla nitlanauatiltzin Dios; </div>
<div class='m'>
<span class="verse" id="RM7_23">23&#160;</span>pero itich notlalnacayo inquita catqui itlah ocse tlen quixnamiqui tlen cuali inniqui inchiuas; uan non yeh nitlaniquilis in tlahtlacol tlen catqui notich uan nechihilpihtoc. </div>
<div class='m'>
<span class="verse" id="RM7_24">24&#160;</span>¡Tetlaocoltih nopanolis! ¿Aquih nechtohtomas de notlalticpactlaniquilis tlen nechuica itich in miquilis? </div>
<div class='m'>
<span class="verse" id="RM7_25">25&#160;</span>Inmotlasohcamatilia Yehuatzin Dios, pues san Yehuatzin uilis nechtohtomas ica tlen Jesucristo ocmochiuilihtzinoh. </div>
<div class='p'>San ica ome yeyi tlahtol, yeh nin tlen inquita notich: Ica noyolo intlasohtla tlen quihtoua nitlanauatiltzin Dios, pero ica notlalticpactlaniquilis nilpitoc itich nitlaniquilis in tlahtlacol.  </div>
<div class='psalmlabel' id='RM8_0'> 8</div>
<div class='s'>Sechipaucaninimi ica nitematlanilis in Espíritu </div>
<div class='p'>
<span class="verse" id="RM8_1">1&#160;</span>Ica non, axan acmo cah tlatzacuiltilistli innauac naquin pouih iuantzin Cristo Jesús, [naquin amo ninimih quemeh icniqui nintlalticpactlaniquilis, tlamo yeh quemeh nitlaniquilitzin in Espíritu]. </div>
<div class='m'>
<span class="verse" id="RM8_2">2&#160;</span>Acmo cah tlatzacuiltilis nic ica tlen Cristo Jesús ocmochiuilihtzinoh, in Espíritu naquin contemactia yolilistli otechquixtih imac nitlaniquilis in tlahtlacol uan imac miquilistli. </div>
<div class='m'>
<span class="verse" id="RM8_3">3&#160;</span>Nitlanauatil Moisés amo ouilic otechtohton imac in tlahtlacol, pues non tlanauatil amo ocpiaya chicaualis ipampatica in totlalticpactlaniquilis tlen amo ouilic octlacamat non tlanauatil. Ica non Dios ocoualtitlan niConetzin quemeh semeh tehuan ittlalticpactlacah, uan ocontemactih quemeh se tlatemactil ipampa in tlahtlacol. Uan ohcon oconpohpoloh nichicaualis in tlahtlacol ica itlalticpacnacayo quemeh tehuan itpiah. </div>
<div class='m'>
<span class="verse" id="RM8_4">4&#160;</span>Ohcon ocomochiuilih para ohcon tehuan matuilican mattlacamatican tlen quihtoua in tlanauatil, tehuan naquin amo itninimih quemeh in totlalticpactlaniquilis icniqui, tlamo quemeh in Espíritu Santo comoniquiltia. </div>
<div class='p'>
<span class="verse" id="RM8_5">5&#160;</span>Naquin ninimih quemeh nintlalticpactlaniquilis icniqui, sa icmatoqueh quenih icpaquilismacasqueh nintlalticpactlaniquilis, pero naquin ninimih quemeh in Espíritu Santo comoniquiltia, sa icmatoqueh quenih icpaquilismacasqueh in Espíritu. </div>
<div class='m'>
<span class="verse" id="RM8_6">6&#160;</span>Ixconmatican, naquin sa icmatoc icchiuas tlen nitlalticpactlaniquilis icyoltilana, non, cualica miquilistli; pero naquin sa icmatoc icchiuas nitlaniquilitzin in Espíritu Santo, non, cualica yolilistli uan seuilistli. </div>
<div class='m'>
<span class="verse" id="RM8_7">7&#160;</span>Pues naquin sa icmatoqueh icchiuasqueh tlen nintlalticpactlaniquilis icniqui, nonqueh itecocolihcauan Dios, nic amo icniquih uan dion amo uili ictlacamatih nitlanauatiltzin Yehuatzin. </div>
<div class='m'>
<span class="verse" id="RM8_8">8&#160;</span>Ica non, naquin ninimih quemeh nintlalticpactlaniquilis icniqui, amo uili icpaquilismacah Dios. </div>
<div class='p'>
<span class="verse" id="RM8_9">9&#160;</span>Pero namehuantzitzin amo namonninimih quemeh icniqui namotlalticpactlaniquilis, tla yeh namonninimih quemeh nitlaniquilis in Espíritu, pues niEspíritu Dios chanchiua namotichtzin. Naquin amo icpixtoc niEspíritu in Cristo, amo poui iaxca Cristo. </div>
<div class='m'>
<span class="verse" id="RM8_10">10&#160;</span>Pero tla Cristo chanchiua namotichtzin, masqui namotlalnacayo yahtoc itich in miquilis ipampatica in tlahtlacol, namoespíritu icpia yolilistli nic Yehuatzin yonamechonchipau. </div>
<div class='m'>
<span class="verse" id="RM8_11">11&#160;</span>Uan tla niEspíritu Dios chanchiua namotichtzin, ixconmatican que Yehuatzin naquin oconyancuicayolitih Cristo Jesús itich miquilistli, sannoiuqui ohcon icmactis yolilistli namotlalnacayo tlen se tonal miquis. Non yolilis namechonmactis ica niEspíritu tlen chanchiua namotichtzin. </div>
<div class='p'>
<span class="verse" id="RM8_12">12&#160;</span>Tla ohcon, nocniuantzitzin, yeh quemah moniqui ittlatlacamatisqueh, pero acmo inauac in totlalticpactlaniquilis para oc itchanchiutosqueh quemeh yeh nitlaniquilis. </div>
<div class='m'>
<span class="verse" id="RM8_13">13&#160;</span>Porque tla nanconchiutinimisqueh tlen namotlalticpactlaniquilis icniqui, namonmiquisqueh; pero tla ica in Espíritu Santo nanconpohpolouah nichiualis namotlalticpactlaniquilis, namonyolisqueh. </div>
<div class='p'>
<span class="verse" id="RM8_14">14&#160;</span>Nochtin naquin quinyacana niEspíritu Dios, yehuan iconeuantzitzin Dios. </div>
<div class='m'>
<span class="verse" id="RM8_15">15&#160;</span>Porque in Espíritu tlen namehuantzitzin onanconsilihqueh amo se espíritu tlen namechonihilpia ocsipa xonchanchiuacan itich mohcayotl, tla yeh onanconsilihqueh in Espíritu naquin ica ya namonpouih iconeuantzitzin Dios, uan ica non Espíritu ya uilih itmoluiliah: “¡NotlasohTahtzin!” </div>
<div class='m'>
<span class="verse" id="RM8_16">16&#160;</span>In Espíritu Santo yec icmatiltia in toespíritu que tehuan ticoneuan Dios. </div>
<div class='m'>
<span class="verse" id="RM8_17">17&#160;</span>Uan nic tipiluantzitzin Dios, noiuqui techontlaaxcatis sansican iuantzin Cristo. Uan tla axan tehuan ittlahyouiah iuantzin Cristo, satepan noiuqui sansican iuantzin techuehcapantlalisqueh. </div>
<div class='p'>
<span class="verse" id="RM8_18">18&#160;</span>Cuali inmatoc, in tlahyouilistli tlen axan itpanouah amo uilis monihniuiltis iuan in mouistic uehcapantlalilis tlen satepan itpiasqueh uan se tonal monextis. </div>
<div class='m'>
<span class="verse" id="RM8_19">19&#160;</span>Uan tlamilauca, nochi tlen Dios itlachiualitzin sa icchixtoc ica mic tlaniquilis necah tonal ihcuac Dios quinteixmatiltis niconeuantzitzin. </div>
<div class='m'>
<span class="verse" id="RM8_20">20&#160;</span>Pues nochi tlen tlachiual oihtlacau, pero amo yeh nic yeh oquinic, tlayeh nic Dios ohcon ocomoniquiltihtzinoh. Pero masqui oihtlacau, oc catqui necah nichialistli </div>
<div class='m'>
<span class="verse" id="RM8_21">21&#160;</span>de que nochi nitlachiualitzin, Dios contohtomas campa ihtlacautoc, uan ohcon teuantis itich in mouistic temaquixtilis tlen icpiasqueh niconeuantzitzin Yehuatzin. </div>
<div class='m'>
<span class="verse" id="RM8_22">22&#160;</span>Itmatoqueh que nochi nitlachiualitzin Dios, tzahtzitoc hasta axan uan icpanoua toneualistli quemeh se siuatzintli ihcuac ya ictlalticpacnextis niconeu. </div>
<div class='m'>
<span class="verse" id="RM8_23">23&#160;</span>Uan amo sayeh nitlachiualitzin Dios tlapanoua, tlamo yeh noiuqui tehuan, naquin ya itpiah in Espíritu Santo tlen Dios ocontlayacanaltih otechonmactih de nochi tlen oc techonmactis. Tehuan noiuqui ittzahtzih toyolihtic uan sa itchixtoqueh in tonal ihcuac Dios techonsilis quemeh ticoneuantzitzin, ihcuac techonmactis ocse yancuic totlalnacayo. </div>
<div class='m'>
<span class="verse" id="RM8_24">24&#160;</span>Tlamilauca, tla Dios otechmaquixtih, yeh nic oquinic matpiacan nichialis. Pero tla tlen secchia yosequitac, non acmo ictosniqui nichialistli. Itlah tlen ya sequitztoc acmo icpia tleca oc secchixtos sequitas. </div>
<div class='m'>
<span class="verse" id="RM8_25">25&#160;</span>Ica non, tla tehuan itchiah tlen ayamo uili itquitah, moniqui itchiasqueh ica pacahyouilis. </div>
<div class='p'>
<span class="verse" id="RM8_26">26&#160;</span>Sannoiuqui in Espíritu techonmatlani itich tlen tehuan amo itchicauaqueh. Pues tehuan amo ituilih itmotlatlautiliah Dios quemeh icnamiqui, ica non in Espíritu Santo motlatlautia inauactzinco Dios topampa, ica tzahtzililis tlen amo uili secteahsicamatiltia ica itlah tlahtol. </div>
<div class='m'>
<span class="verse" id="RM8_27">27&#160;</span>Uan Yehuatzin Dios naquin cuali quixmati tlenoh cah itich seiyolo, Yehuatzin icmati tlenoh contlahtlantoc in Espíritu Santo; porque in Espíritu quintlahtouia niaxcatzitzin Dios ohcon quemeh Dios itlaniquilitzin. </div>
<div class='s'>Tehuan ittlatlanih ica Yehuatzin Cristo </div>
<div class='p'>
<span class="verse" id="RM8_28">28&#160;</span>Tehuan itmatih que naquin ictlasohtlah Dios, masequihto naquin Yehuatzin oquinnotz ica nitlaniquilitzin, nochi tlen icpanauihtasqueh, Dios icchiuas mai se cuali innauac yehuan. </div>
<div class='m'>
<span class="verse" id="RM8_29">29&#160;</span>Porque naquin Dios oquimixmat desde achtoh, noiuqui ya achtoh yoquinsicantlalih maican ohcon quemeh niConetzin, uan ohcon niConetzin yehua matlayacana innauac miqueh icnimeh. </div>
<div class='m'>
<span class="verse" id="RM8_30">30&#160;</span>Uan naquin achtoh oquinsicantlalih, Yehuatzin noiuqui oquinnotz; uan naquin oquinnotz, Yehuatzin noiuqui oquinchipau; uan naquin oquinchipau, Yehuatzin noiuqui oquichiu mateuantican itich niuehcapantlalilis. </div>
<div class='p'>
<span class="verse" id="RM8_31">31&#160;</span>¿Tlenoh uilis itquihtosqueh ica nochi nin? Tla Dios touan metzticah, ¿aquih uilis techixnamiquis? </div>
<div class='m'>
<span class="verse" id="RM8_32">32&#160;</span>Dios amo oquixcocoh contemactis hasta niConetzin, yehyeh ocontemactih ipampa itnochtin; ica non, ¿queutoc amo techonmactis sansican iuan niConetzin nochi nocsiqui tlateochiualis? </div>
<div class='m'>
<span class="verse" id="RM8_33">33&#160;</span>¿Aquih uilis quinteiluis naquin Dios oquimonpihpin? ¡Tla Yehuatzin inohmah ya quimonteixpantihtoc chipauaqueh! </div>
<div class='m'>
<span class="verse" id="RM8_34">34&#160;</span>¿Aquih uilis quihtos intich moniqui tlatzacuiltilis? ¡Tla Cristo Jesús omomiquilih inpampa yehuan! Uan amo sa yeh non, noiuqui omoyancuicayolitih, uan metzticah iyecmapantzinco Dios uan ompa techontlahtouihticah. </div>
<div class='m'>
<span class="verse" id="RM8_35">35&#160;</span>¿Tlenoh uilis techihcuanis de nitetlasohtlalitzin Cristo? ¿Tlapanolis, tlaouehcayotl, noso ihcuac tlensaso techchiuiliah, mayantli, noso ihcuac techpoloua tlenoh itmoquentisqueh, noso ihcuac itcateh itenco tlapanolis, noso in miquilistli? </div>
<div class='m'>
<span class="verse" id="RM8_36">36&#160;</span>Itich in Teotlahtolamatl ihcuiliutoc: </div>
<div class='q'>Nic itpouih mouantzin, in tlacameh nochipa icniquih techmictisqueh; </div>
<div class='q'>techmatih quemeh ichcameh tlen yoquintlalihqueh quinmictisqueh.<a href='#FN23' epub:type='noteref' class='noteref'>*</a> </div>
<div class='m'>
<span class="verse" id="RM8_37">37&#160;</span>Masqui ohcon, itich nochi non tlen itpanouah, tehuan uehca ittlatlantiueh ica Yehuatzin naquin techontlasohtla. </div>
<div class='m'>
<span class="verse" id="RM8_38">38&#160;</span>Ica non cuali inmatoc que amitlah uilis techihcuanis de nitetlasohtlalitzin Dios, dion miquilistli, dion in toyolilis, dion iluicactlatitlanten, dion nitlayacancauan in amocuali ehecameh, dion in chicaualismeh, dion tlen panoua axan, dion tlen satepan uitz, </div>
<div class='m'>
<span class="verse" id="RM8_39">39&#160;</span>dion tlen catqui tlacpac, dion tlen catqui tlauehcatlan, dion itlah tlen ocse tlen tlachiual amo uilis techihcuanis de nitetlasohtlalitzin Dios, tlen itcahsih inauactzinco in toTecotzin Cristo Jesús.  </div>
<div class='psalmlabel' id='RM9_0'> 9</div>
<div class='s'>Dios oquimonpihpin in tocniuan de Israel </div>
<div class='p'>
<span class="verse" id="RM9_1">1&#160;</span>Iixpan Cristo innamechoniluia nic nin tlen inquihtoua yeh milauac, amo nistlacati. Uan noyolihtic in Espíritu Santo nechonmatiltia nic nin tlen inquihtoua yeh milauac: </div>
<div class='m'>
<span class="verse" id="RM9_2">2&#160;</span>Neh tlailiuis intlaocoya uan inpia se toneualistli itich noyolo tlen amo panoua, </div>
<div class='m'>
<span class="verse" id="RM9_3">3&#160;</span>hasta onniquisquia neh nonohmah, Dios manechtlatiui itich in tlicotlatzacuiltilis, uan ohcon manechsicantlali de Cristo, tla non oquinmatlanisquia mamomaquixtican nochancaicniuan judíos. </div>
<div class='m'>
<span class="verse" id="RM9_4">4&#160;</span>Yehuan yen israelitas, naquin Dios oquinsilih quemeh ipiluantzitzin, naquin Dios oquinnextilih que Yehuatzin tlailiuis mouisticatzintli, yehuan naquin Dios inuan omotlahtolsintilih, naquin Dios oquinmactih in tlanauatil, uan oquimiluih quenih macchiuacan in tiquitl de tetlacachiualis inauactzinco, uan omoyectencau quinmactis mouistic tlateochiualis. </div>
<div class='m'>
<span class="verse" id="RM9_5">5&#160;</span>Yehuan naquin ualeuanih inauac in toueyitahuan judíos; uan innauac yehuan ompa ualeua in Cristo Temaquixtani quemeh tlalticpactlacatl, uan Yehuatzin yehua Dios naquin tlanauatihtoc itich nochi, uan naquin icnamiqui in tetlacachiualistli ica in sintitl nochipa. Amén. </div>
<div class='p'>
<span class="verse" id="RM9_6">6&#160;</span>Pero ica nochi non amo ictosniqui inteahsicamatiltihtoc que tlen Dios omoyectencau quinmactis in israelitas acmo oquinmactih. Tlayeh, tlen inteahsicamatiltihtoc yeh nin: nic miqueh amo tlaniltocah ohcon mota nic amo nochtin tlen ualeuah itich Israel milauac pouih israelitas, </div>
<div class='m'>
<span class="verse" id="RM9_7">7&#160;</span>sannoiuqui ohcon quemeh amo nochtin tlen ualeuah itich Abraham pouih iconeuan, pues Dios oquiluih in Abraham: “Sayeh nipiluan moconeu Isaac, yehuan naquin pouisqueh oneuah de teh.”<a href='#FN24' epub:type='noteref' class='noteref'>*</a> </div>
<div class='m'>
<span class="verse" id="RM9_8">8&#160;</span>Uan ohcon itquitah, amo nochtin pouih iconeuan Dios sayeh nic icpiah inpapan yeh in Abraham, tla yeh in tlen milauac ualeuanih inauac Abraham pouih sayeh naquin nesih nic Dios omoyectencautzinoh nesisqueh. </div>
<div class='m'>
<span class="verse" id="RM9_9">9&#160;</span>Uan in tlahtol tlen Dios omoyectencautzinoh yeh yeh nin: “Itich in tonal tlen yonmitziluih, niuitz, uan in Sara ya icpias se iconeu.”<a href='#FN25' epub:type='noteref' class='noteref'>†</a> </div>
<div class='p'>
<span class="verse" id="RM9_10">10&#160;</span>Uan amo san yeh non. Noiuqui ohcon opanoc iuan niconeuan in Rebeca tlen ocpixqueh sanse inpapan, yen Isaac naquin inauac itualeuah. </div>
<div class='m'>
<span class="verse" id="RM9_11">11&#160;</span>Pues ihcuac oc ihtitl ocatcah nonqueh coconeh, uan dion ayamo occhiuayah tlen cuali noso tlen amo cuali, ihcuacon Dios ocnextih nic amo tepihpina ipampa itlah chiualis, tlamo yeh nic Yehuatzin ontenotza. </div>
<div class='m'>
<span class="verse" id="RM9_12">12&#160;</span>Ica non ihquin oquiluih in Rebeca: “Moconeu tlayacayotl isqui itlaqueual naquin ocachi tzohtzocotzin.”<a href='#FN26' epub:type='noteref' class='noteref'>‡</a> </div>
<div class='m'>
<span class="verse" id="RM9_13">13&#160;</span>Ohcon quemeh ihcuiliutoc itich in Teotlahtolamatl: “Ontlasohtlac in Jacob, uan in Esaú amo onmotacanic.”<a href='#FN27' epub:type='noteref' class='noteref'>§</a> </div>
<div class='p'>
<span class="verse" id="RM9_14">14&#160;</span>¿Tla ohcon, tlenoh itquihtosqueh? ¿Itquihtosqueh amo yec tlen Dios icchiua? ¡Amo, ayic ohcon matyoluican! </div>
<div class='m'>
<span class="verse" id="RM9_15">15&#160;</span>Pues ixconilnamiquican, Dios ihquin oquiluih in Moisés: “Inquicnomatis naquin neh inniquis inquicnomatis, uan intlaocolitas naquin neh inniquis intlaocolitas.”<a href='#FN28' epub:type='noteref' class='noteref'>*</a> </div>
<div class='m'>
<span class="verse" id="RM9_16">16&#160;</span>Uan ohcon itquitah, Dios amo tepihpina nic seyeh secniqui, noso nic semochicaua itich itlah chiualis, tla yeh tepihpina ica niteicnoitalitzin. </div>
<div class='m'>
<span class="verse" id="RM9_17">17&#160;</span>Non noiuqui mota itich in Teotlahtolamatl campa Dios quiluia in Faraón: “Onmitztlalih itueyitiquiuahqui nic motich innextis nochicaualis, uan ohcon maquixmatican notoocaa itich nochi in tlalticpactli.”<a href='#FN29' epub:type='noteref' class='noteref'>†</a> </div>
<div class='m'>
<span class="verse" id="RM9_18">18&#160;</span>Nochi nin tlahtol technextilia, Dios quimicnomati naquin comoniquiltia quimicnomatis, sannoiuqui ohcon naquin icniqui icyolohchihchicauas, icyolohchihchicaua. </div>
<div class='p'>
<span class="verse" id="RM9_19">19&#160;</span>Pero touatzin uilis itnechoniluis: “Tla ohcon, ¿tleca Dios oc quintlahtlacoltia in tlacameh? Pues mota amacah uili quixnamiqui nitlaniquilitzin.” </div>
<div class='m'>
<span class="verse" id="RM9_20">20&#160;</span>¡Pero nocnitzin! ¿Aquih touatzin para itconnananquilis Dios? Quenat in soquicomitl uilis quiluis naquin occhihchiu: “¿Tleca ihquin otnechonchihchiu?”<a href='#FN30' epub:type='noteref' class='noteref'>‡</a> </div>
<div class='m'>
<span class="verse" id="RM9_21">21&#160;</span>In soquichiuani imac catqui icchiuas san ica se soquitl tlen yeh icniquis. Uilis icchiuas se contzin tlen ica itlah cualtzin ictlatiquitisqueh, uan noiuqui ohcon ica non mismo soquitl uilis icchiuas ocse comitl tlen ictlatiquitisqueh san ica tlensa. </div>
<div class='p'>
<span class="verse" id="RM9_22">22&#160;</span>¿Uan tlenoh motiquiu tla sannoiuqui Dios ohcon icchiua? Pues Dios ocniquia icnextis nicualanilitzin uan nichicaualitzin, masqui ohcon oc oquinpacahyouih necateh tapalcameh tlen cateh icsilisqueh in tlatzacuiltilis uan in poliuilis. </div>
<div class='m'>
<span class="verse" id="RM9_23">23&#160;</span>Ohcon oquichiu nic oquinic octeixmatiltih innauac necateh tapalcameh tlen Yehuatzin quimicnomati, naquin oquinpihpin desde achtoh mateuantican itich niuehcapantlalilis, quen Yehuatzin tlailiuis simi mouisticatzintli. </div>
<div class='m'>
<span class="verse" id="RM9_24">24&#160;</span>Uan nonqueh tapalcameh tlen Dios oquimicnomat, yeh yen tehuan naquin Dios otechnotz, amo san den judíos, tlamo noiuqui de naquin amo judíos. </div>
<div class='m'>
<span class="verse" id="RM9_25">25&#160;</span>Quemeh ihcuiliutoc itich nitlahcuilol in teotlanauatani Oseas: </div>
<div class='q'>In tocniuan naquin amo opouiah noaxcauan, inquinnotzas noaxcauan, </div>
<div class='q'>uan naquin amo ocatca tlasohtli, intlasohtlas.<a href='#FN31' epub:type='noteref' class='noteref'>§</a> </div>
<div class='q'>
<span class="verse" id="RM9_26">26&#160;</span>Uan campa achtoh oquimiluihcah: “Namehuan amo nanpouih noaxcauan”, </div>
<div class='q'>ompa quinnotzasqueh iconeuan Dios naquin meuiltihticah.<a href='#FN32' epub:type='noteref' class='noteref'>*</a> </div>
<div class='m'>
<span class="verse" id="RM9_27">27&#160;</span>Pero den israelitas in teotlanauatani Isaías ihquin oquihtoh: “Masqui tlen ualeuah de Israel maican miqueh quemeh in xali tlen catqui itenco in mar, sayen siquin momaquixtisqueh, </div>
<div class='m'>
<span class="verse" id="RM9_28">28&#160;</span>pues in toTecotzin quintlatzacuiltis in tlalticpactlacameh, comochiuilis nochi tlen ocmihtaluih, [ica yec], uan comochiuilis ihsiuca.”<a href='#FN33' epub:type='noteref' class='noteref'>†</a> </div>
<div class='m'>
<span class="verse" id="RM9_29">29&#160;</span>Achtoh noiuqui ohcon oquihtoh in teotlanauatani Isaías: </div>
<div class='q'>Tla in toTecotzin Dios naquin chicaucatzintli tlayacanqui de iluicac amo otechincauilani ocse ome yeyi toconeuan mayoltocan, </div>
<div class='q'>otmocauasquiah quemeh in altipetl Sodoma, uan otmotasquiah quemeh Gomorra.<a href='#FN34' epub:type='noteref' class='noteref'>‡</a> </div>
<div class='s'>Ica in totlaniltoquilis Dios techonsilia ya itchipauaqueh </div>
<div class='p'>
<span class="verse" id="RM9_30">30&#160;</span>Yeh nin tlen ictosniqui tlen itnamechonualiluihtiueh: Naquin amo judíos, naquin amo octemouayah isqueh chipauaqueh iixpan Dios, yehuan yocahsiqueh non chipaualis. Masequihto yocahsiqueh in chipaualis iixpan Dios tlen secahsi ica in tlaniltoquilis. </div>
<div class='m'>
<span class="verse" id="RM9_31">31&#160;</span>Pero in tocniuan de Israel, tlen omochicauayah ictlacamatisqueh in tlanauatil uan ohcon octemouayah isqueh chipauaqueh iixpan Dios, amo ocahsiqueh non chipaualis. </div>
<div class='m'>
<span class="verse" id="RM9_32">32&#160;</span>¿Uan tleca amo ocahsiqueh? Amo ocahsiqueh yeh nic ocniquiah cahsisqueh ica in chiualistli tlen teniquilia in tlanauatil, uan amo yeh ica in tlaniltoquilistli. Ica non omotipotlamitoh itich in “titl naquin teuitzitia”, </div>
<div class='m'>
<span class="verse" id="RM9_33">33&#160;</span>ohcon quemeh ihcuiliutoc itich in Teotlahtolamatl: </div>
<div class='q'>Ixconitacan, neh intlalia itich Sión<a href='#FN35' epub:type='noteref' class='noteref'>§</a> se titl naquin itich motipotlamisqueh, </div>
<div class='q'>se ueyi titl naquin teuitzitia; </div>
<div class='q'>pero naquin tlaniltocas inauactzinco, </div>
<div class='q'>ayic queman ica mopihpinautis.<a href='#FN36' epub:type='noteref' class='noteref'>*</a>  </div>
<div class='psalmlabel' id='RM10_0'> 10</div>
<div class='p'>
<span class="verse" id="RM10_1">1&#160;</span>Nocniuantzitzin, nitlaniquilis noyolo uan tlen inmotlatlautililia Dios, yeh yeh nin, in tocniuan de Israel maican tlamaquixtilten. </div>
<div class='m'>
<span class="verse" id="RM10_2">2&#160;</span>Pues neh yec inmati nic yehuan simi icpiah tlaniquilis ictlacachiuasqueh Dios. Tlen quemah, yehuan amo cahsicamatih quenih moniqui ictlacachiuasqueh. </div>
<div class='m'>
<span class="verse" id="RM10_3">3&#160;</span>Yehuan amo cahsicamatih quenih Dios techipaua, uan sa yehuan innohmah icniquih mochipauasqueh iixpan Dios, uan amo icsiliah quen Dios yoctlalih para seisqui sechipauac. </div>
<div class='m'>
<span class="verse" id="RM10_4">4&#160;</span>Tlamilauca, Cristo oquichiu nochi tlen teniquilia in tlanauatil, para ohcon nochi naquin tlaniltoca inauactzinco mai chipauac. </div>
<div class='p'>
<span class="verse" id="RM10_5">5&#160;</span>Moisés ihquin oquihcuiloh quenih seisqui sechipauac ica in tlanauatil: “Naquin icchiua nochi tlen quihtoua in tlanauatil, ica icpias yolilistli.”<a href='#FN37' epub:type='noteref' class='noteref'>*</a> </div>
<div class='m'>
<span class="verse" id="RM10_6">6&#160;</span>Pero de quenih seisqui sechipauac ica in tlaniltoquilis ihquin quihtoua: “Amo ixquihto itich moyolo: ¿Aquih tlehcos iluicac? (queh oisquia moniqui secanatiu, maualtimo Cristo); </div>
<div class='m'>
<span class="verse" id="RM10_7">7&#160;</span>dion ixquihto: ¿Aquih timos campa cateh in miquemeh?” (queh oisquia moniqui secanatiu Cristo tlatzalan in miquemeh). </div>
<div class='m'>
<span class="verse" id="RM10_8">8&#160;</span>Tla yeh in Teotlahtolamatl quihtoua: “Nitlahtoltzin Dios amo uehca catqui de teh, catqui itich mocamac uan itich moyolo.”<a href='#FN38' epub:type='noteref' class='noteref'>†</a> Uan yehua in tlahtol de tlaniltoquilis tlen ittematiltiah. Non tlahtol techmatiltia: </div>
<div class='m'>
<span class="verse" id="RM10_9">9&#160;</span>tla ica mocamac itconihtoua Jesús yeh moTecotzin, uan itich moyolo itconniltoca Dios oconyancuicayolitih itich miquilistli, Dios mitzonmaquixtis. </div>
<div class='m'>
<span class="verse" id="RM10_10">10&#160;</span>Ica seiyolo setlaniltoca uan ohcon Dios tesilia ya sechipauac, uan ica seicamac sectematiltia Jesús poui seiTeco uan ohcon Dios temaquixtia. </div>
<div class='p'>
<span class="verse" id="RM10_11">11&#160;</span>Pues in Teotlahtolamatl quihtoua: “Nochi naquin inauactzinco tlaniltoca, ayic queman ica mopihpinautis.”<a href='#FN39' epub:type='noteref' class='noteref'>‡</a> </div>
<div class='m'>
<span class="verse" id="RM10_12">12&#160;</span>Uan tlamilauca, amo cah techicoitalis tla acah judío noso amo, pues mismo Yehuatzin teTeco inauac nochtin, uan quimonmactia tlailiuis mic tlateochiualis nochtin naquin comonochiliah. </div>
<div class='m'>
<span class="verse" id="RM10_13">13&#160;</span>Pues ihcuiliutoc: “Nochtin naquin icmonochilisqueh nitoocaatzin in toTecotzin, Yehuatzin quimonmaquixtis.”<a href='#FN40' epub:type='noteref' class='noteref'>§</a> </div>
<div class='p'>
<span class="verse" id="RM10_14">14&#160;</span>Uan san ixconyoluican, ¿quenih icmonochilisqueh Yehuatzin, tla ayamo tlaniltocah inauactzinco? ¿Uan quenih tlaniltocasqueh inauac, tla ayic iccactoqueh de Yehuatzin? ¿Uan quenih iccaquisqueh de Yehuatzin, tla amo catqui aquih quinnonotzas? </div>
<div class='m'>
<span class="verse" id="RM10_15">15&#160;</span>¿Uan quenih tlanonotzatiueh, tla amaquin quintitlani? Quemeh ihcuiliutoc itich in Teotlahtolamatl: “¡Simi mouistic ihcuac ehcoquiueh, [naquin cualicah tlahtol de seuilistli,] naquin ictematiltiquiueh se cuali tlahtol!”<a href='#FN41' epub:type='noteref' class='noteref'>*</a> </div>
<div class='p'>
<span class="verse" id="RM10_16">16&#160;</span>Tlen quemah itquitah, amo nochtin ocsilihqueh non cuali tlahtol. Ohcon yoquihtohca in teotlanauatani Isaías: “NoTecotzin, ¿aquih ocniltocac tlen ittematiltiah?”<a href='#FN42' epub:type='noteref' class='noteref'>†</a> </div>
<div class='m'>
<span class="verse" id="RM10_17">17&#160;</span>Uan ohcon itquitah, in tlaniltoquilis yoli ihcuac seccaqui in tlahtol, uan in tlahtol tlen seccaqui yeh nitlahtoltzin Dios. </div>
<div class='p'>
<span class="verse" id="RM10_18">18&#160;</span>Pero neh intlahtlani: ¿Max isqui amo yoccaqueh? ¡Tla yeh quemah yoccaqueh! In Teotlahtolamatl quihtoua: </div>
<div class='q'>Nintlahtol yomocac itich nochi in tlalticpac, </div>
<div class='q'>uan hasta niyacatlamiyan in tlalticpac yomocac tlen ictematiltiah.<a href='#FN43' epub:type='noteref' class='noteref'>‡</a> </div>
<div class='m'>
<span class="verse" id="RM10_19">19&#160;</span>Uan ocsipa intlahtlani: ¿Quenat in israelitas amo ocahsicamatqueh? De non, achtohtica Moisés itich in Teotlahtolamatl yoquihtohca: </div>
<div class='q'>Neh innamechnichaucacalaquis ica tocniuan tlen amo noaxcauan; </div>
<div class='q'>innamechtlauelcalaquis ica tocniuan tlen amo icmatih dion tlenon.<a href='#FN44' epub:type='noteref' class='noteref'>§</a> </div>
<div class='m'>
<span class="verse" id="RM10_20">20&#160;</span>Noiuqui in teotlanauatani Isaías amo omixmohtih ictematiltis nin itlahtol Dios: </div>
<div class='q'>Naquin amo onechtemouayah, onechahsiqueh; </div>
<div class='q'>onmonextih innauac naquin amo onechtlahtlaniah.<a href='#FN45' epub:type='noteref' class='noteref'>*</a> </div>
<div class='m'>
<span class="verse" id="RM10_21">21&#160;</span>Pero den tocniuan de Israel octematiltih: “Nochipa onquinnotztoya tocniuan tlen amo tlatlacamatinih uan teixnamiquinih.”<a href='#FN46' epub:type='noteref' class='noteref'>†</a>  </div>
<div class='psalmlabel' id='RM11_0'> 11</div>
<div class='s'>In tlasilotl tlen oc mocaua de Israel </div>
<div class='p'>
<span class="verse" id="RM11_1">1&#160;</span>Ica non intlahtlani: ¿Quenat Dios yocsicantlalih Israel, niaxca Yehuatzin? ¡Amo, ayic ohcon matyoluican! Porque neh noiuqui inisraelita, inualeuani inauac Abraham uan inpoui itich in pantli de tocniuan ualeuanih inauac Benjamín. </div>
<div class='m'>
<span class="verse" id="RM11_2">2&#160;</span>Dios amo icsicantlalihtoc Israel tlen yauehcau ocpihpin. Pues ixconilnamiquican in Teotlahtolamatl campa tlahtoua de Elías, campa nestoc quen oquinteiluih in israelitas ihcuac omotlatlautihtoya inauactzinco Dios. Oquihtoh: </div>
<div class='m'>
<span class="verse" id="RM11_3">3&#160;</span>“NoTecotzin, moteotlanauatihcauantzitzin yoquinmictihqueh, uan campa mitzontlaliliah tlatemactil yoquinxihxitinihqueh, sa yen neh onmocau uan icniquih nechmictisqueh.”<a href='#FN47' epub:type='noteref' class='noteref'>*</a> </div>
<div class='m'>
<span class="verse" id="RM11_4">4&#160;</span>Pero sannoiuqui ixconilnamiquican quen Dios ocnanquilih: “Yonquinxiloh chicome mil tlacameh noaxcauan naquin ayic motlancuaquitztoqueh inauac Baal.”<a href='#FN48' epub:type='noteref' class='noteref'>†</a> </div>
<div class='m'>
<span class="verse" id="RM11_5">5&#160;</span>Sannoiuqui ohcon itich ninqueh tonalmeh cateh siquin israelitas queh se tlasilotl, naquin Yehuatzin Dios oquimonpihpin ica niteicnoitalitzin. </div>
<div class='m'>
<span class="verse" id="RM11_6">6&#160;</span>Uan tla Dios oquinpihpin ica niteicnoitalitzin, ictosniqui amo oquinpihpin nic itlah cualichiualis occhiuqueh, pues tla oquinpihpinani nic itlah cuali chiualis occhiuqueh, in teicnoitalis acmo oisquia teicnoitalis. </div>
<div class='p'>
<span class="verse" id="RM11_7">7&#160;</span>Ica nochi nin, ¿tlenoh itteahsicamatiltiah? In chipaualis tlen octemouayah in israelitas, amo ocahsiqueh; sayen tlasilotl tlen Dios oquinpihpin yehuan quemah ocahsiqueh, uan nocsiquin yehyeh oquinyolohchihchicauqueh, </div>
<div class='m'>
<span class="verse" id="RM11_8">8&#160;</span>quemeh ihcuiliutoc itich in Teotlahtolamatl: “Dios oquintlayoluilistzacu, oquinmactih imixtololouan tlen amo ica uilis tlachiasqueh, uan innacasuan tlen amo ica uilis tlacaquisqueh, uan ohcon cateh hasta axan itich ninqueh tonalmeh.”<a href='#FN49' epub:type='noteref' class='noteref'>‡</a> </div>
<div class='m'>
<span class="verse" id="RM11_9">9&#160;</span>Uan David oquihtoh: </div>
<div class='q'>Nimiluiuan mamocuipacan queh itlah tlen itich mamotipotlamican, </div>
<div class='q'>uan ompa mamotlamiihilpican, </div>
<div class='q'>maquinuitziti uan impan mauiqui in tlatzacuiltil. </div>
<div class='q'>
<span class="verse" id="RM11_10">10&#160;</span>Itich nimixtololouan mauiqui tlayouilotl uan ohcon amo matlachiacan, </div>
<div class='q'>uan nochipa nintoneualis maquintiuihcolohto.<a href='#FN50' epub:type='noteref' class='noteref'>§</a> </div>
<div class='s'>Quenih oehcoc in temaquixtilistli innauac naquin amo judíos </div>
<div class='p'>
<span class="verse" id="RM11_11">11&#160;</span>Axan neh intlahtlani: ¿Tla in israelitas omotipotlamihqueh uan ouitzqueh, max non ictosniqui sansimi acmo moquitzteuasqueh? ¡Amo, ayic ohcon matyoluican! Tla yeh, nic yehuan otlahtlacohqueh, in temaquixtilistli oehcoc innauac naquin amo judíos, uan ohcon omochiu para in israelitas mamochauacan uan mactemocan in temaquixtilis. </div>
<div class='m'>
<span class="verse" id="RM11_12">12&#160;</span>Uan tla nitlahtlacol Israel ocualicac mic tlateochiualis innauac in tlalticpactlacameh, masequihto tla tlen ocmopoluilih Israel ocualicac mic tlateochiualis innauac naquin amo judíos, queutoc amo ocachi ueyi isqui in tlateochiualis ihcuac nochtin in israelitas sansimi yec cuali isqueh inauactzinco Dios. </div>
<div class='p'>
<span class="verse" id="RM11_13">13&#160;</span>Namehuantzitzin naquin amo namonjudíos, innamechoniluia nin: Dios onechtitlan namonauac naquin amo namonjudíos, uan simi inmochicaua itich nin tiquitl tlen Dios onechmactih, </div>
<div class='m'>
<span class="verse" id="RM11_14">14&#160;</span>pues inniqui inchiuas mamochauacan nochancaicniuan judíos ica namehuantzitzin uan ohcon, ica tlen neh inchiua, siquin de yehuan macahsican in temaquixtilistli. </div>
<div class='m'>
<span class="verse" id="RM11_15">15&#160;</span>San ixconyoluican, tla ihcuac in israelitas oquinsicantlalihqueh nocsiqui tlalticpactlacameh ocahsiqueh in seuilistli iuantzin Dios, ¿hasta tlenoh tlateochiualis isqui ihcuac quinsilisqueh in israelitas? ¡Tlamilauca, ihcuacon in yolilistli ahsis hasta innauac in tlen miquemeh! </div>
<div class='m'>
<span class="verse" id="RM11_16">16&#160;</span>Pues tla in tlen achtoh pan tlateochiual uan tlatemactil inauactzinco Dios, ictosniqui nocsiqui tixtli campa oquis non pan sannoiuqui tlateochiual, uan tla niniluayo se pouitl tlateochiual, non ictosniqui in tlamayotl sannoiuqui tlateochiual. </div>
<div class='p'>
<span class="verse" id="RM11_17">17&#160;</span>In judíos, tlanihniuiltilten quemeh in tlen milauac itlamayo in olivohpouitl. Siquin de yehuan Yehuatzin oquintic, uan campa yehuan otzicautoyah, onamechontlatzicoltih namehuantzitzin amo judíos, masqui namehuantzitzin san queh itlatlaquilo in olivohpouitl. Uan axan namonteuantih nanconsiliah niayo tlen namechonmactia nitlaniluayo in olivohpouitl. </div>
<div class='m'>
<span class="verse" id="RM11_18">18&#160;</span>Tlen quemah, amo yeh peua itconyoluia touatzin ocachi toncuali uan amo in tlen mero tlamayotl, uan tla ohcon ya tonmomachilia, ixconilnamiqui touatzin amo itconchicautoc in tlaniluatl, tla yeh yen tlaniluatl mitzonchicautoc touatzin. </div>
<div class='p'>
<span class="verse" id="RM11_19">19&#160;</span>Amati xamo itconihtos: “Tla in tlamayotl octiqueh, ohcon octiqueh nic neh onechtlatzicoltihqueh itich in olivohpouitl.” </div>
<div class='m'>
<span class="verse" id="RM11_20">20&#160;</span>Yeh quemah. Pero tla oquintiqueh, ohcon oquintiqueh nic amo otlaniltocaqueh, pero touatzin omitzontlatzicoltihqueh nic otontlaniltocac. Ica non, amo xonmosini, yeh xontlamouili. </div>
<div class='m'>
<span class="verse" id="RM11_21">21&#160;</span>Pues tla Dios amo oquintlapohpoluih in tlen mero tlamayotl, sannoiuqui ohcon icchiuas mouantzin tla amo tontlaniltoca. </div>
<div class='m'>
<span class="verse" id="RM11_22">22&#160;</span>Ixconita, Dios simi teicnoitani, pero noiuqui tetlatzacuiltani. In tlatzacuiltilis oualah innauac naquin oquintiqueh nic amo otlaniltocaqueh, pero Yehuatzin oyah simi teicnoitani monauac. Pero tla itcaua itmoyolchicauas itich niteicnoitalitzin, teh noiuqui mitzcotonasqueh. </div>
<div class='m'>
<span class="verse" id="RM11_23">23&#160;</span>Uan tla in judíos otlaniltocasquiah, Dios ocsipa quintlatzicoltis, pues Yehuatzin chicaucatzintli uan uilis ocsipa quimontlatzicoltis. </div>
<div class='m'>
<span class="verse" id="RM11_24">24&#160;</span>Uan tlamilauca, tla touatzin omitzontiqueh itich nitlatlaquilo in olivo campa otonpouia, uan cuali omitzontlatzicoltihqueh itich in tlen cuali olivohpouitl campa amo otonpouia, ¿queutoc amo ocachi uilis ocsipa quintlatzicoltisqueh yehuan naquin pouih mero tlamayotl? </div>
<div class='s'>Itich niyacatlamiyan in tonalmeh inauac Israel ehcos in temaquixtilis </div>
<div class='p'>
<span class="verse" id="RM11_25">25&#160;</span>Nocniuantzitzin, inniqui ixconmatican nin tlen achtoh otlatiutoya, uan ohcon amo xonmoueyimatican: siquin tlen pouih Israel, ninyolo mochihchicautos, uan ohcon isqui hasta mamahxitican nochtin non amo judíos tlen icpia tlen tlaniltocasqueh. </div>
<div class='m'>
<span class="verse" id="RM11_26">26&#160;</span>Uan ihcuacon itich nochi Israel ehcos in temaquixtilis, ohcon quemeh ihcuiliutoc itich in Teotlahtolamatl: </div>
<div class='q'>In Temaquixtani ualeuas de Sión<a href='#FN51' epub:type='noteref' class='noteref'>*</a>, </div>
<div class='q'>uan quinchipauas de nimamocualichiualis naquin ualeuah inauac Jacob.<a href='#FN52' epub:type='noteref' class='noteref'>†</a> </div>
<div class='q'>
<span class="verse" id="RM11_27">27&#160;</span>Ohcon inmotlahtolsintilis inuan </div>
<div class='q'>ihcuac inquintlapohpoluis nintlahtlacol.<a href='#FN53' epub:type='noteref' class='noteref'>‡</a> </div>
<div class='p'>
<span class="verse" id="RM11_28">28&#160;</span>In judíos, itich in tlahtol tlen cualica temaquixtilistli omochiuacoh itecocolihcauan Dios nic amo otlaniltocaqueh, uan non omochiuaco se cuali para namehuantzitzin. Masqui ohcon, Dios oc quintlasohtlatoc, pues oquinpihpin uan omoyectencau iuan nintahuan tlen yauehcau. </div>
<div class='m'>
<span class="verse" id="RM11_29">29&#160;</span>Pues tlen Dios ictetlaocolia ayic ocsipa ictecuilia, sannoiuqui tla ontenotza acmo ocsipa tesicantlalia. </div>
<div class='m'>
<span class="verse" id="RM11_30">30&#160;</span>Achtoh namehuantzitzin tlen amo namonjudíos, amo onancontlacamatiah Dios, masqui ohcon axan nic in judíos amo ictlacamatih Yehuatzin, Dios onamechonicnoitac namehuantzitzin. </div>
<div class='m'>
<span class="verse" id="RM11_31">31&#160;</span>Sannoiuqui ohcon axan yehuan amo tlatlacamatinih inauactzinco Dios, para ohcon yehuan macahsican teicnoitalis sannoiuqui quemeh namehuantzitzin. </div>
<div class='m'>
<span class="verse" id="RM11_32">32&#160;</span>Uan ohcon judíos uan amo judíos Dios oquintzacu nochtin itich nimamotlatlacamatilis, para ohcon Yehuatzin intich nochtin icnextis niteicnoitalitzin. </div>
<div class='p'>
<span class="verse" id="RM11_33">33&#160;</span>¡Tlailiuis mahsic nitlaixmatilitzin uan niahsicamatilitzin Yehuatzin! Amacah uili cahsicamati tlenoh tlayoluilis icpia Yehuatzin ica tlen comochiuilihtzinoua, uan amacah cahsicamati niohuitzin. </div>
<div class='m'>
<span class="verse" id="RM11_34">34&#160;</span>Pues “¿aquih quemanian yocahsicamat nitlayoluilitzin Dios? ¿Noso aquiyeh quemanian yocomoluilih tlenoh moniqui comochiuilihtzinos?<a href='#FN54' epub:type='noteref' class='noteref'>§</a> </div>
<div class='m'>
<span class="verse" id="RM11_35">35&#160;</span>¿Aquih achtoh yocmactih itlah in toTecotzin, para ohcon axan Yehuatzin moniquis uerzah iccuipilis itlah?”<a href='#FN55' epub:type='noteref' class='noteref'>*</a> </div>
<div class='m'>
<span class="verse" id="RM11_36">36&#160;</span>Porque nochi tlen catqui, omochiutzinoh ica Yehuatzin, cah ica Yehuatzin uan para Yehuatzin. Yehuatzin Dios macsili in uehcapantlalilis ica in sintitl nochipa. Amén.  </div>
<div class='psalmlabel' id='RM12_0'> 12</div>
<div class='s'>Matmotemactican mattiquitilican Dios </div>
<div class='p'>
<span class="verse" id="RM12_1">1&#160;</span>Ica non, nocniuantzitzin, innamechontlatlautia ipampa nimictetlasohitalitzin Dios, xonmotemactican inauactzinco Dios quemeh se tlatemactil yoltoc uan chipauac, ohcon quen Yehuatzin ipaquilitzin. Yeh non in tlen milauac tetlacachiualistli tlen icnamiqui nancontemactisqueh. </div>
<div class='m'>
<span class="verse" id="RM12_2">2&#160;</span>Amo ixconcauacan manamechonmaua quen tlayoluiah in tlalticpactlacameh; yehyeh ixconcauacan Dios macpatla namotlalnamiquilis uan ohcon manamechonyancuicachiua. Ohcon uilis nanconahsicamatasqueh catliyeh nitlaniquilitzin Dios, tlen cuali, tlen comopactilia, uan tlen mahsic yec. </div>
<div class='p'>
<span class="verse" id="RM12_3">3&#160;</span>Dios ica niteicnoitalitzin onechonchiu itiquitcatzin, uan queh itiquitcatzin innamechoniluia sehse namehuantzitzin, amaquin matlayolui de yeh ocachi uan amo tlen icnamiqui, yehyeh mamotlatlata ica yec tlayoluilis, uan mactlatlata in uililis tlen Dios icmactia uan ohcon macmati tlenoh milauac ipanti. </div>
<div class='m'>
<span class="verse" id="RM12_4">4&#160;</span>Pues ohcon quemeh in totlalnacayo chihchiutoc ica mic tlatlamantli iahahsica, uan amo nochtin icpiah sanse mismo intiquiu, </div>
<div class='m'>
<span class="verse" id="RM12_5">5&#160;</span>sannoiuqui ohcon tehuan, masqui itmiqueh, itpouih san se quemeh seitlalnacayo, nic itpouih iuantzin Cristo, uan ohcon sehsemeh itsetitoqueh se uan ocse. </div>
<div class='p'>
<span class="verse" id="RM12_6">6&#160;</span>Itpiah tlatlamantli uililistli, ohcon quen Dios ica nitetlasohitalitzin otechontlaocolih. Ica non, naquin octlaocolihqueh in uililistli para ictematiltis tlahtol tlen icsilia de Dios, moniqui ictiquitiltis non uililistli ica in tlaniltoquilis tlen Dios icmactia. </div>
<div class='m'>
<span class="verse" id="RM12_7">7&#160;</span>Sannoiuqui tla acah ocsilih in uililistli para tlamatlanis, matlamatlani; naquin ocsilih in uililistli para tlamachtis, matlamachti; </div>
<div class='m'>
<span class="verse" id="RM12_8">8&#160;</span>tla acah ocsilih in uililistli para teyoleuas, mateyoleua, naquin ocsilih in uililistli para ictetlaocolis itlah, mactetlaocoli uan amo matetlatzotzocatili. Naquin ocsilih in uililistli para teyacanas, mamotemaca itich non tiquitl ica nochi nitlaniquilis. Naquin ocsilih in uililistli para quinmatlanis naquin itlah quinpoloua, maquinmatlani ica paquilis. </div>
<div class='s'>Quenih moniqui seninimis inauactzinco Dios </div>
<div class='p'>
<span class="verse" id="RM12_9">9&#160;</span>Amo san pani ixconnextican namotetlasohtlalis, yehyeh mai ica nochi namoyolo. Amo ixcontasniquican in tlen amo cuali, yehyeh xonnihnimican itich in tlen cuali. </div>
<div class='m'>
<span class="verse" id="RM12_10">10&#160;</span>Xonmosepantlasohtlacan quemeh namonicnimeh, uan amo ixconchixto achtoh mamitzonyequitacan, yehyeh touatzin achtoh xonteyequita. </div>
<div class='p'>
<span class="verse" id="RM12_11">11&#160;</span>Nochipa xontiquitocan ica mic paquilis, amo ica tlatziuilis; xonmotemacacan ica nochi namoyolo, uan ohcon ixcontiquitilican in toTecotzin. </div>
<div class='p'>
<span class="verse" id="RM12_12">12&#160;</span>Xonpaquican itich in nichialistli tlen nanconpiah, xontlaxicocan itich in tlapanolis, amo ixconcauacan nanconmonochilisqueh Dios. </div>
<div class='p'>
<span class="verse" id="RM12_13">13&#160;</span>Ixquimonmatlanican niaxcatzitzin Dios itich tlen quinpoloua; uan ixquimonyecsilican naquin namechoncahcalaquih. </div>
<div class='p'>
<span class="verse" id="RM12_14">14&#160;</span>Ixcontlatlautican Dios maquinteochiua naquin tlensa namechonchiuilihtinimih, ixcontlatlautican Dios maquinteochiua uan amo yeh nanquimonihtlaniah itlah amo cuali.<a href='#FN56' epub:type='noteref' class='noteref'>*</a> </div>
<div class='p'>
<span class="verse" id="RM12_15">15&#160;</span>Xonpaquican inuan naquin paquih, uan xonchocacan inuan naquin chocah. </div>
<div class='p'>
<span class="verse" id="RM12_16">16&#160;</span>Xonmosepanyecuicacan namonochtintzitzin. Amo xonmoueyiniquican, yehyeh ica paquilis xonmoyecuicacan iuan naquin amitlah inpanti. Amo xonmomachilican simi nochi nanconmatih.<a href='#FN57' epub:type='noteref' class='noteref'>†</a> </div>
<div class='p'>
<span class="verse" id="RM12_17">17&#160;</span>Amo xonmomacuipacan inauac naquin itlah namechonchiuiliah, yehyeh ixcontemocan nanconchiuasqueh tlen cuali innauac nochtin in tocniuan. </div>
<div class='m'>
<span class="verse" id="RM12_18">18&#160;</span>Ixconchiuacan uerzah hasta campa namomac isqui para xonican ica yec iuan nochtin in tocniuan. </div>
<div class='m'>
<span class="verse" id="RM12_19">19&#160;</span>Notlasohicniuan, amo xonmoyahyacanacan namonmomacuipasqueh, yehyeh ixconcauacan non macchiua yeh nicualanilitzin Dios, ohcon quemeh ihcuiliutoc itich in Teotlahtolamatl: “Yen neh naquin inquincuipilis quen icnamiqui naquin icchiuah tlen amo cuali, yen neh intetlaxtlauis.”<a href='#FN58' epub:type='noteref' class='noteref'>‡</a> </div>
<div class='m'>
<span class="verse" id="RM12_20">20&#160;</span>Uan noiuqui quihtoua: “Tla naquin mitzoncocolia mayana, ixcontlamaca; tla amiqui, ixconmacti atl mamoamicpahti. Pues tla ohcon itconchiua, yeh hasta ixtlatlas ica pinaualistli.”<a href='#FN59' epub:type='noteref' class='noteref'>§</a> </div>
<div class='m'>
<span class="verse" id="RM12_21">21&#160;</span>Amo ixconmocauili mamitzontlani in tlen amo cuali, yehyeh touatzin ixcontlani in tlen amo cuali ica tlen cuali.  </div>
<div class='psalmlabel' id='RM13_0'> 13</div>
<div class='s'>Ixquimontlepanitacan in tiquiuahqueh </div>
<div class='p'>
<span class="verse" id="RM13_1">1&#160;</span>Nochi tocniu moniqui quintlacamatis in tiquiuahqueh tlayacanqueh. Pues nochi tiquiuahcayotl nichicaualis ualeua itich Dios, uan nochtin in tiquiuahqueh tlen axan cateh, cateh nic Dios oquintlalih ompa. </div>
<div class='m'>
<span class="verse" id="RM13_2">2&#160;</span>Ica non, naquin amo quintlacamati in tiquiuahqueh, ictosniqui quixnamiqui tlen Dios ocontlalih, uan naquin ohcon icchiuah imixcoyan icmotemoliah tlatzacuiltilis. </div>
<div class='m'>
<span class="verse" id="RM13_3">3&#160;</span>Porque in tiquiuahqueh amo cateh para quintlamohtilisqueh naquin icchiuah tlen cuali, tlayeh para quintlamohtilisqueh naquin icchiuah tlen amo cuali. Tla touatzin amo itconniqui tonmomohtis innauac in tiquiuahqueh, ixconchiua tlen cuali, uan in tiquiuahqueh mitzonyequitasqueh. </div>
<div class='m'>
<span class="verse" id="RM13_4">4&#160;</span>Porque in tiquiuahqui, Dios octlalih ica mitzonmactis tlen cuali. Pero tla itconchiua tlen amo cuali, ixconmouili; pues amo sannencah icpia in chicaualis tlen ica tetlatzacuiltia. Pues in tiquiuahqui Dios octlalih quintlatzacuiltis quen icnamiqui naquin icchiuah tlen amo cuali. </div>
<div class='m'>
<span class="verse" id="RM13_5">5&#160;</span>Ica non, moniqui sequintlacamatis in tiquiuahqueh, amo san yeh nic tetlatzacuiltiah, tla yeh nic itich in toyolo itmatih que ohcon icnamiqui. </div>
<div class='m'>
<span class="verse" id="RM13_6">6&#160;</span>Uan nic ohcon icnamiqui, sannoiuqui ica non namehuantzitzin nancontlaxtlauah impuestos, pues in tiquiuahqueh Dios oquinmactih non tiquitl, uan itich non tiquitl omotemacaqueh tiquitosqueh. </div>
<div class='m'>
<span class="verse" id="RM13_7">7&#160;</span>Ixcontlaxtlauacan nochi tlen icnamiqui nancontlaxtlauasqueh: tlen icnamiqui nanconmactisqueh in tiquiuahqui, ixconmactican; naquin icnamiqui nanconmactisqueh impuesto, ixconmactican impuesto. Naquin icnamiqui nancontlepanitasqueh, ixcontlepanitacan; uan naquin icnamiqui nancontlacachiuasqueh, ixcontlacachiuacan.<a href='#FN60' epub:type='noteref' class='noteref'>*</a> </div>
<div class='s'>In tetlasohtlalis amo ictechiuilia itlah amo cuali </div>
<div class='p'>
<span class="verse" id="RM13_8">8&#160;</span>Amaquin ixconuiquilihtocan itlah, yehyeh ixconmachilican namontlateuiquiliah tla amo nanconpiah tetlasohtlalis. Pues naquin icpia tetlasohtlalistli inauac nicniu, yoquichiu nochi tlen tetlahtlanilia in tlanauatil, </div>
<div class='m'>
<span class="verse" id="RM13_9">9&#160;</span>mayeh in tlanauatil tlen ictoua amo itmocalaquis iuan naquin amo iuan itnamiqueh, mayeh in tlanauatil tlen ictoua amo ittemictis, mayeh in tlanauatil tlen ictoua amo ittlachtiquis, mayeh in tlanauatil tlen ictoua amo itteistlacatlalis, uan mayeh in tlanauatil tlen ictoua amo itquecolitas itmoyohcatis tlen teyohca.<a href='#FN61' epub:type='noteref' class='noteref'>†</a> Ninqueh uan nochtin nocsiquin tlanauatilten mochiuaquiueh san se itich nicancah tlahtol: “Ittlasohtlas mocniu quemeh teh itmotlasohtla.”<a href='#FN62' epub:type='noteref' class='noteref'>‡</a> </div>
<div class='m'>
<span class="verse" id="RM13_10">10&#160;</span>In tetlasohtlalis amo icchiuilia tlen amo cuali in tocniu; ica non, ica in tetlasohtlalis secchiua nochi tlen teniquilia in tlanauatil. </div>
<div class='p'>
<span class="verse" id="RM13_11">11&#160;</span>Nochi nin ixconchiuacan, uan amo ixconilcauacan itich tlen tonalten itchanchiutoqueh, acmo matcochtocan, yehyeh mattlachiacan. Pues in totemaquixtilis ocachi acmo uehca catqui axan uan amo ihcuac ottlaniltocaqueh. </div>
<div class='m'>
<span class="verse" id="RM13_12">12&#160;</span>In youal ya panotiu uan ya tlanestiuitz; ica non matcauacan nochi tlen amo cuali tlen secchiua ihcuac se ninimi itich in tlayouilotl, uan matmotlaquentican ica in cuali chiualistli tlen poui itich in tlanestli, pues yeh non totepaleuiloca tlen ica itquixnamiquih in tlen amo cuali. </div>
<div class='m'>
<span class="verse" id="RM13_13">13&#160;</span>Matyecninimican, ohcon quemeh icnamiqui ninimisqueh naquin cateh itich in tlanestli. Amo matteuantican iuan naquin amo motzacuiliah icpaquilismacah nintlalnacayo, dion amo mattlauanacan, amo matninimican itich tlensa pitzotic uan itich nochi tlensa xolopihcayotl, uan amo matninimican itich ixnamictli uan nixicolitalistli. </div>
<div class='m'>
<span class="verse" id="RM13_14">14&#160;</span>Yehyeh xonmotlaquentican ica nitlaniquilitzin in toTecotzin Jesucristo, uan amo ixcontemocan nanconpaquilismacasqueh namotlalticpactlaniquilis.  </div>
<div class='psalmlabel' id='RM14_0'> 14</div>
<div class='s'>Amo ixconsicantlalican naquin ayamo chicauac itich in tlaniltoquilis </div>
<div class='p'>
<span class="verse" id="RM14_1">1&#160;</span>Amo ixconsicantlalican naquin ayamo chicauac itich in tlaniltoquilis, yehyeh ixconyecsilican, pero amo yeh peua iuan namontlahtolixnamiquih. </div>
<div class='m'>
<span class="verse" id="RM14_2">2&#160;</span>Pues cateh tlaniltocanih naquin ica nintlaniltoquilis icmatih nic uilis iccuasqueh de nochi; pero ocsiquin naquin ayamo chicauaqueh itich in tlaniltoquilistli quicuah san quilitl.<a href='#FN63' epub:type='noteref' class='noteref'>*</a> </div>
<div class='m'>
<span class="verse" id="RM14_3">3&#160;</span>Naquin quicua de nochi amo macsicantlali naquin amo quicua de nochi. Uan naquin amo quicua de nochi amo maquihihto naquin quicua de nochi, pues Yehuatzin Dios yocsilih. </div>
<div class='m'>
<span class="verse" id="RM14_4">4&#160;</span>¿Aquih touatzin para itconihihtos se tetlaqueual? Tla cuali quisa nitiquiu noso amo, non itiquiu ictlatlatas sayeh niteco. Uan ixconmati, yeh uilis ihcatos, pues chicaucatzintli in toTecotzin icmactis chicaualis maihcato. </div>
<div class='p'>
<span class="verse" id="RM14_5">5&#160;</span>Sannoiuqui ohcon cateh tlaniltocanih naquin quintlepanitah siqui tonalmeh ocachi uan amo ocsiquin, pero cateh ocsiquin tlen amo ohcon quitah. Sehse icpia tlen icmatos itich niyolo nic tlen icchiutoc yeh cuali. </div>
<div class='m'>
<span class="verse" id="RM14_6">6&#160;</span>Naquin ictlepanita se tonal, icchiua nic icniqui icpaquilismacas in toTecotzin [uan naquin amo ictlepanita ohcon icchiua noiuqui nic icniqui icpaquilismacas in toTecotzin]. Sannoiuqui ohcon naquin quicua de nochi, icchiua nic icniqui icpaquilismacas in toTecotzin uan icchiua ica tetlasohcamatilis inauactzinco. Uan naquin amo quicua de nochi, ohcon icchiua noiuqui nic icniqui icpaquilismacas in toTecotzin uan icchiua ica tetlasohcamatilis inauactzinco.<a href='#FN64' epub:type='noteref' class='noteref'>†</a> </div>
<div class='p'>
<span class="verse" id="RM14_7">7&#160;</span>Pues ixconmatican, dion se de tehuan yoltoc san para yeh iixcoyan, uan amaquin miqui para yeh iixcoyan. </div>
<div class='m'>
<span class="verse" id="RM14_8">8&#160;</span>Tla ityoltoqueh, para in toTecotzin ityoltoqueh; uan tla itmiquih, para in toTecotzin itmiquih. Ica non, tla ityoltoqueh noso yotmiqueh, itpouih tiaxcatzitzin in toTecotzin. </div>
<div class='m'>
<span class="verse" id="RM14_9">9&#160;</span>Ica non Cristo omomiquilih uan ocsipa omoyancuicayolitih, para isqui teTeco innauac naquin yomomiquilihqueh uan naquin yoltoqueh. </div>
<div class='p'>
<span class="verse" id="RM14_10">10&#160;</span>Pero tla ohcon, touatzin, ¿tleca itconihtoua amo cuali tlen icchiutoc mocnitzin tlaniltocani? uan ¿tleca yen touatzin itconsicantlalia?, uan yeh nanconmatih que nochtin tisqueh iixpan nitiquiuahcaicpal Yehuatzin Cristo uan Yehuatzin quihtos max cuali noso amo in tochiualis. </div>
<div class='m'>
<span class="verse" id="RM14_11">11&#160;</span>Pues itich in Teotlahtolamatl ihcuiliutoc: </div>
<div class='q'>Quihtoua in toTecotzin, yec ohcon quen neh inyoltoc, </div>
<div class='q'>ohcon noiuqui yec milauac nonauac nochtin motlancuaquitzasqueh, </div>
<div class='q'>uan nochtin ica nintlahtol icteixpantisqueh Yehuatzin milauac Dios.<a href='#FN65' epub:type='noteref' class='noteref'>‡</a> </div>
<div class='m'>
<span class="verse" id="RM14_12">12&#160;</span>Uan ohcon, ixconmatican sehse tehuan itmoteixpantisqueh iixpantzinco Dios ica tlen tonohmah tochiualis. </div>
<div class='s'>Amo ixtlahtlacolchiualti mocniu </div>
<div class='p'>
<span class="verse" id="RM14_13">13&#160;</span>Ica non, acmo xonmoihihtocan se uan ocse. Yehyeh ixcontlalican itich namoyolo acmo nanconchiuasqueh itlah tlen ica uilis nancontipotlamisqueh namocniu, noso itlah tlen ica nanconuihuitzitisqueh. </div>
<div class='m'>
<span class="verse" id="RM14_14">14&#160;</span>Neh inmati uan yec inmoyolchicaua inauactzinco in toTecotzin Jesús, que amo cah itlah tlen amo chipauac iixpan Dios; pero inauac naquin icyoluia que itlah amo chipauac, inauac yeh quemah ohcon ya mochiua. </div>
<div class='m'>
<span class="verse" id="RM14_15">15&#160;</span>Tla se mocnitzin itconcohcocoua itich niyolo nic itconcua tlacual tlen yeh icyoluia amo chipauac iixpan Dios, ohcon amo itconnextihtoc tetlasohtlalistli inauac. Ica non, amo ixconcaua que ica tlen touatzin itconcua mapoliui non tocniu naquin Cristo ipampa yeh omomiquilihtzinoh. </div>
<div class='m'>
<span class="verse" id="RM14_16">16&#160;</span>Masqui itconmati que tlen itconchiua yeh cuali, amo yeh ica tlen itconchiua ocsiquin pitzotic icteneuah non. </div>
<div class='m'>
<span class="verse" id="RM14_17">17&#160;</span>Ixconmatican, ihcuac itcauah Dios matlanauati totich, non itlanauatilis amo icpia tlen quitas iuan itlah tlacual noso iuan tlen seconi, tla yeh icpia tlen quitas iuan in yecchiualistli, sechanchiuas ica seuilistli iuan nocsiquin uan secpias in paquilis tlen techonmactia in Espíritu Santo. </div>
<div class='m'>
<span class="verse" id="RM14_18">18&#160;</span>Naquin ohcon ictiquitilia Cristo, icpaquilismaca Dios, uan in tlalticpactlacameh icyequitah. </div>
<div class='p'>
<span class="verse" id="RM14_19">19&#160;</span>Ica non, mattemocan tlen techmatlanis itmosepanyecuicasqueh, uan tlen techmatlanis itmosepaniscaltisqueh itich in tlaniltoquilistli. </div>
<div class='m'>
<span class="verse" id="RM14_20">20&#160;</span>Amo ixconihtlaco nitiquitzin Dios ipampatica in tlacual. Tlen milauac, nochi in tlensa tlacual yeh chipauac; masqui ohcon, tlen amo cuali yeh tla acah quinuitzitia ocsiquin ica tlen quicua. </div>
<div class='m'>
<span class="verse" id="RM14_21">21&#160;</span>Ocachi cuali tla amo itconcuas nacatl, dion itcononis vino, uan dion itlah tlen ica uilis itconuitzitis[, itconcohcocos noso itconcuilis nichicaualis] se mocniu itich nitlaniltoquilis. </div>
<div class='m'>
<span class="verse" id="RM14_22">22&#160;</span>Tlen touatzin itconniltoca de nochi non, san touatzin ixconmato iuan Dios. Tlateochiualpaquini naquin yec icmati que tlen icchiutoc amo tlahtlacol. </div>
<div class='m'>
<span class="verse" id="RM14_23">23&#160;</span>Pero naquin yolometi ica tlen quicua, motlahtlacolmemeltia, nic itich amo cah in tlaniltoquilis tla icchiutoc tlen yec. Nochi tlen secchiua uan seyolometi max cuali noso amo tlen secchiutoc, non mocuipa tlahtlacol. Uan nochi tlen amo mochiua ica tlaniltoquilis nic yec, non mocuipa tlahtlacol.  </div>
<div class='psalmlabel' id='RM15_0'> 15</div>
<div class='s'>Matquinmatlanican tlen amo chicauaqueh itich nintlaniltoquilis </div>
<div class='p'>
<span class="verse" id="RM15_1">1&#160;</span>Ica non, naquin itchicauaqueh itich in tlaniltoquilis, amo matquintlalilican tlatzacuil naquin yolometih, amo mattemocan san tlen tehuan techpactia. </div>
<div class='m'>
<span class="verse" id="RM15_2">2&#160;</span>Uan sehsemeh tehuan, matpaquilismacacan in tocniu itich tlen cuali para yeh, para ohcon mamoscalti itich in tlaniltoquilistli. </div>
<div class='m'>
<span class="verse" id="RM15_3">3&#160;</span>Pues dion Yehuatzin in Cristo octemoh tlen inohmah ica mopaquilismacas; pues ihquin techmatiltia de Yehuatzin in Teotlahtolamatl: “Nochi in tlensaso tlahtol tlen omitzonihiluihqueh, nehua onsilih.”<a href='#FN66' epub:type='noteref' class='noteref'>*</a> </div>
<div class='m'>
<span class="verse" id="RM15_4">4&#160;</span>Nochi nin tlen yauehcau omihcuiloh, omihcuiloh ica mattlasalocan, uan ica in yolchicaualis tlen techmactia in Teotlahtolamatl mattlaxicocan uan amo matcauacan in tonichialis. </div>
<div class='m'>
<span class="verse" id="RM15_5">5&#160;</span>Yehuatzin Dios, naquin inauac ualeua in chicaualistli tlen ica uili ittlaxicouah, uan naquin inauac ualeua in toyolchicaualis, macmochiuili xonmosepanyecuicacan ohcon quemeh Cristo Jesús itlaniquilitzin, </div>
<div class='m'>
<span class="verse" id="RM15_6">6&#160;</span>uan ohcon, ica se tlaniquilis, sansican ica namotlahtol, ixconuehcapantlalican Dios, niTahtzin in toTecotzin Jesucristo. </div>
<div class='s'>Xonmosepanyecsilican namonochtin </div>
<div class='p'>
<span class="verse" id="RM15_7">7&#160;</span>Ica non, xonmosepanyecsilican namonochtin, ohcon quemeh Cristo noiuqui otechonsilih. Tla ohcon nanconchiuah nanconuehcapantlaliah Dios. </div>
<div class='m'>
<span class="verse" id="RM15_8">8&#160;</span>Pues ixconilnamiquican, Cristo oualmouicatzinoh omochiuaco queh se intiquitcau in judíos, uan ohcon occhiuaco tlen Dios omoyectencau inauac in toyauehcautahuan, para mamota nic Dios nochipa comochiuilia tlen conmihtaluia. </div>
<div class='m'>
<span class="verse" id="RM15_9">9&#160;</span>Uan Cristo sannoiuqui oualmouicatzinoh nic oquinic naquin amo judíos macuehcapantlalican Dios ipampa niteicnoitalitzin, quemeh ihcuiliutoc itich in Teotlahtolamatl: </div>
<div class='q'>Ica non, inmitzontlacachiuas innauac tocniuan non amo judíos, </div>
<div class='q'>uan incuicatis motoocaatzin.<a href='#FN67' epub:type='noteref' class='noteref'>†</a> </div>
<div class='m'>
<span class="verse" id="RM15_10">10&#160;</span>Uan in Teotlahtolamatl noiuqui quihtoua: </div>
<div class='q'>Xonpaquican tocniuan amo judíos iuan Israel, iaxca Yehuatzin Dios.<a href='#FN68' epub:type='noteref' class='noteref'>‡</a> </div>
<div class='m'>
<span class="verse" id="RM15_11">11&#160;</span>Ocsican noiuqui quihtoua: </div>
<div class='q'>Ixcontlacachiuacan in toTecotzin, namehuan nochtin naquin amo namonjudíos, </div>
<div class='q'>uan ixconuehcapantlalican Yehuatzin, tocniuan tlen namonpouih itich nochtin tlalmeh.<a href='#FN69' epub:type='noteref' class='noteref'>§</a> </div>
<div class='m'>
<span class="verse" id="RM15_12">12&#160;</span>Noiuqui in teotlanauatani Isaías ictematiltia: </div>
<div class='q'>Tlacatis se ualeuani de Isaí, </div>
<div class='q'>yeh mochiuaquiu se tlayacanqui innauac naquin amo judíos, </div>
<div class='q'>uan yehuan moyolchicauasqueh inauactzinco.<a href='#FN70' epub:type='noteref' class='noteref'>*</a> </div>
<div class='p'>
<span class="verse" id="RM15_13">13&#160;</span>Yehuatzin Dios, naquin inauactzinco ualeua in tonichialis, manamechonmacti mic paquilis uan seuilis itich in ohtli den tlaniltoquilis, uan ohcon mamochicaua namonichialis ica nichicaualitzin in Espíritu Santo. </div>
<div class='s'>In tiquitl tlen Dios ocmactih in teotlatitlantli Pablo innauac naquin amo judíos </div>
<div class='p'>
<span class="verse" id="RM15_14">14&#160;</span>Nocniuantzitzin, neh cuali inmatoc namehuantzitzin tlailiuis namoncualmeh coconeh uan tlailiuis nanconpiah nochi tlaixmatilis de Yehuatzin Dios, uan ica non, uilis san namehuantzitzin namonmosepanixpitlanisqueh. </div>
<div class='m'>
<span class="verse" id="RM15_15">15&#160;</span>Masqui ohcon, itich nin amatlahcuilol onmixeuih onnamechontlahcuiluilih nic inniqui innamechonilnamictis siqui tlamachtilis tlen ya nanconmatih. Inchiua ohcon nic Dios ica niteicnoitalitzin onechonmactih non tiquitl </div>
<div class='m'>
<span class="verse" id="RM15_16">16&#160;</span>para nisqui itiquitcatzin Cristo Jesús innauac tlen amo judíos. Onechonnauatih manquinmatilti in tlahtol tlen cualica temaquixtilistli tlen ualeua inauac Dios, uan ohcon naquin amo judíos maican queh se tlatemactil tlen Yehuatzin comopactilia, uan maican queh se tlatemactil tlen in Espíritu Santo yoconsicantlalih den tlahtlacol. </div>
<div class='p'>
<span class="verse" id="RM15_17">17&#160;</span>Ica non inpia tlen ica inmosinis ipampa in tiquitl tlen inchiua para Dios ica nitematlanilis Cristo. </div>
<div class='m'>
<span class="verse" id="RM15_18">18&#160;</span>Uan amo onmixeuisquia intlahtos ica itlah ocsiqui, tlamo san ica tlen Cristo yoconchiu ica neh para ohcon in tlen amo judíos mactlacamatican Dios. Nochi non yomochiu ica tlen yonquinnonotz uan ica notiquiu, </div>
<div class='m'>
<span class="verse" id="RM15_19">19&#160;</span>ica cuahcual iluicacnescayomeh uan ica iluicacchiualisten, uan ica nichicaualitzin in Espíritu de Dios. Uan ohcon, desde Jerusalén hasta campa in tlalmeh tlen pouih Ilírico, yontematiltihtinin in tlahtol tlen cualica temaquixtilistli tlen ictematiltia de Cristo. </div>
<div class='m'>
<span class="verse" id="RM15_20">20&#160;</span>Uan ohcon neh onicchiu uerzah intematiltis nin tlahtol tlen cualica temaquixtilistli campa ayamo acah octematiltaya de Cristo; ohcon onicchiu, nic amo onicnic inquiscaltis in tiquitl campa acah ocse yocpeualtih. </div>
<div class='m'>
<span class="verse" id="RM15_21">21&#160;</span>Yehyeh inchiua quemeh ihcuiliutoc itich in Teotlahtolamatl: </div>
<div class='q'>Necateh naquin ayamo queman oquinmatiltihqueh de Yehuatzin, quitasqueh, </div>
<div class='q'>uan naquin ayamo queman occactoyah de Yehuatzin, cahsicamatisqueh.<a href='#FN71' epub:type='noteref' class='noteref'>†</a> </div>
<div class='s'>Pablo icyoluia yas Roma </div>
<div class='p'>
<span class="verse" id="RM15_22">22&#160;</span>Non notiquiu yehua tlen micpa yonechtzacuilih nias innamechonitatiu. </div>
<div class='m'>
<span class="verse" id="RM15_23">23&#160;</span>Pero axan, nic yotlan notiquiu itich ninqueh tlalmeh, uan nic ya mic xiuitl innictoc nias innamechonitatiu, </div>
<div class='m'>
<span class="verse" id="RM15_24">24&#160;</span>ihcuac nias España ic ompa innamechonitztiquisas, pues inchia inpanos ic ompa uan innamechonitas. Uan tla yonicpix non paquilis, inchia ixnechonmatlanican manahsi España. </div>
<div class='m'>
<span class="verse" id="RM15_25">25&#160;</span>Tlen quemah, axan oc nioh Jerusalén, inuica itlah tlen ica momatlanisqueh niaxcatzitzin Dios tlen chanchiuah ompa. </div>
<div class='m'>
<span class="verse" id="RM15_26">26&#160;</span>Pues in tocniuan tlaniltocanih tlen pouih Macedonia uan Acaya oquitaqueh cuali motlanihnichicouilisqueh ica tomin uan quintitlanilisqueh niaxcatzitzin Dios tlen chanchiuah Jerusalén naquin amo icpiah tlen ic panosqueh.<a href='#FN72' epub:type='noteref' class='noteref'>‡</a> </div>
<div class='m'>
<span class="verse" id="RM15_27">27&#160;</span>In tocniuan tlen pouih Macedonia uan Acaya oquitaqueh cuali ohcon icchiuasqueh, uan ohcon ocnamiquia, pues yehuan queh oisquia tlauicah innauac, nic yehuan in tlen amo judíos oteuantiqueh itich in tlaniltoquilistli por in judíos. Ica non, axan yehuan non amo judíos noiuqui icnamiqui quinmatlanisqueh naquin judíos itich tlen quinpoloua tlen ic panosqueh.<a href='#FN73' epub:type='noteref' class='noteref'>§</a> </div>
<div class='m'>
<span class="verse" id="RM15_28">28&#160;</span>Ica non, hasta ihcuac manyeeco nin tiquitl, masequihto hasta ihcuac mantemacti nin intetlaocolil in tocniuan, hasta ihcuacon noneuas nias España, uan ic oncan innamechonitztiquisas. </div>
<div class='m'>
<span class="verse" id="RM15_29">29&#160;</span>Uan cuali inmatoc que ihcuac nias innamechonitatiu, innamechonuiquilis mic tlateochiualis tlen contemactia [nitlahtoltzin] Cristo. </div>
<div class='p'>
<span class="verse" id="RM15_30">30&#160;</span>Innamechontlatlautia, nocniuantzitzin, ica nitoocaatzin in toTecotzin Jesucristo uan ica nitetlasohtlalitzin in Espíritu Santo, ixnechonmatlanican xonmotlatlautican inauactzinco Dios nopampa. </div>
<div class='m'>
<span class="verse" id="RM15_31">31&#160;</span>Ixcontlatlautican Yehuatzin manechonpaleui amo manuitzi inmac naquin chanchiuah Judea tlen quixnamiquih in tlaniltoquilis, uan sannoiuqui manechonmatlani para in tetlaocolil tlen inuica inquinmactitiu niaxcatzitzin Dios tlen chanchiuah Jerusalén, macsilican ica paquilistli, </div>
<div class='m'>
<span class="verse" id="RM15_32">32&#160;</span>uan ohcon ica nitlaniquilitzin Dios manahsi namonauac ica paquilistli, uan ohcon mancana yancuic chicaualis oncan namouantzin. </div>
<div class='m'>
<span class="verse" id="RM15_33">33&#160;</span>Uan Yehuatzin Dios naquin contemactia seuilistli mametztia iuan nochtin namehuantzitzin. Amén.  </div>
<div class='psalmlabel' id='RM16_0'> 16</div>
<div class='s'>Pablo quintlahpaloua miqueh naquin quimixmati Roma </div>
<div class='p'>
<span class="verse" id="RM16_1">1&#160;</span>Innamechonmatiltia in tocniu Febe yeh se tocniu tlamatlanini innauac in tocniuan tlaniltocanih tlen chanchiuah Cencrea. </div>
<div class='m'>
<span class="verse" id="RM16_2">2&#160;</span>Ica nitoocaatzin in toTecotzin ixconyecsilican, quemeh icnamiqui sequinyecsilis naquin iaxcatzitzin Dios. Ixconmatlanican itich nochi tlen icpoloua, pues yeh simi yoquinmatlan miqueh, hasta neh noiuqui. </div>
<div class='p'>
<span class="verse" id="RM16_3">3&#160;</span>Ixnechontlahpaluilican in Priscila uan Aquila, yehuan uan neh sansican itsepantiquitih itich nitiquitzin Cristo Jesús. </div>
<div class='m'>
<span class="verse" id="RM16_4">4&#160;</span>Yehuan nopampa yocpolouayah ninyolilis. Ica non inmotlasohcamati innauac, uan amo san yen neh, tlamo noiuqui nochtin in tlaniltocanih tlen amo judíos. </div>
<div class='m'>
<span class="verse" id="RM16_5">5&#160;</span>Noiuqui ixquimontlahpalocan in tlaniltocanih tlen monichicouah ichan in Priscila uan Aquila. Ixnechontlahpaluilican notlasohicniu Epeneto, yehua naquin achtoh otlaniltocac inauactzinco Cristo itich in tlalmeh Asia.<a href='#FN74' epub:type='noteref' class='noteref'>*</a> </div>
<div class='m'>
<span class="verse" id="RM16_6">6&#160;</span>Ixcontlahpalocan in María, naquin simi yomotiquitiltih namopampa. </div>
<div class='m'>
<span class="verse" id="RM16_7">7&#160;</span>Ixquimontlahpalocan in Andrónico uan in Junias, nochancaicniuan judíos, naquin sansican iuan ontzacutoya. Yehuan teotlatitlanten naquin ic nouiyan quinyequitah, uan yehuan achtoh uan amo neh otlaniltocaqueh inauactzinco Cristo. </div>
<div class='p'>
<span class="verse" id="RM16_8">8&#160;</span>Ixcontlahpalocan in Amplias, notlasohicniu inauactzinco in toTecotzin. </div>
<div class='m'>
<span class="verse" id="RM16_9">9&#160;</span>Ixcontlahpalocan in Urbano, naquin iuan itsepantiquitih itich nitiquitzin in toTecotzin Cristo Jesús, uan notlasohicniu Estaquis. </div>
<div class='m'>
<span class="verse" id="RM16_10">10&#160;</span>Ixnechontlahpaluilican Apeles, naquin micpa yec yocnextih nic milauac tlaniltoca inauactzinco Cristo. Noiuqui ixnechimontlahpaluilican nichanehcauan in Aristóbulo. </div>
<div class='m'>
<span class="verse" id="RM16_11">11&#160;</span>Ixcontlahpalocan Herodión, naquin nochancaicniu judío, uan nichanehcauan in Narciso, naquin tlaniltocah inauac in toTecotzin. </div>
<div class='m'>
<span class="verse" id="RM16_12">12&#160;</span>Ixnechontlahpaluilican in Trifena uan Trifosa, yehuan mochicauah ictiquitiliah in toTecotzin. Ixcontlahpalocan notlasohicniu Pérsida, naquin chicauac yoctiquitilih in toTecotzin. </div>
<div class='m'>
<span class="verse" id="RM16_13">13&#160;</span>Ixnechontlahpaluilican in Rufo,<a href='#FN75' epub:type='noteref' class='noteref'>†</a> se tocniu tlapihpintli inauactzinco in toTecotzin. Uan ixnechontlahpaluilican nimaman, naquin noiuqui poui quemeh nomaman. </div>
<div class='m'>
<span class="verse" id="RM16_14">14&#160;</span>Ixnechimontlahpaluilican in Asíncrito, in Flegonte, in Hermes, in Patrobas, in Hermas uan nochtin tocniuan tlaniltocanih naquin inuan cateh. </div>
<div class='m'>
<span class="verse" id="RM16_15">15&#160;</span>Ixcontlahpalocan in Filólogo, in Julia, in Nereo uan nicniu siuatzintli, sannoiuqui in Olimpas uan nochtin niaxcatzitzin Dios tlen cateh inuan. </div>
<div class='p'>
<span class="verse" id="RM16_16">16&#160;</span>Xonmosepantlahpalocan ica se ixtenamictli, ica tetlasohtlalistli chipauac. Ixconsilican se tetlahpalolis den tlaniltocanih inauactzinco Cristo de ic nouiyan. </div>
<div class='p'>
<span class="verse" id="RM16_17">17&#160;</span>Nocniuantzitzin, innamechontlatlautia cuali xonmotlachialican de naquin quinxixiniah in tlaniltocanih uan ictlaliah tlatzacuil uan quixnamiquih in tlamachtilistli tlen namehuantzitzin onanconsalohqueh. Xonmihcuanican de innauac, </div>
<div class='m'>
<span class="verse" id="RM16_18">18&#160;</span>pues nonqueh amo ictiquitiliah in toTecotzin Jesucristo, tlamo yeh ictiquitiliah nitlaniquilis nintlalnacayo. Uan ica yamanca uan cualtzin tlahtol quincahcayauah tlen ayamo ocachi icpiah ahsicamatilis. </div>
<div class='m'>
<span class="verse" id="RM16_19">19&#160;</span>Nochtin in tocniuan quitah nic namehuantzitzin namontlatlacamatinih. Ica non inpaqui ica namehuantzitzin, uan inniqui xonican mahsic tlalnamiquilisehqueh para in tlen cuali uan amo yeh para in tlen amo cuali. </div>
<div class='m'>
<span class="verse" id="RM16_20">20&#160;</span>Yehuatzin Dios naquin contemactia seuilistli amo uehcaua ictlamitlahtlacsas Satanás uan ictlalis itlampa namocxitzitzin. Nitetlasohitalitzin in toTecotzin Jesucristo mai namouantzin. </div>
<div class='p'>
<span class="verse" id="RM16_21">21&#160;</span>Namechontlahpaloua Timoteo naquin nouan tiquiti, noiuqui Lucio, Jasón uan Sosípater nochancaicniuan judíos. </div>
<div class='p'>
<span class="verse" id="RM16_22">22&#160;</span>Neh Tercio, naquin inquihcuiloua nin iamatlahcuilol Pablo, noiuqui innamechontlahpaloua ica nitoocaatzin in toTecotzin. </div>
<div class='p'>
<span class="verse" id="RM16_23">23&#160;</span>Namechontlahpaloua Gayo, naquin ichan inmotepaluihtoc uan ictetlaneutia nichan ompa mamonichicocan nochtin in tlaniltocanih. Namechontlahpaloua in tiquiuahqui Erasto, naquin icnichicoua tomin itich nin ueyi altipetl, sannoiuqui in tocniu Cuarto namechontlahpaloua. </div>
<div class='p'>
<span class="verse" id="RM16_24">24&#160;</span>[Nitlateochiualitzin in toTecotzin Cristo Jesús mai iuan nochtin namehuantzitzin. Amén] </div>
<div class='s'>Pablo ictlacachiua Dios </div>
<div class='p'>
<span class="verse" id="RM16_25">25&#160;</span>Matuehcapantlalican Yehuatzin Dios, naquin uili namechonchicaua itich in tlahtol tlen cualica temaquixtilistli uan itich in tlamachtilistli tlen techmatiltia de Jesucristo. Tlen innamechonmachtia, yehua tlen achtoh ipeuyan nochi, otlatiutoya de nitlaniquilitzin, </div>
<div class='m'>
<span class="verse" id="RM16_26">26&#160;</span>pero axan, yomotematiltih ica in Teotlahtolamatl tlen oquihcuilohqueh in teotlanauatanih, ohcon quemeh oyah nitlaniquilitzin Dios naquin ica in sintitl nochipa metzticah. Uan nin tlahtol tlen cualica temaquixtilistli yomotematiltih innauac in tocniuan itich nochtin tlalmeh para macniltocacan uan mactlacamatican in toTecotzin. </div>
<div class='p'>
<span class="verse" id="RM16_27">27&#160;</span>San Yehuatzin Dios, uan san Yehuatzin comomachitia nochi, Yehuatzin maconsili uehcapantlalilis ica in sintitl nochipa ica tlen Jesucristo ocomochiuilihtzinoh. Amén.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#RM1_17"><span class="notemark">*</span> 1:17</a>
 <span class="ft">Hab. 2:4</span></p></aside>
<aside epub:type='footnote' id="FN2"><p class="f"><a class="notebackref" href="#RM2_1"><span class="notemark">*</span> 2:1</a>
 <span class="ft">Mt. 7:1; Lc. 6:37</span></p></aside>
<aside epub:type='footnote' id="FN3"><p class="f"><a class="notebackref" href="#RM2_6"><span class="notemark">†</span> 2:6</a>
 <span class="ft">Sal. 62:12</span></p></aside>
<aside epub:type='footnote' id="FN4"><p class="f"><a class="notebackref" href="#RM2_11"><span class="notemark">‡</span> 2:11</a>
 <span class="ft">Dt. 10:17</span></p></aside>
<aside epub:type='footnote' id="FN5"><p class="f"><a class="notebackref" href="#RM2_24"><span class="notemark">§</span> 2:24</a>
 <span class="ft">Is. 52:5</span></p></aside>
<aside epub:type='footnote' id="FN6"><p class="f"><a class="notebackref" href="#RM3_4"><span class="notemark">*</span> 3:4</a>
 <span class="ft">Sal. 51:4</span></p></aside>
<aside epub:type='footnote' id="FN7"><p class="f"><a class="notebackref" href="#RM3_12"><span class="notemark">†</span> 3:12</a>
 <span class="ft">Sal. 14:1-3; Ec. 7:20</span></p></aside>
<aside epub:type='footnote' id="FN8"><p class="f"><a class="notebackref" href="#RM3_13"><span class="notemark">‡</span> 3:13</a>
 <span class="ft">Sal. 5:9</span></p></aside>
<aside epub:type='footnote' id="FN9"><p class="f"><a class="notebackref" href="#RM3_13"><span class="notemark">§</span> 3:13</a>
 <span class="ft">Sal. 140:3</span></p></aside>
<aside epub:type='footnote' id="FN10"><p class="f"><a class="notebackref" href="#RM3_14"><span class="notemark">*</span> 3:14</a>
 <span class="ft">Sal. 10:7</span></p></aside>
<aside epub:type='footnote' id="FN11"><p class="f"><a class="notebackref" href="#RM3_17"><span class="notemark">†</span> 3:17</a>
 <span class="ft">Is. 59:7-8</span></p></aside>
<aside epub:type='footnote' id="FN12"><p class="f"><a class="notebackref" href="#RM3_18"><span class="notemark">‡</span> 3:18</a>
 <span class="ft">Sal. 36:1</span></p></aside>
<aside epub:type='footnote' id="FN13"><p class="f"><a class="notebackref" href="#RM3_20"><span class="notemark">§</span> 3:20</a>
 <span class="ft">Sal. 143:2; Gá. 2:16</span></p></aside>
<aside epub:type='footnote' id="FN14"><p class="f"><a class="notebackref" href="#RM3_22"><span class="notemark">*</span> 3:22</a>
 <span class="ft">Gá. 2:16</span></p></aside>
<aside epub:type='footnote' id="FN15"><p class="f"><a class="notebackref" href="#RM4_3"><span class="notemark">*</span> 4:3</a>
 <span class="ft">Gn. 15:6</span></p></aside>
<aside epub:type='footnote' id="FN16"><p class="f"><a class="notebackref" href="#RM4_8"><span class="notemark">†</span> 4:8</a>
 <span class="ft">Sal. 32:1-2</span></p></aside>
<aside epub:type='footnote' id="FN17"><p class="f"><a class="notebackref" href="#RM4_11"><span class="notemark">‡</span> 4:11</a>
 <span class="ft">Gn. 17:10</span></p></aside>
<aside epub:type='footnote' id="FN18"><p class="f"><a class="notebackref" href="#RM4_17"><span class="notemark">§</span> 4:17</a>
 <span class="ft">Gn. 17:5</span></p></aside>
<aside epub:type='footnote' id="FN19"><p class="f"><a class="notebackref" href="#RM4_18"><span class="notemark">*</span> 4:18</a>
 <span class="ft">Gn. 15:5</span></p></aside>
<aside epub:type='footnote' id="FN20"><p class="f"><a class="notebackref" href="#RM4_19"><span class="notemark">†</span> 4:19</a>
 <span class="ft">Gn. 17:17</span></p></aside>
<aside epub:type='footnote' id="FN21"><p class="f"><a class="notebackref" href="#RM5_12"><span class="notemark">*</span> 5:12</a>
 <span class="ft">Gn. 3:6</span></p></aside>
<aside epub:type='footnote' id="FN22"><p class="f"><a class="notebackref" href="#RM7_7"><span class="notemark">*</span> 7:7</a>
 <span class="ft">Éx. 20:17; Dt. 5:21</span></p></aside>
<aside epub:type='footnote' id="FN23"><p class="f"><a class="notebackref" href="#RM8_36"><span class="notemark">*</span> 8:36</a>
 <span class="ft">Sal. 44:22</span></p></aside>
<aside epub:type='footnote' id="FN24"><p class="f"><a class="notebackref" href="#RM9_7"><span class="notemark">*</span> 9:7</a>
 <span class="ft">Gn. 21:12</span></p></aside>
<aside epub:type='footnote' id="FN25"><p class="f"><a class="notebackref" href="#RM9_9"><span class="notemark">†</span> 9:9</a>
 <span class="ft">Gn. 18:10</span></p></aside>
<aside epub:type='footnote' id="FN26"><p class="f"><a class="notebackref" href="#RM9_12"><span class="notemark">‡</span> 9:12</a>
 <span class="ft">Gn. 25:23</span></p></aside>
<aside epub:type='footnote' id="FN27"><p class="f"><a class="notebackref" href="#RM9_13"><span class="notemark">§</span> 9:13</a>
 <span class="ft">Mal. 1:1-2</span></p></aside>
<aside epub:type='footnote' id="FN28"><p class="f"><a class="notebackref" href="#RM9_15"><span class="notemark">*</span> 9:15</a>
 <span class="ft">Éx. 33:19</span></p></aside>
<aside epub:type='footnote' id="FN29"><p class="f"><a class="notebackref" href="#RM9_17"><span class="notemark">†</span> 9:17</a>
 <span class="ft">Éx. 9:16</span></p></aside>
<aside epub:type='footnote' id="FN30"><p class="f"><a class="notebackref" href="#RM9_20"><span class="notemark">‡</span> 9:20</a>
 <span class="ft">Is. 45:9</span></p></aside>
<aside epub:type='footnote' id="FN31"><p class="f"><a class="notebackref" href="#RM9_25"><span class="notemark">§</span> 9:25</a>
 <span class="ft">Os. 2:23</span></p></aside>
<aside epub:type='footnote' id="FN32"><p class="f"><a class="notebackref" href="#RM9_26"><span class="notemark">*</span> 9:26</a>
 <span class="ft">Os. 1:10</span></p></aside>
<aside epub:type='footnote' id="FN33"><p class="f"><a class="notebackref" href="#RM9_28"><span class="notemark">†</span> 9:28</a>
 <span class="ft">Is. 10:22</span></p></aside>
<aside epub:type='footnote' id="FN34"><p class="f"><a class="notebackref" href="#RM9_29"><span class="notemark">‡</span> 9:29</a>
 <span class="ft">Is. 1:9</span></p></aside>
<aside epub:type='footnote' id="FN35"><p class="f"><a class="notebackref" href="#RM9_33"><span class="notemark">§</span> 9:33</a>
 <span class="ft">Sión, ohcon noiuqui octoocaayotayah Jerusalén.</span></p></aside>
<aside epub:type='footnote' id="FN36"><p class="f"><a class="notebackref" href="#RM9_33"><span class="notemark">*</span> 9:33</a>
 <span class="ft">Is. 28:16</span></p></aside>
<aside epub:type='footnote' id="FN37"><p class="f"><a class="notebackref" href="#RM10_5"><span class="notemark">*</span> 10:5</a>
 <span class="ft">Lv. 18:5</span></p></aside>
<aside epub:type='footnote' id="FN38"><p class="f"><a class="notebackref" href="#RM10_8"><span class="notemark">†</span> 10:8</a>
 <span class="ft">Dt. 30:14</span></p></aside>
<aside epub:type='footnote' id="FN39"><p class="f"><a class="notebackref" href="#RM10_11"><span class="notemark">‡</span> 10:11</a>
 <span class="ft">Is. 28:16</span></p></aside>
<aside epub:type='footnote' id="FN40"><p class="f"><a class="notebackref" href="#RM10_13"><span class="notemark">§</span> 10:13</a>
 <span class="ft">Jl. 2:32</span></p></aside>
<aside epub:type='footnote' id="FN41"><p class="f"><a class="notebackref" href="#RM10_15"><span class="notemark">*</span> 10:15</a>
 <span class="ft">Is. 52:7</span></p></aside>
<aside epub:type='footnote' id="FN42"><p class="f"><a class="notebackref" href="#RM10_16"><span class="notemark">†</span> 10:16</a>
 <span class="ft">Is. 53:1</span></p></aside>
<aside epub:type='footnote' id="FN43"><p class="f"><a class="notebackref" href="#RM10_18"><span class="notemark">‡</span> 10:18</a>
 <span class="ft">Sal. 19:4</span></p></aside>
<aside epub:type='footnote' id="FN44"><p class="f"><a class="notebackref" href="#RM10_19"><span class="notemark">§</span> 10:19</a>
 <span class="ft">Dt. 32:21</span></p></aside>
<aside epub:type='footnote' id="FN45"><p class="f"><a class="notebackref" href="#RM10_20"><span class="notemark">*</span> 10:20</a>
 <span class="ft">Is. 65:1</span></p></aside>
<aside epub:type='footnote' id="FN46"><p class="f"><a class="notebackref" href="#RM10_21"><span class="notemark">†</span> 10:21</a>
 <span class="ft">Is. 65:2</span></p></aside>
<aside epub:type='footnote' id="FN47"><p class="f"><a class="notebackref" href="#RM11_3"><span class="notemark">*</span> 11:3</a>
 <span class="ft">1 R. 19:10, 14</span></p></aside>
<aside epub:type='footnote' id="FN48"><p class="f"><a class="notebackref" href="#RM11_4"><span class="notemark">†</span> 11:4</a>
 <span class="ft">1 R. 19:18</span></p></aside>
<aside epub:type='footnote' id="FN49"><p class="f"><a class="notebackref" href="#RM11_8"><span class="notemark">‡</span> 11:8</a>
 <span class="ft">Dt. 29:4; Is. 29:10</span></p></aside>
<aside epub:type='footnote' id="FN50"><p class="f"><a class="notebackref" href="#RM11_10"><span class="notemark">§</span> 11:10</a>
 <span class="ft">Sal. 69:22-23</span></p></aside>
<aside epub:type='footnote' id="FN51"><p class="f"><a class="notebackref" href="#RM11_26"><span class="notemark">*</span> 11:26</a>
 <span class="ft">Sión, ohcon noiuqui octoocaayotayah Jerusalén.</span></p></aside>
<aside epub:type='footnote' id="FN52"><p class="f"><a class="notebackref" href="#RM11_26"><span class="notemark">†</span> 11:26</a>
 <span class="ft">Is. 59:20</span></p></aside>
<aside epub:type='footnote' id="FN53"><p class="f"><a class="notebackref" href="#RM11_27"><span class="notemark">‡</span> 11:27</a>
 <span class="ft">Jer. 31:33-34</span></p></aside>
<aside epub:type='footnote' id="FN54"><p class="f"><a class="notebackref" href="#RM11_34"><span class="notemark">§</span> 11:34</a>
 <span class="ft">Is. 40:13</span></p></aside>
<aside epub:type='footnote' id="FN55"><p class="f"><a class="notebackref" href="#RM11_35"><span class="notemark">*</span> 11:35</a>
 <span class="ft">Job 41:11</span></p></aside>
<aside epub:type='footnote' id="FN56"><p class="f"><a class="notebackref" href="#RM12_14"><span class="notemark">*</span> 12:14</a>
 <span class="ft">Lc. 6:28</span></p></aside>
<aside epub:type='footnote' id="FN57"><p class="f"><a class="notebackref" href="#RM12_16"><span class="notemark">†</span> 12:16</a>
 <span class="ft">Pr. 3:7</span></p></aside>
<aside epub:type='footnote' id="FN58"><p class="f"><a class="notebackref" href="#RM12_19"><span class="notemark">‡</span> 12:19</a>
 <span class="ft">Dt. 32:35</span></p></aside>
<aside epub:type='footnote' id="FN59"><p class="f"><a class="notebackref" href="#RM12_20"><span class="notemark">§</span> 12:20</a>
 <span class="ft">Pr. 25:21-22</span></p></aside>
<aside epub:type='footnote' id="FN60"><p class="f"><a class="notebackref" href="#RM13_7"><span class="notemark">*</span> 13:7</a>
 <span class="ft">Mt. 22:21; Mr. 12:17; Lc. 20:25</span></p></aside>
<aside epub:type='footnote' id="FN61"><p class="f"><a class="notebackref" href="#RM13_9"><span class="notemark">†</span> 13:9</a>
 <span class="ft">Éx. 20:13-17; Dt. 5:17-21</span></p></aside>
<aside epub:type='footnote' id="FN62"><p class="f"><a class="notebackref" href="#RM13_9"><span class="notemark">‡</span> 13:9</a>
 <span class="ft">Lv. 19:18</span></p></aside>
<aside epub:type='footnote' id="FN63"><p class="f"><a class="notebackref" href="#RM14_2"><span class="notemark">*</span> 14:2</a>
 <span class="ft">Siqui nacatl tlen ocnamacayah itich in tianquis ocatca tlatemactil innauac tlen oquinteneuayah dioses. Ica non siquin tlaniltocanih amo occuayah nacatl, nic amo ocmatiah tlen nacatl yoyah tlatemactil.</span></p></aside>
<aside epub:type='footnote' id="FN64"><p class="f"><a class="notebackref" href="#RM14_6"><span class="notemark">†</span> 14:6</a>
 <span class="ft">Col. 2:16</span></p></aside>
<aside epub:type='footnote' id="FN65"><p class="f"><a class="notebackref" href="#RM14_11"><span class="notemark">‡</span> 14:11</a>
 <span class="ft">Is. 45:23</span></p></aside>
<aside epub:type='footnote' id="FN66"><p class="f"><a class="notebackref" href="#RM15_3"><span class="notemark">*</span> 15:3</a>
 <span class="ft">Sal. 69:9</span></p></aside>
<aside epub:type='footnote' id="FN67"><p class="f"><a class="notebackref" href="#RM15_9"><span class="notemark">†</span> 15:9</a>
 <span class="ft">2 S. 22:50; Sal. 18:49</span></p></aside>
<aside epub:type='footnote' id="FN68"><p class="f"><a class="notebackref" href="#RM15_10"><span class="notemark">‡</span> 15:10</a>
 <span class="ft">Dt. 32:43</span></p></aside>
<aside epub:type='footnote' id="FN69"><p class="f"><a class="notebackref" href="#RM15_11"><span class="notemark">§</span> 15:11</a>
 <span class="ft">Sal. 117:1</span></p></aside>
<aside epub:type='footnote' id="FN70"><p class="f"><a class="notebackref" href="#RM15_12"><span class="notemark">*</span> 15:12</a>
 <span class="ft">Is. 11:10</span></p></aside>
<aside epub:type='footnote' id="FN71"><p class="f"><a class="notebackref" href="#RM15_21"><span class="notemark">†</span> 15:21</a>
 <span class="ft">Is. 52:15</span></p></aside>
<aside epub:type='footnote' id="FN72"><p class="f"><a class="notebackref" href="#RM15_26"><span class="notemark">‡</span> 15:26</a>
 <span class="ft">1 Co. 16:1-4</span></p></aside>
<aside epub:type='footnote' id="FN73"><p class="f"><a class="notebackref" href="#RM15_27"><span class="notemark">§</span> 15:27</a>
 <span class="ft">1 Co. 9:11</span></p></aside>
<aside epub:type='footnote' id="FN74"><p class="f"><a class="notebackref" href="#RM16_5"><span class="notemark">*</span> 16:5</a>
 <span class="ft">Siquin tlahcuilolten quihtouah Acaya.</span></p></aside>
<aside epub:type='footnote' id="FN75"><p class="f"><a class="notebackref" href="#RM16_13"><span class="notemark">†</span> 16:13</a>
 <span class="ft">Mr. 15:21</span></p></aside>

<hr />
</div>
</div></body></html>
