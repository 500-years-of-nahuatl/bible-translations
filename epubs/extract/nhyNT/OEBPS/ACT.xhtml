<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhy" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol totajtzin Dios = El Nuevo Testamento Hechos 1</title>
</head>
<body dir='ltr'>
<ul class='tnav'>
<li><a href='index.xhtml'>Hechos</a></li>
</ul><ul class='tnav'><li><a href='ACT.xhtml#AC1_0'>1</a></li>
<li><a href='ACT.xhtml#AC2_0'>2</a></li>
<li><a href='ACT.xhtml#AC3_0'>3</a></li>
<li><a href='ACT.xhtml#AC4_0'>4</a></li>
<li><a href='ACT.xhtml#AC5_0'>5</a></li>
<li><a href='ACT.xhtml#AC6_0'>6</a></li>
<li><a href='ACT.xhtml#AC7_0'>7</a></li>
<li><a href='ACT.xhtml#AC8_0'>8</a></li>
<li><a href='ACT.xhtml#AC9_0'>9</a></li>
<li><a href='ACT.xhtml#AC10_0'>10</a></li>
</ul><ul class='tnav'>
<li><a href='ACT.xhtml#AC11_0'>11</a></li>
<li><a href='ACT.xhtml#AC12_0'>12</a></li>
<li><a href='ACT.xhtml#AC13_0'>13</a></li>
<li><a href='ACT.xhtml#AC14_0'>14</a></li>
<li><a href='ACT.xhtml#AC15_0'>15</a></li>
<li><a href='ACT.xhtml#AC16_0'>16</a></li>
<li><a href='ACT.xhtml#AC17_0'>17</a></li>
<li><a href='ACT.xhtml#AC18_0'>18</a></li>
<li><a href='ACT.xhtml#AC19_0'>19</a></li>
<li><a href='ACT.xhtml#AC20_0'>20</a></li>
</ul><ul class='tnav'>
<li><a href='ACT.xhtml#AC21_0'>21</a></li>
<li><a href='ACT.xhtml#AC22_0'>22</a></li>
<li><a href='ACT.xhtml#AC23_0'>23</a></li>
<li><a href='ACT.xhtml#AC24_0'>24</a></li>
<li><a href='ACT.xhtml#AC25_0'>25</a></li>
<li><a href='ACT.xhtml#AC26_0'>26</a></li>
<li><a href='ACT.xhtml#AC27_0'>27</a></li>
<li><a href='ACT.xhtml#AC28_0'>28</a></li>
</ul>

<div class='main' id='AC0_0'>

<div class='mt'>YEN YIN TLAN OKICHIJKEJ ITLATITLANILWAN TOTAJTZIN DIOS  </div>
<div class='psalmlabel' id='AC1_0'> 1</div>
<div class='s'>Jesús okinmilwij itlatitlanilwan nik witz in Espíritu Santo </div>
<div class='p'>

<span class="verse" id="AC1_1">1&#160;</span>Nokni Teófilo: Itech yakinika nolibro onikijkuiloj nochi tlan Jesús okichij iwan nochi tlan otlamachtij desde ijkuak okipewaltij itekiw, 
<span class="verse" id="AC1_2">2&#160;</span>iwan asta ijkuak oyáj ilwikak. Antes de yas ilwikak, ika iEspíritu Santo okinnawatijtewak in tlatitlaniltin katlej Jesús okinpejpenke para ma kichiwakan tlan okinmilwij. 
<span class="verse" id="AC1_3">3&#160;</span>Satepan de omikke, Jesús okinmotitij itlatitlanilwan de miek tlamantle para ma kimomakakan kuenta nik in Yej yolitok. Okinmotitij omenpoale tonaltin. Itech yonmej omenpoale tonaltin okintlapowij de kenik in Dios tlanawatia. 
<span class="verse" id="AC1_4">4&#160;</span>Nijkuak in Jesús ok oyeka inwan itlatitlanilwan, okinnawatij mach ma wian de Jerusalén. Okinmilwij: </div>
<div class='p'>―Xikchiakan asta ma mochiwa tlan noPapan oamechilwij, ijkón ken Nej noijki yonamechilwij. 
<span class="verse" id="AC1_5">5&#160;</span>Ipan melajka, Juan otlakuateekij ika atl, pero sa kanaj keski tonale namejwan anmokuateekiskej ika Espíritu Santo. </div>
<div class='s'>Jesús omotlejkawij (otlejkok) ik ilwikak </div>
<div class='p'>
<span class="verse" id="AC1_6">6&#160;</span>Katlej omololojkej iwan Jesús, okitlajtlanijkej: </div>
<div class='p'>―Señor, ¿tikmakixtis itech yinmej tonaltin in topaís de Israel para sa yej iselti ma monawati? </div>
<div class='p'>
<span class="verse" id="AC1_7">7&#160;</span>Jesús okinnankilij: </div>
<div class='p'>―Namejwan mach amechtokaroa ankimatiskej itech tlan tonale o noso keman itlaj kichiwas in noPapan. Sanwel Yej kimati iwan Yej kijta tlan kichiwas. 
<span class="verse" id="AC1_8">8&#160;</span>Iwan nijkuak in Espíritu Santo witz ipan namoyolo, namejwan ankiresibiroskej ipoder iwan ankisaskej antetlapowitiwej de Nej ik Jerusalén, ik nochi in región de Judea iwan de Samaria, iwan asta kan katej okachi wejka de ixko yin tlaltikpak. </div>
<div class='p'>
<span class="verse" id="AC1_9">9&#160;</span>Satepan de otlanke okintlapowij, Jesús omotlejkawijtiaj (otlejkotiaj) ik ilwikak, mientras imomachtijkawan okonitokaj, opoliwito ijtik mixtle iwan mach ok okitakej. 
<span class="verse" id="AC1_10">10&#160;</span>Iwan nijkuak okonitokaj kenik omotlejkawijtiaj ik ilwikak, omen tlakaj otlakentitokaj de istak omonextijkej ik innakastlan, 
<span class="verse" id="AC1_11">11&#160;</span>iwan okintlajtlanijkej: </div>
<div class='p'>―Tlakaj de Galilea, ¿tlanik ankonitokej in ilwikak? Yin Jesús katlej oyeka amowan iwan katlej ya ankitakej yoyáj ik ilwikak, witz oksemi ijkón ken ankitakej oyáj. </div>
<div class='s'>Okipejpenkej in Matías para ma yeto ipatka in Judas </div>
<div class='p'>
<span class="verse" id="AC1_12">12&#160;</span>Owalmokuepkej in tlatitlaniltin para Jerusalén owalajkej desde kan Olivostepetl, kej se kilómetro nik wejka. 
<span class="verse" id="AC1_13">13&#160;</span>Nijkuak oajsitoj Jerusalén, okalakej kalijtik iwan otlejkokej ajkopan itech oksé piso kan yejwan okalotitokaj. Ompa oyeka in Pedro, Juan, Jacobo, Andrés, Felipe, Tomás, Bartolomé, Mateo, Jacobo itelpoch in Alfeo, Simón katlej onemia inwan cananistas, iwan Judas itelpoch in Jacobo. 
<span class="verse" id="AC1_14">14&#160;</span>Noijki ompa oyekaj sekimej siwamej. Ompa oyeka in María imaman in Jesús iwan ikniwan in Jesús. Nochtin yejwan omololoayaj nochipa para motiotzajtziliskej. </div>
<div class='p'>
<span class="verse" id="AC1_15">15&#160;</span>Itech yonmej tonaltin in tokniwan tlaneltokakej omololojkej kej se siento iwan senpoale, Pedro omoketzke tlatlajko iwan okinmilwij: </div>
<div class='p'>
<span class="verse" id="AC1_16">16&#160;</span>―Nokniwan, xinechkakikan. Ya wejkawitl in rey David okijkuiloj tlan okilwij in Espíritu Santo, de tlan Judas panoani, katlej okinyekanke katlej okitzkijkej in Jesús. 
<span class="verse" id="AC1_17">17&#160;</span>Judas opowia towan iwan noijki towan otekipanoaya. 
<span class="verse" id="AC1_18">18&#160;</span>Pero omotlalkowij ika yen tomin katlej okimakakej de itlajtlakol. Satepan ompa ipan itlal owetzke ika itzontekon iwan oxijxitinke, iwan okuetlaxkolkojkopinke. 
<span class="verse" id="AC1_19">19&#160;</span>Katlej ochantiaj Jerusalén nijkuak okimatkej, okitokayotijkej nekáj tlale Acéldama, kijtosneki ika intlajtol arameo Tlale de Estle. 
<span class="verse" id="AC1_20">20&#160;</span>Itech libro de Salmos kijtojtok: </div>
<div class='q'>Ichan ma mokawa iselti kale, </div>
<div class='q'>iwan mach akaj ompa ma chanti. </div>
<div class='m'>Noijki itech oksé Salmo kijta: </div>
<div class='q'>Katlej de yej itekiw oksé ma kipatkayoti. </div>
<div class='p'>
<span class="verse" id="AC1_21">21&#160;</span>’Nian katej sekimej tlakaj katlej onemiaj towan nochipa nijkuak in toSeñor Jesús Iwan otinemiaj, 
<span class="verse" id="AC1_22">22&#160;</span>desde ijkuak in Juan okikuateekij in Jesús iwan asta ijkuak omotlejkawij (otlejkok) ik ilwikak. Moneki kiné, ke se de yejwan towan ma mosetili, para ijkón noijki ma kitematilti nik in Jesús omoyolkuik. </div>
<div class='p'>
<span class="verse" id="AC1_23">23&#160;</span>Ijkón kiné, okinpejpenkej omen tlakaj: se itoka José Justo katlej noijki kinotzaj Barsabás, iwan oksé itoka Matías. 
<span class="verse" id="AC1_24">24&#160;</span>Satepan omotiotzajtzilijkej okijtojkej: </div>
<div class='p'>―Señor, tejwatzin tikinmixmati nochtin tlakaj ipan inyolo, xitechititi katlij yej de yinmej omen tlakaj katlej tejwatzin yotikpejpenke 
<span class="verse" id="AC1_25">25&#160;</span>para ma tekipano kej tlatitlanile ipatka in Judas, katlej okipoloj itekiw de tlatitlanile iwan oyáj kan kitokaroa yetos. </div>
<div class='p'>
<span class="verse" id="AC1_26">26&#160;</span>Ijkuakón omotlaankej in yonmej omen, iwan otlatlanke in Matías, iwan desde ijkuakón omosetilij inwan oksekimej majtlaktin iwan se tlatitlaniltin para ijkón omochijkej ya majtlaktin iwan omen.  </div>
<div class='psalmlabel' id='AC2_0'> 2</div>
<div class='s'>Dios okualtitlanke iEspíritu Santo </div>
<div class='p'>
<span class="verse" id="AC2_1">1&#160;</span>Nijkuak oajsiko ilwitl de Pentecostés, nochtin oyekaj san sekan itech se kale. 
<span class="verse" id="AC2_2">2&#160;</span>Iwan ijkuakón owaltlakokuyokak, kej se ejekatl chikawak, omokakke owalaya de ilwikak. Iwan okiwiwixoj nochi in kale kan yejwan oyekaj. 
<span class="verse" id="AC2_3">3&#160;</span>Iwan owalmonextijkej sekimej tlimej iwan omoxexelojkej ipan kada se de yejwan. 
<span class="verse" id="AC2_4">4&#160;</span>Iwan nochtin otenkej de Espíritu Santo iwan opéj tlapoaj ika oksekimej tlajtoltin. Iwan okijtoayaj tlan Espíritu Santo okintoktiaya ma kijtokan. </div>
<div class='p'>
<span class="verse" id="AC2_5">5&#160;</span>Itech yonmej tonaltin oyekaj Jerusalén miekej judiojtin katlej sa tekitl omotemaktiayaj inawak Dios. Yonmej judiojtin owalajkej de nian nepa ixko yin tlaltikpak. 
<span class="verse" id="AC2_6">6&#160;</span>Nijkuak okikakej owaltlakokuyokak, san niman omololojkej miekej iwan mach ok okimatiaj tlan kijtoskej, porke kada se de yejwan tlatitlaniltin opéj kintlapowiaj in tlakaj ika de yejwan intlajtol. 
<span class="verse" id="AC2_7">7&#160;</span>Melajka sa otlajtlachixkej (omomajmawtijkej), iwan okimolwiayaj: </div>
<div class='p'>―¿Amo owalajkej de Galilea nochtin yinmej katlej tlapojtokej? 
<span class="verse" id="AC2_8">8&#160;</span>Pero kada se de tejwan tikinkakij techtlapowiaj ika totlajtol, ¿kenik welij? Tejwan otiwalajkej de miekan paismej de ixko yin tlaltikpak. 
<span class="verse" id="AC2_9">9&#160;</span>Sekimej owalajkej de país de Partia, de Media, de Elam, de Mesopotamia, de Judea, de Capadocia, de Ponto iwan de Asia, 
<span class="verse" id="AC2_10">10&#160;</span>noijki nian katej sekimej de Frigia, de Panfilia, de Egipto iwan de regionmej de Africa kanik kajki in pueblo de Cirene. Noijki nian katej sekimej de Roma katlej nian chantij. Sekimej de yejwan yipa judiojtin desde otlakatkej, iwan oksekimej okalakej itech intiotlamachtil in judiojtin. 
<span class="verse" id="AC2_11">11&#160;</span>Noijki owalajkej sekimej de Creta iwan de Arabia. Tinochtin tikinkakij in yinmej tlatitlaniltin tlapoaj kada se de yejwan ika totlajtol. Techinkakitiaj miekej tlamantin wejweyin de tlan Dios kichiwa. </div>
<div class='p'>
<span class="verse" id="AC2_12">12&#160;</span>Nochtin sa otlajtlachiayaj (omomajmawtiayaj) iwan mach ok okimatiaj tlan kijtoskej, iwan omotlajtlaniayaj: </div>
<div class='p'>―¿Tlan kijtosneki nochi yin tlan tlamochijtok? </div>
<div class='p'>
<span class="verse" id="AC2_13">13&#160;</span>Pero sekimej okinpinawiayaj, okijtoayaj: </div>
<div class='p'>―¡Yinmej iwintij! </div>
<div class='s'>Pedro omoketzke iwan otlapoj </div>
<div class='p'>
<span class="verse" id="AC2_14">14&#160;</span>Ijkuakón Pedro omoketzke inwan oksekimej majtlaktin iwan se tlatitlaniltin, iwan chikawak okijtoj: </div>
<div class='p'>―Judiojtin iwan nochtin katlej nian chantij Jerusalén, xikkakikan iwan xikmatikan kuale nochi tlan namechilwis. 
<span class="verse" id="AC2_15">15&#160;</span>Yinmej mach iwintij ken namejwan ankijtaj, porke wel ok kualkan, yakin las nuebe. 
<span class="verse" id="AC2_16">16&#160;</span>Nian tlamochijtok tlan ya wejkawitl okijtoj in profeta Joel: </div>
<div class='q'>
<span class="verse" id="AC2_17">17&#160;</span>Dios kijta: </div>
<div class='q'>Ijkín tlapanos itech nekatej sa iyakatlanka tonaltin. </div>
<div class='q'>Niktitlanis noEspíritu intech nochtin tlaltikpaktlakaj. </div>
<div class='q'>Namopilwan kijtoskej tlan satepan tlapanos. </div>
<div class='q'>In telpokamej kitaskej itlaj kej yeskia teemiktokej, </div>
<div class='q'>iwan in tetajtzitzintin kikochteemikiskej tlan tlapanos. </div>
<div class='q'>
<span class="verse" id="AC2_18">18&#160;</span>Noijki nikinnokilis noEspíritu katlej notekipanojkawan, </div>
<div class='q'>nikinnokilis in tlakaj iwan siwamej itech nekatej tonaltin, </div>
<div class='q'>iwan kitenkixtiskej in tiotlajtole tlan Dios kinmakas. </div>
<div class='q'>
<span class="verse" id="AC2_19">19&#160;</span>De itech ilwikak nikinnextilis wejweyin señalestin, </div>
<div class='q'>iwan ipan yin tlaltikpak nikinnextilis señalestin ika estle, ika tlitl iwan ika mixpoktle. </div>
<div class='q'>
<span class="verse" id="AC2_20">20&#160;</span>In tonale mach ok tlawis, </div>
<div class='q'>iwan in metztle chichiliwias kej estle, </div>
<div class='q'>antes de ajsiki in weyi tonale de toSeñor. </div>
<div class='q'>
<span class="verse" id="AC2_21">21&#160;</span>Iwan nochtin akinmej kitlajtlaniliskej in toSeñor ma kinmakixti, in Señor kinmakixtis. </div>
<div class='p'>
<span class="verse" id="AC2_22">22&#160;</span>’Xikkakikan kiné tlakaj de Israel tlan namechilwis: Jesús de Nazaret, Dios okipejpenke. Namejwan kuale ankimatij porke Jesús okipixke miek poder para okinchij milagrostin iwan señalestin anmoixpan. 
<span class="verse" id="AC2_23">23&#160;</span>Namejwan ankikitzkijkej iwan ankitemaktijkej (onkitemaktilijkej) inmak in tlakaj tlajtlakolejkej, iwan ankimiktijkej itech krus, ijkón ken Dios yokimatia iwan okinekke ijkón ma pano. 
<span class="verse" id="AC2_24">24&#160;</span>Pero Dios okiyolitij iwan okimakixtij de itech mikilistle. Porke in mikilistle mach owelik okitlanke in Jesús iwan Yej omoyolkuik oksemi. 
<span class="verse" id="AC2_25">25&#160;</span>Achtoj in rey David otlajtoj de yen Jesús, okijtoj: </div>
<div class='q'>Nochipa onikitaya in Señor noyakapan. </div>
<div class='q'>Yej ik noyekma, mach akaj welis itlaj nechtoktis. </div>
<div class='q'>
<span class="verse" id="AC2_26">26&#160;</span>Por yonik niyolpaki, iwan noten tlakuika ika pakilistle. </div>
<div class='q'>Maski nimelatok, nikmati nik nimoyolkuis (nimoyolitis). </div>
<div class='q'>
<span class="verse" id="AC2_27">27&#160;</span>Porke amo tikkawas noanima kan tliko, </div>
<div class='q'>nion amo tikkawas ma ijtlakawi notlalnakayo </div>
<div class='q'>de Nej nimochipawkaKone. </div>
<div class='q'>
<span class="verse" id="AC2_28">28&#160;</span>Otinechititij in kuale ojtle kan nias para nikpias nemilistle nochipa, </div>
<div class='q'>iwan nikpias miek pakilistle nijkuak nietos mowan. </div>
<div class='p'>
<span class="verse" id="AC2_29">29&#160;</span>’Nokniwan, nikneki namechilwis nik in rey David omikke iwan okitookakej, iwan asta axan tikmatij kanin toktok. 
<span class="verse" id="AC2_30">30&#160;</span>David oyeka profeta, iwan okimatia nik in Dios okilwij ipan melajka, nik kitlalis se Rey se de iwejkaixwi katlej satepan motlalis itech isiya para tlanawatis. 
<span class="verse" id="AC2_31">31&#160;</span>Ijkón kiné, kej yeskia okonitoka, David otlajtoj de kenik moyolkuini in Cristo. Okijtoj nik in Dios mach kikawani kan tliko iwan itlalnakayo mach ijtlakawini. 
<span class="verse" id="AC2_32">32&#160;</span>Ijkón kiné, Dios yokiyolitij in Jesús, iwan tejwan titlatitlaniltin tinochtin otikitakej. 
<span class="verse" id="AC2_33">33&#160;</span>Yej omoyolkuik ika poder para omotlalij ik iyekma in toTajtzin Dios, yen toTajtzin Dios okimakak in Espíritu Santo katlej achtoj Jesús okijtoj techwaltitlanilis, iwan axan Yej yotechnokilij iEspíritu katlej namejwan axan ankitaj iwan ankikakij. 
<span class="verse" id="AC2_34">34&#160;</span>Porke mach yen David katlej otlejkok ilwikak, porke yej inewian okijtoj: </div>
<div class='q'>In Dios okilwij in noSeñor: </div>
<div class='q'>“Ximotlali ik noyekma, </div>
<div class='q'>
<span class="verse" id="AC2_35">35&#160;</span>asta ijkuak Nej nimitztlalis titlayekanke de yejwan katlej mitzkokoliaj.” </div>
<div class='p'>
<span class="verse" id="AC2_36">36&#160;</span>’Tlakaj de Israel, kuale xikmatikan iwan ipan melajka, nik in Jesús katlej ankimajmasoltijkej itech krus. Dios okitlalij para ma yeto yen toSeñor iwan yen Cristo. </div>
<div class='p'>
<span class="verse" id="AC2_37">37&#160;</span>Nijkuak okikakej yon tlajtole katlej ompa oololitokaj, sa tekitl omoyolkokojkej, iwan okitlajtlanijkej in Pedro iwan oksekimej tlatitlaniltin: </div>
<div class='p'>―Tokniwan, ¿tlan moneki tikchiwaskej? </div>
<div class='p'>
<span class="verse" id="AC2_38">38&#160;</span>Pedro okinnankilij: </div>
<div class='p'>―Ximoyolkuepakan inawak Dios iwan ximokuateekikan kada se de amejwan ika itoka in toSeñor Jesucristo, para ijkón Dios amechtlapojpolwis de amotlajtlakol, iwan ijkón Yej amechtliokolis iEspíritu Santo. 
<span class="verse" id="AC2_39">39&#160;</span>Dios okisentlalij amechmakas iEspíritu Santo namejwan iwan namopilwan, iwan noijki nekatej tlakaj katlej katej wejka. Kijtosneki nochtin in tlakaj katlej Dios kinnotzas ma yekan iaxkawan. </div>
<div class='p'>
<span class="verse" id="AC2_40">40&#160;</span>Pedro okintlapowij ika okachi oksekin tlajtole iwan okinyekilwij: </div>
<div class='p'>―¡Amo inwan ximonelokan in tlakaj katlej mach kinekij kikakiskej in melajkayotl! </div>
<div class='p'>
<span class="verse" id="AC2_41">41&#160;</span>Ijkón kiné, katlej okineltokakej tlan okijtoj in Pedro, omokuateekijkej. Iwan yon tonale omajxitijkej oksekimej tlaneltokakej kej eyi mil tlakaj. 
<span class="verse" id="AC2_42">42&#160;</span>Nochtin omotekipachoayaj de tlan okinmachtiayaj in tlatitlaniltin, iwan okimoxejxeliliayaj nochi tlan okipiayaj, omotiotzajtziliayaj iwan omololoayaj para kisepankuaskej in pan para kelnamikiskej imikilis in Jesús. </div>
<div class='s'>Kenik omoyekwikayaj katlej achtoj okineltokakej in Cristo </div>
<div class='p'>
<span class="verse" id="AC2_43">43&#160;</span>Miekej milagrostin iwan señalestin okinchiwayaj in tlatitlaniltin. Iwan nochtin in tlakaj opéj momawtiaj. 
<span class="verse" id="AC2_44">44&#160;</span>Nochtin in tlaneltokakej omoyekwikayaj iwan okipiayaj san se inyolo, iwan okimoxejxeliliayaj tlan okipiayaj. 
<span class="verse" id="AC2_45">45&#160;</span>Okinnamakayaj intlalwan iwan nochi tlan okipiayaj iwan okinpalewiayaj katlej mach itlaj okipiayaj. 
<span class="verse" id="AC2_46">46&#160;</span>Nochipa omololoayaj kan weyi tiopan, iwan itech inkajkalijtik okisepankuayaj in pan para kelnamikiskej imikilis in Jesús, iwan osepantlakuayaj ika pakilistle, 
<span class="verse" id="AC2_47">47&#160;</span>iwan okiweyikixtiayaj in toTajtzin Dios. Iwan nochtin in tlakaj okintlakitayaj in tlaneltokakej, iwan nochi tonale omomiekiliayaj katlej toSeñor okinmakixtiayaj de intlajtlakol.  </div>
<div class='psalmlabel' id='AC3_0'> 3</div>
<div class='s'>Opajtik se koxo </div>
<div class='p'>
<span class="verse" id="AC3_1">1&#160;</span>Se tonale, Pedro iwan Juan oyajkej kan weyi tiopan de Jerusalén kej las tres de tiotlakke para motiotzajtziliskej. 
<span class="verse" id="AC3_2">2&#160;</span>Ompa kan weyi tiopan oyeka se koxo desde itlakatilis, nochipa okiwikayaj iwan okitlaliayaj ompa kaltempan kan kilwiaj Kuakualtzin, iwan okinmijtlaniliaya tomin katlej ompa okalakiaj. 
<span class="verse" id="AC3_3">3&#160;</span>Nijkuak in koxo okinmitak in Pedro iwan Juan ya kalaktiwej ijtik in weyi tiopan, okinmijtlanilij tomin. 
<span class="verse" id="AC3_4">4&#160;</span>Yejwan okitlatakej, iwan Pedro okilwij in koxo: </div>
<div class='p'>―Xitechtlata. </div>
<div class='p'>
<span class="verse" id="AC3_5">5&#160;</span>In koxo okinyektlatak, iwan okichixtoka ma kimakakan itlaj tomin. 
<span class="verse" id="AC3_6">6&#160;</span>In Pedro okilwij: </div>
<div class='p'>―Mach nikpia plata nion oro, pero tlan nikpixtok nimitzmakas. Ika itoka in Cristo Jesús de Nazaret, ximoketza iwan xinejnemi. </div>
<div class='p'>
<span class="verse" id="AC3_7">7&#160;</span>Satepan de ijkón okilwij, in Pedro okitilanke ika iyekma iwan okiketzaltij, iwan nijkuak okontilanke oyekmejmelawikej imetztlalwayowan. 
<span class="verse" id="AC3_8">8&#160;</span>Ijkón yej omoketewak iwan opéj nejnemi kuale, iwan okalakke ijtik in weyi tiopan inwan tlatitlaniltin, nejnentiw iwan ajkotzikuintiw iwan okiweyikixtijtiaya in toTajtzin Dios. 
<span class="verse" id="AC3_9">9&#160;</span>Nijkuak nochtin in tlakaj okitakej ya nemi iwan kiweyikixtia in toTajtzin Dios, 
<span class="verse" id="AC3_10">10&#160;</span>niman okixmatkej nik yen tlakatl katlej ompa omotlaliaya iwan omijtlaniaya ika tomin itech tiopankaltentle kan kitokayotiaj Kuakualtzin. Sa tekitl omotetzawijkej iwan omomawtijkej por yen tlan omochij in koxo. </div>
<div class='s'>Pedro otlapoj kan Korredor de Salomón </div>
<div class='p'>
<span class="verse" id="AC3_11">11&#160;</span>In tlakatl katlej opajtik mach ok semi okinkawaya in Pedro iwan Juan. Nochtin in tlakaj sa tekitl omotetzawijkej, iwan oyajkej omotlalojkej okinmitatoj kan kitokayotiaj Korredor de Salomón. 
<span class="verse" id="AC3_12">12&#160;</span>In Pedro nijkuak ijkón okitak, okinmilwij: </div>
<div class='p'>―¿Tlanik anmotetzawiaj namejwan tlakaj de Israel? ¿Tlanik antechtlajtlataj? ¿Kox ankiyejyekoaj tejwan otikpajtijkej in koxo ika topoder para ma nejnemi? O noso ¿kox ankiyejyekoaj porke tikpiaj tonemilis chipawak iwan por yonik in yin tlakatl owelik otikpajtijkej? 
<span class="verse" id="AC3_13">13&#160;</span>Yen Dios okipajtij in koxo, yen Dios de Abraham, de Isaac, de Jacob, iwan de yen ya wejkawitl toweyitajwan. Dios okipajtij iwan ika okiweyikixtij in Jesús katlej iKone, katlej namejwan ankitemaktijkej (okinkitemaktilijkej) imak Pilato, yej okinekia kikajkawani iwan namejwan mach ankinekej. 
<span class="verse" id="AC3_14">14&#160;</span>Namejwan yej ankitlajtlankej ma kikajkawakan se tlakatl katlej temiktij, iwan mach ankinekej ma kikajkawakan katlej oyáj yolchipawak iwan kuale tlakatl. 
<span class="verse" id="AC3_15">15&#160;</span>Iwan ijkón namejwan ankimiktijkej katlej techmaka nemilistle, pero Dios okiyolitij oksemi satepan de omikke, iwan tejwan kuale tikmatij porke otikitakej. 
<span class="verse" id="AC3_16">16&#160;</span>Yin tlakatl katlej amejwan ankitaj iwan ankixmatij, Dios okipajtij iktlanke (ik tlami) porke tikneltokaj ipoder in Jesús. Iwan por tikneltokaj in Jesús, axan Yej amoixpan okipajtij. </div>
<div class='p'>
<span class="verse" id="AC3_17">17&#160;</span>’Nokniwan, nikmati ke nijkuak amejwan iwan amotekiwajkawan ankimiktijkej in Jesús, mach ankimatkej tlan ankichijkej. 
<span class="verse" id="AC3_18">18&#160;</span>Ijkón, Dios okichij tlan achtoj okitematiltij ika nochtin inten in profetajtin, de tlan panoani iCristo. 
<span class="verse" id="AC3_19">19&#160;</span>Por yonik, namejwan ximoyolpejpenakan iwan ximoyolkuepakan inawak Dios, para ma amechtlapojpolwi de amotlajtlakol, iwan ijkón in Señor kichiwas ma mosewi namoanima. 
<span class="verse" id="AC3_20">20&#160;</span>Iwan noijki oksemi kiwaltitlanis in Cristo katlej Dios yokipejpenke desde achtoj, kijtosneki kiwaltitlanis in Jesús. 
<span class="verse" id="AC3_21">21&#160;</span>Maski axan in Jesús kipia de yetos ilwikak asta ma tlami ma kiyektlali in Dios nochi tlamantle. Ya wejkawitl ijkón okijtoj ika inten in profetajtin. 
<span class="verse" id="AC3_22">22&#160;</span>Moisés okinmilwij in ya wejkawitl toweyitajwan: “In Señor toDios kichiwas ma kisa de amejwan se profeta ken nej. Xikneltokilikan yon profeta nochi tlan anmechilwis, 
<span class="verse" id="AC3_23">23&#160;</span>porke akin amo kineltokilis nekáj profeta, Dios kixpolos iwan mach ok powis inwan ipilwan.” </div>
<div class='p'>
<span class="verse" id="AC3_24">24&#160;</span>’Iwan nochtin in profetajtin, desde Samuel para nian, otlapojkej noijki de yinmej tonaltin. 
<span class="verse" id="AC3_25">25&#160;</span>Namejwan antepilwan de nekatej profetajtin, iwan namejwan anmaktiskej de tlan Dios okinmilwij kinmakas in ya wejkawitl toweyitajwan. Dios okilwij in Abraham: “Por yen mopilwan nikintiochiwas nochtin in tlakaj de ixko yin tlaltikpak.” 
<span class="verse" id="AC3_26">26&#160;</span>Nijkuak in Dios okiyolitij iKone, oamechwaltitlanilij achtoj namejwan katlej anjudiojtin para ma amechtiochiwa, para xikkawakan de xitlajtlakokan.  </div>
<div class='psalmlabel' id='AC4_0'> 4</div>
<div class='s'>Pedro iwan Juan okinketzkej inyakapan tekiwajkej </div>
<div class='p'>
<span class="verse" id="AC4_1">1&#160;</span>Pedro iwan Juan ok okintlapowijtokaj in tlakaj, iwan ijkuakón oajsikoj in tiopixkej, in komandante de yen weyi tiopan iwan saduceos. 
<span class="verse" id="AC4_2">2&#160;</span>Nochtin okualaniaj porke Pedro iwan Juan okinmachtiayaj in tlakaj, iwan okinmilwiayaj nik in mikkamej moyolkuiskej (moyolitiskej) porke Jesús omoyolkuik. 
<span class="verse" id="AC4_3">3&#160;</span>Tonses okinkitzkijkej iwan okintzakej, iwan asta yen oksé tonale okijtojkej kintlatzintokiskej porke yotiotlakik. 
<span class="verse" id="AC4_4">4&#160;</span>Miekej katlej okikakej itlajtol in Dios okineltokakej, iwan san yen okichtin okinpojkej oyekaj kej makuile mil tlakaj katlej otlaneltokakej. </div>
<div class='p'>
<span class="verse" id="AC4_5">5&#160;</span>Owalmostlatik omololojkej Jerusalén in tlanawatijkej judiojtin, in tlayekankej tetajtzitzintin iwan tlamachtijkej de itlanawatil in Moisés. 
<span class="verse" id="AC4_6">6&#160;</span>Noijki ompa oyekaj in wejweyin tiopixkej, Anás, Caifás, Juan, iwan Alejandro. Iwan nochtin infamiliareswan in wejweyin tiopixkej. 
<span class="verse" id="AC4_7">7&#160;</span>Pedro iwan Juan okinketzkej tlatlajko iwan okintlajtlanijkej: </div>
<div class='p'>―¿Ika tlan tlanawatijkayotl ankichijkej ma pajti in kokoxke, o noso akin oamechnawatij xikpajtikan in kokoxke? </div>
<div class='p'>
<span class="verse" id="AC4_8">8&#160;</span>Pedro tentok de Espíritu Santo okinnankilij: </div>
<div class='p'>―Namejwan antlanawatijkej iwan antlayekankej tetajtzitzintin de yin pueblo. 
<span class="verse" id="AC4_9">9&#160;</span>Tla axan namejwan antechtlajtlaniaj kenik otikpalewijkej in kokoxke, iwan kenik opajtik, 
<span class="verse" id="AC4_10">10&#160;</span>pues axan, tamechmatiltiaj amoixpan para ma kimati nochi in pueblo de Israel, nik in yin tlakatl katlej kajki amoixpan, opajtik ika itoka in Cristo Jesús de pueblo de Nazaret, katlej namejwan ankimiktijkej itech krus iwan satepan Dios okiyolitij. 
<span class="verse" id="AC4_11">11&#160;</span>Yin Jesús, Yej kej se tetl katlej kuale iwan namejwan ankatej kej ankalchijkej. Yon kuale tetl namejwan mach ankinekej, pero Yej omochij yen tetl katlej okachi kichikajtok in tepamitl. 
<span class="verse" id="AC4_12">12&#160;</span>Mach onkaj oksé tlakatl akin welis techmakixtis, porke Dios mach otechmakak oksé tlakatl para inawak ma timomakixtikan. </div>
<div class='p'>
<span class="verse" id="AC4_13">13&#160;</span>Nijkuak in tlayekankej de itech junta okimomakakej kuenta nik in Pedro iwan Juan melawak ixchijchikawakej iwan mach ixtlamatkej, sa otlajtlachixkej (omomajmawtijkej). Iwan ijkuakón noijki okimomakakej kuenta nik melawak onemiaj iwan Jesús. 
<span class="verse" id="AC4_14">14&#160;</span>Iwan tlakatl katlej opajtik ompa oyeka inwan Pedro iwan Juan, iwan por yonik mach ok owelik ok itlaj okijtojkej. 
<span class="verse" id="AC4_15">15&#160;</span>Ijkuakón okinkixtijkej de kan junta se achitzin, iwan omonotzkej san yen tlayekankej de itech junta para motlapowiskej. 
<span class="verse" id="AC4_16">16&#160;</span>Okijtojkej: </div>
<div class='p'>―¿Tlan welis tikintoktiskej in yinmej tlakaj? Nochtin in chanejkej de Jerusalén kimatij nik okichijkej se weyi milagro, iwan mach welis tikijtoskej nik mach melawak. 
<span class="verse" id="AC4_17">17&#160;</span>Iwan para amo okachi ma xoyawi (xitini) yin tlajtole, ma tikinmajmawtikan, para ke de nian para tlayakapan mach ok ma tetlapowikan de Jesús. </div>
<div class='p'>
<span class="verse" id="AC4_18">18&#160;</span>Ijkuakón oksemi okinnotzkej ma kalakikan Pedro iwan Juan iwan okinnawatijkej ayakmo ma tetlapowikan iwan ayakmo ma tlamachtikan itlaj de Jesús. 
<span class="verse" id="AC4_19">19&#160;</span>Pedro iwan Juan otlanankilijkej: </div>
<div class='p'>―Kuale xikyejyekokan namejwan kox Dios kimonekiltia yej amejwan se ma amechneltokili iwan amo se ma kineltokili in toTajtzin Dios. 
<span class="verse" id="AC4_20">20&#160;</span>Tejwan mach welis tikkawaskej de tikijtoskej de tlan yotikitakej iwan yotikkakej. </div>
<div class='p'>
<span class="verse" id="AC4_21">21&#160;</span>Ijkuakón okinmajmawtijkej in Pedro iwan Juan iwan okinkajkajkej ma wian. Mach okajsikej kenik welis itlaj kintoktiskej, porke nochtin in tlakaj okiweyikixtiayaj in Dios por yen tlakatl katlej opajtik. 
<span class="verse" id="AC4_22">22&#160;</span>Iwan in tlakatl katlej opajtik ika yin milagro, okipiaya okachi de omenpoale xiwitl. </div>
<div class='s'>In tlaneltokakej okitlajtlanilijkej in toTajtzin Dios ma kinyolojchikawa </div>
<div class='p'>
<span class="verse" id="AC4_23">23&#160;</span>Pedro iwan Juan, nijkuak okinkajkajkej, oyajkej kan oyekaj in oksekimej intekitijkaikniwan, iwan okinmakakej kuenta de nochi tlan tlayekankej tiopixkej iwan tlayekankej tetajtzitzintin okinmilwijkej. 
<span class="verse" id="AC4_24">24&#160;</span>Satepan de okinkakilijkej, nochtin omotiotzajtzilijkej okijtojkej: </div>
<div class='p'>―ToWeyi tlanawatij Dios, tejwatzin otikchij in ilwikak, in tlaltikpak, in atl iwan nochi tlan onkaj. 
<span class="verse" id="AC4_25">25&#160;</span>Tejwatzin ika Espíritu Santo iwan de itech iten motekipanoj David otikijtoj: </div>
<div class='q'>¿Tlanik mokualaniaj in paismej? </div>
<div class='q'>¿Tlanik in tlaltikpaktlakaj san tlan amo kajsij kiyejyekoaj? </div>
<div class='q'>
<span class="verse" id="AC4_26">26&#160;</span>In tekiwajkamej de nochi in tlaltikpak omosetilijkej, </div>
<div class='q'>para motlatlalwiskej para yaskej en kontra de yen Dios iwan de iCristo temakixtij. </div>
<div class='p'>
<span class="verse" id="AC4_27">27&#160;</span>’Tikmatij nik melawak in Herodes, iwan Poncio Pilato, iwan judiojtin iwan katlej mach judiojtin omololojkej nian Jerusalén iwan omokuepkej kontra mochipawkaKone Jesús katlej tejwatzin otikpejpenke. 
<span class="verse" id="AC4_28">28&#160;</span>Okichijkej nochi tlan desde achtoj otikyejyekoj iwan otikmonekiltij ijkón ma mochiwa. 
<span class="verse" id="AC4_29">29&#160;</span>Axan Señor, xikita tlan kinekij techtoktiskej, iwan xitechyolojchikawa tejwan timotekipanojkawan para ma tiktematiltikan motlajtol ika ixchikawalistle. 
<span class="verse" id="AC4_30">30&#160;</span>Iwan ika mopoder ma pajtikan in kokoxkej iwan ma mochiwakan milagrostin iwan señalestin ika itoka in mochipawkaKone Jesús. </div>
<div class='p'>
<span class="verse" id="AC4_31">31&#160;</span>Nijkuak otlankej omotiotzajtzilijkej, kan oololitokaj otlalolinke, iwan nochtin otenkej de Espíritu Santo, iwan otetlapowiayaj de itlajtol in toTajtzin Dios ika ixchikawalistle. </div>
<div class='s'>Nochi tlan okipiayaj oyeka para nochtin </div>
<div class='p'>
<span class="verse" id="AC4_32">32&#160;</span>Nochtin in tlaneltokakej okipiayaj san se intlalnamikilis. Mach akaj okijtoaya ke tlan kipixtok san para yej, sino para nochtin. 
<span class="verse" id="AC4_33">33&#160;</span>In tlatitlaniltin ika miek poder okitematiltiayaj kenik omoyolkuik in Señor Jesús, iwan Dios nochtin okintiochiwaya miek. 
<span class="verse" id="AC4_34">34&#160;</span>Nion se de yejwan mach itlaj okipoloaya, iwan akin okinpiaya itlalwan o noso ikalwan, okinnamakaya iwan tomin nochi okitemakaya. 
<span class="verse" id="AC4_35">35&#160;</span>In tomin okinmaktiliayaj in tlatitlaniltin, para ma kinxejxelilikan in tlaneltokakej katlej okinpoloaya. 
<span class="verse" id="AC4_36">36&#160;</span>Ijkón okichij se tlakatl itoka José, katlej walajtok nelwatl de familia de Leví iwan katlej otlakatke itech tlale katlej pankistok itech atl itoka Chipre, katlej in tlatitlaniltin okitokayotijkej Bernabé, kijtosneki teyolojchikaj. 
<span class="verse" id="AC4_37">37&#160;</span>Yon tlakatl okinamakak itlal iwan tomin okinmaktilij in tlatitlaniltin.  </div>
<div class='psalmlabel' id='AC5_0'> 5</div>
<div class='s'>In tlajtlakole de Ananías iwan Safira </div>
<div class='p'>
<span class="verse" id="AC5_1">1&#160;</span>Oyeka se tlakatl itoka Ananías, yej iwan isiwa Safira omotlalnamakijkej. 
<span class="verse" id="AC5_2">2&#160;</span>Yon tlakatl omotlatlalwij iwan isiwa de kimokawiskej sekin de yon tlaltomin iwan oksekin okinmakak in tlatitlaniltin. 
<span class="verse" id="AC5_3">3&#160;</span>Pedro okilwij: </div>
<div class='p'>―Ananías, ¿tlanik okimoaxkatij moyolo in Satanás, iwan omitztoktij xikkajkayawa in Espíritu Santo, para xikmokawi sekin tomin de tlan omitztlaxtlawilijkej de yen motlal? 
<span class="verse" id="AC5_4">4&#160;</span>¿Amo oyeka moaxka in tlale? Iwan satepan de otiknamakak, ¿amo oyeka moaxka in tomin? ¿Tlanik otikkawilij moyolo ma tlakajkayawa? Mach otikinkajkayaj in tlakaj, sino otiknekia tikajkayawani in Dios. </div>
<div class='p'>
<span class="verse" id="AC5_5">5&#160;</span>Nijkuak ijkón okikakke, Ananías owetzito ipan tlale iwan omikke. Iwan nochtin katlej okimatkej sa tekitl omomawtijkej. 
<span class="verse" id="AC5_6">6&#160;</span>Ijkuakón owalajkej sekimej telpokamej, okikimilojkej in tlalnakatl iwan okitookatoj. </div>
<div class='p'>
<span class="verse" id="AC5_7">7&#160;</span>Kej eyi ora satepan oejkok isiwa in Ananías, iwan mach okimatia tlan otlapanok. 
<span class="verse" id="AC5_8">8&#160;</span>Pedro okitlajtlanij: </div>
<div class='p'>―Xinechilwi, ¿ankinamakakej in tlale ika yon ipatij ken nankijtaj? </div>
<div class='p'>Iwan yej otlanankilij: </div>
<div class='p'>―Melawak, ika yon ipatij. </div>
<div class='p'>
<span class="verse" id="AC5_9">9&#160;</span>Pedro okilwij: </div>
<div class='p'>―¿Tlanik namejwan anmotlatlalwijkej para ankiyejyekoskej iEspíritu in Señor? Nian witzej katlej okitookatoj mookich, iwan axan tej noijki mitzwikaskej mitztookatiwej. </div>
<div class='p'>
<span class="verse" id="AC5_10">10&#160;</span>San niman ijkuakón Safira owetzito ikxitlan Pedro iwan omikke. Nijkuak omokuepatoj in telpokamej, okajsitejkokej in Safira yomikke, okikixtijkej iwan okitookatoj inakastlan iokich. 
<span class="verse" id="AC5_11">11&#160;</span>Iwan nochtin in tiopantlaneltokakej iwan nochtin katlej okimatkej tlan otlapanok, sa tekitl omomawtijkej inawak Dios. </div>
<div class='s'>In tlatitlaniltin okinchijkej miekej milagrostin </div>
<div class='p'>
<span class="verse" id="AC5_12">12&#160;</span>In tlatitlaniltin okinchiwayaj miekej milagrostin iwan señalestin innawak in tlakaj. Iwan nochtin in tlaneltokakej omololoayaj kan kitokayotiaj Korredor de Salomón. 
<span class="verse" id="AC5_13">13&#160;</span>Mach akaj omixewiaya mosetilis inwan, pero nochtin in tlakaj okinyektlakitayaj in tlaneltokakej. 
<span class="verse" id="AC5_14">14&#160;</span>Iwan omomiekiliayaj miekej okichtin iwan siwamej katlej okineltokayaj in toSeñor. 
<span class="verse" id="AC5_15">15&#160;</span>Por yonik, asta okinkixtiayaj in kokoxkej ipan ojtle, okintlaliayaj ipan intlapech iwan inpan inpetl para nijkuak panos in Pedro, siera ma kinmekawili ika iekawilo para ma pajtikan. 
<span class="verse" id="AC5_16">16&#160;</span>Noijki miekej oksekimej pueblojtin de ik ompa serka, owalayaj Jerusalén okualinwikayaj kokoxkej iwan katlej okipiayaj ejekamej mach kualtin, iwan nochtin opajtiaj. </div>
<div class='s'>Itlatitlanilwan Dios okintzakej </div>
<div class='p'>
<span class="verse" id="AC5_17">17&#160;</span>In weyi tiopixke iwan grupo de saduceos katlej ompa inwan oyekaj, sa tekitl omoxikojkej. 
<span class="verse" id="AC5_18">18&#160;</span>Okinkitzkijkej in tlatitlaniltin iwan okintzakej telpiloyan. 
<span class="verse" id="AC5_19">19&#160;</span>Pero se iángel in Señor okintlapoj de yuak iwan okinkixtij. Okijtoj: </div>
<div class='p'>
<span class="verse" id="AC5_20">20&#160;</span>―Xiwian. Xikalakikan ijtik in weyi tiopan iwan xikinmatiltikan nochtin de nochi yin yankuik nemilistle. </div>
<div class='p'>
<span class="verse" id="AC5_21">21&#160;</span>Yejwan okineltokakej tlan okinmilwij in ángel. Nijkuak otlaneske, okalakej ijtik in weyi tiopan iwan opéj tlamachtiaj. </div>
<div class='p'>Iwan ijkuakón in weyi tiopixke iwan katlej iwan oyekaj okichijkej junta iwan okinnotzkej in tlayekankej tetajtzitzintin de Israel para ma mololokan. Iwan otlanawatijkej ma kualinwikakan in tlatitlaniltin de kan telpiloyan. 
<span class="verse" id="AC5_22">22&#160;</span>Pero nijkuak in mayoltin oajsitoj telpiloyan, mach ok okinmajsitajsikej in tlatitlaniltin. Tonses omokuepkej okitematiltitoj, 
<span class="verse" id="AC5_23">23&#160;</span>okijtojkej: </div>
<div class='p'>―Otikajsitajsikej in puerta kuale tzaktok, iwan soldadojtin oyekaj iyakapan puerta kan otzaktokaj. Pero nijkuak otiktlapojkej in puerta, mach ok akaj otikajsikej tlijtik. </div>
<div class='p'>
<span class="verse" id="AC5_24">24&#160;</span>Nijkuak ijkón okikakej, in weyi tiopixke, in komandante de weyi tiopan iwan oksekimej tlayekankej tiopixkej, omotlanemililtijkej iwan okimolwiayaj tlanon welis tlapanos satepan de yon tlamantle. </div>
<div class='p'>
<span class="verse" id="AC5_25">25&#160;</span>Ijkuakón oejkok se tlakatl, iwan okinmilwij: </div>
<div class='p'>―Xikkakikan, katlej amejwan ankintzakej katej itech weyi tiopan kinmachtijtokej in tlakaj. </div>
<div class='p'>
<span class="verse" id="AC5_26">26&#160;</span>In komandante de weyi tiopan iwan imayolwan, oyajkej oksemi okinnotzatoj, pero mach itlaj okintoktijkej, porke okinmiimakasiaj in tlakaj de ma kinmojmotlakan ika tetl. 
<span class="verse" id="AC5_27">27&#160;</span>Nijkuak okualinwikakej in tlatitlaniltin, okinteixpantijkej itech junta iwan in weyi tiopixke okintlatzintokij okinmilwij: </div>
<div class='p'>
<span class="verse" id="AC5_28">28&#160;</span>―Tejwan kuale otamechnawatijkej mach ok xitlamachtikan ika itoka yon tlakatl Jesús. Iwan xikitakan tlan ya ankichijkej, ya ankixoyajkej (onkixitinijkej) namotlamachtilis itech nochi in weyikan de Jerusalén, iwan asta antechmamaltiaj nik tejwan otikmiktijkej yon tlakatl. </div>
<div class='p'>
<span class="verse" id="AC5_29">29&#160;</span>Pedro iwan oksekimej tlatitlaniltin otlanankilijkej: </div>
<div class='p'>―Tejwan tikpiaj de tikchiwaskej tlan Dios kijta iwan amo tlan namejwan ankijtaj. 
<span class="verse" id="AC5_30">30&#160;</span>In Dios katlej ya wejkawitl toweyitajwan okineltokakej Yej okiyolitij in Jesús katlej namejwan ankimiktijkej nijkuak ankimajmasoltijkej itech krus. 
<span class="verse" id="AC5_31">31&#160;</span>Dios okiweyijkatlalij in Jesús ik iyekma iwan okimonekiltij yen Jesús ma yeto toTlayekanke iwan toTemakixtij. Dios ijkón okichij para ke in tlakaj de Israel ma moyolpejpenakan (ma moyolkuepakan) de intlajtlakol iwan ijkón Dios kintlapojpolwis. 
<span class="verse" id="AC5_32">32&#160;</span>Tejwan nochi otikitakej iwan tikmatij tlan axan titetlapowiaj, iwan noijki kimati in Espíritu Santo. Dios techmaka in Espíritu Santo tinochtin katlej tikneltokaj. </div>
<div class='p'>
<span class="verse" id="AC5_33">33&#160;</span>Katlej oyekaj itech junta, nijkuak okikakej in yon tlajtole, sa tekitl omokuejsojkej iwan okinekiaj kinmiktianij in tlatitlaniltin. 
<span class="verse" id="AC5_34">34&#160;</span>Pero ompa oyeka se tlakatl fariseo itoka Gamaliel, katlej oyeka tlamachtij itech tlanawatile de Moisés, iwan nochtin in tlakaj sa tekitl okitlakitayaj. Yin Gamaliel omoketzke iwan otlanawatij ma kinkixtikan kalan in tlatitlaniltin se achitzin. 
<span class="verse" id="AC5_35">35&#160;</span>Iwan okijtoj: </div>
<div class='p'>―Tetajmej de Israel, xikpiakan kuidado de tlan ankinekij ankintoktiskej in yinmej tlakaj. 
<span class="verse" id="AC5_36">36&#160;</span>Xikelnamikikan namejwan, ke ya wejkikatzin omonextij se tlakatl itoka Teudas. Yon Teudas omoweyikixtij, iwan okinyekanaya kej nawi siento tlakaj. Pero yon Teudas okimiktijkej, iwan katlej okinyekanaya ochocholojkej iwan nochi ompa otlanke. 
<span class="verse" id="AC5_37">37&#160;</span>Satepan de Teudas omonextij Judas de estado de Galilea, meroj nijkuak omochij censo, iwan noijki okinyekanke miekej, pero noijki okimiktijkej, iwan nochtin katlej okinyekanke opojpolikej. 
<span class="verse" id="AC5_38">38&#160;</span>Por yonik, namechilwia xikinkawakan in yinmej tlakaj, amo inwan ximokalakikan. Porke tla yin tlamachtile kisa de tlakaj, se tonale kipia de pojpoliwis. 
<span class="verse" id="AC5_39">39&#160;</span>Pero tla kisa de Dios, mach welis ankitzakuiliskej. Xikpiakan kuidado, amo san kichiwa yej ankinekij ankimomagaskej iwan Dios. </div>
<div class='p'>
<span class="verse" id="AC5_40">40&#160;</span>Yejwan kiné okinakasnamikej tlan okinmilwij in Gamaliel. Okinnotzkej in tlatitlaniltin, okinwitekej iwan okinmilwijkej mach ok ma kitenewakan itoka in Jesús, iwan okinkajkajkej. 
<span class="verse" id="AC5_41">41&#160;</span>In tlatitlaniltin okiskej de itech yon junta ika pakilistle, porke Dios okinkawilij ma tlajyowikan iwan ma kinpijpinatikan por okitenewayaj itoka in Jesús. 
<span class="verse" id="AC5_42">42&#160;</span>Iwan momostla itech weyi tiopan iwan kalpan, mach okawayaj de otlamachtiayaj iwan de okitematiltiayaj de Jesucristo.  </div>
<div class='psalmlabel' id='AC6_0'> 6</div>
<div class='s'>Okinpejpenkej chikomen tlapalewijkej </div>
<div class='p'>
<span class="verse" id="AC6_1">1&#160;</span>Itech nekatej tonaltin, komo okachi omomiekiliayaj in momachtijkej tlaneltokakej, katlej otlajtoayaj griego opéj kinmixnamikij katlej otlajtoayaj hebreo, okijtoayaj ke momostla nijkuak okinxejxeliliayaj tlan kikuaskej, in viudajtin griegajtin mach okinmakayaj ijkón ken katlej okinmakayaj viudajtin hebreas. 
<span class="verse" id="AC6_2">2&#160;</span>Ijkuakón in majtlaktle iwan omen tlatitlaniltin okinmololojkej nochtin in momachtijkej tlaneltokakej iwan okinmilwijkej: </div>
<div class='p'>―Mach kuale kaj, tla tikkawaskej de titetlapowiskej de itlajtol in Dios, iwan yej pewas titetlamakaskej. 
<span class="verse" id="AC6_3">3&#160;</span>Okachi kuale, xikinpejpenakan chikomen de tokniwan katlej kuale kintlakitaj, katlej kipiaj kuale intlalnamikilis iwan ma tentokan de Espíritu Santo, para yejwan ma kichiwakan yon tekitl. 
<span class="verse" id="AC6_4">4&#160;</span>Tejwan tikseguiroskej timotiotzajtzilijtoskej iwan tiktematiltijtoskej itlajtol in toTajtzin Dios. </div>
<div class='p'>
<span class="verse" id="AC6_5">5&#160;</span>Nochtin okinakasnamikej tlan okijtojkej in tlatitlaniltin, okipejpenkej in Esteban, tentok de tlaneltokalistle iwan de Espíritu Santo, noijki okipejpenkej in Felipe, Prócoro, Nicanor, Timón, Pármenas iwan Nicolás de Antioquía katlej mach judío pero okalakke itech intiotlamachtil in judiojtin. 
<span class="verse" id="AC6_6">6&#160;</span>Satepan nochtin in chikomen okualinwikakej innawak in tlatitlaniltin, omotiotzajtzilijkej iwan inpan okintlalijkej inmawan. </div>
<div class='p'>
<span class="verse" id="AC6_7">7&#160;</span>Itlajtol in toTajtzin Dios opéj xoyawi (xitini) okachi, iwan ompa Jerusalén in momachtijkej tlaneltokakej okachi omomiekiliayaj. Noijki miekej tiopixkej judiojtin otlaneltokakej itech yon tlaneltokalistle de Cristo. </div>
<div class='s'>Okikitzkijkej in Esteban </div>
<div class='p'>
<span class="verse" id="AC6_8">8&#160;</span>Dios okitemitij in Esteban de tlaneltokalistle iwan de Espíritu Santo, iwan okinchiwaya milagrostin iwan señalestin intech in tlakaj. 
<span class="verse" id="AC6_9">9&#160;</span>Pero omonextijkej sekimej de itech se tiopan de yen judiojtin katlej kinmilwiaj Esclavos Libertados, iwan sekimej de Cirene, de Alejandría, de Cilicia iwan de Asia, iwan yejwan opéj motlatlajtolkuepaj iwan Esteban. 
<span class="verse" id="AC6_10">10&#160;</span>Pero mach oweliaj okitlaniaj, porke yej otlanankiliaya ika ixtlamachilistle katlej okimakaya in Espíritu Santo. 
<span class="verse" id="AC6_11">11&#160;</span>Ijkuakón okinmichtakatlatlalwijkej sekimej tlakaj para ma kijtokan ke okikakej in Esteban otlajtoaya biero de Moisés iwan otlajtoaya biero de Dios. </div>
<div class='p'>
<span class="verse" id="AC6_12">12&#160;</span>Iwan por yonik sa tekitl oyomonkej in tlakaj iwan tlayekankej tetajtzitzintin iwan tlamachtijkej de itlanawatil in Moisés. Sa tekitl okualankej iwan okikitzkijkej in Esteban iwan okiwikakej itech junta. 
<span class="verse" id="AC6_13">13&#160;</span>Okintemojkej sekimej tlajtoltlatlalijkej, iwan yonmej okijtojkej: </div>
<div class='p'>―Yin tlakatl tlapojtinemi biero de yin weyi tiopan tlatiochiwaloj iwan tlajtoa biero de itlanawatil in Moisés. 
<span class="verse" id="AC6_14">14&#160;</span>Otikkakej okijtoj ke Jesús de Nazaret, kixixinis in weyi tiopan iwan kinpatlas in kostumbres katlej Moisés otechinkajtewilij. </div>
<div class='p'>
<span class="verse" id="AC6_15">15&#160;</span>Iwan nochtin katlej ompa oewatokaj itech junta, nijkuak okitlatakej in Esteban, okitakej ixko kej yeskia ixko se ángel.  </div>
<div class='psalmlabel' id='AC7_0'> 7</div>
<div class='s'>Esteban omotlajtolpalewij </div>
<div class='p'>
<span class="verse" id="AC7_1">1&#160;</span>In weyi tiopixke okitlajtlanij in Esteban: </div>
<div class='p'>―¿Kox melawak nochi tlan yejwan mitzistlakawiaj? </div>
<div class='p'>
<span class="verse" id="AC7_2">2&#160;</span>Yej otlanankilij: </div>
<div class='p'>―Nokniwan iwan tetajmej de Israel, xinechkakikan: In toWeyijkatlalitok Dios, ya wejkawitl okimonextilij in toweyitaj Abraham, nijkuak oyeka itech tlale de Mesopotamia, antes de onchantini kan pueblo de Harán, 
<span class="verse" id="AC7_3">3&#160;</span>iwan Dios okilwij: “Xikisa de itech motlal iwan xikinkajtewa moparientejwan, iwan xiwia itech oksé tlale katlej Nej nimitzititis.” 
<span class="verse" id="AC7_4">4&#160;</span>Ijkuakón Abraham okiske de itech tlale de Caldea iwan oyáj ochantito itech pueblo de Harán. Satepan de omikke ipapan, Dios okualwikak in Abraham itech yinmej tlalmej, kan namejwan axan anchantij. 
<span class="verse" id="AC7_5">5&#160;</span>Pero mach itlaj okikajtewilij itech yin tlale, nimpor kan kitlalis se ikxi. Pero Dios okilwij nik kitlaltis, iwan satepan de ijkuak yej mikis in tlale mokawas para ipilwan, maski ijkuakón in Abraham mach ya okipiaya nion se ikone. 
<span class="verse" id="AC7_6">6&#160;</span>Noijki, Dios okilwij ke ipilwan chantiskej itech oksé país kan amo intlal, yeskej kej tlanamaktin iwan kintekipanoltiskej sa tekitl, iwan kinnekatoktiskej kej nawi siento xiwitl. 
<span class="verse" id="AC7_7">7&#160;</span>Pero noijki Dios okilwij: “Nej nikinmixkomakas (kintzonmanas) in tlakaj de yon país akinmej kintekipanoltiskej iwan kinnekatoktiskej mopilwan. Satepan kisaskej de ompa iwan nechweyikixtiskej itech yin tlale.” 
<span class="verse" id="AC7_8">8&#160;</span>Dios omotlapowij iwan Abraham iwan omokajkej san se tlajtole de ke Abraham kichiwas in sirkunsisión. Nijkuak ochikometik de otlakatke in Isaac, in tetaj Abraham okisirkunsidaroj. Noijki ijkón okichij in Isaac iwan ikone Jacob, iwan Jacob noijki ijkón okichij iwan ipilwan katlej oyajkej tetajmej de yen majtlaktle iwan ome familias de Israel. </div>
<div class='p'>
<span class="verse" id="AC7_9">9&#160;</span>’Yinmej majtlaktin iwan omen iknimej yejwan oyajkej in ya wejkawitl toweyitajwan, yejwan wel omoxikojkej miek de inmikni José, iwan okinamakakej para ma kiwikakan itech país de Egipto. Pero Dios oyeka iwan José, 
<span class="verse" id="AC7_10">10&#160;</span>iwan okipalewij itech nochi tlan otlajyowij. Dios okimakak in José ixtlamachilistle iwan okipalewij para ke in Faraón rey de Egipto, ma kiyolejkita in José. Yin rey okitlalij in José ma yeto gobernador de Egipto iwan ma kita nochi tlan iaxka in rey. </div>
<div class='p'>
<span class="verse" id="AC7_11">11&#160;</span>’Satepan owalaj miek apistle iwan miek tlajyowilistle itech nochi in tlale de Egipto iwan itech tlale de Canaán, iwan ya wejkawitl toweyitajwan mach okipiayaj tlan kikuaskej. 
<span class="verse" id="AC7_12">12&#160;</span>Pero nijkuak in Jacob okimatke onkaj trigo itech país de Egipto, okintitlanke ompa ipilwan yejwan in ya wejkawitl toweyitajwan. Ijkuakón yakinika ompa oyajkej. 
<span class="verse" id="AC7_13">13&#160;</span>Nijkuak oyajkej ipan ojpa, José omoteixmachtij inawak ikniwan, iwan ijkón in Faraón okimatke de tlan rasa oyeka in José. 
<span class="verse" id="AC7_14">14&#160;</span>Satepan, José otlanawatij ma kualinwikakan ipapan iwan ifamilia, para ma mochantitij Egipto. Por nochtin oyekaj kej eyinpoale iwan kaxtole. 
<span class="verse" id="AC7_15">15&#160;</span>Ijkón, Jacob oyáj omochantito Egipto, ompa omikke iwan ompa omikkej noijki ipilwan, yejwan in ya wejkawitl toweyitajwan. 
<span class="verse" id="AC7_16">16&#160;</span>Intlalnakayo okinwikakej para itech pueblo de Siquem, iwan okintookakej ijtik imikkakuyok in Abraham katlej yej okimokowij ika miek platajtomin. Achtoj, ompa Siquem ipilwan in Hamor okinamakiltijkej in Abraham in yon mikkakuyoktle. </div>
<div class='p'>
<span class="verse" id="AC7_17">17&#160;</span>’Nijkuak yoajsitiwalaya in tonale para mochiwas tlan Dios okilwij in Abraham, topueblo de Israel sa tekitl omomiekilij ompa Egipto. 
<span class="verse" id="AC7_18">18&#160;</span>Pero itech yonmej tonaltin, okalakke oksé rey ompa Egipto katlej mach itlaj okimatia de José. 
<span class="verse" id="AC7_19">19&#160;</span>Yon rey okinkajkayaj tokniwan iwan okinnekatoktij in ya wejkawitl toweyitajwan, okinnawatij ma kintlamotlakan inselikkonewan katlej chochokotzitzintin para ma mikikan. 
<span class="verse" id="AC7_20">20&#160;</span>Itech yonmej tonaltin otlakatke Moisés. Dios okiwelitak in yon konetl, iwan tetajmej okiskaltijkej inkalijtik san eyi metztle. 
<span class="verse" id="AC7_21">21&#160;</span>Nijkuak okikawatoj kalan in konetl, ichpoch in rey Faraón okajsik iwan okiskaltij kej yeskia ikone. 
<span class="verse" id="AC7_22">22&#160;</span>Iwan ijkón Moisés okixtlamachtijkej ika nochi tlan okimatiaj in egipcios, yej oyeka sa tekitl ixtlamatke para tlajtos iwan para tekipanos. </div>
<div class='p'>
<span class="verse" id="AC7_23">23&#160;</span>’Nijkuak okipixke omenpoale xiwitl, Moisés oyáj okintlajpaloto ikniwan de ipueblo Israel. 
<span class="verse" id="AC7_24">24&#160;</span>Pero nijkuak okitak se tlakatl egipcio okinekatoktijtoka se tlakatl israelita, Moisés okipalewij in israelita iwan okimiktij in egipcio. 
<span class="verse" id="AC7_25">25&#160;</span>Moisés okimolwij ke ikniwan de ipueblo Israel kimomakanij kuenta, nik yen Dios katlej okititlanke in Moisés para ma kinmakixti, pero yejwan mach okimomakakej kuenta. 
<span class="verse" id="AC7_26">26&#160;</span>Omostlatik, Moisés okinmitak omen tlakaj de Israel omomagatokaj, iwan yej okinekia kinyolosewis, okinmilwij: “Namejwan anmiknimej, ¿tlanik ankimomagaj?” 
<span class="verse" id="AC7_27">27&#160;</span>Ijkuakón katlej otemagatoka okitopej in Moisés, iwan okilwij: “¿Akin omitztlalij kej titekiwaj o noso kej tijues para ximokalaki towan? 
<span class="verse" id="AC7_28">28&#160;</span>¿Tikneki tinechmiktis noijki, ken yala otikmiktij in egipcio?” 
<span class="verse" id="AC7_29">29&#160;</span>Nijkuak ijkón okikakke, Moisés ocholoj iwan oyáj kan tlale de Madián. Ompa ochantik tepueblo iwan ompa okinpixke ome ipilwan. </div>
<div class='p'>
<span class="verse" id="AC7_30">30&#160;</span>’Opanok kanaj omenpoale xiwitl satepan, se tonale oyeka kan tlawaki ipan se tepetl itoka Sinaí, ompa okimonextilij se ángel ijtik tlitl kan otlatlaya se kuatlanwitztle. 
<span class="verse" id="AC7_31">31&#160;</span>Moisés sa otlajtlachixke (omomajmawtij) de tlan okitak, iwan nijkuak omijkuanij para kiyekitas okachi, ijkuakón okikakke itlajtol in Señor: 
<span class="verse" id="AC7_32">32&#160;</span>“Nej niDios de moweyitajwan. Nej niDios de Abraham, de Isaac iwan de Jacob.” Moisés opéj papatlaka (bibioka) de majkayotl iwan mach ok omixewiaya ok kitlatas. 
<span class="verse" id="AC7_33">33&#160;</span>Ijkuakón in Señor okilwij: “Ximokakkixti porke kan titlaksatok tlatiochiwaloj. 
<span class="verse" id="AC7_34">34&#160;</span>Yonikitak kenik tlajyowiaj nopilwan katlej katej Egipto. Yonikinkakilij inneyolkokolis iwan oniwaltemok para nikinmakixtis. Axan kiné, xiwiki, nimitztitlanis Egipto.” </div>
<div class='p'>
<span class="verse" id="AC7_35">35&#160;</span>’Maski yejwan okikokolijkej in Moisés iwan okilwijkej: “¿Akin omitztlalij kej titekiwaj o noso kej tijues para ximokalaki towan?” Dios okitlalij in Moisés iwan okititlanke kej tekiwaj iwan kej temakixtij, iwan ángel okipalewij katlej okimonextilij itech kuatlanwitztle katlej otlatlatoka. 
<span class="verse" id="AC7_36">36&#160;</span>Yen Moisés okinkixtij de Egipto in ya wejkawitl toweyitajwan, iwan okinchij milagrostin iwan señalestin itech nekáj tlale de Egipto, itech mar itoka Chichiltik iwan kan tlawaki, ijkón okichij kej omenpoale xiwitl. 
<span class="verse" id="AC7_37">37&#160;</span>Yen yon Moisés katlej achtoj okinmilwij in tlakaj de Israel: “Dios anmechwaltitlanilis se profeta ken nej onechwaltitlanke, iwan kisas de yen namejwan. Xikneltokilikan tlan amechilwis.” 
<span class="verse" id="AC7_38">38&#160;</span>Yen yon Moisés katlej oyeka inwan tlakaj de Israel kan tlawaki, noijki katlej okitlapowij in ángel kan tepetl Sinaí, noijki katlej oyeka inwan ya wejkawitl toweyitajwan, iwan noijki katlej okimaktilijkej in tlajtole katlej kitemaka nemilistle, para satepan tejwan ma techpanoltili. </div>
<div class='p'>
<span class="verse" id="AC7_39">39&#160;</span>’Pero in ya wejkawitl toweyitajwan mach okineltokilijkej, sino omixkuepkej iwan okinekiaj mokuepanij para Egipto. 
<span class="verse" id="AC7_40">40&#160;</span>Okilwijkej in Aarón: “Xitechinchiwili sekimej diosmej katlej ma techyekanakan, porke mach tikmatij tlan opanok in Moisés katlej otechkixtij de Egipto.” 
<span class="verse" id="AC7_41">41&#160;</span>Iwan ijkuakón okichijkej se dios kej se torojkonetl, okitlamiktilijkej iwan okitlamanilijkej. Iwan omopaktijkej por tlan yejwan okimochiwilijkej ika inmawan. 
<span class="verse" id="AC7_42">42&#160;</span>Por yonik Dios okinkaj, iwan okinkawilij ma kinweyikixtikan in sitlaltin de ilwikak. Ijkón ken kajki ijkuilitok itech inlibro in profetajtin: </div>
<div class='q'>Tlakaj de Israel, ¿itech yonmej omenpoale xiwitl kan tlawaki </div>
<div class='q'>kox yen Nej nannechtlamiktilijkej iwan nannechtlamanilijkej? </div>
<div class='q'>
<span class="verse" id="AC7_43">43&#160;</span>Pues amo, yej ankitkiaj itiopantzin in dios Moloc </div>
<div class='q'>iwan sitlale de yen dios Renfán. </div>
<div class='q'>Yonmej diosmej namejwan ankinchijkej iwan ankinweyikixtijkej. </div>
<div class='q'>Por yonik, Nej namechkixtis de itech amotlal, </div>
<div class='q'>iwan namechtitlanis asta okachi wejka de yen país de Babilonia. </div>
<div class='p'>
<span class="verse" id="AC7_44">44&#160;</span>’In ya wejkawitl toweyitajwan okitkitinemiaj kan tlawaki se mantajtiopantzin iwan ompa ijtik okitkiaj in temej kan oijkuilitoka itlanawatilwan in toTajtzin Dios. Yon mantajtiopantzin Moisés okichij ijkón ken Dios okinextilij iwan okinawatij ijkón ma kichiwa. 
<span class="verse" id="AC7_45">45&#160;</span>Yon mantajtiopantzin katlej okichij Moisés, opanok inmak in ya wejkawitl toweyitajwan iwan okualkuikej nian nijkuak okitlankej in guerra de itech pueblojtin katlej mach judiojtin. Nijkuak Josué oyeka tlayekanke, Dios okinkixtij nekatej tlakaj de itech intlal, iwan ya wejkawitl toweyitajwan okonankej in tlale. In ya wejkawitl toweyitajwan okipixkej in mantajtiopantzin asta ijkuak oyeka in rey David. 
<span class="verse" id="AC7_46">46&#160;</span>Dios okitlasojtlak miek in David. Iwan David okinekke kichiwas se weyi tiopan para ke ipilwan in Jacob ompa ma kiweyikixtikan in Dios. 
<span class="verse" id="AC7_47">47&#160;</span>Pero mach yen David okichij in weyi tiopan de toTajtzin Dios, sino yen Salomón okichij. 
<span class="verse" id="AC7_48">48&#160;</span>Maski in Dios katlej Weyikistok (Weyititok) mach chanti itech tiopanmej katlej kinchiwaj in tlakaj. Ken okijtoj in profeta: </div>
<div class='q'>
<span class="verse" id="AC7_49">49&#160;</span>Kijta in Señor, </div>
<div class='q'>In ilwikak yen kan niewatok iwan </div>
<div class='q'>in tlaltikpak yen kan tlaksatokej nokxiwan. </div>
<div class='q'>¿Tlan kale ankinekij annechchiwiliskej namejwan? </div>
<div class='q'>¿Kan nichantis iwan kan nimosewis? </div>
<div class='q'>
<span class="verse" id="AC7_50">50&#160;</span>¿Amo yen Nej katlej onikchij in ilwikak iwan tlaltikpak? </div>
<div class='p'>
<span class="verse" id="AC7_51">51&#160;</span>Esteban okinmilwiaya: </div>
<div class='p'>―Pero namejwan sa tekitl anyoltlakuawakej. Mach ankinekij ankikakiskej itlajtol in Dios iwan nion mach ankinekij ankineltokiliskej. Nochipa ankixpanawiaj in Espíritu Santo, ijkón okichijkej in ya wejkawitl namoweyitajwan iwan namejwan no ijkón ankichiwaj. 
<span class="verse" id="AC7_52">52&#160;</span>Iwan namoweyitajwan noijki okintlatlalochtijkej in profetajtin. Yejwan okinmiktijkej in profetajtin akinmej okijtoayaj nik se tonale witz in tlakatl katlej mach kipia nion se tlajtlakole, iwan axan yon tlakatl yowitza, iwan namejwan ankitemaktijkej (onkitemaktilijkej) iwan ankimiktijkej. 
<span class="verse" id="AC7_53">53&#160;</span>Namejwan ankiresibirojkej in tlanawatiltin de Dios katlej oamechmakakej in angelestin, pero mach ankichiwaj. </div>
<div class='s'>Esteban okimiktijkej </div>
<div class='p'>
<span class="verse" id="AC7_54">54&#160;</span>Nijkuak okikakej tlan okijtoj in Esteban, sa tekitl okualankej asta omotlanteteyitzkej. 
<span class="verse" id="AC7_55">55&#160;</span>Pero in Esteban otentoka de Espíritu Santo, oajkopantlachixke ik ilwikak iwan okitak imawisotlanex in Dios. Okitak in Jesús moketok ik iyekma in Dios. 
<span class="verse" id="AC7_56">56&#160;</span>Iwan okijtoj: </div>
<div class='p'>―Xikitakan, nikita in ilwikak tlapotok. Nikita in Jesús katlej omochij tlakatl moketok ik iyekma in Dios. </div>
<div class='p'>
<span class="verse" id="AC7_57">57&#160;</span>Ijkuakón yejwan omonakastzajtzakej iwan okuawtzajtzikej chikawak, iwan nochtin omotlalojkej iwan okikitzkijkej in Esteban. 
<span class="verse" id="AC7_58">58&#160;</span>Okixtijkej in Esteban de itech weyikan de Jerusalén iwan okimojmotlakej ika tetl. Iwan katlej okimojmotlakej okinkajtejkej intlakenwan ma kintlato se telpochtle itoka Saulo. 
<span class="verse" id="AC7_59">59&#160;</span>Nijkuak okimojmotlatokaj, Esteban omotiotzajtzilij, okijtoj: </div>
<div class='p'>―Señor Jesús, xikresibiro noanima. </div>
<div class='p'>
<span class="verse" id="AC7_60">60&#160;</span>Satepan omotlankuaketzke iwan okijtoj chikawak: </div>
<div class='p'>―Señor, amo xikinchiwili kuenta yin tlajtlakole tlan kichiwaj. </div>
<div class='p'>Nijkuak otlanke ijkón okijtoj, omikke.  </div>
<div class='psalmlabel' id='AC8_0'> 8</div>
<div class='s'>Saulo okinekia kinmiktiani nochtin in tlaneltokakej </div>
<div class='p'>
<span class="verse" id="AC8_1">1&#160;</span>Saulo okijtoj kuale kajki ma kimiktikan in Esteban. Itech nekáj tonale opéj kintlatlalochtiaj in tlaneltokakej katlej oyekaj Jerusalén. Nochtin ochocholojkej ik región de Judea iwan ik región de Samaria, pero in tlatitlaniltin mach ocholojkej. 
<span class="verse" id="AC8_2">2&#160;</span>Sekimej tlaneltokakej katlej sa tekitl omotemaktiayaj inawak Dios okitookatoj in Esteban. Sa tekitl okichokilijkej. 
<span class="verse" id="AC8_3">3&#160;</span>Pero in Saulo opéj kintlatlalochtia in tlaneltokakej. Okalakia kalpan, okinkixtiaya iwan okinkokuyotzaya okichtin iwan siwamej iwan okintzakuaya telpiloyan. </div>
<div class='s'>Felipe okitematiltij itlajtol in Dios itech región de Samaria </div>
<div class='p'>
<span class="verse" id="AC8_4">4&#160;</span>Iwan katlej ochocholojkej de Jerusalén, otetlapowiayaj de yen kuale tlajtole katlej temakixtia ik nian nepa san kanik oyayaj. 
<span class="verse" id="AC8_5">5&#160;</span>Felipe, se de yejwan katlej ocholojkej, oyáj itech se weyikan itech estado de Samaria iwan ompa opéj tetlapowia de Cristo. 
<span class="verse" id="AC8_6">6&#160;</span>Miekej tlakaj omololoayaj iwan okikakiaj ika nochi inyolo tlan okinmilwiaya in Felipe. Okitayaj okinchiwaya señalestin. 
<span class="verse" id="AC8_7">7&#160;</span>Miekej tlakaj katlej okipiayaj ejekamej mach kualtin opajtikej, iwan ejekamej asta otzajtziaj nijkuak okisayaj. Noijki opajtikej in koxomej iwan wilanmej (temetlamej). 
<span class="verse" id="AC8_8">8&#160;</span>Iwan por yonik, oyeka miek pakilistle itech yon weyikan. </div>
<div class='p'>
<span class="verse" id="AC8_9">9&#160;</span>Ompa itech yon weyikan oyeka se tlakatl itoka Simón. Yon Simón oyeka texoxke (brujo) iwan okinkajkayawaya ika itexoxalis (ibrujería) in tlakaj de yon estado de Samaria. Okijtoaya nik mach akaj oyeka oksé ken yej. 
<span class="verse" id="AC8_10">10&#160;</span>Nochtin in tlakaj, desde pilalaktin asta katlej ya tetajmej okineltokiliayaj in Simón. Okijtoayaj: </div>
<div class='p'>―Yin Simón kipia poder de Dios. </div>
<div class='p'>
<span class="verse" id="AC8_11">11&#160;</span>Iwan okineltokiliayaj, porke ika itexoxalis ya wejkawitl kinkajkayajtiwitz. 
<span class="verse" id="AC8_12">12&#160;</span>Iwan nijkuak yejwan okikakej in kuale tlajtole katlej temakixtia katlej Felipe okinmatiltij, yejwan okineltokakej. Felipe okintlapowij kenik in Dios tlanawatia iwan okintlapowij de Jesucristo. Miekej okichtin iwan siwamej omokuateekijkej. 
<span class="verse" id="AC8_13">13&#160;</span>Noijki in Simón texoxke okineltokak iwan omokuateekij, iwan opéj kiwikatinemi in Felipe. Okinmitaya in wejweyin milagrostin iwan señalestin, iwan sa omotetzawiaya. </div>
<div class='p'>
<span class="verse" id="AC8_14">14&#160;</span>In tlatitlaniltin katlej oyekaj Jerusalén okimatkej nik in tlakaj de itech estado de Samaria okineltokakej itlajtol in Dios. Ijkuakón ompa okintitlankej in Pedro iwan Juan. 
<span class="verse" id="AC8_15">15&#160;</span>Nijkuak ompa oajsitoj, omotiotzajtzilijkej por yen yankuikej tlaneltokakej de Samaria, para ma kiresibirokan noijki in Espíritu Santo. 
<span class="verse" id="AC8_16">16&#160;</span>Porke ayamo okipiayaj ipan inyolo in Espíritu Santo, porke san ok omokuateekijkej ika itoka in toSeñor Jesús. 
<span class="verse" id="AC8_17">17&#160;</span>Ijkuakón Pedro iwan Juan okintlalijkej inmawan inpan yonmej tokniwan, iwan ijkuakón okiresibirojkej in Espíritu Santo. </div>
<div class='p'>
<span class="verse" id="AC8_18">18&#160;</span>In Simón texoxke okinmitak in tlatitlaniltin okintlaliayaj inmawan inpan tlaneltokakej iwan okiresibiroayaj in Espíritu Santo. Iwan ijkuakón yej okinmijijtolij tomin in tlatitlaniltin. 
<span class="verse" id="AC8_19">19&#160;</span>Okinmilwij: </div>
<div class='p'>―Xinechmakakan nej noijki yon poder, para nijkuak nej nikintlalis nomawan ipan akaj tlakatl, ma kiresibiro noijki in Espíritu Santo. </div>
<div class='p'>
<span class="verse" id="AC8_20">20&#160;</span>Pedro okinankilij: </div>
<div class='p'>―¡Motomin mowan ma pojpoliwi! Tej tikyejyekoa ke tlan Dios techmaka weli mokowa ika tomin. 
<span class="verse" id="AC8_21">21&#160;</span>Tej mach itlaj tikpia towan iwan nion mach mitztokaroa tikpias itlaj itech yin tekitl, porke moyolo mach kajki chipawak inawak Dios. 
<span class="verse" id="AC8_22">22&#160;</span>Ximoyolpejpena (ximoyolkuepa) de yin tlajtlakole tlan tikchiwa, iwan xiknotza in Dios, iwan xamo ijkón mitztlapojpolwis de tlan tikyejyekoa ipan moyolo. 
<span class="verse" id="AC8_23">23&#160;</span>Porke nikita sa tekitl tichichikatentok iwan motlajtlakol mitztakatzojtok. </div>
<div class='p'>
<span class="verse" id="AC8_24">24&#160;</span>Tonses in Simón okinmilwij: </div>
<div class='p'>―Xitiotzajtzikan por nej, para amitlaj ma nipano de tlan ya annechilwijkej. </div>
<div class='p'>
<span class="verse" id="AC8_25">25&#160;</span>Satepan de otlapojkej iwan de okitematiltijkej itlajtol in Dios, in tlatitlaniltin omokuepkej para Jerusalén. Iwan itech miekej pueblojtin itech estado de Samaria kanik opanotiayaj, ompa okitematiltijtiajkej noijki in kuale tlajtole katlej temakixtia. </div>
<div class='s'>Felipe iwan se tlakatl de Etiopía </div>
<div class='p'>
<span class="verse" id="AC8_26">26&#160;</span>Satepan se iángel in Señor okilwij in Felipe: </div>
<div class='p'>―Ximoketza iwan xiwia ik tlani. Xiwia ipan ojtle katlej yawi de Jerusalén para Gaza. </div>
<div class='p'>Yon ojtle panotok kan tlawaki. 
<span class="verse" id="AC8_27">27&#160;</span>Felipe omoketzke iwan oyáj. Iwan ipan ojtle okajsito se tlakatl de país de Etiopía. Yon tlakatl eunuco oyeka weyi tekiwaj tesorero de se reina itoka Candace, reina de Etiopía. Yon tlakatl owalaya de Jerusalén kan okiweyikixtito in Dios. 
<span class="verse" id="AC8_28">28&#160;</span>Yoyaya para ichan ewatotiw ipan ikarreta, iwan okilerojtiaya itlajkuilol in profeta Isaías. 
<span class="verse" id="AC8_29">29&#160;</span>In Espíritu Santo okilwij in Felipe: </div>
<div class='p'>―Xiwia xikajsiti nekáj karreta. </div>
<div class='p'>
<span class="verse" id="AC8_30">30&#160;</span>Nijkuak in Felipe okajsito, okikakke in tlakatl etiope kilerojtiw itlajkuilol in profeta Isaías, iwan okitlajtlanij: </div>
<div class='p'>―¿Kox tikmomaka kuenta tlan tiklerojtiw? </div>
<div class='p'>
<span class="verse" id="AC8_31">31&#160;</span>In etiope okinnankilij: </div>
<div class='p'>―¿Kenik nikmomakas kuenta? Mach onkaj akin nechtomilis. </div>
<div class='p'>In etiope okitlatlawtij in Felipe ma tlejko iwan ma motlali inakastlan. 
<span class="verse" id="AC8_32">32&#160;</span>Tlan okilerojtiaya in etiope, ijkín kijta: </div>
<div class='q'>Okiwikakej kej se ichka kan tlamiktiaj. </div>
<div class='q'>Iwan kej se ichkatzin mach tzajtzi nijkuak kiximaj, </div>
<div class='q'>no ijkón Yej mach itlaj okijtoj nijkuak okimiktijkej. </div>
<div class='q'>
<span class="verse" id="AC8_33">33&#160;</span>Okimawispolojkej, okitlajtlakoltijkej iwan okimiktijkej </div>
<div class='q'>maski mach itlaj okichij. </div>
<div class='q'>¿Kenik welis se tlajtos de ipilwan? </div>
<div class='q'>Tla antes de kinpiani yej okikixtilijkej inemilis. </div>
<div class='p'>
<span class="verse" id="AC8_34">34&#160;</span>In tekiwaj etiope okitlajtlanij in Felipe: </div>
<div class='p'>―Nimitztlatlawtia xinechilwi, ¿de akin tlapoa in profeta, tlapoa de yej o noso de akaj oksé? </div>
<div class='p'>
<span class="verse" id="AC8_35">35&#160;</span>Tonses in Felipe, opéj kitlapowia de yen itlajkuilol Isaías kan etiope okilerojtiaya, iwan okitlapowij de yen kuale tlajtole katlej temakixtia de Jesús. 
<span class="verse" id="AC8_36">36&#160;</span>Okachi tlayakapan, oajsitoj se lado kan oyeka atl, iwan tlakatl etiope okijtoj: </div>
<div class='p'>―Nian onkaj atl, ¿amo welis tinechkuateekis? </div>
<div class='p'>
<span class="verse" id="AC8_37">37&#160;</span>Felipe okilwij: </div>
<div class='p'>―Tla ika nochi moyolo tikneltoka in Cristo, tonses welis. </div>
<div class='p'>In tlakatl etiope okilwij: </div>
<div class='p'>―Nikneltoka nik in Jesucristo yen iKone in toTajtzin Dios. </div>
<div class='p'>
<span class="verse" id="AC8_38">38&#160;</span>In tlakatl etiope okilwij itekipanoj ma kiketzalti ikarreta, iwan san ken omen otemokej ijtik atl, iwan Felipe okikuateekij in etiope. 
<span class="verse" id="AC8_39">39&#160;</span>Nijkuak okiskej de ijtik atl, iEspíritu in toSeñor okiwikak in Felipe, iwan tekiwaj etiope mach ok okitak, iwan oyáj ipan iojwi ika pakilistle. 
<span class="verse" id="AC8_40">40&#160;</span>Pero in Felipe oneske asta itech weyikan de Azoto, iwan de ompa oyáj otetlapowijtiaj de yen kuale tlajtole katlej temakixtia itech pueblojtin kanik yej opanotiaya asta oajsito itech weyikan de Cesarea.  </div>
<div class='psalmlabel' id='AC9_0'> 9</div>
<div class='s'>Saulo omokuepke tlaneltokak </div>
<div class='r'>(Hch. 22:6-16; 26:12-18) </div>
<div class='p'>
<span class="verse" id="AC9_1">1&#160;</span>In Saulo, ok okualantinemia iwan okintemojtinemia in momachtijkej tlaneltokakej de toSeñor, para kinmiktis. Por yonik, oyáj okitato in weyi tiopixke, 
<span class="verse" id="AC9_2">2&#160;</span>iwan okitlajtlanilij se amatlanawatile para kiteititis itech tiopanmej de yen judiojtin katlej katej itech weyikan de Damasco, kan kijtojtiw ma kikawilikan ma kinkitzki san akin kajsis, okichtin iwan siwamej katlej nemij itech iojwi in Jesús, para kinwalinwikas kintzakuaki Jerusalén. 
<span class="verse" id="AC9_3">3&#160;</span>Iwan nijkuak yoyaya ipan ojtle iwan yoajsitiaya itech weyikan de Damasco, ijkuakón owalaj ipan Saulo se tlawile de ilwikak teixmijmiktij. 
<span class="verse" id="AC9_4">4&#160;</span>Ijkuakón Saulo owetzito ipan tlale, iwan okikakke se tlajtole, okilwij: </div>
<div class='p'>―Saulo, Saulo, ¿tlanik wel tinechtemojtinemi iwan tikneki tinechkojkokos? </div>
<div class='p'>
<span class="verse" id="AC9_5">5&#160;</span>Saulo otlanankilij: </div>
<div class='p'>―¿Akin tej, tejwatzin? </div>
<div class='p'>In tlajtole okinankilij: </div>
<div class='p'>―Nej niJesús, katlej tej tiktemojtinemi. 
<span class="verse" id="AC9_6">6&#160;</span>Axan, ximoketza iwan xiwia itech weyikan, ompa mitzilwiskej tlan tikchiwas. </div>
<div class='p'>
<span class="verse" id="AC9_7">7&#160;</span>In tlakaj katlej oyayaj iwan Saulo, omomawtijkej iwan omokajkej sa tlakaktokej, porke okikakej ke akaj otlajtoaya pero mach akaj okitakej. 
<span class="verse" id="AC9_8">8&#160;</span>Satepan Saulo omoketzke de ipan tlale, pero nijkuak okintlapoj ixtololowan, mach ok owelik otlachixke. Sa okimatilankej iwan okiwikakej para itech weyikan de Damasco. 
<span class="verse" id="AC9_9">9&#160;</span>Ompa oyeka eyi tonale, mach ok otlachiaya, mach ok otlakuaya iwan nion mach ok itlaj okonia. </div>
<div class='p'>
<span class="verse" id="AC9_10">10&#160;</span>Ompa Damasco ochantia se tlakatl momachtij tlaneltokak itoka Ananías, katlej in toSeñor okimonextilij kej yeskia teemiktok. Okilwij: </div>
<div class='p'>―¡Ananías! </div>
<div class='p'>Yej otlanankilij: </div>
<div class='p'>―Nian nikaj, Señor. </div>
<div class='p'>
<span class="verse" id="AC9_11">11&#160;</span>In Señor okilwij: </div>
<div class='p'>―Ximoketza iwan xiwia itech ojtle katlej itoka Melaktik, iwan xitlajtlani kan ichan Judas, iwan ompa xitlajtlani kox ompa kajki se tlakatl de Tarso itoka Saulo, yej ompa motiotzajtzilijtok. 
<span class="verse" id="AC9_12">12&#160;</span>Iwan maski amo tlachia, yej omitzitak kej yeskia okitemikke, kan tej Ananías tikalaki kalijtik iwan tikintlalia momawan ipan para ma tlachia oksemi. </div>
<div class='p'>
<span class="verse" id="AC9_13">13&#160;</span>Ijkuakón Ananías okijtoj: </div>
<div class='p'>―Señor, miekej yonechtlapowijkej de yon tlakatl Saulo, iwan de nochi tlan yokintoktij in yolchipawakej de Jerusalén. 
<span class="verse" id="AC9_14">14&#160;</span>Iwan axan yowalaj nian, kiwalkui se amatlanawatile de yen tlayekankej tiopixkej para kinkitzkis iwan kinwikas nochtin katlej kitenewaj motoka. </div>
<div class='p'>
<span class="verse" id="AC9_15">15&#160;</span>Pero in Señor okilwij: </div>
<div class='p'>―Xiwia, porke yonikpejpenke yon tlakatl Saulo, para ma kintlapowi de Nej in tlakaj katlej mach judiojtin, iwan noijki para ma kintlapowi in reytin iwan tlakaj de Israel. 
<span class="verse" id="AC9_16">16&#160;</span>Nej nikititis kenik tlajyowis por Nej. </div>
<div class='p'>
<span class="verse" id="AC9_17">17&#160;</span>Ananías oyáj ichan Judas kan oyeka in Saulo. Okalakke iwan okintlalij imawan ipan Saulo, iwan okilwij: </div>
<div class='p'>―Nokni Saulo, in Señor Jesús, katlej omitzmonextilij ipan ojtle kan otiwalaya, onechwaltitlanke para xitlachia oksemi iwan para xitemi de Espíritu Santo. </div>
<div class='p'>
<span class="verse" id="AC9_18">18&#160;</span>San niman otepewik de itech ixtololowan in Saulo sekin kej tlatlapachtle (kakapachtli), iwan otlachixke oksemi. Satepan omoketzke iwan omokuateekij. 
<span class="verse" id="AC9_19">19&#160;</span>Satepan otlakuaj iwan okitzkij chikawalistle oksemi, iwan omokaj kanaj keski tonale inwan tlaneltokakej de Damasco. </div>
<div class='s'>Saulo otetlapowij itech weyikan de Damasco </div>
<div class='p'>
<span class="verse" id="AC9_20">20&#160;</span>San niman Saulo opéj tetlapowia itech tiopanmej de yen judiojtin nik Jesús yen iKone in toTajtzin Dios. 
<span class="verse" id="AC9_21">21&#160;</span>Nochtin katlej okikakiaj sa otlajtlachiayaj (omomajmawtiayaj), iwan okijtoayaj: </div>
<div class='p'>―¿Amo yen yin tlakatl katlej okintemoaya ne Jerusalén akinmej kitenewaj itoka in Jesús? ¿Amo yen yin noijki katlej owalaj nian para kinkitzkis in tlaneltokakej iwan kintemaktis (kintemaktilis) inmak in tlayekankej tiopixkej? </div>
<div class='p'>
<span class="verse" id="AC9_22">22&#160;</span>Pero in Saulo otlajtoaya ika ixchikawalistle. Okinkamatzakke in judiojtin katlej ochantiaj Damasco. Iwan ika itlajtol in Dios okinmititiaya nik in Jesús yen Cristo katlej Dios okipejpenke para techmakixtis. </div>
<div class='s'>Saulo okincholilij in judiojtin </div>
<div class='p'>
<span class="verse" id="AC9_23">23&#160;</span>Opanok kanaj keski tonale, in judiojtin omotlatlalwijkej para kimiktiskej in Saulo, 
<span class="verse" id="AC9_24">24&#160;</span>pero yej san niman okimatke. Tonayan iwan yuak okixpiayaj itech puerta de yon weyikan para kimiktiskej. 
<span class="verse" id="AC9_25">25&#160;</span>Pero imomachtijkawan in Saulo, okikalakijkej ijtik se chikiwitl iwan okitemowijkej de yuak itech tepamitl katlej kiyawalojtok in weyikan. Iwan ijkón nik ocholoj. </div>
<div class='s'>Saulo oyáj Jerusalén </div>
<div class='p'>
<span class="verse" id="AC9_26">26&#160;</span>Nijkuak in Saulo oajsito Jerusalén, okinekia mosetilis inwan in momachtijkej tlaneltokakej. Pero nochtin okimakasiaj, porke mach okineltokayaj nik in yej noijki yomokuepke momachtij tlaneltokak. 
<span class="verse" id="AC9_27">27&#160;</span>Pero in Bernabé okiwikak in Saulo okinmixpantilito in tlatitlaniltin. Okinmakak kuenta kenik okitak iwan kenik okitlapowij in Señor ipan ojtle nijkuak oyaya para itech weyikan de Damasco, iwan kenik otetlapowij de Jesús ika ixchikawalistle ompa Damasco. 
<span class="verse" id="AC9_28">28&#160;</span>Ijkón, Saulo omokaj ompa Jerusalén iwan onemia inwan tlatitlaniltin. 
<span class="verse" id="AC9_29">29&#160;</span>Otetlapowiaya de toSeñor ika ixchikawalistle. Otetlapowiaya iwan omotlajtolkuekuepaya inwan judiojtin katlej otlapoayaj griego. Pero yejwan okitemoaya kenik kimiktiskej. 
<span class="verse" id="AC9_30">30&#160;</span>Nijkuak in tokniwan tlaneltokakej okimatkej, okiwikakej in Saulo para itech weyikan de Cesarea, iwan de ompa okititlankej para itech weyikan de Tarso. </div>
<div class='p'>
<span class="verse" id="AC9_31">31&#160;</span>Itech yonmej tonaltin in tiopantlaneltokakej de regionmej de Judea, de Galilea iwan de Samaria, oyolosewtinemiaj iwan okajsiaj chikawalistle itech intlaneltokalis iwan opéj nemij ken toSeñor kineki. In Espíritu Santo okinyolojchikawaya iwan omomiekiliayaj okachi. </div>
<div class='s'>Pedro okipajtij in Eneas </div>
<div class='p'>
<span class="verse" id="AC9_32">32&#160;</span>Nijkuak in Pedro okintlajpalojtinemia nochtin in yolchipawakej, noijki oyáj okintlapowito in yolchipawakej katlej ochantiaj Lida. 
<span class="verse" id="AC9_33">33&#160;</span>Ompa okajsito se tlakatl wilan (temetlatzin) itoka Eneas, katlej yokiwikaya chikueyi xiwitl wetok ipan itlapech. 
<span class="verse" id="AC9_34">34&#160;</span>Ijkuakón Pedro okilwij: </div>
<div class='p'>―Eneas, Jesucristo mitzpajtia, ximewa iwan xikajkokui mopetl. </div>
<div class='p'>Eneas san niman owalmejtewak. 
<span class="verse" id="AC9_35">35&#160;</span>Iwan nochtin katlej ochantiaj itech weyikan de Lida iwan itech weyikan de Sarón okitakej kenik opajtik in Eneas iwan okineltokakej itlajtol in toSeñor Jesús. </div>
<div class='s'>Dorcas omoyolkuik </div>
<div class='p'>
<span class="verse" id="AC9_36">36&#160;</span>Itech nekatej tonaltin oyeka itech weyikan de Jope, se siwatl momachtij tlaneltokak itoka ika arameo Tabita, ika griego Dorcas kijtosneki masatl. Yej oyeka sa tekitl kuale tlakatl iwan okinpalewiaya katlej mach itlaj okipiayaj. 
<span class="verse" id="AC9_37">37&#160;</span>Itech nekatej tonaltin, Dorcas omokokoj iwan omikke. Satepan de okipakej itlalnakayo, okimelajkej ajkopan ijtik se kuarto. 
<span class="verse" id="AC9_38">38&#160;</span>In weyikan de Jope iwan weyikan de Lida mach wejka omotokaj, Pedro omajsia Lida iwan komo in momachtijkej tlaneltokakej okimatkej nik in yej ompa majsi, okintitlankej omen tlakaj ma kilwitij: </div>
<div class='p'>―San nimantzin xiwiki nian Jope. </div>
<div class='p'>
<span class="verse" id="AC9_39">39&#160;</span>Pedro okinwikak. Nijkuak oajsito ompa, okiwikakej ajkopan ijtik kuarto kan melatok in mikkatl, iwan nochtin in viudajtin okiyawalojkej in Pedro chokatokej, iwan okinmititijkej in kuemej iwan ichkapayojtin tlan Dorcas okinchiwilij nijkuak ok oyolitoka. 
<span class="verse" id="AC9_40">40&#160;</span>Pedro okinkixtij nochtin. Omotlankuaketzke iwan omotiotzajtzilij. Satepan omokuepke para kanik kajki in mikkatl, iwan okilwij: </div>
<div class='p'>―¡Tabita, ximewa! </div>
<div class='p'>Ijkuakón Tabita okintlapoj ixtololowan. Nijkuak okitak in Pedro, omotlalij. 
<span class="verse" id="AC9_41">41&#160;</span>Pedro okimakitzkij in Dorcas iwan okiketzaltij. Satepan okinnotzke in tokniwan yolchipawakej iwan viudajtin, iwan okinmixpantilij yolitok. 
<span class="verse" id="AC9_42">42&#160;</span>Yon tlan otlapanok omomatke itech nochi in weyikan de Jope, iwan miekej okineltokakej in toSeñor. 
<span class="verse" id="AC9_43">43&#160;</span>Pedro omokaj miek tonale ompa Jope. Omokaj ichan Simón katlej kitekipanoa kuetlaxtle.  </div>
<div class='psalmlabel' id='AC10_0'> 10</div>
<div class='s'>Cornelio okinotzke in Pedro </div>
<div class='p'>
<span class="verse" id="AC10_1">1&#160;</span>Itech weyikan de Cesarea oyeka se tlakatl itoka Cornelio. Yej oyeka kapitan de se siento soldadojtin, iwan yon grupo de soldadojtin okitokayotiayaj Italiano. 
<span class="verse" id="AC10_2">2&#160;</span>Cornelio iwan nochi ifamilia sa tekitl omotemaktiayaj inawak Dios. Yej okitemakaya miek tomin para okinpalewiaya in judiojtin katlej mach itlaj okipiayaj, iwan nochipa omotiotzajtziliaya. 
<span class="verse" id="AC10_3">3&#160;</span>Se tonale, kej las tres de tiotlakke Cornelio okitak kej yeskia se teemiktle, okitak se ángel de Dios katlej okalakke ikalijtik kan yej oyeka iwan okilwij: </div>
<div class='p'>―¡Cornelio! </div>
<div class='p'>
<span class="verse" id="AC10_4">4&#160;</span>Cornelio okimelajkatlatak in ángel ika miek nemawtile iwan okinankilij: </div>
<div class='p'>―¿Tlanon tikneki, Señor? </div>
<div class='p'>In ángel okilwij: </div>
<div class='p'>―Dios ya mitzkaktiwitz nijkuak timotiotzajtzilia iwan nochi tlan tikchijtiwitz para tikinpalewia katlej mach itlaj kipiaj. 
<span class="verse" id="AC10_5">5&#160;</span>Xikintitlani sekimej tlakaj itech weyikan de Jope para ma kinotzatij in Simón, katlej noijki kinotzaj Pedro. 
<span class="verse" id="AC10_6">6&#160;</span>Kalotitok ichan oksé tlakatl katlej noijki itoka Simón, katlej kitekipanoa kuetlaxtle, iwan chanti itempan atl. </div>
<div class='p'>
<span class="verse" id="AC10_7">7&#160;</span>Nijkuak in ángel oyáj, Cornelio okinnotzke omen itekipanojkawan iwan se soldado katlej sa tekitl omotemaktiaya inawak Dios katlej okipalewiaya in Cornelio. 
<span class="verse" id="AC10_8">8&#160;</span>Okintlapowij de nochi tlan okitak, iwan satepan okintitlanke para Jope. </div>
<div class='p'>
<span class="verse" id="AC10_9">9&#160;</span>Owalmostlatik, kej tlajko tonale, nijkuak yejwan oyayaj ipan ojtle iwan yoajsitiayaj Jope, ijkuakón Pedro otlejkok omotiotzajtzilito ikpak kale kan okalotitoka. 
<span class="verse" id="AC10_10">10&#160;</span>Sa tekitl otiojsijtoka iwan okinekia tlakuas, iwan mientras okichiwilijtokaj tlan kikuas, Dios okititij kej yeskia se teemiktle, 
<span class="verse" id="AC10_11">11&#160;</span>okitak in ilwikak otlapowik iwan owaltemoaya ipan tlale kej se weyi manta oilpitiwalaya nawkan lado. 
<span class="verse" id="AC10_12">12&#160;</span>Itech yon manta oyekaj miekej yolkamej de nawi inmikxiwan, noijki katlej motilanaj ipan tlale iwan katlej patlanij. 
<span class="verse" id="AC10_13">13&#160;</span>Ijkuakón Pedro okikakke se tlajtole, okilwij: </div>
<div class='p'>―Ximoketza Pedro, xitlamikti iwan xitlakua. </div>
<div class='p'>
<span class="verse" id="AC10_14">14&#160;</span>Pedro otlanankilij: </div>
<div class='p'>―¡Amo, Señor! Nej mach semi nikua itlaj yolkatl katlej mach chipawak o noso mach kuale para mokuas, katlej itlanawatil in Moisés mach techkawilia ma tikkuakan. </div>
<div class='p'>
<span class="verse" id="AC10_15">15&#160;</span>In tlajtole oksemi okilwij: </div>
<div class='p'>―Amo xikijto mach chipawak tlan Dios yokichipaj. </div>
<div class='p'>
<span class="verse" id="AC10_16">16&#160;</span>Ijkón otlapanok eyi buelta, iwan satepan in manta oksemi otlejkok ilwikak. 
<span class="verse" id="AC10_17">17&#160;</span>Nijkuak in Pedro ok otlanemilijtoka tlan kijtosneki tlan okitak, ijkuakón oajsikoj kaltempan itekipanojkawan in Cornelio, katlej tlajtlantiwitzej kan ichan in Simón. 
<span class="verse" id="AC10_18">18&#160;</span>Nijkuak oajsikoj otlajtlankej chikawak kox ompa kalotitok se tlakatl itoka Simón, katlej noijki kinotzaj Pedro. </div>
<div class='p'>
<span class="verse" id="AC10_19">19&#160;</span>Nijkuak in Pedro ok otlanemilijtoka tlan kijtosneki tlan okitak, in Espíritu Santo okilwij: </div>
<div class='p'>―Xikkaki, mitztemoaj eyin tlakaj. 
<span class="verse" id="AC10_20">20&#160;</span>Ximoketza, xitemo iwan xikinwika iwan amo xikmolwi kox tias o noso amo porke Nej onikinwalintitlanke. </div>
<div class='p'>
<span class="verse" id="AC10_21">21&#160;</span>Pedro otemok iwan okinmilwij itekipanojkawan in Cornelio: </div>
<div class='p'>―Yen nej katlej namejwan ankitemoaj. ¿Tlan nankinekiaj? </div>
<div class='p'>
<span class="verse" id="AC10_22">22&#160;</span>Yejwan okinankilijkej: </div>
<div class='p'>―Otechwaltitlanke in kapitan Cornelio, yej sa tekitl kuale tlakatl iwan motemaktia inawak Dios, iwan nochtin in judiojtin kuale tlajtoaj de yej. Se ángel de toTajtzin Dios okilwij ma mitzwaltekuitlani para xiwia ichan Cornelio, para ma kikaki tlan tejwatzin tikilwis. </div>
<div class='p'>
<span class="verse" id="AC10_23">23&#160;</span>Ijkuakón Pedro okinmilwij ma kalakikan, iwan yon yuak ompa omokajkej. Owalmostlatik in Pedro okinwikak. Noijki oyajkej inwan oksekimej tokniwan tlaneltokakej de Jope. </div>
<div class='p'>
<span class="verse" id="AC10_24">24&#160;</span>Owalwiptlatik oajsitoj Cesarea kan Cornelio okinchixtoka. Noijki ompa oyekaj ifamiliareswan iwan sekimej tlakaj katlej kuale inwan omoyekwikaya, katlej okinnotzke para ma kixmatikan in Pedro. 
<span class="verse" id="AC10_25">25&#160;</span>Nijkuak in Pedro oajsito kaltempan, Cornelio okiske okinamikito, iwan omotlankuaketzke ikxitlan para kiweyikixtis. 
<span class="verse" id="AC10_26">26&#160;</span>Tonses in Pedro okiketzaltij, iwan okilwij: </div>
<div class='p'>―Ximoketza, nej noijki nitlakatl ken tej. </div>
<div class='p'>
<span class="verse" id="AC10_27">27&#160;</span>Iwan okalakej motlapowijtiwej, okinmitajsik in Pedro miekej tlakaj ololitokej. 
<span class="verse" id="AC10_28">28&#160;</span>Ijkuakón Pedro okinmilwij: </div>
<div class='p'>―Namejwan ankimatij ke itlanawatil in Moisés mach kitekawilia ma monelo se judío iwan se katlej mach judío. Pero Dios onechititij ke nion se tlakatl mach ma nikita kej mach kuale o noso mach chipawak inawak Dios. 
<span class="verse" id="AC10_29">29&#160;</span>Por yonik, san niman nijkuak annechtekuitlankej, oniwalaj iwan mach itlaj onikijtoj. Nikneki nikmatis kiné, por tlanik annechnotzatoj. </div>
<div class='p'>
<span class="verse" id="AC10_30">30&#160;</span>Cornelio okinankilij: </div>
<div class='p'>―Ya kipia nawi tonale, kej de yin ora de las tres de tiotlakke, nej nian onieka nochan onimotiotzajtzilijtoka, iwan ijkuakón onechmonextilij se tlakatl tlakenpetlantok. 
<span class="verse" id="AC10_31">31&#160;</span>Iwan onechilwij: “Cornelio, Dios yokikakke motiotzajtzilis iwan okelnamikke tlan tikchiwa para tikinpalewia katlej mach itlaj kipiaj. 
<span class="verse" id="AC10_32">32&#160;</span>Xiktekuitlani itech weyikan de Jope, ma kinotzatij in Simón katlej noijki kinotzaj Pedro, kalotitok ichan oksé Simón, katlej kitekipanoa kuetlaxtle iwan chanti itempan atl.” 
<span class="verse" id="AC10_33">33&#160;</span>Por yonik san niman onimitztekuitlanke, iwan niktlasojkamati por otiwalaj. Axan nian tikatej tinochtin ixpan Dios, iwan tiknekij tikkakiskej nochi tlan toSeñor omitzilwij xiwiki xitechilwiki. </div>
<div class='s'>Pedro otlapoj ichan Cornelio </div>
<div class='p'>
<span class="verse" id="AC10_34">34&#160;</span>Ijkuakón Pedro opéj kintlapowia, okijtoj: </div>
<div class='p'>―Axan nikmomaka kuenta ipan melajka nik in Dios mach kintlasojtla san sekimej iwan oksekimej amo, 
<span class="verse" id="AC10_35">35&#160;</span>sino itech nochi in tlaltikpak in Dios kinneki akinmej kitlakitaj iwan kichiwaj tlan kuale. 
<span class="verse" id="AC10_36">36&#160;</span>Dios otechmakak itlajtol tejwan tijudiojtin, otechmatiltij in tlajtole de yolosewilistle itech yen toSeñor Jesucristo, yen Señor de tinochtin. 
<span class="verse" id="AC10_37">37&#160;</span>Namejwan kuale ankimatij tlan otlapanok itech nochi in tlale de Judea. Opejke itech estado de Galilea, satepan de ijkuak otetlapowij iwan otlakuateekij in Juan. 
<span class="verse" id="AC10_38">38&#160;</span>Namejwan ankimatij nik in Dios okititlanke in Espíritu Santo itech Jesús de Nazaret para okipixke poder. Iwan ankimatij nik in Jesús okichiwaya tlan kuale. Okinpajtij nochtin akinmej okintlajyowiltiaya in diablo. Jesús okichij nochi yon porke Dios okipalewiaya. 
<span class="verse" id="AC10_39">39&#160;</span>Tejwan kuale tikmatij porke otikitakej nochi tlan okichiwaya in Jesús, itech región de Judea iwan itech weyikan de Jerusalén. Satepan okimajmasoltijkej itech se krus iwan okimiktijkej. 
<span class="verse" id="AC10_40">40&#160;</span>Pero Dios okiyolitij ipan eyi tonale, iwan okichij ma techmotiti. 
<span class="verse" id="AC10_41">41&#160;</span>Mach okinmotitij nochtin, sino san tejwan katlej Dios achtoj otechpejpenke para satepan ma tiktematiltikan tlan otikitakej. Nijkuak omikke iwan oksemi omoyolkuik, tejwan otitlakuajkej iwan otikonikej Iwan. 
<span class="verse" id="AC10_42">42&#160;</span>Iwan Yej otechtitlanke ma titetlapowikan iwan ma tikinmatiltikan in tlakaj, nik yen Dios okitlalij in Jesús kej jues para techixkomakas (techtzonmanas) tinochtin katlej tiyolitokej iwan noijki katlej yomikkej. 
<span class="verse" id="AC10_43">43&#160;</span>Ya wejkawitl nochtin in profetajtin otlajtojkej de Yej. Okijtojkej nik nochtin akinmej kineltokaskej in toSeñor Jesús ika itoka, Dios kintlapojpolwis de intlajtlakol. </div>
<div class='s'>Katlej mach judiojtin intech owalaj in Espíritu Santo </div>
<div class='p'>
<span class="verse" id="AC10_44">44&#160;</span>Pedro ok otlapojtoka iwan ijkuakón in Espíritu Santo owalaj intech nochtin akinmej okikaktokaj itlajtol. 
<span class="verse" id="AC10_45">45&#160;</span>Iwan in tlaneltokakej judiojtin katlej okiwalwikakej in Pedro, sa otlajtlachixkej (omomajmawtijkej) porke Dios okinnokilij iEspíritu Santo noijki katlej mach judiojtin. 
<span class="verse" id="AC10_46">46&#160;</span>Porke okinkakiaj otlapoayaj iwan okiweyikixtiayaj in Dios ika oksekimej tlajtoltin. Yonmej tlajtoltin mach semi okinkakiaj. </div>
<div class='m'>
<span class="verse" id="AC10_47">47&#160;</span>Ijkuakón Pedro okijtoj: </div>
<div class='p'>―¿Amo welis mokuateekiskej noijki in yinmej tlakaj katlej yokiresibirojkej in Espíritu Santo noijki ken tejwan? </div>
<div class='p'>
<span class="verse" id="AC10_48">48&#160;</span>Iwan otlanawatij ma mokuateekikan ika itoka in toSeñor Jesucristo. Satepan okitlatlawtijkej in Pedro ma mokawa ompa inwan kanaj keski tonale.  </div>
<div class='psalmlabel' id='AC11_0'> 11</div>
<div class='s'>Pedro okitemakak kuenta de tlan otlamochij itech weyikan de Cesarea </div>
<div class='p'>
<span class="verse" id="AC11_1">1&#160;</span>In tlatitlaniltin iwan tokniwan tlaneltokakej katlej oyekaj Judea, okimatkej ke noijki katlej mach judiojtin okikakej iwan okineltokakej itlajtol in toTajtzin Dios. 
<span class="verse" id="AC11_2">2&#160;</span>Iwan nijkuak in Pedro omokuepke para Jerusalén, sekimej tlaneltokakej judiojtin katlej yotlaneltokakej inawak Jesús okajwakej in Pedro. 
<span class="verse" id="AC11_3">3&#160;</span>Okilwijkej: </div>
<div class='p'>―¿Tlanik otiwia otikinmitato katlej mach judiojtin iwan otitlakuatoj inwan? </div>
<div class='p'>
<span class="verse" id="AC11_4">4&#160;</span>Pedro opéj kinmaka kuenta de nochi tlan otlamochij iwan okinmilwij: </div>
<div class='p'>
<span class="verse" id="AC11_5">5&#160;</span>―Nijkuak nej onieka itech weyikan de Jope, iwan nijkuak onimotiotzajtzilijtoka, onikitak kej yeskia onikteemikke, onikitak se manta patlawak ilpitok nawkan lado, iwan owaltemoaya de ilwikak asta kan nej onieka. 
<span class="verse" id="AC11_6">6&#160;</span>Onikonyekitak para nikitas tlanon okipiaya ik tlijtik, iwan onikinmitak sekimej yolkamej de nawi inmikxiwan, sekimej yolkamej tekuanimej, sekimej katlej motilanaj ipan tlale iwan sekimej katlej patlanij. 
<span class="verse" id="AC11_7">7&#160;</span>Iwan onikakke se tlajtole onechilwij: “Ximoketza Pedro, xitlamikti iwan xitlakua.” 
<span class="verse" id="AC11_8">8&#160;</span>Pero nej onitlanankilij: “Amo, Señor. Nej mach semi nikua itlaj yolkatl katlej mach chipawak o noso mach kuale para mokuas, tlan itlanawatil in Moisés mach techkawilia ma tikkuakan.” 
<span class="verse" id="AC11_9">9&#160;</span>Ijkuakón in tlajtole de ilwikak oksemi onechilwij: “Amo xikijto mach chipawak tlan Dios yokichipaj.” 
<span class="verse" id="AC11_10">10&#160;</span>Ijkón otlapanok eyi buelta, iwan san niman nochi oksemi otlejkok ik ilwikak. 
<span class="verse" id="AC11_11">11&#160;</span>Niman ijkuakón, eyin tlakaj de Cesarea oajsitoj kan onikalotitoka onechtemojtiayaj porke se tlakatl de Cesarea okintitlanke ma nechtemotij. 
<span class="verse" id="AC11_12">12&#160;</span>In Espíritu Santo onechnawatij ma niwia inwan iwan mach ma nikmolwi kox nias o noso amo. Noijki oyajkej nowan yinmej chikuasemej tokniwan. Nijkuak otajsitoj Cesarea, tinochtin otikalakej ichan se tlakatl itoka Cornelio, 
<span class="verse" id="AC11_13">13&#160;</span>yej otechtlapowij kenik okitak se ángel omoketoka ikalijtik iwan okilwij: “Xikintitlani sekimej tlakaj itech weyikan de Jope para ma kinotzatij in Simón, katlej noijki kinotzaj Pedro, 
<span class="verse" id="AC11_14">14&#160;</span>iwan yej amechilwis kenik welis anmomakixtiskej de amotlajtlakol, tej iwan nochtin katlej katej mochan.” 
<span class="verse" id="AC11_15">15&#160;</span>Nijkuak opéj nikintlapowia, in Espíritu Santo owalaj intech yonmej tokniwan ijkón ken tejwan totech owalaj. 
<span class="verse" id="AC11_16">16&#160;</span>Ijkuakón onikelnamikke de tlan okijtoj in toSeñor: “Ipan melajka, in Juan otlakuateekij ika atl, pero namejwan anmokuateekiskej ika Espíritu Santo.” 
<span class="verse" id="AC11_17">17&#160;</span>Iwan axan, tla Dios kinmaka yejwan noijki in Espíritu Santo, katlej tejwan noijki otechmakak nijkuak otikneltokakej in toSeñor Jesucristo, ¿akin nej para ma nikilwi in Dios mach ijkón ma kichiwa? </div>
<div class='p'>
<span class="verse" id="AC11_18">18&#160;</span>Nijkuak in tlaneltokakej de Jerusalén okikakej in yon tlajtole, mach ok itlaj okijtojkej iwan okiweyikixtijkej in toTajtzin Dios, iwan okijtojkej: </div>
<div class='p'>―¡Axan tikmomakaj kuenta ke noijki katlej mach judiojtin, Dios kinkawilia ma moyolpejpenakan (ma moyolkuepakan) de intlajtlakol para ijkón welis kipiaskej nemilistle katlej mach keman tlamis! </div>
<div class='s'>In tlaneltokakej de weyikan de Antioquía </div>
<div class='p'>
<span class="verse" id="AC11_19">19&#160;</span>Nijkuak okimiktijkej in Esteban, opéj noijki kintlatlalochtiaj in oksekimej tlaneltokakej. Sekimej ocholojkej oyajkej itech país de Fenicia, itech país de Chipre iwan itech weyikan de Antioquía. Itech yonmej lugartin okitematiltijkej in kuale tlajtole katlej temakixtia, pero okinmatiltijkej san yen judiojtin. 
<span class="verse" id="AC11_20">20&#160;</span>Pero sekimej tlaneltokakej de Chipre iwan de Cirene oajsikoj itech weyikan de Antioquía, iwan yejwan noijki okintlapowijkej katlej mach judiojtin, okinmatiltiayaj in kuale tlajtole katlej temakixtia de toSeñor Jesús. 
<span class="verse" id="AC11_21">21&#160;</span>ToSeñor okinmakak poder para otetlapowijkej, iwan miekej okikajkej tlan achtoj okineltokayaj, iwan okineltokakej in toSeñor Jesús. </div>
<div class='p'>
<span class="verse" id="AC11_22">22&#160;</span>Nijkuak in tiopantlaneltokakej de Jerusalén okimatkej tlan tlapanotok ne Antioquía, ijkuakón okititlankej in Bernabé ma wia ompa. 
<span class="verse" id="AC11_23">23&#160;</span>Nijkuak in Bernabé oajsito ompa Antioquía, okitajsik kenik in Dios okintiochiwaya, iwan sa tekitl opakke. Okinyolojchikaj nochtin, okinmilwij ika nochi inyolo ma moyekketokan inawak toSeñor. 
<span class="verse" id="AC11_24">24&#160;</span>Bernabé oyeka kuale tlakatl, tentok de Espíritu Santo iwan tentok de tlaneltokalistle. Iwan ijkón sa tekitl miekej omosetilijkej okachi inawak toSeñor. </div>
<div class='p'>
<span class="verse" id="AC11_25">25&#160;</span>Satepan, Bernabé oyáj itech weyikan de Tarso okitemoto in Saulo. Nijkuak okajsik, okiwikak para itech weyikan de Antioquía. 
<span class="verse" id="AC11_26">26&#160;</span>Ompa omokajkej inwan tiopantlaneltokakej se xiwitl. Okinmachtijkej miekej tlakaj. Ompa Antioquía yakinika in momachtijkej tlaneltokakej opéj kintokayotiaj kristianostin. </div>
<div class='p'>
<span class="verse" id="AC11_27">27&#160;</span>Itech nekatej tonaltin, sekimej profetajtin oyajkej de Jerusalén asta Antioquía. 
<span class="verse" id="AC11_28">28&#160;</span>Se de yejwan itoka Agabo, omoketzke iwan okitematiltij ika Espíritu Santo nik yetos miek apistle itech nochi in tlaltikpak. Iwan ijkón otlapanok itech nekatej tonaltin nijkuak in Claudio oyeka weyi tlanawatij de Roma. 
<span class="verse" id="AC11_29">29&#160;</span>Ijkuakón in momachtijkej tlaneltokakej de Antioquía, okimolwijkej kinpalewiskej ika san tlan yejwan weliskej kitemakaskej, para kintitlaniliskej inmikniwan tlaneltokakej katlej chantij itech estado de Judea. 
<span class="verse" id="AC11_30">30&#160;</span>Iwan ijkón okichijkej. Tlan okololojkej Antioquía, okitkikej in Bernabé iwan Pablo, iwan yejwan okinmitkilijkej in tiopantlayekankej de estado de Judea.  </div>
<div class='psalmlabel' id='AC12_0'> 12</div>
<div class='s'>Jacobo okimiktijkej iwan Pedro okitzakej </div>
<div class='p'>
<span class="verse" id="AC12_1">1&#160;</span>Noijki itech nekatej tonaltin, in rey Herodes opéj kintlatlalochtia sekimej tiopantlaneltokakej. 
<span class="verse" id="AC12_2">2&#160;</span>Okimiktij in Jacobo ikni in Juan ika espada, 
<span class="verse" id="AC12_3">3&#160;</span>komo okitak okinpaktij in judiojtin, tonses noijki otlanawatij ma kikitzkikan in Pedro. Yon otlapanok meroj itech ilwitl nijkuak mokua in pan katlej mach kipia levadura. 
<span class="verse" id="AC12_4">4&#160;</span>Nijkuak Herodes okitzkij in Pedro, okitzakke telpiloyan. Okintlalij nawi grupojtin de nanawin soldadojtin para ma kitlatokan. Herodes okimolwij kinmixpantilis in tlakaj san ma pano in ilwitl de pascua. 
<span class="verse" id="AC12_5">5&#160;</span>Ijkón in soldadojtin kuale okitlatokaj in Pedro itech telpiloyan. Pero in tiopantlaneltokakej mach ok omosewiayaj de omotiotzajtziliayaj inawak Dios por yen Pedro. </div>
<div class='s'>Dios okikixtij in Pedro de ijtik telpiloyan </div>
<div class='p'>
<span class="verse" id="AC12_6">6&#160;</span>Yon yuak antes de tlanesis para Herodes kinmixpantilis in tlakaj, in Pedro okochtoka ilpitok ika ome kadenajtin iwan okitlatokaj omen soldadojtin ik inajnakastlan, iwan oksekimej soldadojtin oyekaj kaltempan ompa telpiloyan. 
<span class="verse" id="AC12_7">7&#160;</span>Ijkuakón owalmonextij se iángel in Señor iwan owaltlapetlanke ompa ijtik telpiloyan. In ángel okitilkoj in Pedro ik ikestlan, okijxitij iwan okilwij: </div>
<div class='p'>―¡Ximewa totoka! </div>
<div class='p'>San niman in kadenajtin owetzkej de itech imawan Pedro. 
<span class="verse" id="AC12_8">8&#160;</span>In ángel okilwij: </div>
<div class='p'>―Ximotzotzolti iwan ximokakti. </div>
<div class='p'>Nijkuak in Pedro omotzotzoltij iwan omokaktij, in ángel oksemi okilwij: </div>
<div class='p'>―Xikonaki mokoton iwan tiawij. </div>
<div class='p'>
<span class="verse" id="AC12_9">9&#160;</span>Pedro oyáj iwan ángel. Mach okimatia kox melawak tlan okichijtoka in ángel. Okimolwiaya xamo san kiteemiktok. 
<span class="verse" id="AC12_10">10&#160;</span>Okipanawijkej se grupo de soldadojtin iwan okipanawijkej oksé grupo, iwan nijkuak oajsitoj kan sajwan de tepostle katlej kajki itempan ojtle, in sajwan omotlapoj iselti. In ángel iwan Pedro okiskej, iwan satepan de okipanawijkej se ojtle, in ángel okikajtej sa iselti in Pedro. 
<span class="verse" id="AC12_11">11&#160;</span>Ijkuakón Pedro okimomakak kuenta, iwan okijtoj: </div>
<div class='p'>―Axan ipan melajka nikmomaka kuenta nik in Señor okualtitlanke iángel para nechmakixtis de imak Herodes, iwan de tlan okinekiaj nechtoktianij in judiojtin. </div>
<div class='p'>
<span class="verse" id="AC12_12">12&#160;</span>Nijkuak okimomakak kuenta nik melawak okiske de ijtik telpiloyan, Pedro oyáj ichan María, imaman in Juan akin noijki kinotzaj Marcos, kan miekej oololitokaj omotiotzajtzilijtokaj. 
<span class="verse" id="AC12_13">13&#160;</span>Nijkuak in Pedro otlatatalatzke kan puerta de itempan ojtle, se ichpochtle itoka Rode oyáj otlachiato akin tlatatalatza. 
<span class="verse" id="AC12_14">14&#160;</span>Nijkuak okitenkakke nik yen Pedro, sa tekitl opakke iwan mach okitlatlapolij, yej omotlaloj ik kalijtik okinmilwito nik in Pedro kajki kan puerta. 
<span class="verse" id="AC12_15">15&#160;</span>Ijkuakón okilwijkej in Rode: </div>
<div class='p'>―¡Tej tikuatlapoloa! </div>
<div class='p'>Pero yej okinmilwij nik melawak. Iwan yejwan okijtojkej: </div>
<div class='p'>―Mach yej, xamo san iángel. </div>
<div class='p'>
<span class="verse" id="AC12_16">16&#160;</span>Pedro ok otlatatalatoka kan sajwan. Iwan nijkuak otlatlapojkej, okitakej iwan sa otlajtlachixkej (omomajmawtijkej). 
<span class="verse" id="AC12_17">17&#160;</span>Pero yej okinchiwilij señas ika ima de ma mokamatzakuakan, iwan okintlapowij de kenik in Señor okikixtij de kan otzaktoka. Iwan okinmilwij: </div>
<div class='p'>―Xiktlapowikan in Jacobo iwan tokniwan tlaneltokakej de tlan onipanok. </div>
<div class='p'>Satepan okiske de ompa iwan oyáj oksé lado. </div>
<div class='p'>
<span class="verse" id="AC12_18">18&#160;</span>Nijkuak otlaneske, in soldadojtin sa tekitl opéj motlatlaloaj iwan mach ok okimatiaj tlan kichiwaskej porke mach okimatiaj tlan opanok in Pedro. 
<span class="verse" id="AC12_19">19&#160;</span>Herodes otlanawatij ma kitemokan kuale in Pedro pero mach okajsikej. Ijkuakón okintlatzintokij in soldadojtin iwan komo mach owelik okimakakej itlaj rason, otlanawatij ma kinmiktikan. Satepan, Herodes okiske de estado de Judea iwan oyáj ochantito itech weyikan de Cesarea. </div>
<div class='s'>Herodes omikke </div>
<div class='p'>
<span class="verse" id="AC12_20">20&#160;</span>In rey Herodes okualantoka innawak in tlakaj de weyikan de Tiro iwan de Sidón katlej de oksé país, pero yonmej tlakaj omotlalijkej san se tlajtole iwan oyajkej okitatoj in Herodes asta Cesarea. Se tlakatl itoka Blasto, tekiwaj de yen rey Herodes, okimoamigojtijkej iwan okitlatlawtijkej yen ma kitlapowi in Herodes para ma kintlapojpolwi iwan mach ok ma kualani, porke in tlakaj de Tiro iwan tlakaj de Sidón okonkuiaj tlan kikuaskej itech ipaís in rey. 
<span class="verse" id="AC12_21">21&#160;</span>Herodes okitlalij se tonale para inwan motlapowis in tlakaj de Tiro iwan de Sidón. Iwan nijkuak oajsiko yon tonale, Herodes omotzotzoltij ika katlej okachi kuale itzotzol katlej konakiaj in reytin, omotlalij itech isiya de rey, iwan ijkuakón okintlapowij. 
<span class="verse" id="AC12_22">22&#160;</span>Ijkuakón in tlakaj opéj tzajtzij chikawak: </div>
<div class='p'>―¡Yin katlej techtlapowijtok, techtlapowijtok se dios mach se tlakatl! </div>
<div class='p'>
<span class="verse" id="AC12_23">23&#160;</span>San niman ijkuakón, iángel in Señor okichij in Herodes ma mokokojtiwetzi, porke mach okiweyikixtij in Dios, ochakaloak iwan omikke. </div>
<div class='p'>
<span class="verse" id="AC12_24">24&#160;</span>Itlajtol in Dios omotematiltiaya iwan oxoyawia (oxitinia) okachi ik nian nepa. </div>
<div class='p'>
<span class="verse" id="AC12_25">25&#160;</span>Nijkuak in Bernabé iwan Saulo yokitlamijkej intekiw ne Jerusalén, omokuepkej para Antioquía. Okiwikakej in Juan katlej noijki kinotzaj Marcos.  </div>
<div class='psalmlabel' id='AC13_0'> 13</div>
<div class='s'>Bernabé iwan Saulo okintitlankej ma tetlapowitij oksekan </div>
<div class='p'>
<span class="verse" id="AC13_1">1&#160;</span>Kan oyekaj in tiopantlaneltokakej de Antioquía, oyekaj sekimej profetajtin iwan sekimej tlamachtijkej. Ompa oyeka: Bernabé, Simón katlej okitokayotiayaj Tliltik, Lucio de Cirene, Saulo iwan Manaén katlej iwan omoskaltij in Herodes tetrarca, katlej otlanawatiaya Galilea. 
<span class="verse" id="AC13_2">2&#160;</span>Se tonale, nijkuak omosawtokaj (oayunarojtokaj) iwan okichijtokaj kulto, in Espíritu Santo okijtoj: </div>
<div class='p'>―Xikinxelokan in Bernabé iwan Saulo para ma kichiwakan in tekitl katlej yonikinpejpenilij. </div>
<div class='p'>
<span class="verse" id="AC13_3">3&#160;</span>Satepan de omosawkej iwan okichijkej kulto, okintlalijkej inmawan inpan iwan okinmakajkej. </div>
<div class='s'>Bernabé iwan Saulo otlamachtijkej itech tlale katlej pankistok itech atl itoka Chipre </div>
<div class='p'>
<span class="verse" id="AC13_4">4&#160;</span>Satepan in Espíritu Santo okintitlanke in Bernabé iwan Saulo para itech pueblo de Seleucia, iwan de ompa otlejkokej itech se barko iwan oyajkej itech tlale katlej pankistok itech atl itoka Chipre. 
<span class="verse" id="AC13_5">5&#160;</span>Nijkuak oajsitoj itech weyikan de Salamina katlej kajki itempan atl. Ompa opéj tetlapowiaj de itlajtol in toTajtzin Dios itech intiopanwan in judiojtin. Bernabé iwan Saulo okiwikakej in Juan Marcos para ma kinpalewi. 
<span class="verse" id="AC13_6">6&#160;</span>Onenkej itech nochi in tlale katlej pankistok itech atl itoka Chipre iwan oajsitoj asta kan pueblo de Pafos, ompa okajsitoj se texoxke (brujo) judío itoka Barjesús, katlej otlakajkayawaya okijtoaya nik in yej profeta de Dios. 
<span class="verse" id="AC13_7">7&#160;</span>Yon texoxke omowikaya iwan gobernador Sergio Paulo, in gobernador oyeka tlalnamikilisej. Okintekuitlanke in Bernabé iwan Saulo, porke okinekia kikakis itlajtol in Dios. 
<span class="verse" id="AC13_8">8&#160;</span>Pero Barjesús katlej noijki itoka Elimas kijtosneki texoxke, omotlayakapankaketzke innawak in Bernabé iwan Saulo, porke mach okinekia in gobernador ma kineltoka itlajtol in Dios. 
<span class="verse" id="AC13_9">9&#160;</span>Ijkuakón in Saulo katlej noijki kinotzaj Pablo, tentok de Espíritu Santo, okitlatak in texoxke 
<span class="verse" id="AC13_10">10&#160;</span>iwan okilwij: </div>
<div class='p'>―¡Tekajkayaj! ¡Yolbiero! ¡Tekone de diablo! ¡Tikkokolia nochi tlan kuale! ¿Asta kemanian tikkawas de tikinkajkayajtinemis in tlakaj para amo ma kajsikan in melaktik ojtle de Dios? 
<span class="verse" id="AC13_11">11&#160;</span>Axan tiktlaxtlawas inawak in Señor, tiixkokoxkatis (tiixpachitis) iwan mach welis titlachias kanaj keski tonale. </div>
<div class='p'>San niman ijkuakón Elimas owalixtlatleyuilij (owalixtlatlayowilij), iwan sa otlamatemoaya para akaj ma kimatilana porke mach ok otlachiaya. 
<span class="verse" id="AC13_12">12&#160;</span>Nijkuak in gobernador okitak tlan otlapanok, okineltokak. Sa omotlajtlachialtij (omomajmawtij) de yen itlamachtil in toSeñor. </div>
<div class='s'>Pablo iwan Bernabé oyajkej para Antioquía de Pisidia </div>
<div class='p'>
<span class="verse" id="AC13_13">13&#160;</span>Pablo iwan itekitijkaikniwan otlejkokej itech barko okiskej de pueblo de Pafos iwan oyajkej para kan pueblo de Perge, itech región de Panfilia. Pero ompa in Juan Marcos okinkajtej iwan omokuepke para Jerusalén. 
<span class="verse" id="AC13_14">14&#160;</span>Satepan yejwan oyajkej de Perge asta Antioquía, katlej kajki itech región de Pisidia. Ompa nijkuak weyi tonale, okalakej itech se tiopan de yen judiojtin iwan ompa omotlalitoj. 
<span class="verse" id="AC13_15">15&#160;</span>Satepan de otlankej okilerojkej in libro de Moisés iwan tlan okijkuilojkej in profetajtin, in tlayekankej de yon tiopan okilwijkej se tlakatl katlej ompa oyeka ma koninmilwiti in Pablo iwan Bernabé, ijkín: </div>
<div class='p'>―Nokniwan, tla ankinekij ankijtoskej itlaj para ma moyolojchikawakan in tlakaj, xikijtokan. </div>
<div class='p'>
<span class="verse" id="AC13_16">16&#160;</span>Ijkuakón Pablo omoketzke iwan okinchiwilij señas ika ima para mach ok ma tlapoakan. Okijtoj: </div>
<div class='p'>―Xikkakikan namejwan tlakaj de Israel, iwan namejwan katlej mach anjudiojtin katlej ankimakastokej in Dios. 
<span class="verse" id="AC13_17">17&#160;</span>In Dios de topaís Israel okinpejpenke in ya wejkawitl toweyitajwan. Okinekke ma yekan sa tekitl miekej, iwan ijkón omochij nijkuak ok oyekaj itech nekáj país de Egipto. Satepan, Dios ika weyi ipoder, okinkixtij de ompa. 
<span class="verse" id="AC13_18">18&#160;</span>Dios okinxikoj de nochi tlan yejwan okichiwayaj kan tlawaki kej omenpoale xiwitl, 
<span class="verse" id="AC13_19">19&#160;</span>iwan okinpojpoloj chikome regionmej itech país de Canaán, iwan yonmej tlalmej okinmakak in ya wejkawitl toweyitajwan. 
<span class="verse" id="AC13_20">20&#160;</span>Satepan, Dios okintlalilij juestin kej nawi siento iwan tlajko xiwitl asta itech nekatej tonaltin nijkuak in Samuel oyeka profeta. 
<span class="verse" id="AC13_21">21&#160;</span>In ya wejkawitl toweyitajwan okitlajtlankej se rey para ma kinnawati, iwan Dios okinmakak in Saúl kej rey, iwan Saúl okinnawatij omenpoale xiwitl. Saúl oyeka ikone in Cis iwan oyeka familia de Benjamín. 
<span class="verse" id="AC13_22">22&#160;</span>Okachi satepan, Dios okipatlak in Saúl, iwan okitlalij in David kej rey, iwan Dios okijtoj: “Yonikitak in David ikone in Isaí, yej kuale tlakatl iwan sa tekitl nechyolpaktia, iwan yej kichiwas nochi tlan Nej niknekis.” </div>
<div class='p'>
<span class="verse" id="AC13_23">23&#160;</span>’Jesús oyeka se de inelwayo in David iwan Dios okititlanke in Jesús para ma kinmakixti in tlakaj de Israel, ijkón ken Dios achtoj yokisentlalijka. 
<span class="verse" id="AC13_24">24&#160;</span>Antes de walani in Jesús, in Juan Tlakuateekij okintlapowij nochtin in tlakaj de Israel, okinmilwiaya ma moyolpejpenakan (ma moyolkuepakan) de intlajtlakol iwan ma mokuateekikan. 
<span class="verse" id="AC13_25">25&#160;</span>Kanaj keski tonale antes de mikis in Juan, okijtoj: “Mach yen nej katlej namejwan ankiyejyekoaj. Mach yen nej niCristo katlej Dios okijtoj kiwaltitlanis. Pero satepan de nej witz in Cristo katlej nej mach notech powi nion para nikkaktotomas.” </div>
<div class='p'>
<span class="verse" id="AC13_26">26&#160;</span>’Nokniwan, namejwan katlej antepilwan de Abraham, iwan namejwan katlej mach anjudiojtin katlej ankimakastokej in Dios, yin tlajtole katlej temakixtia yin para tinochtin. 
<span class="verse" id="AC13_27">27&#160;</span>Katlej chantij Jerusalén iwan tlayekankej de ompa, mach okimatiaj akin Jesús, nion mach okimomakayaj kuenta de intlajtol in profetajtin maski omoleroaya itech tiopanmej de yen judiojtin nochipa nijkuak weyi tonale. Nijkuak okimiktijkej in Jesús, mach okimomakakej kuenta nik okichijkej tlan ya wejkawitl okijtojkej in profetajtin. 
<span class="verse" id="AC13_28">28&#160;</span>Maski mach okajxilijkej nion itlaj tlajtlakole para ika ma kimiktikan, yejwan okitlajtlanilijkej in Pilato ma tlanawati ma kimiktikan. 
<span class="verse" id="AC13_29">29&#160;</span>Ijkón okichijkej nochi tlan okijtoaya in tiotlajkuilole de tlan panoani in Jesús. Satepan okitemowijkej itlalnakayo de itech krus iwan okitookakej ijtik se mikkakuyoktle. 
<span class="verse" id="AC13_30">30&#160;</span>Pero Dios okiyolitij oksemi satepan de omikke. 
<span class="verse" id="AC13_31">31&#160;</span>Satepan de omoyolkuik in Jesús, okinmotitij miek buelta, katlej Iwan onemiaj desde estado de Galilea iwan asta weyikan de Jerusalén. Axan, yejwan katlej kitematiltiaj de Jesús para nochtin ma kimatikan. </div>
<div class='p'>
<span class="verse" id="AC13_32">32&#160;</span>’Iwan axan tejwan tamechmatiltiaj yin kuale tlajtole katlej temakixtia, katlej Dios desde okachi achtoj okinkakitij in ya wejkawitl toweyitajwan de tlan kichiwani satepan. 
<span class="verse" id="AC13_33">33&#160;</span>Tejwan komo titepilwan de ya wejkawitl toweyitajwan, Dios yokichij towan tlan achtoj okinmilwijka in ya wejkawitl toweyitajwan. Okichij nijkuak Dios okiyolitij in Jesús. Ijkón omochij ken kajki ijkuilitok ipan ome salmo: “Tej tinoKone, axan Nej onimitztlalij kej tinoKone.” 
<span class="verse" id="AC13_34">34&#160;</span>Dios yokijtojka nik kiyolitis oksemi de itech imikilis para mach ma ijtlakawi itlalnakayo, Dios ijkín okijtoj iwan kajki ijkuilitok: “Namejwan namechmakas nochi in tlatiochiwalistle tlan onikilwij in David nikmakas.” 
<span class="verse" id="AC13_35">35&#160;</span>Por yonik noijki kijta itech oksé Salmo: “Amo tikkawas ma ijtlakawi itlalnakayo de motekipanoj yolchipawak.” 
<span class="verse" id="AC13_36">36&#160;</span>David omikke nijkuak otlanke itekiw de iwan ipueblo ijkón ken Dios okinekia. Iwan okitookakej ijtik se mikkakuyoktle kan otoktokaj iweyitajwan, iwan itlalnakayo oijtlakawik. 
<span class="verse" id="AC13_37">37&#160;</span>Pero itlalnakayo in Jesús mach oijtlakawik porke Dios okiyolitij. 
<span class="verse" id="AC13_38">38&#160;</span>Xikmatikan kiné nokniwan, tejwan tamechmatiltiaj nik san yen Jesús welis amechtlapojpolwis de amotlajtlakol. 
<span class="verse" id="AC13_39">39&#160;</span>Nochtin akinmej kineltokaj in Jesús, Dios kinresibiroa kej yolchipawakej, iwan mach ok kinchiwilia kuenta intlajtlakol, amo ken itlanawatil in Moisés mach owelik otechtlapojpolwij. 
<span class="verse" id="AC13_40">40&#160;</span>Xikpiakan kuidado kiné, para amo anpanoskej namejwan tlan okijkuilojkej in profetajtin. Yejwan okijkuilojkej ijkín: </div>
<div class='q'>
<span class="verse" id="AC13_41">41&#160;</span>Xikitakan, namejwan katlej mach ankimatij antlakakij, </div>
<div class='q'>anmotlajtlachialtiskej (onmomajmawtiskej) iwan anpojpoliwiskej, </div>
<div class='q'>porke nikchiwas itlaj weyi nijkuak ok anyolitoskej, </div>
<div class='q'>ke namejwan mach ankineltokaskej </div>
<div class='q'>maski akaj ma anmechtlapowi de tlan nikchiwas. </div>
<div class='p'>
<span class="verse" id="AC13_42">42&#160;</span>Satepan de otlanke otlapoj in Pablo, yej iwan Bernabé okiskej de itech yon tiopan. In tlakaj okintlatlawtijkej para oksemi ma kintlapowikan de Jesús itech oksé weyi tonale. 
<span class="verse" id="AC13_43">43&#160;</span>Nijkuak nochtin opéj kisaj de itech yon tiopan, miekej judiojtin oyajkej iwan Pablo iwan Bernabé. Noijki oyajkej inwan sekimej katlej mach judiojtin katlej yokalakej itech intiotlamachtil in judiojtin. Pablo iwan Bernabé okinnajnawatijkej nochtin in tlakaj ma moyekketokan itech itlasojtlalis in Dios. </div>
<div class='p'>
<span class="verse" id="AC13_44">44&#160;</span>Owalchikometik, nijkuak weyi tonale, kasi nochtin in tlakaj de weyikan de Antioquía omololojkej para kikakiskej itlajtol in Señor. 
<span class="verse" id="AC13_45">45&#160;</span>Sekimej judiojtin nijkuak okitakej nik miekej tlakaj omololojkej, sa tekitl omoxikojkej. Opéj kitlajtolnanamikij in Pablo iwan opéj kiwikaltiaj. 
<span class="verse" id="AC13_46">46&#160;</span>Ijkuakón in Pablo iwan Bernabé otlajtojkej ika ixchikawalistle. Okinmilwijkej in judiojtin: </div>
<div class='p'>―Omonekia achtoj namejwan katlej anjudiojtin ma tamechmatiltikan itlajtol in toTajtzin Dios. Pero namejwan mach ankinekij ankineltokaskej. Tlan namejwan ankichiwaj mota nik mach amotech powi ankipiaskej in nemilistle katlej mach keman tlamis. Por yonik axan tejwan tikinmatiltitiwej katlej mach judiojtin. 
<span class="verse" id="AC13_47">47&#160;</span>Ijkón tikchiwaskej porke in toSeñor ijkón otechnawatij, okijtoj: </div>
<div class='q'>Onimitztlalij kej se tlanextle para xikintlawili in tlakaj </div>
<div class='q'>katlej mach judiojtin, para xikinmitkili in kuale tlajtole katlej temakixtia itech nochi in tlaltikpak. </div>
<div class='p'>
<span class="verse" id="AC13_48">48&#160;</span>Katlej mach judiojtin, nijkuak ijkón okikakej, sa tekitl opakej iwan opéj kijtaj nik itlajtol in Señor sa tekitl kuale. Iwan okineltokakej nochtin katlej Dios okinpejpenke para kipiaskej nemilistle katlej mach keman tlamis. 
<span class="verse" id="AC13_49">49&#160;</span>Ijkón omotematiltij itlajtol in Señor itech nochi nekáj región. 
<span class="verse" id="AC13_50">50&#160;</span>Pero in judiojtin xijxikuintin omotlatlalwijkej inwan sekimej siwamej katlej okachi wejweyikistokej iwan sa tekitl omotemaktiayaj itech itlanawatil in Moisés. Noijki okintlatlalwijkej sekimej tlakaj katlej okachi tlayekankej de itech yon weyikan. Okintlatlalwijkej para ma kintlatlalochtikan in Pablo iwan Bernabé. Okintlatlalochtijkej de itech yon weyikan de Antioquía iwan de itech oksekimej pueblojtin katlej ik ompa serka oyekaj. 
<span class="verse" id="AC13_51">51&#160;</span>Ijkón kiné, in tlatitlaniltin omoikxitzejtzelojkej, kijtosneki nik mach intlajtlakol tla in yonmej tlakaj mach kiresibiroaj itlajtol in Dios. Iwan oyajkej para itech weyikan de Iconio. 
<span class="verse" id="AC13_52">52&#160;</span>Pero in momachtijkej tlaneltokakej oyoltentokaj ika pakilistle iwan ika Espíritu Santo.  </div>
<div class='psalmlabel' id='AC14_0'> 14</div>
<div class='s'>Pablo iwan Bernabé oajsitoj Iconio </div>
<div class='p'>
<span class="verse" id="AC14_1">1&#160;</span>Ompa itech weyikan de Iconio Pablo iwan Bernabé okalakej san sekan itech se tiopan de yen judiojtin, iwan otetlapowijkej ika miek poder. Iwan ijkón miekej otlaneltokakej tanto judiojtin iwan katlej mach judiojtin. 
<span class="verse" id="AC14_2">2&#160;</span>Pero in judiojtin katlej mach okineltokakej, okintlatlalwijkej katlej mach judiojtin, iwan okichijkej de ma kiyejyekokan mach kuale de yen tokniwan. 
<span class="verse" id="AC14_3">3&#160;</span>Por yonik, in Pablo iwan Bernabé ompa omokajkej miek tonale. Otetlapowijkej ika miek ixchikawalistle, porke omotenmachojtokaj inawak toSeñor. Iwan toSeñor okinmakaya poder para ma kinchiwakan señalestin iwan milagrostin. Ijkón, Dios okichiwaya ma kimomakakan kuenta in tlakaj nik melawak tlan Pablo iwan Bernabé okijtoayaj de itlasojtlalis in Dios. 
<span class="verse" id="AC14_4">4&#160;</span>In tlakaj de yen weyikan de Iconio omoxelojkej, sekimej oyajkej inwan judiojtin iwan sekimej oyajkej inwan tlatitlaniltin. 
<span class="verse" id="AC14_5">5&#160;</span>Satepan in judiojtin iwan katlej mach judiojtin, okichijkej san se tlajtole inwan tekiwajkej, para kinwikaltiskej iwan kinmojmotlaskej in tlatitlaniltin. 
<span class="verse" id="AC14_6">6&#160;</span>Pero in Pablo iwan Bernabé, nijkuak okimatkej, ocholojkej iwan oyajkej itech weyikantin de Listra iwan de Derbe katlej katej itech estado de Licaonia, iwan itech oksekimej pueblojtin de ik ompa. 
<span class="verse" id="AC14_7">7&#160;</span>Iwan ompa noijki okitematiltiayaj in kuale tlajtole katlej temakixtia. </div>
<div class='s'>Pablo okimojmotlakej itech weyikan de Listra </div>
<div class='p'>
<span class="verse" id="AC14_8">8&#160;</span>Itech weyikan de Listra ompa oyeka se tlakatl katlej mach owelia onejnemia. Mach onejnemia porke oyeka koxo desde itlakatilis. Yon tlakatl ompa oewatoka, 
<span class="verse" id="AC14_9">9&#160;</span>okikaktoka tlan Pablo okijtoaya. Pablo okiyektlatak iwan okimomakak kuenta nik in yon koxo okipiaya miek tlaneltokalistle para welis pajtis. 
<span class="verse" id="AC14_10">10&#160;</span>Ijkuakón Pablo okilwij chikawak: </div>
<div class='p'>―¡Ximoyekketza! </div>
<div class='p'>In tlakatl owalmoketewak iwan ya owelik onejnenke. 
<span class="verse" id="AC14_11">11&#160;</span>Nijkuak okitakej tlan okichij in Pablo, in tlakaj de yon estado de Licaonia opéj kuawtzajtzij ika de yejwan intlajtol, okijtojkej: </div>
<div class='p'>―¡Owaltemokej yinmej diosmej kej tlakaj! </div>
<div class='p'>
<span class="verse" id="AC14_12">12&#160;</span>Bernabé okitokayotijkej dios Júpiter, iwan Pablo okitokayotijkej dios Mercurio, porke yen otlapoaya. 
<span class="verse" id="AC14_13">13&#160;</span>In tiopixke de dios Júpiter, katlej okipiaya itiopan kalyakapan, okualinwikak torojtin iwan okinkechonakiltij sekin kej xochikoronajtin. In tiopixke iwan nochtin chanejkej okinekiaj kinmiktilianij yonmej torojtin para ika kinweyikixtiskej in Pablo iwan Bernabé kej indioswan. 
<span class="verse" id="AC14_14">14&#160;</span>Pero nijkuak in Pablo iwan Bernabé okimomakakej kuenta tlan okinekiaj kichiwanij, omoelpantzotzoltzayankej iwan okalakej intzalko in tlakaj, kuawtzajtzitiwej. 
<span class="verse" id="AC14_15">15&#160;</span>Okijtoayaj: </div>
<div class='p'>―¡Tlakaj! ¿Tlanik ijkón ankichiwaj? Tejwan noijki titlakaj ken namejwan. Tejwan otiwalajkej otamechmatiltikoj in kuale tlajtole katlej temakixtia. Iwan otiwalajkej para tamechilwiskej nik moneki de ankinkawaskej in yinmej tlamantin katlej axan ankichiwaj, katlej mach itlaj inpatij. Okachi kuale ximokuepakan inawak Dios katlej yolitok, katlej okichij in ilwikak, in tlaltikpak, in atl iwan nochi tlan onkaj intech. 
<span class="verse" id="AC14_16">16&#160;</span>Ya wejkawitl in Dios okinkawilij in tlakaj ma kichiwakan san tlan yejwan okinekiaj. 
<span class="verse" id="AC14_17">17&#160;</span>Yej nochipa okinmititiaya akin Yej por tlan kuale okinchiwiliaya. Yej techwaltitlanilia in kiawatl iwan kuale tlakilotl, noijki techmaka tlan tikkuaj iwan techmaka pakilistle. </div>
<div class='p'>
<span class="verse" id="AC14_18">18&#160;</span>Pero maski ijkón okinmilwijkej, in tlatitlaniltin owij nik owelikej okinkawaltijkej in yonmej tlakaj, para amo ma kinmiktilikan in torojtin para ika ma kinweyikixtikan. </div>
<div class='p'>
<span class="verse" id="AC14_19">19&#160;</span>Ijkuakón oajsikoj sekimej judiojtin de weyikan de Antioquía iwan de Iconio, iwan okinkuatlapololtijkej in tlakaj itech yon weyikan de Listra. Yonmej judiojtin okintlatlalwijkej in tlakaj para ma kimojmotlakan in Pablo ika tetl. Satepan de okimojmotlakej ika tetl, yejwan okiyejyekojkej yokimiktijkej, iwan okikokuyotzkej okikixtijkej asta kalyakapan. 
<span class="verse" id="AC14_20">20&#160;</span>Iwan nijkuak in momachtijkej tlaneltokakej okiyawalotoj in Pablo, yej omoketzke iwan okalakke oksemi itech weyikan. Owalmostlatik in Pablo iwan Bernabé okiskej de ompa iwan oyajkej para itech weyikan de Derbe. </div>
<div class='p'>
<span class="verse" id="AC14_21">21&#160;</span>Ompa itech weyikan de Derbe okitematiltijkej in kuale tlajtole katlej temakixtia iwan miekej omochijkej momachtijkej tlaneltokakej. Satepan oksemi omokuepkej itech weyikan de Listra, itech weyikan de Iconio iwan itech weyikan de Antioquía. 
<span class="verse" id="AC14_22">22&#160;</span>Itech yonmej weyikantin okinyolojchikajkej in momachtijkej tlaneltokakej, iwan okinnajnawatijkej ma moyekketokan itech intlaneltokalis, iwan okinmilwijkej ke para se ajsiti inawak Dios kan Yej tlanawatia kipia de se tlajyowis. 
<span class="verse" id="AC14_23">23&#160;</span>Iwan itech kada lugar kan omololoayaj in tiopantlaneltokakej okintlalijkej sekimej tlayekankej para yejwan ma kinyekanakan in tokniwan. Iwan nijkuak omotiotzajtzilijkej iwan omosawkej (oayunarojkej), okintlalijkej ipan imatzin in toSeñor katlej yejwan yokineltokakej. </div>
<div class='s'>Pablo iwan Bernabé omokuepkej para weyikan de Antioquía de Siria </div>
<div class='p'>
<span class="verse" id="AC14_24">24&#160;</span>Satepan Pablo iwan Bernabé opanokej ik región de Pisidia iwan oajsitoj itech región de Panfilia. 
<span class="verse" id="AC14_25">25&#160;</span>Okitematiltijkej itlajtol in toTajtzin Dios itech weyikan de Perge. Satepan oyajkej asta itech weyikan de Atalia. 
<span class="verse" id="AC14_26">26&#160;</span>Ompa Atalia otlejkokej itech barko iwan oyajkej para itech weyikan de Antioquía. Okachi achtoj Pablo iwan Bernabé yejwan okiskej de ompa Antioquía nijkuak yakinika opéj inviaje. Itech nekáj tonale nijkuak okiskej, in tlaneltokakej omotiotzajtzilijkej para Dios ma kinpalewi iwan ma kintiochiwa itech yon tekitl katlej Dios okinmakak. Iwan axan Pablo iwan Bernabé yomokuepatoj porke yokitlamijkej yon tekitl. 
<span class="verse" id="AC14_27">27&#160;</span>Nijkuak oajsitoj Antioquía, okinmololojkej nochtin in tlaneltokakej iwan okintlapowijkej de nochi tlan Dios okichij inwan. Noijki okintlapowijkej de kenik in toTajtzin Dios yokinresibiroj in tlakaj katlej mach judiojtin para yejwan noijki ma tlaneltokakan inawak Jesús. 
<span class="verse" id="AC14_28">28&#160;</span>Pablo iwan Bernabé omokajkej ompa miek tonale inwan momachtijkej tlaneltokakej.  </div>
<div class='psalmlabel' id='AC15_0'> 15</div>
<div class='s'>In tlayekankej tlaneltokakej iwan itlatitlanilwan Dios omololojkej Jerusalén </div>
<div class='p'>
<span class="verse" id="AC15_1">1&#160;</span>Itech nekatej tonaltin, sekimej tlakaj okiskej de estado de Judea iwan oyajkej asta itech weyikan de Antioquía. Iwan opéj kinmachtiaj in tokniwan tlaneltokakej okinmilwiayaj ke para welis momakixtiskej kipiaj de mosirkunsidaroskej ijkón ken Moisés otlanawatij. 
<span class="verse" id="AC15_2">2&#160;</span>Pablo iwan Bernabé omotlatlajtolkuepkej chikawak inwan yonmej tlakaj. Por yonik in tlaneltokakej de Antioquía okinpejpenkej in Pablo, iwan Bernabé iwan oksekimej tokniwan para ma wian Jerusalén, ma kiyektlalitij yon tlamantle de sirkunsisión. Okintitlankej ma motlapowitij inwan tlatitlaniltin iwan noijki inwan tiopantlayekankej de Jerusalén. </div>
<div class='p'>
<span class="verse" id="AC15_3">3&#160;</span>In tlaneltokakej de Antioquía okintitlankej kiné ma wian. Iwan nijkuak oyajkej, opanokej ik región de Fenicia iwan ik estado de Samaria. Ompa kanik oyayaj okintlapowiayaj in tokniwan kenik katlej mach judiojtin okikajkej tlan achtoj okineltokayaj iwan axan ya kineltokaj in toTajtzin Dios. Iwan nochtin in tokniwan sa tekitl opakej nijkuak ijkón okikakej. </div>
<div class='p'>
<span class="verse" id="AC15_4">4&#160;</span>Nijkuak in Pablo iwan Bernabé oajsitoj Jerusalén, nochtin in tlaneltokakej, in tlatitlaniltin iwan in tiopantlayekankej okinresibirojkej ika pakilistle. Pablo iwan Bernabé okintlapowijkej nochi tlan Dios okichij innawak. 
<span class="verse" id="AC15_5">5&#160;</span>Pero omoketzkej sekimej de yen grupo de judiojtin intoka fariseos katlej yotlaneltokakej inawak Jesús, iwan okijtojkej: </div>
<div class='p'>―Kipiaj de mosirkunsidaroskej in tlaneltokakej katlej mach judiojtin, iwan kipiaj de kichiwaskej tlan kijta itlanawatil in Moisés. </div>
<div class='p'>
<span class="verse" id="AC15_6">6&#160;</span>Ijkuakón omololojkej in tlatitlaniltin iwan tiopantlayekankej para moyektlapowiskej de yon tlamantle de sirkunsisión. 
<span class="verse" id="AC15_7">7&#160;</span>Satepan de omotlapowijkej miek, Pedro omoketzke iwan okinmilwij: </div>
<div class='p'>―Nokniwan, namejwan ankimatij nik ya wejkawitl in Dios onechpejpenke de entre amejwan, para nikinmatiltis in kuale tlajtole katlej temakixtia katlej mach judiojtin, para ijkón yejwan noijki ma kikakikan iwan ma kineltokakan. 
<span class="verse" id="AC15_8">8&#160;</span>In Dios katlej techixmati tinochtin ipan toyolo, otechititij nik ipan melajka kinresibiroa katlej mach judiojtin porke okinmakak in Espíritu Santo ijkón ken tejwan noijki otechmakak. 
<span class="verse" id="AC15_9">9&#160;</span>Dios mach techresibiroa san tejwan iwan yejwan amo, sino tinochtin techresibiroa, porke yejwan noijki okinyolchipaj de intlajtlakol porke otlaneltokakej. 
<span class="verse" id="AC15_10">10&#160;</span>Iwan axan, ¿tlanik ankikuejsoaj in Dios? Porke namejwan ankinmakaj se tlamamale katlej mach judiojtin, katlej nion ya wejkawitl toweyitajwan iwan nion tejwan mach tiwelij tikmamaj. 
<span class="verse" id="AC15_11">11&#160;</span>Sino tejwan tikneltokaj nik in toSeñor Jesús techmakixtia por yen iteiknotlamachilis, ijkón ken kinmakixtia ika iteiknotlamachilis katlej mach judiojtin. </div>
<div class='p'>
<span class="verse" id="AC15_12">12&#160;</span>Iwan nochtin omokajkej sa tlakaktokej. Iwan okinkakilijkej tlan Pablo iwan Bernabé okinmilwiayaj de nekatej milagrostin iwan señalestin tlan yejwan okichijkej innawak katlej mach judiojtin ika ipoder in toTajtzin Dios. 
<span class="verse" id="AC15_13">13&#160;</span>Nijkuak otlankej otlapojkej in Pablo iwan Bernabé, Jacobo okijtoj: </div>
<div class='p'>―Nokniwan, xinechkakikan. 
<span class="verse" id="AC15_14">14&#160;</span>Simón Pedro otechtlapowij de kenik nijkuak yakinika in Dios opéj kinnotza katlej mach judiojtin, iwan okinpejpenke sekimej de yejwan katlej mach judiojtin para ma yekan iaxkawan iwan ma kiyektenewakan. 
<span class="verse" id="AC15_15">15&#160;</span>Tlan okijtoj in Simón Pedro ya ompa tlan okijkuilojkej in profetajtin, ijkín okijkuilojkej itech tiotlajkuilole: </div>
<div class='q'>
<span class="verse" id="AC15_16">16&#160;</span>Satepan de yin, niwalmokuepas oksemi </div>
<div class='q'>iwan niktlalis kej rey se tlakatl katlej tlakatis de nelwatl de David. </div>
<div class='q'>Ijkón ken se tlakatl oksemi kichiwa ikal nijkuak xitini, </div>
<div class='q'>Nej no ijkón nikchiwas para ijkón in judiojtin ma kipiakan se rey. </div>
<div class='q'>
<span class="verse" id="AC15_17">17&#160;</span>Para ijkón nochtin oksekimej tlaltikpaktlakaj ma kitemokan in Señor, </div>
<div class='q'>iwan nochtin katlej mach judiojtin </div>
<div class='q'>kinekiskej nechtemoskej, porke yeskej noaxkawan. </div>
<div class='q'>
<span class="verse" id="AC15_18">18&#160;</span>Ijkón kijta in Señor, iwan ya wejkawitl </div>
<div class='q'>ijkón yokitematiltijka yin tlamantle. </div>
<div class='p'>
<span class="verse" id="AC15_19">19&#160;</span>’Por yonik, nej nikijta, nik in yonmej katlej mach judiojtin katlej yomokuepkej inawak Dios, mach ok ma tikinnonotzakan. 
<span class="verse" id="AC15_20">20&#160;</span>San se kintlajkuililis para mach ma kikuakan itlaj tlamanale katlej kinmaniliaj in santojtin, in tlakaj iwan siwamej amo ma momekatikan, iwan mach ok ma kikuakan nakatl de yolkamej katlej amo kinkixtiliaj inmeso, iwan nion mach ma kikuakan estle. 
<span class="verse" id="AC15_21">21&#160;</span>Ijkón tikinmilwiskej porke ijkón kijta in tlanawatile de Moisés, iwan desde ya wejkawitl katej tlakaj itech nochtin weyikantin katlej tetlapowiaj de yon tlanawatile. Tetlapowiaj itech tiopanmej de yen judiojtin nochi chikome nijkuak weyi tonale. </div>
<div class='s'>Katlej mach judiojtin okintitlanilijkej se amatlajkuilole </div>
<div class='p'>
<span class="verse" id="AC15_22">22&#160;</span>In tlatitlaniltin iwan tiopantlayekankej, iwan nochtin in tiopantlaneltokakej, okijtojkej kinpejpenaskej sekimej de yejwan para ma wian iwan Pablo iwan Bernabé itech weyikan de Antioquía. Okipejpenkej in Judas katlej noijki kinotzaj Barsabás, iwan noijki okipejpenkej in Silas. Yonmej oyekaj katlej okachi tlayekantokej de itech yonmej tokniwan. 
<span class="verse" id="AC15_23">23&#160;</span>Yejwan okitkikej yin amatlajkuilole, katlej ijkín okijtoaya: </div>
<div class='p'>“Tejwan titlatitlaniltin iwan tokniwan tiopantlayekankej tamechijkuililiaj yin amatlajkuilole. Tamechontlajpaloaj namejwan antlaneltokakej katlej mach anjudiojtin katlej anchantij itech weyikan de Antioquía, itech región de Siria iwan itech región de Cilicia. 
<span class="verse" id="AC15_24">24&#160;</span>Otikmatkej nik sekimej tlakaj oyajkej de nian para ompa katlej mach tejwan otikintitlankej, oamechnonotzatoj iwan oamechkuatlapololtitoj, porke amechilwiaj ximosirkunsidarokan iwan xikchiwakan nochi tlan kijta itlanawatil in Moisés. 
<span class="verse" id="AC15_25">25&#160;</span>Por yonik, tinochtin otiksepanyejyekojkej otikinpejpenkej sekimej de tejwan tokniwan para ma wian ma amechitatij san sekan iwan Pablo iwan Bernabé totetlasojkaikniwan. 
<span class="verse" id="AC15_26">26&#160;</span>Pablo iwan Bernabé yomotemaktijkej (omotemaktilijkej) ika nochi inyolo maski ma kinmiktikan por yen toSeñor Jesucristo. 
<span class="verse" id="AC15_27">27&#160;</span>Por yonik axan, tamechintitlaniliaj in Judas iwan Silas, yejwan noijki anmechyekilwiskej nochi yin tlamantle. 
<span class="verse" id="AC15_28">28&#160;</span>In Espíritu Santo okitak kuale iwan tejwan noijki, de mach ok tamechmakaskej itlaj oksé tlamamale xikchiwakan, sino san yen 
<span class="verse" id="AC15_29">29&#160;</span>amo xikkuakan itlaj tlamanale katlej kinmaniliaj in santojtin. Amo xikkuakan estle iwan nakatl de yolkamej katlej mach kinkixtiliaj inmeso. In tlakaj iwan siwamej amo ma momekatikan. Tla ankichiwaskej tlan yotamechilwijkej, tonses kuale kajki. Ma Dios amechtiochiwa.” </div>
<div class='p'>
<span class="verse" id="AC15_30">30&#160;</span>Satepan, Pablo, Bernabé, Judas iwan Silas omoyolopachojkej iwan oyajkej para Antioquía. Iwan ompa Antioquía okinmololojkej nochtin tokniwan tlaneltokakej iwan okinmaktilijkej in amatlajkuilole. 
<span class="verse" id="AC15_31">31&#160;</span>Nijkuak in tokniwan tlaneltokakej okilerojkej, sa tekitl opakej por yen tlan okijtoaya in amatlajkuilole. 
<span class="verse" id="AC15_32">32&#160;</span>Iwan komo in Judas iwan Silas noijki oyekaj profetajtin, yejwan okintlatlapololtijkej iwan okinyolojchikajkej in tokniwan tlaneltokakej. 
<span class="verse" id="AC15_33">33&#160;</span>Judas iwan Silas opanokej ompa Antioquía kanaj keski tonale. Iwan nijkuak okijtojkej mokuepaskej oksemi para Jerusalén innawak tokniwan katlej okualintitlankej, okinyolopachojkej kiné iwan okinmilwijkej ma wian ika kuale. 
<span class="verse" id="AC15_34">34&#160;</span>Pero in Silas okijtoj mokawas ompa Antioquía. 
<span class="verse" id="AC15_35">35&#160;</span>Pablo iwan Bernabé noijki omokajkej ompa Antioquía. Yejwan iwan miekej oksekimej tlaneltokakej okiseguirojkej tlamachtiaj iwan kitematiltiaj itlajtol in toSeñor. </div>
<div class='s'>Pablo ipan ojpa okiske otetlapowito kej tlatitlanile de Dios </div>
<div class='p'>
<span class="verse" id="AC15_36">36&#160;</span>Keski tonale satepan, Pablo okilwij in Bernabé: </div>
<div class='p'>―Ma tiwian ma tikintlajpalotij oksemi in tokniwan itech nochtin in weyikantin kan otiktematiltijkej itlajtol in toSeñor, para tikmatiskej kenamij katej. </div>
<div class='p'>
<span class="verse" id="AC15_37">37&#160;</span>Bernabé okinekia kiwikani in Juan katlej noijki kinotzaj Marcos, 
<span class="verse" id="AC15_38">38&#160;</span>pero in Pablo okiyejyekoj mach kualtis kiwikaskej porke achtoj in Juan Marcos okinkajtej ne itech tlale de Panfilia iwan mach ok okiseguiroj inwan itech yon tekitl. 
<span class="verse" id="AC15_39">39&#160;</span>Iwan komo mach omotlajtolwelitakej iwan omokualanijkej, okachi kuale omoxelojkej. Bernabé okiwikak in Juan Marcos, oonewakej otlejkokej itech se barko para oyajkej asta Chipre. 
<span class="verse" id="AC15_40">40&#160;</span>Ijkuakón Pablo okipejpenke in Silas para ma kiwika. In tlaneltokakej de Antioquía omotiotzajtzilijkej iwan okintlalijkej ipan itlasojtlalis in toSeñor. Satepan in Pablo iwan Silas oyajkej. 
<span class="verse" id="AC15_41">41&#160;</span>Opanokej ik tlale de Siria iwan ik tlale de Cilicia. Okinyolojchikajtiayaj nochtin in tiopantlaneltokakej ik nowian (nian nepa) kanik opanotiayaj.  </div>
<div class='psalmlabel' id='AC16_0'> 16</div>
<div class='s'>Timoteo okinwikak in Pablo iwan Silas </div>
<div class='p'>
<span class="verse" id="AC16_1">1&#160;</span>Pablo iwan Silas oajsitoj itech weyikan de Derbe iwan itech weyikan de Listra, kan okajsitoj se momachtij tlaneltokak itoka Timoteo, itelpoch de se siwatl tlaneltokak judía iwan ipapan oyeka griego. 
<span class="verse" id="AC16_2">2&#160;</span>In tokniwan tlaneltokakej de Listra iwan de Iconio otlajtoayaj kuale de Timoteo. 
<span class="verse" id="AC16_3">3&#160;</span>Pablo okinekke ma wia iwan Timoteo, pero achtoj okisirkunsidaroj porke in judiojtin katlej chantij itech nekatej weyikantin kan yaskej okimatiaj ke ipapan in Timoteo oyeka griego. Pablo mach okinekke ma kijtokan in yonmej judiojtin nik in Timoteo mach kichiwa in tlamantle de sirkunsisión. 
<span class="verse" id="AC16_4">4&#160;</span>Itech nochtin weyikantin kanik yejwan opanotiayaj, okinmatiltijtiajkej in tlaneltokakej de yen tlanawatiltin katlej omonekia de kichiwaskej, katlej in tlatitlaniltin iwan tiopantlayekankej de Jerusalén okijtojkej ma mochiwa. 
<span class="verse" id="AC16_5">5&#160;</span>In tiopantlaneltokakej okajsikej okachi chikawalistle itech intlaneltokalis, iwan nochi tonale omomiekiliayaj okachi in tlaneltokakej. </div>
<div class='s'>Pablo okitak kej yeskia teemiktok kinotzaj ma wia Macedonia </div>
<div class='p'>
<span class="verse" id="AC16_6">6&#160;</span>Iwan komo in Espíritu Santo amo okinkawilij ma kitematiltikan itlajtol in Dios itech tlale de Asia, yejwan otlakotonkej ik región de Frigia iwan ik región de Galacia, 
<span class="verse" id="AC16_7">7&#160;</span>iwan oajsitoj kan monamiktokej in tlalmej de Misia iwan de Bitinia. Satepan okimolwijkej kalakiskej itech yon tlale de Bitinia, pero in Espíritu Santo mach okinkawilij. 
<span class="verse" id="AC16_8">8&#160;</span>Ijkón, san opanokej ik inakastlan in tlale de Misia, iwan oajsitoj itech weyikan de Troas katlej kajki itempan atl. 
<span class="verse" id="AC16_9">9&#160;</span>Yon yuak, Pablo okitak kej yeskia teemiktok, okitak se tlakatl de tlale de Macedonia, omoketoka iyakapan iwan okitlatlawtiaya: “Xipano ik Macedonia iwan xitechpalewi.” 
<span class="verse" id="AC16_10">10&#160;</span>Nijkuak in Pablo okitak in yon kej yeskia teemiktle, niman otimotlayektlalilijkej iwan otiktemojkej se barko para tiaskej itech nekáj tlale de Macedonia, kuale otikmatiaj nik in Dios otechnotoka para ompa ma tiktematiltitij in kuale tlajtole katlej temakixtia. </div>
<div class='s'>Pablo iwan Silas oyajkej itech weyikan de Filipos </div>
<div class='p'>
<span class="verse" id="AC16_11">11&#160;</span>Otikiskej kiné de itech weyikan de Troas itech se barko, iwan otiajkej melajka itech tlale katlej pankistok itech atl itoka Samotracia, iwan owalmostlatik otajsitoj itech weyikan de Neápolis. 
<span class="verse" id="AC16_12">12&#160;</span>Iwan de ompa otiajkej para itech weyikan de Filipos, yon weyikan okachi weyikistok de itech yonmej tlalmej de Macedonia, kan chantij romanostin, iwan ompa otimokajkej kanaj keski tonale. 
<span class="verse" id="AC16_13">13&#160;</span>Se sábado, nijkuak weyi tonale, otikiskej de itech yon weyikan, iwan otiajkej itempan se weyatl, kan sekimej kimatij yawij ompa onmotiotzajtziliaj. Otimotlalijkej iwan otikintlapowijkej in siwamej katlej ompa oololitokaj. 
<span class="verse" id="AC16_14">14&#160;</span>Se de yonmej siwamej itoka Lidia. Yon siwatl oyeka de Tiatira iwan oyeka tzotzolnamakak de katlej kuale tzotzole moradotik. Yej noijki okiweyikixtiaya in toTajtzin Dios. Ompa oyeka iwan okikakke tlan otikijtoayaj, in Señor okiyoltlapoj para kuale ma kikaki tlan Pablo okijtoaya. 
<span class="verse" id="AC16_15">15&#160;</span>Yej iwan nochi ifamilia omokuateekijkej. Iwan satepan Lidia otechtlatlawtij. Otechilwij: </div>
<div class='p'>―Tla melawak namejwan ankiyejyekoaj nik in nej nikneltoka in Señor, xiwalmuikakan ximokalotikan nokalijtik. </div>
<div class='p'>Iwan sa tekitl otechtlatlawtij ma timokawakan ichan, iwan ompa otimokajkej kiné. </div>
<div class='p'>
<span class="verse" id="AC16_16">16&#160;</span>Se buelta, nijkuak otiayaj para nekáj lugar kan motiotzajtziliaj, otiknamikej se ichpochtle tekipanoj okipiaya se ejekatl mach kuale iwan otetlamatkawiaya iwan okitlania miek tomin para okinmakaya itekowan. 
<span class="verse" id="AC16_17">17&#160;</span>Yon ichpochtle opéj techseguiroa tejwan iwan Pablo, iwan okijtoaya chikawak: </div>
<div class='p'>―Yinmej tlakaj itekipanojkawan Dios katlej Weyikistok (Weyititok) iwan amechmatiltiaj in kuale ojtle para anmomakixtiskej. </div>
<div class='p'>
<span class="verse" id="AC16_18">18&#160;</span>Ijkón okichijtinenke miek tonale, asta kan Pablo okikuejsoj, omokuepke iwan okilwij in ejekatl katlej okipiaya in ichpochtle: </div>
<div class='p'>―Ika itoka in Señor Jesucristo, nimitznawatia xikisa de itech. </div>
<div class='p'>Iwan san niman ijkuakón okiske in ejekatl mach kuale. </div>
<div class='p'>
<span class="verse" id="AC16_19">19&#160;</span>Pero nijkuak itekowan yon ichpochtle okitakej nik mach ok kitlani tomin para yejwan, ijkuakón okinkitzkijkej in Pablo iwan Silas iwan okinwikakej inmak in tekiwajkej itech kancha de yon weyikan. 
<span class="verse" id="AC16_20">20&#160;</span>Iwan okinteixpantitoj innawak in juestin, iwan okijtojkej: </div>
<div class='p'>―Yinmej judiojtin kinkuapajsolojtinemij (kinkuatlapololtijtinemij) in tlakaj de toweyikan, 
<span class="verse" id="AC16_21">21&#160;</span>iwan tlamachtijtinemij de oksé tlamantle katlej tejwan mach tiknekij iwan nion mach welis tikchiwaskej, porke tejwan tiromanostin. </div>
<div class='p'>
<span class="verse" id="AC16_22">22&#160;</span>Ijkuakón in tlakaj okinyawalojkej in Pablo iwan Silas iwan okinmistlakawiayaj ika san tlan amo. In juestin otlanawatijkej ma kintzotzolkixtikan iwan ma kinwitekikan ika tlakotl. 
<span class="verse" id="AC16_23">23&#160;</span>Iwan satepan de okinwitekej miek, okintzakej. Okinawatijkej in tetzakke kuale ma kintlato. 
<span class="verse" id="AC16_24">24&#160;</span>Nijkuak otlanke okinajnawatijkej in tetzakke, okinkalakij okintzakuato asta kan okachi tlijtik de ijtik telpiloyan, iwan okinmikxikuawkalakij itech se tabla tilaktik itoka cepo. </div>
<div class='p'>
<span class="verse" id="AC16_25">25&#160;</span>Pero kej tlajko yuak, Pablo iwan Silas omotiotzajtzilijtokaj iwan okitlakuikilijtokaj in toTajtzin Dios, iwan oksekimej katlej otzaktokaj okinkaktokaj, 
<span class="verse" id="AC16_26">26&#160;</span>iwan san niman ijkuakón otlalolinke chikawak asta okiwiwixoj icimiento in telpiloyan, iwan san niman ijkuakón noijki owaltlapokej nochtin puertajtin. Iwan nochtin in tlakaj katlej otzaktokaj okojkotonkej inkadenawan katlej ika oijilpitokaj. 
<span class="verse" id="AC16_27">27&#160;</span>In tetzakke oijsak iwan okinmitak nochtin in puertajtin tlapotokej. Ijkuakón okikixtij iespada para momiktis, porke okimolwij yocholojkej katlej otzaktokaj. 
<span class="verse" id="AC16_28">28&#160;</span>Pero in Pablo okitzajtzilij chikawak: </div>
<div class='p'>―¡Amo ximomikti! Nian tikatej tinochtin. </div>
<div class='p'>
<span class="verse" id="AC16_29">29&#160;</span>Ijkuakón in tetzakke okitlajtlanke se tlanextle, iwan omotlaloj ik tlijtik papatlakatiw (bibiokatiw) ika nemawtile, omotlankuaketzke iwan omopachoj inmikxitlan Pablo iwan Silas. 
<span class="verse" id="AC16_30">30&#160;</span>Satepan okinkixtij kalan iwan okintlajtlanij: </div>
<div class='p'>―Xinechilwikan namejwantzitzintin, ¿tlan moneki nikchiwas para nimomakixtis? </div>
<div class='p'>
<span class="verse" id="AC16_31">31&#160;</span>Yejwan okinankilijkej: </div>
<div class='p'>―Xikneltoka in Señor Jesús, iwan ijkón welis timomakixtis iwan noijki welis momakixtis nochi mofamilia. </div>
<div class='p'>
<span class="verse" id="AC16_32">32&#160;</span>Satepan Pablo iwan Silas okitlapowijkej de itlajtol in Señor in tetzakke iwan noijki nochtin katlej iwan ochantiaj. 
<span class="verse" id="AC16_33">33&#160;</span>San niman yon yuak, in tetzakke okinpakilij kan okinxojxolejkej, iwan san niman yej iwan nochi ifamilia omokuateekijkej. 
<span class="verse" id="AC16_34">34&#160;</span>Satepan in tetzakke okinwikak in Pablo iwan Silas itech ikalijtik iwan okintlamakak. Yej iwan ifamilia opakej miek por okineltokakej in toTajtzin Dios. </div>
<div class='p'>
<span class="verse" id="AC16_35">35&#160;</span>Nijkuak otlaneske, in juestin okintitlankej sekimej mayoltin kan oyeka in tetzakke, para ma kinkajkawakan in Pablo iwan Silas. 
<span class="verse" id="AC16_36">36&#160;</span>In tetzakke okilwij in Pablo: </div>
<div class='p'>―In juestin onechnawatijkej ma namechkajkawa, axan ya kualtis ankisaskej iwan xiwian ika kuale. </div>
<div class='p'>
<span class="verse" id="AC16_37">37&#160;</span>Pero in Pablo okinmilwij in mayoltin: </div>
<div class='p'>―Tejwan tiromanostin, iwan otechwitekej teixpan iwan nion mach otechtlatzintokijkej achtoj kox otikchijkej itlaj tlan mach kuale, iwan san tekitl otechtzakej. ¿Iwan axan kinekij techkajkawaskej san ichtaka? ¡Amo! Ma wikikan yejwan innewian ma techkixtikij. </div>
<div class='p'>
<span class="verse" id="AC16_38">38&#160;</span>In mayoltin okinmatiltitoj in juestin. In yonmej juestin omomawtijkej nijkuak okimatkej nik in Pablo iwan Silas yejwan romanostin. 
<span class="verse" id="AC16_39">39&#160;</span>Oyajkej kiné in juestin, omotlapojpolwitoj iwan Pablo iwan Silas por tlan okintoktijkej, okinkixtijkej de telpiloyan iwan okintlatlawtijkej ma wian de itech yon weyikan. 
<span class="verse" id="AC16_40">40&#160;</span>Nijkuak in Pablo iwan Silas okiskej de telpiloyan, oyajkej ichan Lidia. Satepan de okinmitakej iwan de okinyolojchikajkej in tokniwan tlaneltokakej, okiskej de ompa.  </div>
<div class='psalmlabel' id='AC17_0'> 17</div>
<div class='s'>Pablo iwan Silas oyajkej itech weyikan de Tesalónica </div>
<div class='p'>
<span class="verse" id="AC17_1">1&#160;</span>Nijkuak oyajkej, in Pablo iwan Silas opanokej ik weyikan de Anfípolis iwan ik weyikan de Apolonia, iwan satepan oajsitoj itech weyikan de Tesalónica, kan judiojtin okipiayaj se intiopan. 
<span class="verse" id="AC17_2">2&#160;</span>Pablo oyáj itech se tiopan, ijkón ken yej okimatia okichiwaya, oyáj ipan eyi samana kada sábado nijkuak weyi tonale iwan okintlapowij de tlan kijta in tiotlajkuilole. 
<span class="verse" id="AC17_3">3&#160;</span>Okinyekilwiaya nik in Cristo okipiaya de tlajyowis, mikis iwan moyolkuis (moyolitis). Okinmilwij: </div>
<div class='p'>―In Jesús katlej nej namechmatiltia namejwan, yen Cristo. </div>
<div class='p'>
<span class="verse" id="AC17_4">4&#160;</span>Ijkuakón sekimej judiojtin omokuepkej tlaneltokakej iwan omosetilijkej iwan Pablo iwan Silas. Noijki omokuepkej tlaneltokakej sekimej griegojtin katlej sa tekitl omotemaktiayaj inawak Dios, iwan noijki omokuepkej tlaneltokakej miekej siwamej katlej okachi wejweyikistokej (wejweyititokej) de itech yon weyikan. Yejwan noijki omosetilijkej iwan Pablo iwan Silas. 
<span class="verse" id="AC17_5">5&#160;</span>Iwan judiojtin katlej mach tlaneltokakej, omoxikojkej miek, iwan okintlatlalwijkej sekimej tlakaj tlatziwkej katlej mach kuale inyolo. Okintlatlalwijkej iwan asta okinkuakualanijkej in tlakaj de yon weyikan de Tesalónica. Oyajkej ichan Jasón, okintemotoj in Pablo iwan Silas, para kinkixtiskej iwan kintemaktiskej (kintemaktiliskej) inmak in tlakaj de yon weyikan. 
<span class="verse" id="AC17_6">6&#160;</span>Pero komo mach okinmajsitoj, tonses okiwikakej in Jasón iwan oksekimej tokniwan tlaneltokakej, okinkokuyotzkej ipan tlale iwan oyajkej okintemaktitoj (okintemaktilitoj) innawak tekiwajkej de yon weyikan. Iwan nochtin tlakaj otzajtziaj chikawak: </div>
<div class='p'>―¡Yinmej tlakaj tekuapajsolojtinemij (tekuatlapololtijtinemij) itech nochi in tlaltikpak, iwan axan nian noijki yowalajkej! 
<span class="verse" id="AC17_7">7&#160;</span>¡Jasón okinkalotij ichan! Nochtin yejwan mach ok kitlakitaj itlanawatil in rey César. Yejwan kijtaj ke onkaj oksé rey, itoka Jesús. </div>
<div class='p'>
<span class="verse" id="AC17_8">8&#160;</span>Nijkuak ijkón okikakej, in tlakaj iwan tekiwajkej okachi omokuakualanaltijkej. 
<span class="verse" id="AC17_9">9&#160;</span>Pero in Jasón iwan oksekimej tokniwan tlaneltokakej okitlaxtlajkej para okinkajkajkej. </div>
<div class='s'>Pablo iwan Silas oyajkej itech weyikan de Berea </div>
<div class='p'>
<span class="verse" id="AC17_10">10&#160;</span>San niman yon yuak in tokniwan okinyolopachojkej in Pablo iwan Silas para ma wian itech weyikan de Berea. Nijkuak oajsitoj, oyajkej kan intiopan in judiojtin. 
<span class="verse" id="AC17_11">11&#160;</span>Yonmej judiojtin de Berea okipiayaj okachi kuale intlalnamikilis iwan amo ken judiojtin de Tesalónica, ika miek pakilistle okiresibirojkej itlajtol in toTajtzin Dios, iwan nochipa okileroayaj in tiotlajkuilole para kitaskej kox melawak tlan okinmilwiayaj. 
<span class="verse" id="AC17_12">12&#160;</span>Ijkón, miekej judiojtin otlaneltokakej. Noijki otlaneltokakej miekej siwamej griegajtin katlej okachi wejweyikistokej (wejweyititokej) de itech yon weyikan, iwan noijki otlaneltokakej miekej tlakaj griegojtin. 
<span class="verse" id="AC17_13">13&#160;</span>Pero nijkuak in judiojtin de Tesalónica okimatkej nik in Pablo okitematiltijtoka itlajtol in Dios noijki itech weyikan de Berea, oyajkej para ompa. Iwan ompa noijki okintlatlalwijkej iwan okinkuakualanijkej in tlakaj. 
<span class="verse" id="AC17_14">14&#160;</span>Pero in tokniwan tlaneltokakej san niman okititlankej in Pablo para ma wia asta itempan atl, pero in Silas iwan Timoteo omokajkej ompa Berea. 
<span class="verse" id="AC17_15">15&#160;</span>Katlej okiwikayaj in Pablo okikajkawatoj asta itech weyikan de Atenas. Satepan owalmokuepkej para Berea ika itlanawatil in Pablo para ma kilwikan in Silas iwan Timoteo de ma kajsitij san niman ompa Atenas. </div>
<div class='s'>Pablo omajsia itech weyikan de Atenas </div>
<div class='p'>
<span class="verse" id="AC17_16">16&#160;</span>Nijkuak in Pablo okinchixtoka in Silas iwan Timoteo ompa Atenas, omoyolkokoj miek porke okinmitak miekej diosmej itech yon weyikan. 
<span class="verse" id="AC17_17">17&#160;</span>Por yonik, yej okintlapowiaya in judiojtin itech intiopan iwan noijki okintlapowiaya katlej mach judiojtin katlej omotemaktiayaj inawak Dios. Noijki nochi tonale okintlapowiaya itech tiankistle katlej ik ompa omololoayaj. 
<span class="verse" id="AC17_18">18&#160;</span>Ompa oyekaj sekimej ixtlamatkej katlej kintokayotiaj epicúreos iwan oksekimej ixtlamatkej katlej kintokayotiaj estoicos, opéj iwan motlatlajtolkuepaj. Iwan sekimej okijtoayaj: </div>
<div class='p'>―¿Tlan kineki techilwis yin tlakatl katlej wel tlapoa? </div>
<div class='p'>Iwan oksekimej okijtoayaj: </div>
<div class='p'>―Nesi ke tetlapowijtinemi de oksekimej diosmej. </div>
<div class='p'>Ijkón okijtoayaj porke Pablo okinmatiltiaya de Jesús iwan de kenik omoyolkuik. 
<span class="verse" id="AC17_19">19&#160;</span>Ijkuakón in tlakaj okiwikakej in Pablo kan Areópago, kan kichiwaj junta katlej okachi ixtlamatkej, iwan okitlajtlanijkej: </div>
<div class='p'>―¿Welis tikmatiskej katlij yen yankuik tlamachtile tikkualkui? 
<span class="verse" id="AC17_20">20&#160;</span>Porke tej titechilwia tlan mach tikmomakaj kuenta, iwan tiknekij tikmatiskej tlan kijtosneki nochi yon. </div>
<div class='p'>
<span class="verse" id="AC17_21">21&#160;</span>Ijkón okijtojkej porke nochtin tlakaj de Atenas iwan katlej amo de Atenas pero ompa chantij, mach itlaj oksé tlamantle okichiwayaj, sino sanwel okikakiaj iwan omotlapowiayaj de itlaj tlamantle yankuik. </div>
<div class='p'>
<span class="verse" id="AC17_22">22&#160;</span>Ijkuakón Pablo omoketzke tlatlajko kan Areópago, iwan okijtoj: </div>
<div class='p'>―Tlakaj de Atenas, nikita nik namejwan wel ankintlakitaj namodioswan. 
<span class="verse" id="AC17_23">23&#160;</span>Onitlajtlachixtinenke kan katej namodioswan, iwan ompa onikitak se artal katlej kipia ijkuilitok: “Para yen Dios katlej mach tikixmatij”. Iwan axan, in Dios katlej namejwan ankiweyikixtiaj iwan mach ankixmatij, axan de yen yon nej nikneki namechtlapowis. </div>
<div class='p'>
<span class="verse" id="AC17_24">24&#160;</span>’In Dios katlej okichij in tlaltikpak iwan nochi tlan onkaj itech, yen Señor iaxka in ilwikak iwan tlaltikpak. Mach chanti itech tiopanmej ken katlej kinchiwaj in tlakaj, 
<span class="verse" id="AC17_25">25&#160;</span>nion mach moneki akaj tlakatl itlaj ma kichiwa por Yej, porke Yej mach itlaj kipoloa. Yej techmaka tonemilis tinochtin, techmaka toijyoyo para ma tiwelikan ma timijyotikan iwan techmaka nochi tlan tikpiaj. </div>
<div class='p'>
<span class="verse" id="AC17_26">26&#160;</span>’San itech se tlakatl katlej itoka Adán, Dios okinchij nochtin in tlakaj de ixko yin tlaltikpak para ma chantikan ik nowian (nian nepa), iwan noijki keski tonale kipiaj de yolitoskej iwan kan kipiaj de chantiskej. 
<span class="verse" id="AC17_27">27&#160;</span>Dios ijkón okichij para ke nochtin in tlakaj de yin tlaltikpak ma kitemokan, xamo welis tlamatemoskej iwan kajsiskej, maski ipan melajka, in Dios mach kajki wejka de kada se de tejwan. 
<span class="verse" id="AC17_28">28&#160;</span>Porke ika ipoder in Dios tiyolitokej, timoliniaj iwan tikatej. Ijkón ken sekimej poetas de amejwan okijtojkej: “Tejwan titepilwan de Dios.” 
<span class="verse" id="AC17_29">29&#160;</span>Ijkón kiné, tla tejwan titepilwan de Dios, amo ma tikyejyekokan nik in Dios tlachiwale de oro, de plata o noso de tetl ken kinchiwaj in tlakaj, iwan kiyejyekoaj ijkón nik kaj in Dios. 
<span class="verse" id="AC17_30">30&#160;</span>Ya wejkawitl in Dios mach okinchiwilij kuenta intlajtlakol in tlakaj, porke mach okimatiaj tlan okichiwayaj, pero axan kinnawatia nochtin in tlakaj de yin tlaltikpak, ma moyolpejpenakan (ma moyolkuepakan) de intlajtlakol. 
<span class="verse" id="AC17_31">31&#160;</span>Porke yokitlalij se tonale, nijkuak nochtin in tlakaj de yin tlaltikpak kinyolkuitis ika itlakamelawalis de yen Cristo Jesús katlej Dios okipejpenke. Dios okinmititij nochtin in tlakaj nik melawak ijkón kichiwas nijkuak okiyolitij in Jesús satepan de omikke. </div>
<div class='p'>
<span class="verse" id="AC17_32">32&#160;</span>Nijkuak okikakej nik in mikkamej moyolkuiskej (moyolitiskej), sekimej okipinawijkej iwan oksekimej okijtojkej: </div>
<div class='p'>―Okachi kuale itech oksé tonale oksemi welis titechtlapowis. </div>
<div class='p'>
<span class="verse" id="AC17_33">33&#160;</span>Ijkuakón in Pablo okiske de ompa. 
<span class="verse" id="AC17_34">34&#160;</span>Pero sekimej tlakaj okineltokakej in toSeñor iwan oyajkej iwan Pablo. Se de yejwan itoka Dionisio, se tlakatl tlayekanke de kan Areópago, iwan noijki se siwatl itoka Dámaris, iwan noijki otlaneltokakej oksekimej.  </div>
<div class='psalmlabel' id='AC18_0'> 18</div>
<div class='s'>Pablo omokaj itech weyikan de Corinto se xiwitl iwan tlajko </div>
<div class='p'>
<span class="verse" id="AC18_1">1&#160;</span>Satepan, Pablo okiske de Atenas iwan oyáj itech weyikan de Corinto. 
<span class="verse" id="AC18_2">2&#160;</span>Ompa okajsito se judío itoka Aquila, de región de Ponto. Ijkuakón mach ya wejkika, in Aquila iwan isiwa Priscila oajsikoj de Italia, okiskej de ompa porke in weyi tlanawatij Claudio, otlanawatij ke nochtin in judiojtin ma kinkixtikan de itech weyikan de Roma, ikapital in país de Italia. Ijkuakón Pablo oyáj okintlajpaloto itech inkalijtik. 
<span class="verse" id="AC18_3">3&#160;</span>Aquila iwan Priscila yejwan intekiw oyeka okinchiwayaj mantajkaltin, no ken Pablo, iwan por yonik in Pablo ompa omokaj para inwan tekipanos. 
<span class="verse" id="AC18_4">4&#160;</span>Iwan nochi sábado, nijkuak weyi tonale, Pablo oyaya kan intiopan in judiojtin. Ompa okintlapowiaya in judiojtin iwan katlej mach judiojtin. Pablo okinekia ma kineltokakan in Cristo. </div>
<div class='p'>
<span class="verse" id="AC18_5">5&#160;</span>Nijkuak in Silas iwan Timoteo oajsikoj de Macedonia, Pablo okikaj itekiw iwan okixkawij (omomelij) tetlapowia de itlajtol in toTajtzin Dios. Okinmilwij in judiojtin nik in Cristo katlej yejwan kichixtokej yowitza. Okinmilwij nik in Jesús yen Cristo. Cristo kijtosneki itlapejpenal in Dios. 
<span class="verse" id="AC18_6">6&#160;</span>Pero in judiojtin okualankej inawak iwan opéj kiwikaltiaj. Pablo omotlakentzejtzeloj kej se señas nik mach okiresibirojkej itlajtol in toTajtzin Dios, iwan okinmilwij: </div>
<div class='p'>―Amejwan namotlajtlakol tla anmopoloskej. Mach ok nej notlajtlakol. De axan para tlayakapan nej nikinmatiltis itlajtol in toTajtzin Dios in tlakaj katlej mach judiojtin. </div>
<div class='p'>
<span class="verse" id="AC18_7">7&#160;</span>Pablo okiske de kan intiopan in judiojtin iwan oyáj ichan se tlakatl itoka Ticio Justo, katlej otlaneltokaya inawak Dios iwan ochantia inakastlan yon tiopan. 
<span class="verse" id="AC18_8">8&#160;</span>Se tlakatl itoka Crispo tlayekanke de itech yon tiopan, okineltokak in Señor, yej iwan nochi ifamilia. Noijki miekej tlakaj de Corinto, nijkuak okikakej itlajtol in toTajtzin Dios, okineltokakej iwan omokuateekijkej. 
<span class="verse" id="AC18_9">9&#160;</span>Se yuak in Pablo okitak in Señor kej yeskia oteemiktoka okilwij: </div>
<div class='p'>―Amo ximomawti, xiktematilti notlajtol iwan amo ximokamatzakua. 
<span class="verse" id="AC18_10">10&#160;</span>Porke Nej mowan nikaj iwan mach akaj itlaj welis mitztoktis, porke ok miekej tlakaj nikinpia itech yin weyikan katlej nechneltokaskej. </div>
<div class='p'>
<span class="verse" id="AC18_11">11&#160;</span>Ijkón, Pablo omokaj itech weyikan de Corinto se xiwitl iwan tlajko, otlamachtiaya de itlajtol in toTajtzin Dios. </div>
<div class='p'>
<span class="verse" id="AC18_12">12&#160;</span>Pero itech yonmej tonaltin nijkuak in romano Galión oyeka gobernador itech estado de Acaya, omololojkej sekimej judiojtin katlej okualankej inawak in Pablo iwan okitzkijkej iwan okiwikakej kan tlaixkomakaj (tlatzonmanaj) ixpan gobernador Galión. 
<span class="verse" id="AC18_13">13&#160;</span>Okilwijkej in gobernador: </div>
<div class='p'>―Yin tlakatl kintlaneltokitia nochtin in tlakaj para ma kiweyikixtikan in Dios ika oksé tlamantle iwan amo ken kijta totlanawatil. </div>
<div class='p'>
<span class="verse" id="AC18_14">14&#160;</span>Pablo ya tlajtoani, pero ijkuakón Galión okinmilwij in judiojtin: </div>
<div class='p'>―Tla amejwan anjudiojtin ankistlakawiaj yin tlakatl por otlachtekke o noso por otemiktij, o noso por okichij itlaj oksé tlamantle mach kuale, nian nikaj nej para namechkakilis. 
<span class="verse" id="AC18_15">15&#160;</span>Pero komo namejwan annechnotzaj san por yej tlan tlamachtia yin tlakatl iwan de tokayomej, iwan de amotlanawatilwan, ompa amejwan xikitakan, porke nej mach nikneki nimokalakis amowan kej nijues. </div>
<div class='p'>
<span class="verse" id="AC18_16">16&#160;</span>Iwan okinkixtij ika chikawak de kan tlaixkomakaj (tlatzonmanaj). 
<span class="verse" id="AC18_17">17&#160;</span>Ijkuakón nochtin okitzkijkej in Sóstenes, se tlayekanke de kan yon tiopan, iwan okiwitekej ompa teixpan kan tlaixkomakaj. Pero in gobernador Galión mach okinchij kuenta. </div>
<div class='s'>Pablo omokuepke oksemi para Antioquía </div>
<div class='p'>
<span class="verse" id="AC18_18">18&#160;</span>Pablo ok omokaj Corinto miek tonale. Oajsik tonale otlayolopachoj de innawak in tokniwan tlaneltokakej, iwan satepan Pablo iwan Priscila iwan Aquila otlejkokej san sekan itech se barko para oyajkej itech región de Siria. Pero kan pueblo de Cencrea, Pablo omoxinke tetextik (kuameloj), para ijkón okichij tlan achtoj okisentlalij inawak Dios. 
<span class="verse" id="AC18_19">19&#160;</span>Nijkuak oajsitoj itech weyikan de Éfeso, Pablo okinkajtej in Priscila iwan Aquila iwan yej oyáj itech intiopan in judiojtin, ompa omotlapowij inwan judiojtin katlej ompa omololoayaj. 
<span class="verse" id="AC18_20">20&#160;</span>Yejwan okilwiayaj ma mokawa kanaj keski tonale inwan, pero in Pablo mach okinekke. 
<span class="verse" id="AC18_21">21&#160;</span>Otlayolopachoj de innawak. Okinmilwij: </div>
<div class='p'>―Tla Dios kineki, namechtlajpaloki oksemi. </div>
<div class='p'>Satepan Pablo otlejkok itech se barko iwan okiske de itech weyikan de Éfeso. 
<span class="verse" id="AC18_22">22&#160;</span>Pablo oajsito itech weyikan de Cesarea iwan de ompa oyáj para itech weyikan de Jerusalén. Oyáj okintlajpaloto in tiopantlaneltokakej. Satepan omokuepke para itech weyikan de Antioquía. 
<span class="verse" id="AC18_23">23&#160;</span>Ompa Antioquía omokaj kanaj keski tonale. Satepan oksemi okiske iwan oyáj itech región de Galacia iwan itech región de Frigia. Kanik yej opanotiaj okinyolojchikajtiaj nochtin in momachtijkej tlaneltokakej. </div>
<div class='s'>Apolos okitematiltij itlajtol in toTajtzin Dios itech weyikan de Éfeso </div>
<div class='p'>
<span class="verse" id="AC18_24">24&#160;</span>Itech nekatej tonaltin oajsiko itech weyikan de Éfeso se judío itoka Apolos, de pueblo de Alejandría. Kuale okimatia otlapoaya iwan kuale okixmatia in tiotlajkuilole. 
<span class="verse" id="AC18_25">25&#160;</span>Okiyekixmatia iojwi in Señor, iwan otetlapowiaya ika pakilistle. Tlan Apolos otetlapowiaya iwan tlan otlamachtiaya de Jesús yon melawak, pero san yen tlakuateekilistle de Juan tlan okimatia. 
<span class="verse" id="AC18_26">26&#160;</span>Apolos opéj kintlapowia nochtin itech intiopan in judiojtin ika ixchikawalistle. Pero nijkuak in Priscila iwan Aquila okikakej in Apolos, okinotzkej iwan okiyekmatiltijkej okachi de iojwi in toTajtzin Dios. 
<span class="verse" id="AC18_27">27&#160;</span>Nijkuak in Apolos okijtoj yas ik región de Acaya, in tokniwan tlaneltokakej de Éfeso okiyolojchikajkej kiné ma wia. Okintlajkuililijkej in momachtijkej tlaneltokakej de Acaya para ma kiresibirokan ika kuale. Nijkuak oajsito ompa, okinpalewij miek katlej Dios ika itlasojtlalis okichij ma tlaneltokakan. 
<span class="verse" id="AC18_28">28&#160;</span>Porke inmixpan nochtin in tlakaj okinkajkakitiaya nik in judiojtin mach ijki nik katej. Iwan in judiojtin mach ok itlaj okijtoayaj. Apolos okichiwaya kuale ma kimomakakan kuenta de itlajtol in toTajtzin Dios porke omokitzkiaya itech tiotlajkuilole, okinmititiaya nik in Jesús yen Cristo katlej Dios okitlalij para tlanawatis.  </div>
<div class='psalmlabel' id='AC19_0'> 19</div>
<div class='s'>Pablo oajsito itech weyikan de Éfeso </div>
<div class='p'>
<span class="verse" id="AC19_1">1&#160;</span>Nijkuak Apolos ok oyeka Corinto, Pablo oyáj otlakotontiaj ik tepeyoj iwan oajsito itech weyikan de Éfeso, ompa okinmajsito sekimej momachtijkej tlaneltokakej. 
<span class="verse" id="AC19_2">2&#160;</span>Pablo Okintlajtlanij: </div>
<div class='p'>―¿Ankiresibirojkej in Espíritu Santo nijkuak antlaneltokakej? </div>
<div class='p'>Yejwan okinankilijkej: </div>
<div class='p'>―Mach keman tikkakij kox onkaj Espíritu Santo. </div>
<div class='p'>
<span class="verse" id="AC19_3">3&#160;</span>Ijkuakón Pablo okintlajtlanij: </div>
<div class='p'>―Tonses, ¿tlan tlakuateekilistle ankineltokakej kiné? </div>
<div class='p'>Yejwan okijtojkej: </div>
<div class='p'>―Otimokuateekijkej ijkón ken otlakuateekiaya in Juan Tlakuateekij. </div>
<div class='p'>
<span class="verse" id="AC19_4">4&#160;</span>Pablo okinmilwij: </div>
<div class='p'>―Melawak, Juan okinkuateekiaya in tlakaj iwan yon kijtosneki nik in tlakaj yomoyolpejpenkej (yomoyolkuepkej) de intlajtlakol. Pero noijki okinmilwiaya kipiaj de kineltokaskej katlej walmuikas satepan de yen Juan, kijtosneki ma kineltokakan in Jesús. </div>
<div class='p'>
<span class="verse" id="AC19_5">5&#160;</span>Nijkuak okikakej tlan Pablo okinmilwij, omokuateekijkej ika itoka in toSeñor Jesús. 
<span class="verse" id="AC19_6">6&#160;</span>Iwan nijkuak in Pablo okintlalij imawan inpan yonmej tokniwan, in Espíritu Santo owalaj inpan, iwan otlapoayaj ika oksekimej tlajtoltin, iwan opéj kijtaj tlan Dios okinmilwiaya ma kijtokan. 
<span class="verse" id="AC19_7">7&#160;</span>Por nochtin oyekaj kanaj majtlaktle iwan ome tlakaj. </div>
<div class='p'>
<span class="verse" id="AC19_8">8&#160;</span>Pablo oyaya itech intiopan in judiojtin kanaj eyi metztle, kan okitematiltiaya itlajtol in toTajtzin Dios ika ixchikawalistle. Okintlapowiaya iwan okintlaneltokitiaya in tlakaj de kenik in Dios tlanawatia. 
<span class="verse" id="AC19_9">9&#160;</span>Pero sekimej sa tekitl oyoltlakuawakej iwan mach okinekej okineltokakej itlajtol in Dios. Inmixpan nochtin in tlakaj otlajtoayaj mach kuale de iojwi in Dios. Ijkuakón Pablo omoxeloj de yejwan, iwan okinwikak in momachtijkej tlaneltokakej kan se eskuela kan noijki otlamachtiaya se tlakatl itoka Tirano. Pablo ompa okinmachtiaya momostla. 
<span class="verse" id="AC19_10">10&#160;</span>Ijkón okichij kej ome xiwitl. Por yonik nochtin katlej ochantiaj itech región de Asia okikakej itlajtol in toSeñor Jesús, nochtin in judiojtin iwan katlej mach judiojtin. 
<span class="verse" id="AC19_11">11&#160;</span>Pablo okinchiwaya wejweyin milagrostin ika ipoder in toTajtzin Dios. 
<span class="verse" id="AC19_12">12&#160;</span>Asta in panitojtin iwan baberojtin katlej Pablo okinmotlaliltiaya okinmitkiliayaj in kokoxkej iwan opajtiaj de inkokolis, iwan ejekamej mach kualtin okisayaj de intech. </div>
<div class='p'>
<span class="verse" id="AC19_13">13&#160;</span>Pero sekimej judiojtin katlej otexoxtinemiaj (otebrujarojtinemiaj) kalpan, okinekiaj kinkixtiskej in ejekamej mach kualtin ika itoka in Señor Jesús para ma kisakan de innawak in kokoxkej. Okinmilwiayaj in ejekamej: </div>
<div class='p'>―Tamechnawatiaj xikisakan ika itoka in Jesús, de katlej Pablo tetlapowia. </div>
<div class='p'>
<span class="verse" id="AC19_14">14&#160;</span>Ijkón okichiwayaj in chikome itelpokawan in Esceva, se tiopixke tlayekanke judío. 
<span class="verse" id="AC19_15">15&#160;</span>Pero se buelta in ejekatl mach kuale okinnankilij in yonmej telpokamej: </div>
<div class='p'>―Nikixmati in Jesús, iwan nikmati akin in Pablo, pero namejwan, ¿anmakinmej? </div>
<div class='p'>
<span class="verse" id="AC19_16">16&#160;</span>San niman ijkuakón, in tlakatl katlej okipiaya in ejekatl mach kuale inpan oajkotzikuinke iwan sa tekitl okinmagak (okinmakak). Sa tekitl okinkojkokoj nochtin iwan sa okicholilijkej de kan kalijtik. Okikistewakej sa xijxitlatztikej iwan sa ejesmatztikej. 
<span class="verse" id="AC19_17">17&#160;</span>Nochtin katlej ochantiaj Éfeso, in judiojtin iwan katlej mach judiojtin nijkuak okimatkej, sa tekitl omomawtijkej iwan nochtin okiweyitenewayaj itoka in Señor Jesús. </div>
<div class='p'>
<span class="verse" id="AC19_18">18&#160;</span>Noijki miekej katlej otlaneltokakej owalayaj iwan okimokuitiayaj nochi tlan mach kuale okichiwayaj. 
<span class="verse" id="AC19_19">19&#160;</span>Iwan miekej katlej otexoxayaj (otlabrujaroayaj) okualinkuikej inlibrojwan de texoxalistle iwan okinchichinojkej teixpan. Iwan nijkuak okixyejyekojkej para okitakej kech tomin okichichinojkej por in yonmej librojtin, okichijkej kuenta okiske kej omenpoale iwan majtlaktle mil tomin de plata. 
<span class="verse" id="AC19_20">20&#160;</span>Ijkón itlajtol in Dios oxoyawia (oxitinia) okachi ik nian nepa, iwan Dios okitekipanoltiaya itlajtol ika miek poder nijkuak okikakiaj in tlakaj. </div>
<div class='p'>
<span class="verse" id="AC19_21">21&#160;</span>Satepan de nochi yon tlan otlapanok, in Pablo okisentlalij yas itech región de Macedonia iwan itech región de Acaya, iwan satepan ajsiti asta Jerusalén. Iwan noijki okijtoj, ke satepan de yas Jerusalén, noijki moneki yas itech weyikan de Roma. 
<span class="verse" id="AC19_22">22&#160;</span>Timoteo iwan Erasto okipalewiayaj in Pablo. Iwan ijkuakón Pablo okintitlanke in Timoteo iwan Erasto para ma wian itech región de Macedonia. Yej ok omokaj kanaj keski tonale okachi itech región de Asia. </div>
<div class='s'>Omokualanaltijkej in tlakaj de Éfeso </div>
<div class='p'>
<span class="verse" id="AC19_23">23&#160;</span>Itech nekatej tonaltin miekej tlakaj opéj mokualanaltiaj por yen iojwi in toTajtzin Dios katlej Pablo okinmatiltiaya. 
<span class="verse" id="AC19_24">24&#160;</span>Okipewaltij se tlakatl itoka Demetrio, katlej okinchiwaya kej tiopantzitzintin de plata de se santo itoka Diana. Itekipanojkawan katlej otekipanoayaj iwan Demetrio okitlaniaj miek tomin. 
<span class="verse" id="AC19_25">25&#160;</span>Okinmololoj itekipanojkawan iwan noijki oksekimej tlakaj katlej noijki otekipanoayaj ken yej. Okinmilwij: </div>
<div class='p'>―Tlakaj, namejwan kuale ankimatij nik tiktlanij miek tomin itech yin tekitl. 
<span class="verse" id="AC19_26">26&#160;</span>Pero ken namejwan ya ankikakij iwan ya ankitaj, yin Pablo kijtojtinemi nik in diosmej katlej in tlakaj kinchiwaj mach melawak diosmej, iwan miekej tlakaj yokintlaneltokitij. Amo san de nian Éfeso sino noijki itech nochi in región de Asia. 
<span class="verse" id="AC19_27">27&#160;</span>Iwan para tejwan mach kuale kajki, porke welis tikpoloskej in totekiw. Noijki in tiopan de tosantojtzin Diana mach ok kitlakitaskej, iwan welis kitlawelitaskej in toweyi santojtzin Diana katlej axan kiweyikixtiaj in tlakaj de Asia iwan de nochi in tlaltikpak. </div>
<div class='p'>
<span class="verse" id="AC19_28">28&#160;</span>Nijkuak ijkón okikakej, sa tekitl okualankej iwan otzajtzikej: </div>
<div class='p'>―¡Viva tosantojtzin Diana! ¡Tosantojtzin de Éfeso! </div>
<div class='p'>
<span class="verse" id="AC19_29">29&#160;</span>Ijkón, in tlakaj de yon weyikan okualankej. Iwan okikitzkijkej in Gayo iwan Aristarco, omen tlakaj de región de Macedonia katlej oyayaj iwan Pablo, iwan okinwikakej ika chikawak kan ojuntajchiwayaj, kan yejwan omololoayaj para omotlapowiayaj de nochi tlamantle. 
<span class="verse" id="AC19_30">30&#160;</span>Pablo okinekia kalakini ompa para kintlapowis in tlakaj, pero in momachtijkej tlaneltokakej mach okikawilijkej. 
<span class="verse" id="AC19_31">31&#160;</span>Sekimej tekiwajkej de región de Asia, katlej inwan omowikaya in Pablo, noijki okintitlanilijkej sekimej tlakaj para ma kitlatlawtikan in Pablo amo ma kalaki ompa. 
<span class="verse" id="AC19_32">32&#160;</span>Ompa itech yon lugar, sekimej okijtoayaj se tlamantle iwan oksekimej okijtoayaj oksé tlamantle, porke omokuatlapololtijtokaj, iwan miekej nion mach okimatiaj por tlanik ompa oyekaj. 
<span class="verse" id="AC19_33">33&#160;</span>Pero sekimej judiojtin okilwijkej in Alejandro por tlanik ompa omololojkej in tlakaj, iwan okitopejkej para ma moketza tlayakapan. Iwan yon tlakatl okinchiwilij señas ika ima para mach ok ma tzajtzikan. Para ijkón welis kintlapowis para mach ok ma kualanikan innawak in judiojtin. 
<span class="verse" id="AC19_34">34&#160;</span>Pero nijkuak in tlakaj okimomakakej kuenta nik in Alejandro yej noijki judío, oksemi otzajtzikej okachi: </div>
<div class='p'>―¡Viva tosantojtzin Diana! ¡Tosantojtzin de Éfeso! </div>
<div class='p'>Iwan ijkón otzajtzitokaj kanaj ome ora. 
<span class="verse" id="AC19_35">35&#160;</span>In sekretario de yon weyikan nijkuak owelik okichij mach ok ma tzajtzikan, okinmilwij: </div>
<div class='p'>―Tlakaj de Éfeso, aminochtin ankimatij nik in tejwan de nian Éfeso, tikmonekuitlawia in tiopan de tosantojtzin Diana, tosantojtzin de tetl katlej owetziko de ilwikak. 
<span class="verse" id="AC19_36">36&#160;</span>Aminochtin kuale ankimatij, iwan mach moneki xitzajtzikan, iwan mach itlaj xikchiwakan tla amo ankimatij tlan ankichiwaj. 
<span class="verse" id="AC19_37">37&#160;</span>Porke yinmej tlakaj katlej amejwan ankualinwikakej mach itlaj okichtekej itech totiopan iwan nion amo otlajtojkej biero de tosantojtzin. 
<span class="verse" id="AC19_38">38&#160;</span>Tla Demetrio iwan katlej iwan tekipanoaj kinekij kitilwiskej akaj, tonses ma wian innawak juestin kan tlaixkomakaj (tlatzonmanaj) para ompa ma motilwikan. 
<span class="verse" id="AC19_39">39&#160;</span>Iwan tla namejwan ankipiaj kanaj itlaj oksé tlamantle para ankiyektlaliskej, ankipiaj de anmoyektlaliskej itech se junta. 
<span class="verse" id="AC19_40">40&#160;</span>Tlan axan otlapanok welis sekimej techtilwiskej de titekuejsojkej, iwan kijtoskej tiawij en kontra de yen gobierno. Iwan mach welis tiktemakaskej itlaj rason por tlan axan ika timokuapajsoloaj (timokuatlapololtiaj). </div>
<div class='p'>
<span class="verse" id="AC19_41">41&#160;</span>Satepan de otlanke otlapoj in sekretario, okinyolopachoj nochtin.  </div>
<div class='psalmlabel' id='AC20_0'> 20</div>
<div class='s'>Pablo oyáj itech región de Macedonia iwan itech región de Grecia </div>
<div class='p'>
<span class="verse" id="AC20_1">1&#160;</span>Satepan de otlanke omokualanaltijkej, Pablo okinnotzke in momachtijkej tlaneltokakej iwan okinnajnawatij. Satepan inwan omoyolopachoj iwan oyáj itech región de Macedonia. 
<span class="verse" id="AC20_2">2&#160;</span>Pablo okintlajpalojtiaj nochtin in tlaneltokakej itech nekatej pueblojtin kanik yej opanotiaya. Okinyolojchikaj miek por yen tlan okintlapowij. Iwan satepan oajsito itech región de Grecia, 
<span class="verse" id="AC20_3">3&#160;</span>iwan ompa omokaj eyi metztle. Nijkuak yoyeka para tlejkos itech barko para yas itech país de Siria, Pablo okimatke nik in judiojtin omotlatlalwijkej para kimiktiskej iwan yokimatiaj kanik in yani. Ijkuakón yej okiyejyekoj okachi kuale yas itech oksé ojtle. Por yonik in Pablo oyáj oksemi ik Macedonia. 
<span class="verse" id="AC20_4">4&#160;</span>Oksekimej tokniwan oyajkej iwan Pablo asta Asia. Oyáj in Sópater de Berea, itelpoch in Pirro. Oyáj in Aristarco iwan Segundo de Tesalónica. Oyáj in Gayo de Derbe. Oyáj in Timoteo. Iwan noijki oyajkej in Tíquico iwan Trófimo de región de Asia. 
<span class="verse" id="AC20_5">5&#160;</span>Yonmej tokniwan otlayekankej iwan otechchiatoj asta itech weyikan de Troas. 
<span class="verse" id="AC20_6">6&#160;</span>Satepan nijkuak otlanke ilwitl nijkuak mokua in pan katlej mach kipia levadura, tejwan otikiskej de Filipos itech barko, iwan ipan makuile tonale otikinmajsitoj ompa itech weyikan de Troas, iwan ompa otimokajkej chikome tonale. </div>
<div class='s'>Pablo okiyolitij se telpochtle ompa Troas </div>
<div class='p'>
<span class="verse" id="AC20_7">7&#160;</span>Yon domingo otimololojkej para tiksepankuaskej in pan katlej ika tikelnamikij imikilis in Jesús, iwan Pablo okintlapowij katlej ompa oyekaj. Iwan komo in Pablo ya yani ipan oksé tonale, okachi owejkaj okintlapowij asta tlajko yuak. 
<span class="verse" id="AC20_8">8&#160;</span>Otimololojkej itech se kuarto katlej oyeka tlakpak, kan oyekaj miekej tlanextin tlikuitokej. 
<span class="verse" id="AC20_9">9&#160;</span>Se telpochtle itoka Eutico oewatoka ipan bentana. Iwan komo in Pablo owejkaj otlapojtoka, in telpochtle okitlanke in kochilistle, iwan owetziko desde ipan eyi piso. Iwan nijkuak okajkokuitoj, yomikke. 
<span class="verse" id="AC20_10">10&#160;</span>Pablo otemotiwetzke, ipan omixiktekak in telpochtle iwan okimonapaloltij. Iwan okijtoj: </div>
<div class='p'>―Amo ximomawtikan, yej yolitok. </div>
<div class='p'>
<span class="verse" id="AC20_11">11&#160;</span>Ijkuakón Pablo oksemi otlejkok ajkopan. Okipojpostekke in pan iwan nochtin otlakuajkej san sekan. Iwan okiseguiroj okintlapowij asta otlaneske. Iwan satepan oyáj. 
<span class="verse" id="AC20_12">12&#160;</span>In telpochtle okiwikakej para ichan yolitok, iwan nochtin omoyolojchikajkej okachi. </div>
<div class='s'>Pablo okiske de Troas iwan oajsito itech weyikan de Mileto </div>
<div class='p'>
<span class="verse" id="AC20_13">13&#160;</span>Tejwan otitlayekankej itech barko asta itech weyikan de Asón para ompa tiknotikisaskej in Pablo, ijkón ken otimokajkej, porke yej okinekke nejnemis asta ompa. 
<span class="verse" id="AC20_14">14&#160;</span>Nijkuak iwan otimonamikej ompa Asón, towan otlejkok itech barko iwan otiajkej asta itech weyikan de Mitilene. 
<span class="verse" id="AC20_15">15&#160;</span>Otikiskej de ompa Mitilene, iwan owalmostlatik otipanokej inakastlan in tlale katlej pankistok itech atl itoka Quío, iwan asta ipan oksé tonale otajsitoj itech weyikan de Samos. Otinejnenkej oksé tonale okachi itech barko iwan otajsitoj asta itech weyikan de Mileto. 
<span class="verse" id="AC20_16">16&#160;</span>Ijkón otikchijkej, porke in Pablo mach okinekke panos ik Éfeso, para amo mokawas miek tonale itech región de Asia. Pablo okinekia san niman ajsiti Jerusalén in tla welis, para ompa yetos itech ilwitl de Pentecostés. </div>
<div class='s'>Pablo okintlapowij in tiopantlayekankej de weyikan de Éfeso </div>
<div class='p'>
<span class="verse" id="AC20_17">17&#160;</span>Nijkuak in Pablo yoyeka itech weyikan de Mileto, okintekuitlanke in tiopantlayekankej de weyikan de Éfeso. 
<span class="verse" id="AC20_18">18&#160;</span>Nijkuak oejkokej inawak in Pablo, okinmilwij: </div>
<div class='p'>―Namejwan kuale ankimatij kenik nichipawkanentiwitz desde yakinika tonale nijkuak oniejkoko nian itech región de Asia. 
<span class="verse" id="AC20_19">19&#160;</span>Ankimatij nik nochipa nijkuak onieka amowan oniktekipanoaya in toSeñor. Onichokak miek iwan onitrabajojpanok miek por yen tlan onechtoktijkej in judiojtin. 
<span class="verse" id="AC20_20">20&#160;</span>Pero mach onimosotlaj de onamechmatiltij nochi tlan kuale, iwan yon se kuale para amejwan. Onamechmachtij kan anmololoaj iwan itech amokalijtik. 
<span class="verse" id="AC20_21">21&#160;</span>In judiojtin iwan katlej mach judiojtin onikinmilwij ma moyolpejpenakan (ma moyolkuepakan) de intlajtlakol, iwan ma mokuepakan inawak Dios iwan ma kineltokakan in toSeñor Jesús. 
<span class="verse" id="AC20_22">22&#160;</span>Iwan axan niawi Jerusalén, in Espíritu Santo nechtoktia ma niwia, iwan mach nikmati tlan nipanos ompa. 
<span class="verse" id="AC20_23">23&#160;</span>San tlan nej nikmati ke itech weyikantin kanik nipanotiwitz, in Espíritu Santo nechilwijtiwitz nik nechtzakuaskej iwan nipanos miek tekokojkayotl. 
<span class="verse" id="AC20_24">24&#160;</span>Para nej, nonemilis mach nechtekipachoa. Tlan nechtekipachoa yen notekiw. Moneki nikchiwas nochi tlan in toSeñor Jesús onechnawatij ma nikchiwa. Kijtosneki ma niktematilti in kuale tlajtole katlej temakixtia katlej Dios otechmakak por yen itlasojtlalis. </div>
<div class='p'>
<span class="verse" id="AC20_25">25&#160;</span>’Iwan axan kuale nikmati, ke nion se de amejwan, katlej onamechtlapowij de kenik in Dios tlanawatia, mach ok nechitas. 
<span class="verse" id="AC20_26">26&#160;</span>Iwan axan nej nikneki namechilwis nik mach ok notlajtlakol tla akaj amo momakixtis. 
<span class="verse" id="AC20_27">27&#160;</span>Porke nej ika nochi noyolo onamechmatiltij nochi tlan Dios kimonekiltia itech itlajtol, iwan mach ok itlaj poliwi namechilwis. 
<span class="verse" id="AC20_28">28&#160;</span>Axan, ximotlachilikan de kenik anyeskej iwan xikinmonekuitlawikan nochtin in tlaneltokakej ijkón kej se tlajpixke kinmonekuitlawia ichkawan. In Espíritu Santo oamechtlalij kej amobispojtin (antlajpixkej) para xikinmonekuitlawikan in tlaneltokakej. Ijkón namejwan xikinpalewikan in tiopantlaneltokakej porke Dios okinkoj ika ieso. 
<span class="verse" id="AC20_29">29&#160;</span>Nej nikmati ke nijkuak mach ok nian nietos, witzej sekimej tlakaj katlej mach kuale inyolo iwan kej koyomej tekuanimej kinekiskej kinkuaskej in tlaneltokakej. 
<span class="verse" id="AC20_30">30&#160;</span>Iwan monextiskej sekimej de amejwan katlej tlakajkayawaskej, tlamachtiskej ika tlan mach melawak para kinwikaskej in momachtijkej tlaneltokakej. 
<span class="verse" id="AC20_31">31&#160;</span>Ijkón kiné, ximotlachilijtokan, xikelnamikikan ke por eyi xiwitl, yuale tonale, mach onimosotlaj de onamechnajnawatij kada se de amejwan ika miek noixayo. </div>
<div class='p'>
<span class="verse" id="AC20_32">32&#160;</span>’Axan, nokniwan, namechkawa inawak Dios iwan inawak itlajtol de tlasojtlalistle katlej kipia poder para amechyolojchikawas itech namotlaneltokalis, iwan amechmakas tlan ya amechkakitijkej san sekan inwan oksekimej katlej yomoyolchipajkej inawak Dios. 
<span class="verse" id="AC20_33">33&#160;</span>Nej mach akaj onikixelewilij itomin nion itzotzol. 
<span class="verse" id="AC20_34">34&#160;</span>Namejwan kuale ankimatij nik in nej onitekipanoj ika yinmej nomawan para onikmotemolij tlan ika nimopanoltis, iwan tlan ika mopanoltiskej katlej nowan onemiaj. 
<span class="verse" id="AC20_35">35&#160;</span>Nochipa onamechmachtij nik ijkón kipia de se tekipanos iwan de se kinpalewis katlej mach itlaj kipiaj. Ma tikelnamikikan tlan okijtoj in toSeñor Jesús: “Moneki ma paki in tlakatl nijkuak itlaj kitemaka iwan amo nijkuak itlaj kimakaj.” </div>
<div class='p'>
<span class="verse" id="AC20_36">36&#160;</span>Satepan de otlanke otlapoj, Pablo omotlankuaketzke omotiotzajtzilij inwan nochtin in tiopantlaneltokakej de Éfeso. 
<span class="verse" id="AC20_37">37&#160;</span>Nochtin ochokakej, okinanapalojkej (okinanawajtekej) iwan okixpipitzojkej in Pablo. 
<span class="verse" id="AC20_38">38&#160;</span>Iwan omoyolkokojkej sa tekitl porke okinmilwij mach oksemi kitaskej. Satepan okimakawatoj asta itech barko.  </div>
<div class='psalmlabel' id='AC21_0'> 21</div>
<div class='s'>Pablo oyáj itech weyikan de Jerusalén </div>
<div class='p'>
<span class="verse" id="AC21_1">1&#160;</span>Nijkuak otikinkajtejkej in tokniwan, otitlejkokej itech barko iwan melajka otiajkej asta itech tlale katlej pankistok itech atl itoka Cos, iwan owalmostlatik otiajkej itech oksé tlale katlej noijki pankistok itech atl itoka Rodas, iwan de ompa otajsitoj asta itech weyikan de Pátara. 
<span class="verse" id="AC21_2">2&#160;</span>Ompa Pátara otikajsikej oksé barko katlej oyaya para región de Fenicia, itech otitlejkokej iwan otiajkej. 
<span class="verse" id="AC21_3">3&#160;</span>Nijkuak otinejnentokaj otikitakej ik toopochma in tlale katlej pankistok itech atl itoka Chipre, pero otipanokej otiajkej melajka asta país de Siria. Iwan komo in barko okikajtikiske tlamamale itech weyikan de Tiro, tonses ompa otitemokej. 
<span class="verse" id="AC21_4">4&#160;</span>Ompa otikinmitajsikej in momachtijkej tlaneltokakej iwan otimokajkej inwan chikome tonale. Yejwan okilwijkej in Pablo amo ma wia Jerusalén ijkón ken okinmilwij in Espíritu Santo. 
<span class="verse" id="AC21_5">5&#160;</span>Ochikometik otikiskej de ompa. Nochtin in tokniwan iwan insiwawan iwan inpilwan, otechmakawatoj asta iatlatempan in weyikan, iwan ompa itempan atl otimotlankuaketzkej iwan otimotiotzajtzilijkej. 
<span class="verse" id="AC21_6">6&#160;</span>Satepan otimonanapalojkej iwan otimomakajkej. Otitlejkokej itech barko iwan otiajkej, iwan yejwan omokuepkej para inchan. </div>
<div class='p'>
<span class="verse" id="AC21_7">7&#160;</span>Satepan otiajkej okachi itech barko desde Tiro asta itech weyikan de Tolemaida. Ompa Tolemaida otikintlajpalojkej in tokniwan iwan otimokajkej inwan se tonale. 
<span class="verse" id="AC21_8">8&#160;</span>Owalmostlatik otiajkej itech barko iwan otajsitoj itempan weyikan de Cesarea. Otiajkej ichan Felipe, katlej oyeka se de yen chikome tlapalewijkej de yen tlatitlaniltin. Felipe noijki oyeka tetlapowij de yen kuale tlajtole katlej temakixtia. Iwan ompa otimokajkej ichan. 
<span class="verse" id="AC21_9">9&#160;</span>Felipe okinpiaya nawi ichpokawan katlej mach ya omookichtiayaj, katlej oyekaj profetajtin. 
<span class="verse" id="AC21_10">10&#160;</span>Yotiekaj ompa kanaj keski tonale, iwan ijkuakón oajsiko de estado de Judea se profeta itoka Agabo. 
<span class="verse" id="AC21_11">11&#160;</span>Nijkuak otechitejkok, okontilanilij itlajkoilpika in Pablo, omomaijilpij iwan omometzijilpij, iwan okijtoj: </div>
<div class='p'>―In Espíritu Santo kijta ke itech weyikan de Jerusalén, in judiojtin kijilpiskej ijkín iteko de yin tlajkoilpikatl, iwan kitemaktiskej (kitemaktiliskej) inmak in tlakaj katlej mach judiojtin. </div>
<div class='p'>
<span class="verse" id="AC21_12">12&#160;</span>Nijkuak ijkón otikkakej, tejwan iwan tokniwan de Cesarea otiktlatlawtijkej in Pablo amo ma wia para Jerusalén. 
<span class="verse" id="AC21_13">13&#160;</span>Pero in Pablo otechnankilij: </div>
<div class='p'>―¿Tlanik anchokaj iwan ankichiwaj ma nimoyolkoko para amo ma niwia? Nej nimotemaka, amo san para ma nechijilpikan, sino asta para ma nechmiktikan ompa Jerusalén por yen niktematiltia itoka in toSeñor Jesús. </div>
<div class='p'>
<span class="verse" id="AC21_14">14&#160;</span>Pablo mach okinekke otechkakilij iwan mach ok otiktlatlawtijkej okachi, otikijtojkej: </div>
<div class='p'>―Ma mochiwa san tlan Dios kimonekiltis. </div>
<div class='p'>
<span class="verse" id="AC21_15">15&#160;</span>Satepan, otimotlayektlalilijkej iwan otiajkej para Jerusalén. 
<span class="verse" id="AC21_16">16&#160;</span>Oyajkej towan sekimej momachtijkej tlaneltokakej de Cesarea, katlej otechwikakej ichan se tlakatl de Chipre itoka Mnasón, katlej desde ya wejkawitl yoyeka tlaneltokak. Ompa ichan otimokalotijkej. </div>
<div class='s'>Pablo okitlajpaloto in Jacobo </div>
<div class='p'>
<span class="verse" id="AC21_17">17&#160;</span>Nijkuak otajsikej Jerusalén, in tokniwan tlaneltokakej otechresibirojkej ika miek pakilistle. 
<span class="verse" id="AC21_18">18&#160;</span>Owalmostlatik, Pablo oyáj towan para otiktlajpalotoj in Jacobo, iwan ompa oyekaj noijki nochtin in tiopantlayekankej. 
<span class="verse" id="AC21_19">19&#160;</span>Pablo okintlajpaloj. Okinmilwij nochi tlan Dios okichij innawak katlej mach judiojtin por medio de yen Pablo. 
<span class="verse" id="AC21_20">20&#160;</span>Nijkuak ijkón okikakej, okiweyikixtijkej in toTajtzin Dios. Okilwijkej in Pablo: </div>
<div class='p'>―Tokni Pablo, ya tikmati nik katej sa tekitl miekej judiojtin katlej yokineltokakej in toSeñor Jesucristo, iwan nochtin yejwan mochikawaj kinekij ma mochiwa tlan kijta itlanawatil in Moisés. 
<span class="verse" id="AC21_21">21&#160;</span>Yejwan okimatkej nik nochtin in judiojtin katlej katej wejka itech oksekimej paismej, nik in tej tikintlapowijtinemi mach ma kichiwakan tlan otlanawatij in Moisés, iwan noijki tikinmilwia mach ok moneki ma kinsirkunsidarokan inpilwan, iwan nion mach ok ma kichiwakan in kostumbres de yen ya wejkawitl toweyitajwan. 
<span class="verse" id="AC21_22">22&#160;</span>¿Tlan tikchiwaskej? Porke nochtin kimatiskej nik otiwalaj. 
<span class="verse" id="AC21_23">23&#160;</span>Mejor ijkín xikchiwa: Nian towan katej nawi tlakaj katlej kichiwaskej inawak Dios tlan yejwan yokijtojkej. 
<span class="verse" id="AC21_24">24&#160;</span>Xikinwika, iwan ximochipawa inwan, xikchiwa noijki in tlamantle ken kichiwaj in judiojtin. Iwan xikintlatlaxtlawili para ma moximakan tetextik (kuameloj), iwan tej noijki ximoxima tetextik. Tla ijkón tikchiwas nochtin kimomakaskej kuenta nik mach melawak tlan okimatkej de tej, sino kimatiskej nik tikchiwa tlan otlanawatij in Moisés. 
<span class="verse" id="AC21_25">25&#160;</span>Iwan in tlaneltokakej katlej mach judiojtin, yotikintlajkuililijkej, otikinmilwijkej amo ma kikuakan nakatl katlej kinmaniliaj in santojtin, amo ma kikuakan estle iwan amo ma kikuakan nakatl de yolkamej katlej mach kinkixtiliaj inmeso, iwan in tlakaj iwan siwamej amo ma momekatikan. </div>
<div class='s'>Pablo okitzkijkej itech weyi tiopan </div>
<div class='p'>
<span class="verse" id="AC21_26">26&#160;</span>Satepan Pablo okinwikak in nawin tlakaj iwan san sekan omochipajkej ijkón ken kichiwaj in judiojtin para yeskej kuale inawak Dios. Owalmostlatik in Pablo okalakke ijtik in weyi tiopan para okinmilwito in tiopixkej itech tlan tonale tlamis mochipawaskej, iwan keman kinmiktiskej in yolkamej para kixpantiliskej in Dios. </div>
<div class='p'>
<span class="verse" id="AC21_27">27&#160;</span>Nijkuak yejwan iwan Pablo yomochipajtokaj itech yonmej chikome tonaltin, sekimej judiojtin de Asia okitakej in Pablo itech weyi tiopan, iwan okinkuakualanijkej in tlakaj de yon weyikan. Iwan ijkuakón okitzkijkej in Pablo. 
<span class="verse" id="AC21_28">28&#160;</span>Iwan otzajtzikej: </div>
<div class='p'>―¡Tlakaj de Israel, xitechpalewikan! Yin tlakatl nemi ik nowian (nian nepa) kinmilwijtinemi in tlakaj amo ma kichiwakan tlan kijta itlanawatil in Moisés, iwan kinmilwia amo ma kitlakitakan in weyi tiopan. Iwan axan, yokinkalakij nian ijtik in weyi tiopan sekimej griegojtin otlaijtlakokoj nian kan tlatiochiwaloj. </div>
<div class='p'>
<span class="verse" id="AC21_29">29&#160;</span>Ijkón okijtojkej porke okiyejyekojkej nik in Pablo okiwikak se tlakatl griego itoka Trófimo itech weyi tiopan, maski amo melawak. In Trófimo oyeka de weyikan de Éfeso, iwan achtoj in judiojtin okitakej in Pablo mowikatinemi iwan Trófimo itech weyikan de Jerusalén. </div>
<div class='p'>
<span class="verse" id="AC21_30">30&#160;</span>Nochtin tlakaj de yon weyikan omokuejsojkej iwan nochtin omotlalojkej omotzonewatoj ipan Pablo. Okitzkijkej iwan okokuyotzkej ipan tlale asta kalan de yen weyi tiopan, iwan san niman okualintzakej in puertajtin. 
<span class="verse" id="AC21_31">31&#160;</span>Iwan okinekiaj kimiktianij, pero in koronel de yen soldadojtin okimatke nik nochtin in tlakaj de Jerusalén sa tekitl kualanij. 
<span class="verse" id="AC21_32">32&#160;</span>In koronel okinmololoj isoldadojwan iwan kapitanmej, iwan omotlalojkej oyajkej kan ololitokaj in tlakaj. Nijkuak okitakej in koronel iwan isoldadojwan, ijkuakón okajkej iwan mach ok okimagakej okachi. 
<span class="verse" id="AC21_33">33&#160;</span>Ijkuakón in koronel okitzkij in Pablo iwan okinnawatij isoldadojwan ma kijilpikan ika ome kadenajtin. Satepan okintlajtlanij akin yon tlakatl iwan tlan okichij. 
<span class="verse" id="AC21_34">34&#160;</span>Pero sekimej otzajtziaj okijtoayaj se tlamantle iwan oksekimej okijtoayaj oksé tlamantle. In koronel mach owelia okikakia tlan okijtoayaj porke sa nochtin otzajtziaj. Okachi kuale otlanawatij ma kiwikakan itech kuartel. 
<span class="verse" id="AC21_35">35&#160;</span>Nijkuak oajsitoj kan eskalerajtin (escalones) de yen kuartel, in soldadojtin okikechpanojkej in Pablo iwan okitlejkoltijkej ajkopan porke nochtin in tlakaj sa tekitl okualankej inawak. 
<span class="verse" id="AC21_36">36&#160;</span>Iwan nochtin oyayaj inkuitlapan tzajtzitiwej okijtoayaj: </div>
<div class='p'>―¡Xikmiktikan! </div>
<div class='s'>Pablo omopalewij inmixpan nochtin tlakaj </div>
<div class='p'>
<span class="verse" id="AC21_37">37&#160;</span>Nijkuak ya kikalakianij itech kuartel, in Pablo okitlajtlanij in koronel: </div>
<div class='p'>―¿Welis achitzin nimotlapowis mowan? </div>
<div class='p'>In koronel okinankilij: </div>
<div class='p'>―¿Tikmati titlapoa griego? 
<span class="verse" id="AC21_38">38&#160;</span>¿Amo yen tej tiegipcio katlej ya wejkawitl otiaj en kontra de yen gobierno iwan otikinwikak nawi mil temiktijkej kan tlawaki? </div>
<div class='p'>
<span class="verse" id="AC21_39">39&#160;</span>Pablo okilwij: </div>
<div class='p'>―¡Amo, mach nej! Nej nijudío iwan onitlakatke itech se weyikan itoka Tarso, katlej sa tekitl weyi, iwan kajki itech región de Cilicia. Nej ompa niijkuilitok. Nimitztlatlawtia xinechkawili ma nikintlapowi in yinmej tlakaj. </div>
<div class='p'>
<span class="verse" id="AC21_40">40&#160;</span>In koronel okawilij ma tlapoa. Pablo omoketzke kan eskalerajtin de yen kuartel, okiketzke ima okinchiwilij señas para ma mokamatzakuakan. Nijkuak nochtin omokamatzakej ijkuakón okintlapowij ika intlajtol in judiojtin, ika hebreo:  </div>
<div class='psalmlabel' id='AC22_0'> 22</div>
<div class='p'>
<span class="verse" id="AC22_1">1&#160;</span>―Nokniwan tatajmej, nananmej, xikkakikan tlan namechilwis para nimopalewis. </div>
<div class='p'>
<span class="verse" id="AC22_2">2&#160;</span>Nijkuak okikakej ke okintlapowiaya ika intlajtol hebreo, omokamatzakej okachi. Iwan Pablo okinmilwij: </div>
<div class='p'>
<span class="verse" id="AC22_3">3&#160;</span>―Nej nijudío. Onitlakatke itech weyikan de Tarso, región de Cilicia, pero onimoskaltij nian Jerusalén. Gamaliel onechmachtij miek iwan kuale onikmokawij tlan kijtaj in tlanawatiltin de ya wejkawitl toweyitajwan. Sa tekitl onikixkawiaya (onimomelij) de niktekipanos in toTajtzin Dios ika nochi noyolo, ijkón ken aminochtin namejwan axan ankichiwaj. 
<span class="verse" id="AC22_4">4&#160;</span>Achtoj nej onikintlatlalochtiaya katlej nemij itech yin ojtle de Jesús iwan sekimej asta onikinmiktiaya. Tlakaj iwan siwamej onikinkitzkiaya iwan onikintzakuaya telpiloyan. 
<span class="verse" id="AC22_5">5&#160;</span>In weyi tiopixke iwan nochtin in tlayekankej tetajtzitzintin kuale kimatij nik ijkón onikchiwaya. Yejwan onechmakakej amatlanawatiltin para in tokniwan judiojtin de Damasco, para ika onechkawilijkej ma nikinwalwika in kristianostin nian Jerusalén kej presojtin para ma kintlajyowiltikan. </div>
<div class='s'>Pablo okinmakak kuenta in judiojtin kenik omokuepke tlaneltokak </div>
<div class='r'>(Hch. 9:1-19; 26:12-18) </div>
<div class='p'>
<span class="verse" id="AC22_6">6&#160;</span>’Nijkuak oniaya ipan ojtle iwan yonajsitiaya Damasco, iwan kej tlajko tonale, se tlanextle chikawak de ilwikak onechwaltlawilij 
<span class="verse" id="AC22_7">7&#160;</span>iwan oniwetzito ipan tlale. Iwan onikakke se tlajtole, onechilwij: “Saulo, Saulo, ¿tlanik wel tinechtemojtinemi iwan tikneki tinechkojkokos?” 
<span class="verse" id="AC22_8">8&#160;</span>Ijkuakón nej onitlanankilij: “¿Akin tej, tejwatzin?” In tlajtole onechnankilij: “Nej niJesús de Nazaret, katlej tej tiktemojtinemi.” 
<span class="verse" id="AC22_9">9&#160;</span>Katlej nowan oyayaj okitakej in tlanextle, pero mach okikakej in tlajtole katlej onechtlapowiaya. 
<span class="verse" id="AC22_10">10&#160;</span>Nej oniktlajtlanij: “¿Tlan nikchiwas, Señor?” Iwan Señor onechilwij: “Ximoketza iwan xiwia itech weyikan de Damasco. Ompa mitzilwiskej tlan tikchiwas.” 
<span class="verse" id="AC22_11">11&#160;</span>Iwan komo in tlanextle chikawak onechixtlawilij, onechixmiktij, iwan mach ok owelik onitlachixke, in tlakaj katlej nowan oyayaj sa onechmatilankej iwan onechwikakej para Damasco. </div>
<div class='p'>
<span class="verse" id="AC22_12">12&#160;</span>’Ompa itech weyikan de Damasco oyeka se tlakatl itoka Ananías, sa tekitl omotemaktiaya itech itlanawatil in Moisés, iwan nochtin in judiojtin katlej chantij ompa Damasco otlajtoayaj kuale de yej. 
<span class="verse" id="AC22_13">13&#160;</span>Ananías owalaj onechitako iwan onechilwij: “Nokni Saulo, xitlachia oksemi.” Iwan san niman ijkuakón onitlachixke oksemi, iwan owelik onikitak in Ananías. 
<span class="verse" id="AC22_14">14&#160;</span>Ijkuakón yej onechilwij: “In Dios de ya wejkawitl toweyitajwan yomitzpejpenke desde achtoj para xikmati tlan Yej kimonekiltia, iwan para xikita in Jesús katlej kipia tlan kuale ipan iyolo iwan para tikkakilis itlajtol. 
<span class="verse" id="AC22_15">15&#160;</span>Dios omitzpejpenke para titetlapowis de Jesús iwan para tikinmatiltis nochtin in tlaltikpaktlakaj de tlan otikitak iwan de tlan otikakke. 
<span class="verse" id="AC22_16">16&#160;</span>Iwan axan, amo ximochia okachi. Ximoketza iwan ximokuateeki. Xikmotlatlawtili in Señor ma mitzchipawa de motlajtlakol.” </div>
<div class='s'>Pablo okinmakak kuenta kenik in Señor okititlanke kan katej in tlakaj katlej mach judiojtin </div>
<div class='p'>
<span class="verse" id="AC22_17-18">17-18&#160;</span>’Nijkuak onimokuepke para Jerusalén, oniwia ijtik in weyi tiopan onimotiotzajtzilito. Iwan nijkuak onimotiotzajtzilijtoka ijkuakón onikitak in Señor kej yeskia niteemiktok. In Señor onechilwij: “Xikisa totoka de Jerusalén, porke mach mitzneltokiliskej tlan tikinmilwis de Nej.” 
<span class="verse" id="AC22_19">19&#160;</span>Iwan nej oniknankilij: “Señor, yejwan kuale kimatij ke oniaya itech nochtin intiopanwan in judiojtin para onikinwikaya telpiloyan katlej mitzneltokaj, iwan onikinwitekia. 
<span class="verse" id="AC22_20">20&#160;</span>Iwan nijkuak okimiktijkej in Esteban katlej otetlapowiaya de tejwatzin, nej ompa onieka, oniktekawilij ma kimiktikan iwan asta onikintlatoka intlakenwan katlej otemiktijkej.” 
<span class="verse" id="AC22_21">21&#160;</span>Iwan Señor onechilwij: “¡Xiwia! Nej nimitztitlanis wejka, tikintlapowiti katlej mach judiojtin.” </div>
<div class='s'>Pablo imak in koronel </div>
<div class='p'>
<span class="verse" id="AC22_22">22&#160;</span>Asta ompa okikakilijkej itlajtol, iwan ijkuakón otzajtzikej in judiojtin: </div>
<div class='p'>―¡Ma miki yon tlakatl! ¡Mach ok ma yeto! </div>
<div class='p'>
<span class="verse" id="AC22_23">23&#160;</span>Iwan komo otzajtzitokaj iwan okintlamotlayaj ajkopan intlakenwan iwan okitlamotlayaj tlale ik ajkopan, 
<span class="verse" id="AC22_24">24&#160;</span>in koronel okachi kuale otlanawatij ma kikalakikan in Pablo kan kuartel. Iwan otlanawatij ma kiwitekikan para ma kijto tlanik in tlakaj okualaniaj iwan otzajtziaj inawak. 
<span class="verse" id="AC22_25">25&#160;</span>Iwan nijkuak yokijilpijkaj para kiwitekiskej, in Pablo okitlajtlanij in kapitan katlej ompa oyeka: </div>
<div class='p'>―¿Welis tikwitekis se tlakatl romano maski mach ya kitlatzintokiaj? </div>
<div class='p'>
<span class="verse" id="AC22_26">26&#160;</span>Nijkuak ijkón okikakke in kapitan, oyáj okimatiltito in koronel. Okilwij: </div>
<div class='p'>―Xikpia kuidado de tlan tikchiwas porke yin tlakatl romano. </div>
<div class='p'>
<span class="verse" id="AC22_27">27&#160;</span>Ijkuakón in koronel okitato in Pablo iwan okitlajtlanij: </div>
<div class='p'>―¿Melawak nik in tej tiromano? </div>
<div class='p'>Iwan yej okinankilij: </div>
<div class='p'>―Aján, nej niromano. </div>
<div class='p'>
<span class="verse" id="AC22_28">28&#160;</span>Ijkuakón in koronel okilwij in Pablo: </div>
<div class='p'>―Nej oniktlaxtlaj miek tomin para onimochij niromano. </div>
<div class='p'>Pablo okijtoj: </div>
<div class='p'>―Pues nej niromano desde onitlakatke. </div>
<div class='p'>
<span class="verse" id="AC22_29">29&#160;</span>Ijkón, in tlakaj katlej kiwitekinij in Pablo san niman okikajkajkej. Iwan nijkuak in koronel okikakke nik in Pablo yej romano, omomawtij porke yokijilpijka. </div>
<div class='s'>Pablo okiwikakej itech injunta in judiojtin </div>
<div class='p'>
<span class="verse" id="AC22_30">30&#160;</span>In koronel okinekia kimatis kuale por tlanik in judiojtin okistlakawiayaj in Pablo. Owalmostlatik in koronel okinkixtilij in kadenajtin in Pablo. Noijki otlanawatij ma mololokan in tlayekankej tiopixkej iwan nochtin tlayekankej tetajtzitzintin judiojtin itech injunta. Satepan okikixtij in Pablo iwan okiwikak okiteixpantito itech yon junta.  </div>
<div class='psalmlabel' id='AC23_0'> 23</div>
<div class='p'>
<span class="verse" id="AC23_1">1&#160;</span>Pablo okintlatak nochtin in tlakaj de itech yon junta iwan okinmilwij: </div>
<div class='p'>―Nokniwan, nej nikaj asta axan ika kuale notlalnamikilis inawak Dios. </div>
<div class='p'>
<span class="verse" id="AC23_2">2&#160;</span>Ijkuakón in weyi tiopixke Ananías, okinnawatij katlej ompa oyekaj inakastlan Pablo, ma kikamatlajtlatzinikan. 
<span class="verse" id="AC23_3">3&#160;</span>Pablo okilwij: </div>
<div class='p'>―¡Dios mitzkamatlajtlatzinis tej teixkajkayaj! Tla tej ompa tiewatok para tinechtlatzintokis ken kijta in tlanawatile, ¿tlanik kiné titlanawatia ma nechkamatlajtlatzinikan? ¿Kox ijkón kijta in tlanawatile xikchiwa? </div>
<div class='p'>
<span class="verse" id="AC23_4">4&#160;</span>Katlej ompa oyekaj okilwijkej: </div>
<div class='p'>―¿Ijkón timixewia tiknanankilia in weyi tiopixke de Dios? </div>
<div class='p'>
<span class="verse" id="AC23_5">5&#160;</span>Pablo okijtoj: </div>
<div class='p'>―Nokniwan, nej mach onikmatia kox yen weyi tiopixke. Tla nikmatini mach ijkón nik nitlajtoani, porke itech in tiotlajkuilole kijta: “Amo titlajtos biero de se tlayekanke de mopueblo.” </div>
<div class='p'>
<span class="verse" id="AC23_6">6&#160;</span>Ijkuakón Pablo okitak nik ompa oyekaj sekimej saduceos iwan sekimej fariseos, iwan okijtoj chikawak: </div>
<div class='p'>―Nokniwan, nej nifariseo, nej niwalajtok nelwatl de fariseos. Namejwan annechistlakawiaj porke nej nikchia nik se tonale moyolkuiskej (moyolitiskej) in mikkamej. </div>
<div class='p'>
<span class="verse" id="AC23_7">7&#160;</span>Nijkuak ijkón okijtoj in Pablo, in fariseos iwan saduceos sa yejwan opéj mokualaniaj. Oneske ome tlalnamikilistle porke mach san se tlan okiyejyekoayaj. 
<span class="verse" id="AC23_8">8&#160;</span>Porke in saduceos kijtaj nik in mikkamej mach moyolkuiskej, iwan kijtaj mach katej angelestin nion espíritus, pero in fariseos nochi yon tlamantle kineltokaj. 
<span class="verse" id="AC23_9">9&#160;</span>Nochtin otzajtziaj. Sekimej tlamachtijkej de itlanawatil in Moisés, katlej oyekaj fariseos, omoketzkej iwan okijtojkej: </div>
<div class='p'>―Yin tlakatl mach itlaj biero okichij. Welis ipan melajka okitlapowij se espíritu o noso se ángel nijkuak oyaya ipan ojtle para Damasco. </div>
<div class='p'>
<span class="verse" id="AC23_10">10&#160;</span>Iwan komo sa tekitl opéj mokualaniaj okachi, in koronel omomawtij amo san kichiwa kitzkiskej iwan kitlajtlamiskej in Pablo. Ijkuakón okinnotzkej sekimej soldadojtin para ma kixtikan de itech yon junta iwan ma kiwikakan oksemi para kan kuartel. </div>
<div class='p'>
<span class="verse" id="AC23_11">11&#160;</span>Owalmostlayuaktik, in Señor okimonextilij in Pablo iwan okilwij: </div>
<div class='p'>―Ximoyolojchikawa, Pablo, porke ijkón ken otitlapoj de Nej nian Jerusalén, ijkón noijki titetlapowis de Nej itech weyikan de Roma. </div>
<div class='s'>Omotlatlalwijkej para kimiktiskej in Pablo </div>
<div class='p'>
<span class="verse" id="AC23_12">12&#160;</span>Owalmostlatik, sekimej judiojtin omotlatlalwijkej para kimiktiskej in Pablo, iwan okisentlalijkej mach tlakuaskej iwan nion mach itlaj koniskej asta ma yolopachiwikan ma kimiktikan in Pablo. 
<span class="verse" id="AC23_13">13&#160;</span>Oyekaj okachi de omenpoaltin tlakaj katlej ijkón okisentlalijkej intlajtol. 
<span class="verse" id="AC23_14">14&#160;</span>Oyajkej kiné innawak in tlayekankej tiopixkej iwan innawak in tlayekankej tetajtzitzintin. Okinmilwitoj: </div>
<div class='p'>―Tejwan yotiksentlalijkej totlajtol mach itlaj tikkuaskej iwan mach itlaj tikoniskej tla amo achtoj tiyolopachiwij tikmiktiaj in Pablo. 
<span class="verse" id="AC23_15">15&#160;</span>Axan namejwan iwan katlej de yen junta xiktlajtlanilikan in koronel ma amechwalwikili in Pablo, xikmotenwikan nik ankinekij ankitlatzintokiskej itech junta mostla para ankiyekmatiskej tlan okichij. Tejwan ya timochixtoskej para tikmiktiskej antes de ajsiki nian. </div>
<div class='p'>
<span class="verse" id="AC23_16">16&#160;</span>Pablo okipiaya se ikni siwatl. Iwan nijkuak itelpoch okimatke nik kinekij kimiktiskej itio, ijkuakón omotlaloj okilwito kan kuartel. 
<span class="verse" id="AC23_17">17&#160;</span>Pablo okinotzke se kapitan, iwan okilwij: </div>
<div class='p'>―Xikwika yin telpochtle inawak in komandante porke kineki kimatiltis se tlajtole. </div>
<div class='p'>
<span class="verse" id="AC23_18">18&#160;</span>In kapitan okiwikak in telpochtle inawak in komandante. Okilwij: </div>
<div class='p'>―Pablo katlej tzaktok onechnotzke iwan onechilwij ma nikwalwika nian yin telpochtle. Kineki mitzilwis se tlajtole. </div>
<div class='p'>
<span class="verse" id="AC23_19">19&#160;</span>In komandante okimatilanke in telpochtle okiwikak ik se lado iwan okitlajtlanij: </div>
<div class='p'>―¿Tlan tikneki tinechilwis? </div>
<div class='p'>
<span class="verse" id="AC23_20">20&#160;</span>In telpochtle okilwij: </div>
<div class='p'>―In judiojtin omotlatlalwijkej para mitztlajtlanilikiwej xikwika oksemi in Pablo mostla itech junta, kimotenwiskej kinekij kitlatzintokiskej okachi para kiyekmatiskej tlan okichij. 
<span class="verse" id="AC23_21">21&#160;</span>Pero amo xikinneltokili, porke kej omenpoaltin de intekipanojkawan kimonepachwiskej, iwan yokisentlalijkej intlajtol mach tlakuaskej iwan nion mach itlaj koniskej tla amo achtoj yolopachiwij kimiktiaj in Pablo. Axan ya mochixtokej iwan sa kichiaj tlan tikijtos. </div>
<div class='p'>
<span class="verse" id="AC23_22">22&#160;</span>Ijkuakón in komandante okiyolopachoj in telpochtle. Iwan okinawatij amakaj itlaj ma kilwi de tlan yokilwij. </div>
<div class='s'>Pablo okiwikakej inawak in gobernador Félix </div>
<div class='p'>
<span class="verse" id="AC23_23">23&#160;</span>In koronel okinnotzke omen kapitanmej, iwan okinnawatij ma kinyektlalikan ome siento soldadojtin katlej san nejnemiskej, eyinpoale iwan majtlaktle katlej yaskej ipan kabayo, iwan ome siento katlej yaskej ika lanzajtin. Para nochtin ma wian itech weyikan de Cesarea a las nuebe de yuak. 
<span class="verse" id="AC23_24">24&#160;</span>Noijki otlanawatij ma kiyektlalikan se kabayo para ipan yas in Pablo, iwan otlanawatij ma kiwikakan ika kuale inawak in gobernador Félix iwan amitlaj ma pano. 
<span class="verse" id="AC23_25">25&#160;</span>Iwan okinmakak ma kitkikan se amatlajkuilole katlej ijkín kijta: </div>
<div class='p'>
<span class="verse" id="AC23_26">26&#160;</span>“Nej niClaudio Lisias. Nimitzontlajpaloa tejwatzin gobernador Félix itech yin amatl. 
<span class="verse" id="AC23_27">27&#160;</span>In judiojtin okitzkijkej yin tlakatl Pablo iwan yakimiktianij, pero nijkuak nej onikmatke nik in yej romano, oniaj inwan nosoldadojwan iwan onimokalakij onikpalewito. 
<span class="verse" id="AC23_28">28&#160;</span>Iwan komo oniknekia nikmatini por tlanik kitilwiaj, por yonik onikwikak itech injunta in judiojtin. 
<span class="verse" id="AC23_29">29&#160;</span>Iwan onikmatke nik in judiojtin kitilwiaj in Pablo san por sekin tlamantle de intlanawatil de yejwan. Pero mach itlaj biero okichij komo para ma kimiktikan, iwan nion mach moneki yetos telpiloyan. 
<span class="verse" id="AC23_30">30&#160;</span>Iwan komo onikmatke nik in judiojtin omotlatlalwijkej para kimiktiskej, okachi kuale nian nimitzontitlanilia monawak. Iwan noijki onikinmilwij akinmej kitilwiaj in Pablo ma wian ma moyektlalitij monawak de tlan ika kitilwiaj. Oksé tonale timotlajpaloskej.” </div>
<div class='p'>
<span class="verse" id="AC23_31">31&#160;</span>In soldadojtin okichijkej ijkón ken okinnawatijkej, iwan okiwikakej in Pablo de yuak asta itech weyikan de Antípatris. 
<span class="verse" id="AC23_32">32&#160;</span>Owalmostlatik, in soldadojtin katlej san onejnenkej okiskej de Antípatris iwan owalmokuepkej para Jerusalén itech inkuartel. In soldadojtin katlej oyayaj ipan kabayo, okiseguirojkej oyajkej okiwikakej in Pablo. 
<span class="verse" id="AC23_33">33&#160;</span>Nijkuak oajsitoj Cesarea, in amatlajkuilole okimaktilijkej in gobernador iwan noijki okitemaktijkej (okitemaktilijkej) in Pablo. 
<span class="verse" id="AC23_34">34&#160;</span>In gobernador nijkuak otlanke okileroj yon amatlajkuilole, ijkuakón okitlajtlanij in Pablo in yej de kan. Nijkuak okimatke nik in Pablo yej de Cilicia, 
<span class="verse" id="AC23_35">35&#160;</span>okilwij: </div>
<div class='p'>―Nimitzkakilis nijkuak ma wikikan katlej mitztilwiaj. </div>
<div class='p'>Satepan okinnawatij isoldadojwan ma kitlatokan itech ipalacio in Herodes.  </div>
<div class='psalmlabel' id='AC24_0'> 24</div>
<div class='s'>Pablo omopalewij ixpan gobernador Félix </div>
<div class='p'>
<span class="verse" id="AC24_1">1&#160;</span>Makuile tonale satepan, in weyi tiopixke Ananías, oajsito ompa itech weyikan de Cesarea iwan sekimej tlayekankej tetajtzitzintin de Jerusalén iwan se lisensiado itoka Tértulo, katlej sa tekitl kuale otlapoaya. Nochtin yonmej oyajkej inawak in gobernador para kitilwiskej in Pablo. 
<span class="verse" id="AC24_2">2&#160;</span>Nijkuak okualwikakej in Pablo inyakapan, in lisensiado Tértulo opéj kistlakawia in Pablo. Okilwij in gobernador Félix: </div>
<div class='p'>―Timitztlasojkamachiliaj miek tejwatzin gobernador. Por yen tejwatzin axan tejwan tikatej ika kuale iwan tikpiaj pakilistle. Tiktlasojkamatij por yen moixtlamachilis por tlan kuale tlamochijtok itech yin topaís. 
<span class="verse" id="AC24_3">3&#160;</span>Por nochi tlan tejwatzin tikchiwa ik nian nepa, tejwan tipakij iwan timitztlasojkamachiliaj por nochi in yon, tejwatzin gobernador Félix. 
<span class="verse" id="AC24_4">4&#160;</span>Iwan para amo okachi nimitzwejkawas, nimitztlatlawtia xitechonkakili se achitzin. 
<span class="verse" id="AC24_5">5&#160;</span>Kuale yotikixmatkej yin tlakatl wel tekokolismakak. Iwan itech nochi in tlaltikpak kinkuatlapololtijtinemi in judiojtin. Iwan yen tlayekanke de se grupo katlej kintokayotiaj nazarenos. 
<span class="verse" id="AC24_6">6&#160;</span>Iwan okinekia tlaijtlakoani itech weyi tiopan, iwan por yonik tejwan otikitzkijkej. 
<span class="verse" id="AC24_7">7&#160;</span>Pero in komandante Lisias omokalakij iwan otechkixtilij in Pablo ika chikawak. 
<span class="verse" id="AC24_8">8&#160;</span>Tejwatzin monewian welis tikyolkuitis para xikyekmati nik melawak nochi tlan ika tiktilwiaj. </div>
<div class='p'>
<span class="verse" id="AC24_9">9&#160;</span>In judiojtin katlej ompa oyekaj ixpan gobernador okijtoayaj melawak nochi tlan okijtoaya in Tértulo. 
<span class="verse" id="AC24_10">10&#160;</span>In gobernador ijkuakón okichiwilij señas in Pablo para ma tlajto. Pablo okijtoj: </div>
<div class='p'>―Ika pakilistle nimopalewis moixpan tejwatzin porke nikmati nik in tejwatzin titekiwaj de yin país desde ya wejkika. 
<span class="verse" id="AC24_11">11&#160;</span>Yakin kipia majtlaktle iwan ome tonale de oniejkoko Jerusalén para nikweyikixtis in toTajtzin Dios itech weyi tiopan. Tejwatzin monewian welis tikonyekmatis tla amo melawak. 
<span class="verse" id="AC24_12">12&#160;</span>Mach onechitakej nimokualanijtok iwan akaj, nion mach onikinkuejsoaya in tlakaj itech weyi tiopan, nion itech intiopan in judiojtin, iwan nion kanaj oksé lado de itech yon weyikan. 
<span class="verse" id="AC24_13">13&#160;</span>Yinmej tlakaj mach itlaj welis mitznextiliskej de tlan ika nechtilwiaj. 
<span class="verse" id="AC24_14">14&#160;</span>Pero nej nikmokuitia nik melawak niktekipanoa in toTajtzin Dios de ya wejkawitl toweyitajwan ijkón ken nechnextilia in Yankuik Ojtle de Cristo, iwan por yonik yejwan techtokayotiaj tinazarenos. Iwan nikneltoka nochi tlan kajki ijkuilitok itech itlanawatil in Moisés iwan tlan okijkuilojkej in profetajtin. 
<span class="verse" id="AC24_15">15&#160;</span>Nej nikchia inawak Dios tlan yejwan noijki kichiaj, de ke nochtin mikkamej moyolkuiskej (moyolitiskej) oksemi. Moyolkuiskej katlej kualachijkej iwan katlej mach kualachijkej. 
<span class="verse" id="AC24_16">16&#160;</span>Por yonik nochipa nikneki nikchiwas tlan kuale, para notlalnamikilis amo ma nechistlakawi de itlaj tlamantle mach kuale inawak Dios iwan nion innawak in tlakaj. </div>
<div class='p'>
<span class="verse" id="AC24_17">17&#160;</span>’Satepan de kanaj keski xiwitl de oninenke itech oksekimej paismej, oniwalmokuepke oniwalaj para nopaís para nikxejxelos itech weyikan de Jerusalén kanaj kexkich tomin para katlej pobrestin, iwan noijki para nikmiktis se yolkatl para nikixpantilis in toTajtzin Dios. 
<span class="verse" id="AC24_18">18&#160;</span>Nej onimochipajtoka itech weyi tiopan ijkón ken kichiwaj in judiojtin para nietos kuale inawak Dios. Iwan ijkuakón sekimej judiojtin de región de Asia onechajsitejkokej itech weyi tiopan. Mach miekej ompa oyekaj nion mach omokuejsoayaj in tlakaj. 
<span class="verse" id="AC24_19">19&#160;</span>Moneki yejwan nekatej judiojtin ma wikikan ma moteixpantikij nian para ma nechtilwikan tla itlaj kipiaj nowan. 
<span class="verse" id="AC24_20">20&#160;</span>O noso in yinmej katlej nian katej ma kijtokan kox onechajxilijkej itlaj mach kuale nijkuak onechpixtokaj itech junta. 
<span class="verse" id="AC24_21">21&#160;</span>O noso xamo nechtilwiaj por onitzajtzik chikawak ompa itech junta. Onikijtoj: “Namejwan axan nian annechistlakawiaj san por nikneltoka nik in mikkamej moyolkuiskej (moyolitiskej).” </div>
<div class='p'>
<span class="verse" id="AC24_22">22&#160;</span>Nijkuak ijkón okikakke in gobernador Félix, okiyejyekoj okachi kuale kikawas yon tlamantle para oksé tonale. Porke yej okimatia achi de yen yonmej tlaneltokakej katlej nemij itech iojwi in Cristo. Okinmilwij: </div>
<div class='p'>―Nijkuak witz in koronel Lisias, nikmatis okachi kuale por tlanik ankistlakawiaj. </div>
<div class='p'>
<span class="verse" id="AC24_23">23&#160;</span>In gobernador okinawatij in kapitan ok ma kitlato in Pablo ijtik telpiloyan, pero ma kikawilikan ma kitlajpalokan iamigoswan iwan ma kimakakan tla itlaj kineki. </div>
<div class='p'>
<span class="verse" id="AC24_24">24&#160;</span>Opanok keski tonale satepan, owalaj oksemi para Cesarea in gobernador Félix iwan isiwa Drusila, katlej oyeka judía. In gobernador otlanawatij ma kinotzakan in Pablo para ma kitlapowi de yen tlaneltokalistle de Cristo Jesús. 
<span class="verse" id="AC24_25">25&#160;</span>Pablo okilwij in Félix kenik welis se tlakatl yetos chipawak inawak Dios. Okilwij nik in Dios kineki ma se kimoxikolti amo se tlajtlakos. Noijki okilwij nik in Dios se tonale techyolkuitis tinochtin. Iwan nijkuak in gobernador okikakke nochi yon, sa tekitl omomawtij iwan okilwij in Pablo: </div>
<div class='p'>―San ika yej, xiwia. Nimitznotzas oksemi nijkuak nimajxilis. </div>
<div class='p'>
<span class="verse" id="AC24_26">26&#160;</span>In gobernador okichixtoka in Pablo ma kimaka itlaj tomin para kikajkawas. Por yonik okinotzaya miekpa para iwan omotlapowiaya. 
<span class="verse" id="AC24_27">27&#160;</span>Ome xiwitl ijkón okichijtoka in gobernador Félix asta ijkuak omopatlak. Okalakke oksé gobernador itoka Porcio Festo. Iwan komo in gobernador Félix okinekke mokawas kuale inwan judiojtin, por yonik okikajtej tzaktok in Pablo ijtik telpiloyan.  </div>
<div class='psalmlabel' id='AC25_0'> 25</div>
<div class='s'>Pablo omopalewij ixpan in gobernador Festo </div>
<div class='p'>
<span class="verse" id="AC25_1">1&#160;</span>Festo oajsito itech weyikan de Cesarea para otekikitzkij de gobernador. Eyi tonale satepan okiske de Cesarea iwan oyáj para Jerusalén. 
<span class="verse" id="AC25_2">2&#160;</span>In tlayekankej tiopixkej iwan judiojtin katlej okachi tlayekantokej de Jerusalén, mientras ompa omajsia in gobernador Festo, omotlalojkej oyajkej okitilwitoj in Pablo. 
<span class="verse" id="AC25_3">3&#160;</span>Okitlatlawtijkej ma tlanawati ma kiwalwikakan in Pablo para Jerusalén. Pero yejwan yomotlatlalwijkej kimonepachwiskej ipan ojtle para kimiktiskej. 
<span class="verse" id="AC25_4">4&#160;</span>Pero in gobernador Festo okinnankilij nik in Pablo tzaktok Cesarea, iwan ipan kanaj keski tonale yej inewian yas ompa. 
<span class="verse" id="AC25_5">5&#160;</span>Okinmilwij: </div>
<div class='p'>―Ma wian sekimej tlakaj katlej okachi wejweyikistokej de amejwan. Ma wian nowan asta Cesarea. Tla Pablo okichij itlaj mach kuale, ompa welis ankistlakawiskej. </div>
<div class='p'>
<span class="verse" id="AC25_6">6&#160;</span>In gobernador Festo oyeka Jerusalén kanaj se chikueyi o noso majtlaktle tonale, iwan satepan omokuepke para Cesarea. Owalmostlatik, omotlalij ipan isiya de gobernador kan tlaixkomakaj (tlatzonmanaj), iwan otlanawatij ma kiwalwikakan in Pablo. 
<span class="verse" id="AC25_7">7&#160;</span>Nijkuak in Pablo okalakke kan tlaixkomakaj, in judiojtin katlej owalajkej de Jerusalén okiyawalojkej iwan opéj kitilwiaj de miek tlamantle, pero mach yipa owelikej itlaj okinextilijkej de tlan okijtoayaj. 
<span class="verse" id="AC25_8">8&#160;</span>Pablo omopalewij okijtoj: </div>
<div class='p'>―Nej mach onikchij itlaj mach kuale, nion itech intlanawatil in judiojtin, nion itech weyi tiopan, iwan nion inawak in weyi tlanawatij romano César. </div>
<div class='p'>
<span class="verse" id="AC25_9">9&#160;</span>Pero komo in Festo okinekke mokawas kuale iwan judiojtin, okitlajtlanij in Pablo: </div>
<div class='p'>―¿Tikneki tias Jerusalén para ompa nej nonewian nikitas nochi yin tlamantle de tlan ika mitzistlakawiaj? </div>
<div class='p'>
<span class="verse" id="AC25_10">10&#160;</span>Pablo okinankilij: </div>
<div class='p'>―Nikaj kan tlaixkomaka (tlatzonmanaj) in weyi tlanawatij César, kan kipiaj de kitaskej por tlanik nechistlakawiaj. Tejwatzin monewian yotikmatke nik mach itlaj onikchij tlan mach kuale innawak in judiojtin. 
<span class="verse" id="AC25_11">11&#160;</span>Tla itlaj onikchij mach kuale iwan moneki ma nechmiktikan, mach nimotzinkixtis. Pero tla amo onkaj itlaj tlan melawak de tlan ika nechistlakawiaj, mach akaj welis nechtemaktis (nechtemaktilis) inmak in judiojtin. Nikneki inewian in weyi tlanawatij César ma kita kox nikpia tlajtlakole o noso amo. </div>
<div class='p'>
<span class="verse" id="AC25_12">12&#160;</span>Festo omotlapowij inwan oksekimej tlanajnawatijkej, iwan satepan okilwij in Pablo: </div>
<div class='p'>―Komo tikneki tipanos inawak in César, pues tias kiné inawak in César asta Roma. </div>
<div class='s'>Pablo oyáj inawak in rey Agripa </div>
<div class='p'>
<span class="verse" id="AC25_13">13&#160;</span>Kanaj keski tonale satepan, in rey Agripa iwan ikni siwatl Berenice oyajkej para itech weyikan de Cesarea okitlajpalotoj in gobernador Festo. 
<span class="verse" id="AC25_14">14&#160;</span>Iwan komo ompa omokajkej miek tonale, Festo okimakak kuenta in rey Agripa de yen Pablo, okilwij: </div>
<div class='p'>―Nian kajki se tlakatl katlej Félix okajtej tzaktok nijkuak nej onikalakke nigobernador. 
<span class="verse" id="AC25_15">15&#160;</span>Nijkuak onieka Jerusalén, in tlayekankej tiopixkej iwan in tlayekankej tetajtzitzintin judiojtin, onechixpantilitoj nonawak por tlanik kistlakawiaj yon tlakatl Pablo, iwan onechilwijkej ma niktlajtlakolti para ma miki. 
<span class="verse" id="AC25_16">16&#160;</span>Nej onikinnankilij nik se jues romano mach kipia derecho para kitemaktis (kitemaktilis) akaj para ma kimiktikan san por yej kinekis. Achtoj moneki katlej kitilwiaj ma mopalewi ixpan jues iwan inmixpan tlakaj katlej kitilwiaj. 
<span class="verse" id="AC25_17">17&#160;</span>Por yonik, nijkuak in judiojtin owalajkej nian, san niman nijkuak owalmostlatik onimotlalij ipan nosiya de gobernador kan tlaixkomakaj (tlatzonmanaj) iwan onitlanawatij ma nechwalwikilikan in Pablo. 
<span class="verse" id="AC25_18">18&#160;</span>Nej onikmolwij xamo kitilwiaj de itlaj tlan mach kuale okichij, pero in judiojtin katlej owalajkej okitilwikoj mach itlaj okijtojkej de tlan nej onikyejyekoaya. 
<span class="verse" id="AC25_19">19&#160;</span>Okitilwiayaj san por se tlamantle de intiotlamachtil iwan de se tlakatl itoka Jesús, katlej yomikke iwan Pablo kijta yolitok. 
<span class="verse" id="AC25_20">20&#160;</span>Iwan komo mach onikmatia tlan nikchiwas, okachi kuale oniktlajtlanij in Pablo kox kineki yas Jerusalén para ompa nonewian nikitas kox kipia itlaj tlajtlakole o noso amo. 
<span class="verse" id="AC25_21">21&#160;</span>Pero yej okijtoj ke inewian in weyi tlanawatij romano César ma kita kox kipia itlaj tlajtlakole o noso amo de tlan ika kitilwiaj. Por yonik onitlanawatij ok ma tzakto in Pablo asta ijkuak ajsis tonale para niktitlanis inawak in César. </div>
<div class='p'>
<span class="verse" id="AC25_22">22&#160;</span>Ijkuakón in rey Agripa okilwij in gobernador Festo: </div>
<div class='p'>―Nej noijki nikneki nikkakis in yon tlakatl. </div>
<div class='p'>Festo okinankilij: </div>
<div class='p'>―Niman mostla welis tikkakis. </div>
<div class='p'>
<span class="verse" id="AC25_23">23&#160;</span>Owalmostlatik, in rey Agripa iwan Berenice owalajkej kan tlaixkomakaj (tlatzonmanaj), okalakej tlakentitiwej ika kuajkuale intlaken. Noijki owalajkej in koroneltin iwan katlej okachi wejweyikistokej (wejweyititokej) de itech yon weyikan. Satepan Festo otlanawatij ma kualwikakan in Pablo. 
<span class="verse" id="AC25_24">24&#160;</span>Iwan okijtoj in Festo: </div>
<div class='p'>―Tejwatzin, rey Agripa iwan namejwan katlej nian anmololitokej towan. Nian kajki in tlakatl katlej nochtin in judiojtin de nian Cesarea iwan de Jerusalén kitilwiaj. Yejwan otzajtziaj chikawak onechilwiayaj ma miki. 
<span class="verse" id="AC25_25">25&#160;</span>Nej nikita, mach itlaj okichij tlan mach kuale komo para se ma kimikti. Iwan komo yej inewian okitlajtlanke ke okachi kuale inewian in weyi tlanawatij César ma kita kox kipia itlaj tlajtlakole o noso amo, tonses nej onikyejyekoj okachi kuale niktitlanis asta Roma inawak César. 
<span class="verse" id="AC25_26">26&#160;</span>Iwan komo amo nikpia itlaj de tlan melawak de tlan ika kitilwiaj para welis niktlajkuililis in toweyi tlanawatij César, nian namechixpantilia namejwan, pero katlej okachi nikneki nikixpantilis, yen tejwatzin rey Agripa. Xiktlatzintoki tlan okichij para ma nikpia itlaj tlamantle tlan nikijkuililis in toweyi tlanawatij César. 
<span class="verse" id="AC25_27">27&#160;</span>Porke nikita mach kuale kajki tla niktitlanis se preso inawak in César iwan mach nikilwis tlan okichij.  </div>
<div class='psalmlabel' id='AC26_0'> 26</div>
<div class='s'>Pablo omotlajtolpalewij ixpan rey Agripa </div>
<div class='p'>
<span class="verse" id="AC26_1">1&#160;</span>Ijkuakón in rey Agripa okilwij in Pablo: </div>
<div class='p'>―Kualtis titlajtos para ximopalewi. </div>
<div class='p'>Pablo okiketzke ima iwan ijkín okijtoj: </div>
<div class='p'>
<span class="verse" id="AC26_2">2&#160;</span>―Nikpia miek pakilistle porke axan welis nitlapoas moixpan tejwatzin rey Agripa, para nimopalewis de nochi tlan ika nechtilwiaj in judiojtin. 
<span class="verse" id="AC26_3">3&#160;</span>Porke tejwatzin kuale tikixmati nochi in kostumbres katlej kipiaj in judiojtin iwan tikmati nochi in tlamantle tlan ika timokualaniaj. Por yonik nimitztlatlawtia xinechonyekkakili notlajtol. </div>
<div class='s'>Pablo okinmakak kuenta kenamij nik onemia nijkuak mach oyeka tlaneltokak </div>
<div class='p'>
<span class="verse" id="AC26_4">4&#160;</span>’Nochtin in judiojtin de weyikan de Tarso kan onitlakatke iwan de Jerusalén kuale kimatij kenamij nik onichipawkanemia innawak desde nichokkoj. 
<span class="verse" id="AC26_5">5&#160;</span>Noijki kimatij iwan welis kijtoskej tla kinekij, ke desde nitelpochtle onieka nifariseo. In grupo de fariseos yejwan katlej okachi moyekketzaj itech totiotlamachtil iwan amo ken oksekimej grupojtin de judiojtin. 
<span class="verse" id="AC26_6">6&#160;</span>Iwan axan nian onechwalwikakej nechtilwiaj. Nechtilwiaj porke nej nikchia tlan Dios okinkakitij in ya wejkawitl toweyitajwan. 
<span class="verse" id="AC26_7">7&#160;</span>In tlakaj de yen majtlaktle iwan ome familias de Israel, noijki kichiaj ma mochiwa tlan achtoj in Dios okinkakitij. Por yonik kiweyikixtiaj in Dios ika nochi inyolo iwan kitekipanoaj tonayan iwan yuak. Iwan por yonik, tejwatzin rey Agripa, axan in judiojtin nechtilwiaj porke nej noijki nikchia tlan yejwan noijki kichiaj. 
<span class="verse" id="AC26_8">8&#160;</span>Pero, ¿tlanik namejwan mach ankineltokaj nik in Dios welis kinyolitis in mikkamej? </div>
<div class='s'>Pablo okinmakak kuenta kenamij nik okintlatlalochtiaya in tlaneltokakej </div>
<div class='p'>
<span class="verse" id="AC26_9">9&#160;</span>’Nej noijki achtoj onikyejyekoaya oksé tlamantle. Onikyejyekoaya nikintoktis miek tlamantle tlan mach kuale katlej kineltokaj in Jesús de Nazaret. 
<span class="verse" id="AC26_10">10&#160;</span>Iwan ijkón onikchij itech weyikan de Jerusalén. Ika intlanawatil in tlayekankej tiopixkej, nej nonewian onikintzakke telpiloyan miekej yolchipawakej, iwan nijkuak okinmiktiayaj nej onikijtoaya kuale kajki. 
<span class="verse" id="AC26_11">11&#160;</span>Miekpa sa tekitl onikinnekatoktij para ma tlajtokan biero de Jesús. Iwan ijkón onikchijtinemia itech nochtin intiopanwan in judiojtin. Sa tekitl onechkualaniayaj ke asta onikintlatlalochtijtinemia itech weyikantin katlej katej itech oksekimej paismej. </div>
<div class='s'>Pablo okijtoj oksemi kenamij nik omokuepke tlaneltokak </div>
<div class='r'>(Hch. 9:1-19; 22:6-16) </div>
<div class='p'>
<span class="verse" id="AC26_12">12&#160;</span>’Iwan nijkuak oniaj itech weyikan de Damasco, onikitkik se amatl katlej okitkia se tlanawatile katlej onechmakakej in tlayekankej tiopixkej para ma nikinkitzki in tlaneltokakej. 
<span class="verse" id="AC26_13">13&#160;</span>Pero ipan ojtle, tejwatzin rey, kej tlajko tonale onikitak se tlanextle de ilwikak okachi chikawak ke itlawil in tonale, otlawij nopan iwan inpan katlej oyayaj nowan. 
<span class="verse" id="AC26_14">14&#160;</span>Tinochtin otiwetzitoj ipan tlale, iwan onikakke se tlajtole onechtlapowij ika tlajtole hebreo: “Saulo, Saulo, ¿tlanik wel tinechtemojtinemi iwan tikneki tinechkojkokos? Tej monewian timokojkokoa ijkón ken se toro mokojkokoa nijkuak kitejteliksa in markisotes.” 
<span class="verse" id="AC26_15">15&#160;</span>Ijkuakón nej onikijtoj: “¿Akin tej, tejwatzin?” In Señor onechnankilij: “Nej niJesús, katlej tej tiktemojtinemi. 
<span class="verse" id="AC26_16">16&#160;</span>Ximoketza, porke onimitzmonextilij para titekipanos nonawak iwan para xiktematilti tlan axan yotikitak de Nej iwan tlan satepan tikitas. 
<span class="verse" id="AC26_17">17&#160;</span>Nimitzmakixtis de inmak in judiojtin iwan de inmak katlej mach judiojtin. Axan Nej nimitztitlani xiwia kan katej katlej mach judiojtin. 
<span class="verse" id="AC26_18">18&#160;</span>Nimitztitlani innawak para ma mixtlajtlapokan para mach ok ma nemikan kan tlatleyua, sino ma nemikan kan tlanestok. Para mach ok ma nemikan imak Satanás, sino ma nemikan inawak Dios. Moneki ma nechneltokakan para welis nikintlapojpolwis de intlajtlakol, iwan ijkón welis kipiaskej parte inwan nochtin in oksekimej katlej Dios yokinyolchipaj porke nechneltokaj.” </div>
<div class='s'>Pablo okichij tlan Jesús okilwij </div>
<div class='p'>
<span class="verse" id="AC26_19">19&#160;</span>’Ijkón kiné, tejwatzin rey Agripa, onikchij tlan Jesús onechilwij nijkuak onechmonextilij de ilwikak. 
<span class="verse" id="AC26_20">20&#160;</span>Achtoj onikinmatiltij de itlajtol in Dios in judiojtin katlej katej Damasco, satepan katlej katej Jerusalén iwan katlej katej itech nochi in estado de Judea. Noijki onikinmatiltij katlej mach judiojtin. Nochtin onikinmatiltij itlajtol in Dios para ma moyolpejpenakan (ma moyolkuepakan) de intlajtlakol iwan ma mokuepakan inawak Dios. Onikinmilwij ma kichiwakan tlan kuale para ma mota nik melawak yomokuepkej tlaneltokakej. 
<span class="verse" id="AC26_21">21&#160;</span>Por yonik, sekimej judiojtin onechkitzkijkej itech weyi tiopan iwan okinekiaj nechmiktianij. 
<span class="verse" id="AC26_22">22&#160;</span>Pero asta axan nitetlapowia de Jesucristo porke Dios nechpalewia. Nochtin nikintlapowia de Dios, wejweyin iwan tzitzikinmej, mach itlaj oksé nikinmilwia, san yej tlan okijtojkej in profetajtin iwan tlan Moisés okijtoj de tlan tlamochiwas. 
<span class="verse" id="AC26_23">23&#160;</span>Yejwan okijtojkej nik in Cristo okipiaya de mikis iwan satepan moyolkuis (moyolitis) oksemi de itech imikilis. Iwan yen katlej achtoj moyolkuis de nochtin. Yonmej profetajtin okijtojkej nik in Cristo kintlawilis in judiojtin iwan katlej mach judiojtin ika itlajtol, iwan kinmakixtis de intlajtlakol. </div>
<div class='s'>Pablo okichij ma moyolkuepa in rey Agripa </div>
<div class='p'>
<span class="verse" id="AC26_24">24&#160;</span>Nijkuak in Pablo okijtoj nochi yon tlajtole tlan ika omopalewij, in Festo owaltlajtoj chikawak: </div>
<div class='p'>―¡Tej yotilokojtik Pablo! Sa tekitl otimoixtlamachtij asta yotikuatlapoloj. </div>
<div class='p'>
<span class="verse" id="AC26_25">25&#160;</span>Pablo otlanankilij: </div>
<div class='p'>―Tejwatzin gobernador Festo, nej mach niloko. Nej ipan melajka tlan nikijta iwan kuale tlan nikyejyekoa. 
<span class="verse" id="AC26_26">26&#160;</span>Nian kajki in rey Agripa, katlej kuale kimati nochi yin tlamantle, iwan por yonik nitlajtoa ika miek ixchikawalistle. Nej kuale nikmati nik in yej noijki kimati nochi yin tlan nej namechilwia porke mach itlaj otlapanok ichtaka. 
<span class="verse" id="AC26_27">27&#160;</span>¿Tikneltoka tejwatzin rey Agripa tlan okijtojkej in profetajtin? Nej kuale nikmati nik tikneltoka. </div>
<div class='p'>
<span class="verse" id="AC26_28">28&#160;</span>In rey Agripa okinankilij: </div>
<div class='p'>―¿Tikneki san niman tinechkuepas nikristiano san ika keski tlajtole? </div>
<div class='p'>
<span class="verse" id="AC26_29">29&#160;</span>Ijkuakón Pablo okijtoj: </div>
<div class='p'>―Tla san ika keski tlajtole o noso ika miek tlajtole, Dios ma kimonekilti ke amo san tejwatzin rey ximokuepa tikristiano, sino noijki nochtin katlej axan nian nechkaktokej noijki ma mokuepakan ken nej, maski amo ika yinmej kadenajtin. </div>
<div class='p'>
<span class="verse" id="AC26_30">30&#160;</span>Satepan in rey Agripa iwan Berenice iwan gobernador Festo omoketzkej iwan noijki omoketzkej nochtin katlej ompa oewatokaj. 
<span class="verse" id="AC26_31">31&#160;</span>Oyajkej se lado para motlapowiskej de yen Pablo. Okimolwijkej: </div>
<div class='p'>―Yin tlakatl mach itlaj okichij komo para ma se kimikti, nion para tzaktos telpiloyan. </div>
<div class='p'>
<span class="verse" id="AC26_32">32&#160;</span>Iwan rey Agripa okilwij in gobernador Festo: </div>
<div class='p'>―Yin tlakatl welini tikkajkawanij, tla yej amo kitlajtlanini ke inewian in weyi tlanawatij César ma kita kox kipia itlaj tlajtlakole o noso amo.  </div>
<div class='psalmlabel' id='AC27_0'> 27</div>
<div class='s'>Pablo okititlankej asta itech weyikan de Roma </div>
<div class='p'>
<span class="verse" id="AC27_1">1&#160;</span>Iwan okiyejyekojkej techtitlaniskej itech se barko para tiaskej asta país de Italia. Pablo iwan oksekimej katlej otzaktokaj okinmaktilijkej se kapitan itoka Julio. Julio oyeka kapitan de se siento de soldadojtin iwan oyekaj iaxkawan in weyi tekiwaj Augusto César. 
<span class="verse" id="AC27_2">2&#160;</span>Tinochtin otitlejkokej itech se barko katlej witz de itech pueblo de Adramitio iwan katlej yokatka para kisani itech pueblojtin de itech región de Asia. Otikiskej de itech weyikan de Cesarea. Noijki towan oyaya in Aristarco, katlej oyeka de weyikan de Tesalónica de región de Macedonia. 
<span class="verse" id="AC27_3">3&#160;</span>Owalmostlatik, otajsitoj itech weyikan de Sidón. In kapitan Julio opéj kuale kinotza in Pablo, iwan okikawilij ma kintlajpaloti iamigoswan itech yon weyikan para ma kipalewikan ika itlaj. 
<span class="verse" id="AC27_4">4&#160;</span>Otikiskej de Sidón, otiajkej ik ajko otikmotoktijtiajkej (itikmonetechtijtiajkej) in tlale katlej pankistok itech atl itoka Chipre, porke in ejekatl chikawak otechixnamiktiwalaya. 
<span class="verse" id="AC27_5">5&#160;</span>Otitlakotonkej itech atl otipanokej itempan región de Cilicia iwan de Panfilia, iwan otajsitoj itech weyikan de Mira, de itech región de Licia. </div>
<div class='p'>
<span class="verse" id="AC27_6">6&#160;</span>Ompa itech weyikan de Mira, in kapitan okajsik se barko katlej owalaya de itech weyikan de Alejandría iwan katlej oyaya para país de Italia. In kapitan otechnawatij ma titlejkokan itech yon barko para tiaskej Italia. 
<span class="verse" id="AC27_7">7&#160;</span>Otipanokej miek tonale itech atl iwan yolik otiayaj, iwan owij nik otajsitoj iyakapan in weyikan de Gnido katlej kajki itempan atl. Iwan komo ok otechixnamiktiwalaya in ejekatl, por yonik otiajkej melajka ik ikxitlan in tlale katlej pankistok itech atl itoka Creta, iwan otajsitoj iyakapan in weyikan de Salmón. 
<span class="verse" id="AC27_8">8&#160;</span>Sa tekitl owij nik otiajkej ik tlatentle. Otajsitoj se lugar itoka Buenos Puertos mach ok wejka de weyikan de Lasea. </div>
<div class='p'>
<span class="verse" id="AC27_9">9&#160;</span>Ya miek tonale otinejnentokaj itech atl, iwan oyeka sa tekitl temawtij para tiaskej okachi itech atl, porke opoliwia sa kanaj keski metztle para tlamis xiwitl iwan yopanok in tonale de ijkuak se mosawa (ayunaroa). Por yonik in Pablo okinmilwij: </div>
<div class='p'>
<span class="verse" id="AC27_10">10&#160;</span>―Tlakaj, nikita nik mach ok welis tiaskej okachi itech atl porke ya temawtij, iwan welis polakis in barko iwan tikpoloskej itlamamal, iwan asta tejwan noijki welis timikiskej. </div>
<div class='p'>
<span class="verse" id="AC27_11">11&#160;</span>Pero in kapitan okachi okikakilij iteko in barko iwan katlej tlanejnemitij de yen barko, iwan mach okikakilij in Pablo. 
<span class="verse" id="AC27_12">12&#160;</span>Nekáj lugar katlej itoka Buenos Puertos mach oyeka kuale para ompa timokawaskej itech metzmej nijkuak sewa. Por yonik nochtin okiyejyekojkej okachi kuale kisaskej de ompa iwan mochijchikawaskej de ajsitiwej itech weyikan de Fenice, katlej kajki itempan atl de yen tlale katlej pankistok itech atl itoka Creta. Yon Fenice onitok ik ikisayan in tonale, iwan okijtojkej tikchiaskej ompa asta ijkuak ayakmo ejekas okachi itech atl. </div>
<div class='s'>Oejekak chikawak itech atl </div>
<div class='p'>
<span class="verse" id="AC27_13">13&#160;</span>Satepan, nijkuak opéj witz achitzin yamankaejekatl de ik tlani, ijkuakón yejwan okiyejyekojkej welis oksemi tiaskej itech atl. Otikiskej de yon lugar iwan otiajkej itech atl nochi tlatentle de yon tlale katlej pankistok itech atl itoka Creta. 
<span class="verse" id="AC27_14">14&#160;</span>Pero achitzin satepan se ejekatl chikawak itoka Euroclidón o noso Norte, owalaj okimomagako in barko. 
<span class="verse" id="AC27_15">15&#160;</span>Yon ejekatl opéj kiwika in barko. Iwan komo mach ok owelik otiknejnemitijkej in barko, otimokajkajkej ma techwika in ejekatl. 
<span class="verse" id="AC27_16">16&#160;</span>Otipanokej ikuitlapan se tzikitzin tlale katlej pankistok itech atl itoka Clauda. Otipanokej ikuitlapan yon tlale porke ompa mach ok otechwitekia in ejekatl. In barko okitilantiaya se barkojtzin iwan sa tekitl owij otiktlejkoltijkej ipan weyi barko. 
<span class="verse" id="AC27_17">17&#160;</span>Satepan de otiktlejkoltijkej in barkojtzin, in tlakaj okonintilankej in arreatajtin para ika okitlajkotijtilinijkej in barko. Iwan komo okimakaskej de amo tzoponiti ijtik in xale katlej kilwiaj Sirte, ijkuakón okintemowijkej ilonajwan in barko katlej okitoktiaya in ejekatl ma nejnemi. Iwan okajkej in barko ma kiwika in ejekatl. 
<span class="verse" id="AC27_18">18&#160;</span>Owalmostlatik, ok oejekatoka chikawak iwan mach kuale oyaya in barko. Por yonik yejwan opéj kitlatlamotlaj itlamamal in barko ijtik atl. 
<span class="verse" id="AC27_19">19&#160;</span>Owiptlatik, okintlatlamotlakej noijki ipostejwan in barko, iarreatajwan iwan nochi san tlan owelik okitzkijkej de tlan motekitiltia itech barko. 
<span class="verse" id="AC27_20">20&#160;</span>Opanok miek tonale iwan mach otikitakej in tonale nion sitlaltin, iwan ika yon ejekatl katlej okimomagaya in barko, mach ok otikchiayaj timomakixtianij de ompa. </div>
<div class='p'>
<span class="verse" id="AC27_21">21&#160;</span>Komo yotipanokej miek tonale iwan mach otitlakuayaj, in Pablo omoketzke tlatlajko de nochtin iwan okijtoj: </div>
<div class='p'>―Tatajmej, okachi kuale annechneltokilianij iwan mach tikisanij de Creta. Mach ankipoloanij itlamamal in barko iwan mach itlaj tipanoanij. 
<span class="verse" id="AC27_22">22&#160;</span>Pero axan amo ximoyolotlamitikan, tikpoloskej in barko pero mach akaj mikis. 
<span class="verse" id="AC27_23">23&#160;</span>Yin yuak onechmonextilij se iángel in Dios, katlej nej nikneltoka iwan niktekipanoa. 
<span class="verse" id="AC27_24">24&#160;</span>Onechilwij: “Amo ximomawti Pablo, porke tikpia por timoteixpantiti inawak in weyi tlanawatij César, iwan por yen tej Dios kinpalewis nochtin katlej katej mowan itech barko.” 
<span class="verse" id="AC27_25">25&#160;</span>Por yonik, namejwan tlakaj, ximoyolojchikawakan, porke nikneltoka iwan kuale nikmati nik in Dios ipan melajka kichiwas ijkón ken onechilwij iángel. 
<span class="verse" id="AC27_26">26&#160;</span>Pero in ejekatl kitlamotlati in tobarko itech se tlale katlej pankistok itech atl. </div>
<div class='p'>
<span class="verse" id="AC27_27">27&#160;</span>Satepan de kaxtole tonale, ok otechwikatinemia in ejekatl itech mar katlej itoka Adria. Kej tlajko yuak, in tlakaj katlej tekipanoaj itech barko, okimomakakej kuenta nik yotikonajsitiayaj in tlale. 
<span class="verse" id="AC27_28">28&#160;</span>Okitamachijkej in atl kox ok wel wejkatlan. Okipiaya senpoale iwan kaxtole iwan se metro. Ok achitzin tlayakapan okitamachijkej oksemi, okipiaya senpoale iwan chikome metro. 
<span class="verse" id="AC27_29">29&#160;</span>Omomawtijkej de motepitzinitiwej (kimotoponilitiwej) ika itlaj weyi tetl. Por yonik okinkajkajkej nawi tepostin ik ikuitlapan in barko para ika okitzikojkej tlatlampa. Iwan okinekiaj ma tlanestiwetzi sa niman. 
<span class="verse" id="AC27_30">30&#160;</span>Pero in tlakaj katlej tekipanoaj itech barko okinekiaj choloanij, iwan opéj kitemowiaj in barkojtzin ixko atl. Omochijkej yawij kinkajkawatiwej in tepostin ik iyakapan barko para ika ma motziko. 
<span class="verse" id="AC27_31">31&#160;</span>Iwan ijkuakón in Pablo okilwij in kapitan iwan isoldadojwan: </div>
<div class='p'>―Tla nekatej tlakaj amo mokawaj itech yin weyi barko, namejwan mach welis anmomakixtiskej. </div>
<div class='p'>
<span class="verse" id="AC27_32">32&#160;</span>Tonses in soldadojtin okintzontekej in arreatajtin katlej ika oilpitoka in barkojtzin iwan okajkej ma wetziti ijtik atl. </div>
<div class='p'>
<span class="verse" id="AC27_33">33&#160;</span>Ok kualkan nijkuak ayamo otlanesia, in Pablo okinmilwij nochtin: </div>
<div class='p'>―Yokaxtoltik namejwan mach itlaj ankikuaj iwan nion mach ankochij. 
<span class="verse" id="AC27_34">34&#160;</span>Namechtlatlawtia xitlakuakan para ankixikoskej anmomakixtiskej, porke mach akaj mikis iwan nion mach akaj kipolos nion se itzonkal. </div>
<div class='p'>
<span class="verse" id="AC27_35">35&#160;</span>Nijkuak ijkón okijtoj, in Pablo okontilanke se pan iwan omotlasojkamatke inawak Dios inmixpan nochtin. Okipostekke in pan iwan opéj kikua. 
<span class="verse" id="AC27_36">36&#160;</span>Ijkuakón kiné nochtin omoyolojchikajkej iwan otlakuajkej noijki. 
<span class="verse" id="AC27_37">37&#160;</span>Katlej otiayaj itech yon barko, por tinochtin otiekaj ome siento iwan eyinpoale iwan kaxtole iwan se. 
<span class="verse" id="AC27_38">38&#160;</span>Satepan de otlakuajkej asta kan oixwikej, ijkuakón okitlamotlakej nochi in trigo ijtik atl para mach ok ma etiya in barko. </div>
<div class='s'>In barko oapolakke </div>
<div class='p'>
<span class="verse" id="AC27_39">39&#160;</span>Nijkuak otlaneske, okitakej ya ajsitiwej kan ya onkaj tlale pero mach okimatiaj kanin katej. Okitakej imayo in atl chikokalaktok itech yon tlale iwan okitakej in atlatentle xaloj. Okijtojkej kichiwaskej de kijkuaniskej in barko okachi ik tlatentle. 
<span class="verse" id="AC27_40">40&#160;</span>Okintzontekej in arreatajtin de yen tepostin katlej ika otzikotoka in barko ik tlatlampa, iwan ompa okinkajtejkej ijtik atl. Noijki okintotonkej in arreatajtin katlej ika oilpitoka in timón kej yeskia ibolante in barko. Satepan okitlejkoltijkej ilona in barko para ke in ejekatl ma kinejnemiti. Satepan in barko opéj mijkuania okachi ik tlatentle. 
<span class="verse" id="AC27_41">41&#160;</span>Pero nijkuak yotonajsiaj okachi ik tlatentle, in barko oyakatzoponito ik tlatlampa ijtik xale iwan ompa omokaj. Iyakapan omokaj tzopontok iwan ik ikuitlapan opéj pojposteki porke in atl chikawak ipan omotlamotlaya. </div>
<div class='p'>
<span class="verse" id="AC27_42">42&#160;</span>In soldadojtin okinekiaj kinmiktianij in presojtin para amo ma cholokan nadarojtiaskej. 
<span class="verse" id="AC27_43">43&#160;</span>Pero in kapitan mach okinekke ma miki in Pablo. Por yonik mach okitekawilij ma kinmiktikan in presojtin. Okinnawatij nochtin akinmej moesojkej nadaroaj yejwan achtoj ma mokajkawakan ijtik atl para ma kisatij ipan tlale. 
<span class="verse" id="AC27_44">44&#160;</span>Iwan oksekimej katlej mach kimatij nadaroaj ma wian ipan tablajtin o noso ipan kuanmej katlej opojpostekej de yen barko. Iwan ijkón tinochtin otikisatoj ipan tlale.  </div>
<div class='psalmlabel' id='AC28_0'> 28</div>
<div class='s'>Pablo oajsito ipan tlale katlej pankistok itech atl itoka Malta </div>
<div class='p'>
<span class="verse" id="AC28_1">1&#160;</span>Nijkuak yotimomakixtijkej tinochtin de ijtik atl iwan yotiekaj ipan tlale, in tlakaj katlej ompa chantij otechilwijkej nik in yon tlale katlej pankistok itech atl itoka Malta. 
<span class="verse" id="AC28_2">2&#160;</span>In tlakaj katlej ompa chantij sa tekitl kuale otechresibirojkej. Iwan komo okiawtoka iwan osewatoka, okitlalijkej se weyi tlikuile iwan otechnotzkej ma timototonikan. 
<span class="verse" id="AC28_3">3&#160;</span>Pablo okikuito se manojo kuawitl wakke, iwan nijkuak okontenke ijtik in tlitl, ijkuakón niman se koatl okistewak porke okimachilij totonik in tlitl iwan omopiloj itech ima in Pablo. 
<span class="verse" id="AC28_4">4&#160;</span>Nijkuak in tlakaj katlej ompa chantij okitakej yon koatl omotzikoj ika itlanwan itech ima in Pablo, okimolwijkej: </div>
<div class='p'>―Yin tlakatl yipa temiktij, porke maski omomakixtij de ijtik atl, itlajtlakol mach ok kikawilia ma yolito. </div>
<div class='p'>
<span class="verse" id="AC28_5">5&#160;</span>Pero in Pablo omomatzejtzeloj iwan koatl owetzke ijtik tlitl, iwan mach itlaj omochij in Pablo. 
<span class="verse" id="AC28_6">6&#160;</span>Nochtin okichiayaj tlan ora temis (posawis) ima o noso tlan ora wetziti ya mikkatl. Pero komo wejkawitl okichixtokaj iwan okitakej mach itlaj omochiwaya, ijkuakón okipatlakej intlayejyekol iwan opéj kijtaj nik in Pablo yej se dios. </div>
<div class='p'>
<span class="verse" id="AC28_7">7&#160;</span>Mach wejka de ompa oyekaj sekimej tlalmej iaxkawan se tlakatl itoka Publio, katlej tekiwaj de yon lugar. Sa tekitl kuale otechresibiroj iwan ompa otimokajkej otechtlamakatoka eyi tonale. 
<span class="verse" id="AC28_8">8&#160;</span>Ipapan in Publio sa owetoka ipan itlapech, ototonkawiloaya iwan oeswiloaya. Ijkuakón Pablo oyáj okitlajpaloto. Omotiotzajtzilij iwan okintlalij imawan ipan yon kokoxke, iwan ijkón opajtik. 
<span class="verse" id="AC28_9">9&#160;</span>Satepan nochtin okimatkej. Por yonik owalajkej inawak in Pablo nochtin in kokoxkej de yon lugar, iwan nochtin opajtikej. 
<span class="verse" id="AC28_10">10&#160;</span>Nochtin omotlasojkamatkej tonawak iwan otechtlatliokolijkej. Satepan nijkuak ya ora tikisaskej itech barko para tiaskej, otechmakatoj nochi tlan tiknekiskej ipan ojtle. </div>
<div class='s'>Pablo oyáj itech weyikan de Roma </div>
<div class='p'>
<span class="verse" id="AC28_11">11&#160;</span>Satepan de otipanokej eyi metztle itech yon tlale katlej pankistok itech atl, otitlejkokej itech se barko katlej ompa omochixtoka kej eyi metztle nijkuak sewa. In barko owalaya de itech weyikan de Alejandría, iwan iyakapan barko okitkia intlajmacho in diosmej koatzitzintin katlej kintokayotiaj Cástor iwan Pólux. 
<span class="verse" id="AC28_12">12&#160;</span>Otajsitoj itech weyikan de Siracusa katlej kajki itempan atl, iwan ompa otimokajkej eyi tonale. 
<span class="verse" id="AC28_13">13&#160;</span>Otikiskej de Siracusa itech barko iwan otiajkej san nochi tlatentle asta otajsitoj itech weyikan de Regio. Owalmostlatik, owalaj se ejekatl de ik tlani, iwan ipan ome tonale otajsitoj itech weyikan de Puteoli. 
<span class="verse" id="AC28_14">14&#160;</span>Ompa otikinmajsikej sekimej tokniwan tlaneltokakej, iwan otechtlatlawtijkej inwan ma timokawakan se samana. Satepan otikiskej iwan otiajkej para Roma. 
<span class="verse" id="AC28_15">15&#160;</span>In tokniwan de Roma yokimatiaj de tejwan. Owalkiskej de Roma iwan owalajkej otechnamikikoj ipan ojtle asta itech weyikan katlej itoka Foro o noso tiankistle de Apio iwan asta kan se lugar katlej kitokayotiaj Tres Tabernas o noso Eyi Tienda. Nijkuak in Pablo okinmitak in yonmej tokniwan, omotlasojkamatke inawak Dios iwan omoyolojchikaj okachi. 
<span class="verse" id="AC28_16">16&#160;</span>Nijkuak otajsitoj itech weyikan de Roma, in kapitan Julio okintemaktij (okintemaktilij) in presojtin imak oksé kapitan katlej kinmita in presojtin. Pero in Pablo okikawilijkej ma chanti se lado iwan okitlalijkej se soldado ma kitlato. </div>
<div class='s'>Pablo otetlapowij de Jesús itech weyikan de Roma </div>
<div class='p'>
<span class="verse" id="AC28_17">17&#160;</span>Eyi tonale satepan, Pablo okinnotzke katlej okachi tlayekantokej judiojtin de itech weyikan de Roma. Nijkuak omololojkej okinmilwij: </div>
<div class='p'>―Nokniwan, nej mach itlaj onikchij tlan amo kuale innawak in judiojtin nion innawak in tlamantin katlej otechititijkej in ya wejkawitl toweyitajwan. Pero maski ijkón, in judiojtin de Jerusalén onechtemaktijkej (onechtemaktilijkej) inmak in tekiwajkej romanostin. 
<span class="verse" id="AC28_18">18&#160;</span>Iwan satepan de onechtlatzintokijkej okinekiaj nechkajkawanij, porke mach itlaj onechajxilijkej tlan amo kuale komo para ika ma nechmiktikan. 
<span class="verse" id="AC28_19">19&#160;</span>Pero in judiojtin mach okinekej ma nechkajkawakan. Por yonik oniktlajtlanke ke inewian in weyi tlanawatij César yej ma kita kox nikpia itlaj tlajtlakole o noso amo, maski nej mach oniwalaj onikintilwiko nojudiojikniwan. 
<span class="verse" id="AC28_20">20&#160;</span>Por yonik, nej onamechnotzke para namechitas iwan para namechtlapowis. Namejwan axan annechitaj niijilpitok ika kadenajtin porke nikneltoka in Cristo katlej nochtin in judiojtin kichixtokej ma wiki. </div>
<div class='p'>
<span class="verse" id="AC28_21">21&#160;</span>Yejwan okilwijkej in Pablo: </div>
<div class='p'>―Tejwan mach akaj techwaltitlanilia nion se amatlajkuilole de yen judiojtin katlej katej itech estado de Judea. Nimpor yen tokniwan judiojtin katlej oajsikoj nian, mach akaj itlaj techilwia itlaj tlan amo kuale de tej. 
<span class="verse" id="AC28_22">22&#160;</span>Pero axan tejwan tiknekij tikkakiskej tlan tikyejyekoa. Porke tikmatij ik nian nepa in tlakaj tlajtoaj biero de yin yankuik tlamachtile. </div>
<div class='p'>
<span class="verse" id="AC28_23">23&#160;</span>Tonses okitlalijkej se tonale para oksemi motlapowiskej. Itech yon tonale miekej tlakaj omololojkej kan okalotitoka in Pablo. Desde kualkan asta tiotlakke, in Pablo okintlapowij de kenik in Dios tlanawatia. Okichiwaya de ma kineltokakan in Jesús ika itlanawatil in Moisés iwan ika tlan okijkuilojkej in profetajtin. 
<span class="verse" id="AC28_24">24&#160;</span>Sekimej judiojtin okineltokakej tlan Pablo okinmilwij, pero oksekimej mach okineltokakej. 
<span class="verse" id="AC28_25">25&#160;</span>Iwan komo mach nochtin in judiojtin omotlaliayaj san se tlajtole, mejor opéj yawij de ompa. Pero antes de kisaskej nochtin, Pablo okinmilwij: </div>
<div class='p'>―In Espíritu Santo yompa tlan okilwij in profeta Isaías iwan satepan okinmilwij in ya wejkawitl toweyitajwan: </div>
<div class='q'>
<span class="verse" id="AC28_26">26&#160;</span>Xiwia iwan xikinmilwi in yonmej tlakaj: </div>
<div class='q'>Namejwan maski antlakakiskej, pero mach ankimomakaskej kuenta. </div>
<div class='q'>Maski kuale xitlachiakan pero mach itlaj ankitaskej. </div>
<div class='q'>
<span class="verse" id="AC28_27">27&#160;</span>Porke yonmej tlakaj wel yoltlakuawakej, </div>
<div class='q'>iwan tzajtzaktok intlakakilis, </div>
<div class='q'>iwan omixtzajtzakej. </div>
<div class='q'>Para amo ma yektlachiakan ika inmixtololowan, </div>
<div class='q'>iwan amo ma tlakakikan ika intlakakilis, </div>
<div class='q'>iwan amo ma kimomakakan kuenta ipan inyolo, </div>
<div class='q'>iwan amo ma moyolkuepakan, </div>
<div class='q'>iwan ijkón amo nikinmakixtis. </div>
<div class='m'>
<span class="verse" id="AC28_28">28&#160;</span>Xikmatikan kiné namejwan anjudiojtin, de axan para tlayakapan Dios kinkawilis ma momakixtikan in tlakaj katlej mach judiojtin. Iwan yejwan ipan melajka kikakiliskej itlajtol. </div>
<div class='p'>
<span class="verse" id="AC28_29">29&#160;</span>Nijkuak in Pablo ijkón okijtoj, in judiojtin okiskej iwan oyajkej sa tekitl mokualanijtiwej entre yejwan. </div>
<div class='p'>
<span class="verse" id="AC28_30">30&#160;</span>Pablo omokaj ome xiwitl itech weyikan de Roma itech se kale kan okitlanejtoka. Ompa okinresibiroaya nochtin katlej okontlajpaloayaj. 
<span class="verse" id="AC28_31">31&#160;</span>Okintlapowiaya in tlakaj de kenik in Dios tlanawatia. Otetlapowiaya mach ika nemawtile, iwan otlamachtiaya de toSeñor Jesucristo iwan mach ok akaj itlaj okilwiaya.</div><div class="footnote">
<hr />
</div>
</div></body></html>
