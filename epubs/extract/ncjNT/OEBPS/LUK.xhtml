<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="ncj" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In yancuic mononotzalistli ica Totecohtzin Jesucristo SAN LUCAS 1</title>
</head>
<body dir='ltr'>
<ul class='tnav'>
<li><a href='index.xhtml'>SAN LUCAS</a></li>
</ul><ul class='tnav'><li><a href='LUK.xhtml#LK1_0'>1</a></li>
<li><a href='LUK.xhtml#LK2_0'>2</a></li>
<li><a href='LUK.xhtml#LK3_0'>3</a></li>
<li><a href='LUK.xhtml#LK4_0'>4</a></li>
<li><a href='LUK.xhtml#LK5_0'>5</a></li>
<li><a href='LUK.xhtml#LK6_0'>6</a></li>
<li><a href='LUK.xhtml#LK7_0'>7</a></li>
<li><a href='LUK.xhtml#LK8_0'>8</a></li>
<li><a href='LUK.xhtml#LK9_0'>9</a></li>
<li><a href='LUK.xhtml#LK10_0'>10</a></li>
</ul><ul class='tnav'>
<li><a href='LUK.xhtml#LK11_0'>11</a></li>
<li><a href='LUK.xhtml#LK12_0'>12</a></li>
<li><a href='LUK.xhtml#LK13_0'>13</a></li>
<li><a href='LUK.xhtml#LK14_0'>14</a></li>
<li><a href='LUK.xhtml#LK15_0'>15</a></li>
<li><a href='LUK.xhtml#LK16_0'>16</a></li>
<li><a href='LUK.xhtml#LK17_0'>17</a></li>
<li><a href='LUK.xhtml#LK18_0'>18</a></li>
<li><a href='LUK.xhtml#LK19_0'>19</a></li>
<li><a href='LUK.xhtml#LK20_0'>20</a></li>
</ul><ul class='tnav'>
<li><a href='LUK.xhtml#LK21_0'>21</a></li>
<li><a href='LUK.xhtml#LK22_0'>22</a></li>
<li><a href='LUK.xhtml#LK23_0'>23</a></li>
<li><a href='LUK.xhtml#LK24_0'>24</a></li>
</ul>

<div class='main' id='LK0_0'>

<div class='mt'>IN YANCUIC TLAHTOLI ICA JESUCRISTO QUEN OQUIHCUILUI IN LUCAS  </div>
<div class='psalmlabel' id='LK1_0'> 1</div>
<div class='p'>

<span class="verse" id="LK1_1">1&#160;</span>Molui tlamelajcan Teófilo, miyacten oquinejque quihcuilosque quen quimelahuanihque tlen opanoc ica tehhuanten huan Totecohtzin Jesucristo. 
<span class="verse" id="LK1_2">2&#160;</span>Ijcon otechnextilihque inohque aquin oquitaque queman opeu huan otepalehuihque ica tetlahtoltzin. 
<span class="verse" id="LK1_3">3&#160;</span>Nehhuatl nictemactiya yolic nochin inon ic opeu, huan ic inon nicnehnehuiliya ocachi cuali niteihcuiluis 
<span class="verse" id="LK1_4">4&#160;</span>ic momatis nele melahuac in tlen otemachtihque. </div>
<div class='s'>Se ángel quinmatiltiya in itlacatilis Juan in Tlacuatequiyani </div>
<div class='p'>
<span class="verse" id="LK1_5">5&#160;</span>Ihcuac in Herodes yehhuatl in hueyixtoc den tlali Judea, ocatca se tiopixqui itoca Zacarías, ichantlacahuan Abías. In isihuau itoca Elisabet, ichantlacahuan noyojqui inon tiopixcamen ixuiuten den Aarón. 
<span class="verse" id="LK1_6">6&#160;</span>Inon inehuan molui mahuestique teixpa in Dios huan oquitlacamatiyayahque nochin tlanahuatilten den Totecohtzin. Huan ijcon niyan aquin cuali quintlahtlacoltiya. 
<span class="verse" id="LK1_7">7&#160;</span>Huan ahmo oquipiyaya ipiluan in Elisabet tleca ahhuel oquitayaya quen yehhuan yichihchicahuahque ocatcahque. </div>
<div class='p'>
<span class="verse" id="LK1_8">8&#160;</span>Se tonali oquichiuticatca itequiu in Zacarías quen tiopixqui teixpa in Dios ihuan ichantlacahuan. 
<span class="verse" id="LK1_9">9&#160;</span>Quen intlamachilis, oquipanolti in Zacarías ic ocalac ipan in tiopantli den Totecohtzin ic maquitlati in popochtli. 
<span class="verse" id="LK1_10">10&#160;</span>Ihcuac otlatlatoya inon popochtli, nochin tlacamen omoyolmachtihtoyahque caltenco. 
<span class="verse" id="LK1_11">11&#160;</span>Oncan in Zacarías oquimonextili se ángel den Totecohtzin ic iyejcan canin quitlatiyahque inon popochtli. 
<span class="verse" id="LK1_12">12&#160;</span>Huan in Zacarías ahmo oquimat tlen quichihuas ic oquitac inon ángel, huan tequin omomouti. 
<span class="verse" id="LK1_13">13&#160;</span>In ángel oquiluic: </div>
<div class='p'>―Ahmo ximomouti, Zacarías. Tleca Dios omocac moyolmachtilis huan mosihuau Elisabet quiitas se iconeu huan tictocahhuis Juan. 
<span class="verse" id="LK1_14">14&#160;</span>Molui tipactos huan miyacten paquisque ica itlacatilis. 
<span class="verse" id="LK1_15">15&#160;</span>Tleca mochihuas hueyixtoc teixpa in Dios. Ahmo quionis inon tlayili huan quitequiutilos Itiotonaltzin Dios de achto ic tlacatis. 
<span class="verse" id="LK1_16">16&#160;</span>Quinyolcuepaltiya ica Totecohtzin Dios miyacten den tlacamen den Israel. 
<span class="verse" id="LK1_17">17&#160;</span>Yehhua tlicanas den Totecohtzin huan quipiyas itlamachilis huan ichicahualis quen oquipiyaya in tlayolchicauqui Elías. Ic quinyolcuepa mocahuasque tlamach in tetatahmen inuan ipiluan huan matetlacamatican in retobados. Huan ijcon mayecan ic teselisque in Totecohtzin. </div>
<div class='p'>
<span class="verse" id="LK1_18">18&#160;</span>Oncan Zacarías oquitlahtlani in ángel: </div>
<div class='p'>―Tel, ¿quen cuali nicmatis ic inin? Tleca nehhua yinichicahuac huan noyojqui in nosihuau. </div>
<div class='p'>
<span class="verse" id="LK1_19">19&#160;</span>Oncan in ángel oquinanquilic: </div>
<div class='p'>―Nehhuatl niGabriel, huan nehhuatl in achto tepalehuihcau in Dios. Yehhuatzin onechualtitlaniloc ic manimitzilui inin tlahtoli. 
<span class="verse" id="LK1_20">20&#160;</span>Huan quen ahmo oticneltocac tlen onimitziluic, axan tinontiyas huan ahhuel titlahtos hasta ic tlacatis in moconeu. Huan inin mochihuas ic ahsis itonal. </div>
<div class='p'>
<span class="verse" id="LK1_21">21&#160;</span>Ic oquichixtoyahque in Zacarías, inon tlacamen quen tel oquimatque tleca ohuehcau ipan inon tiopantli. 
<span class="verse" id="LK1_22">22&#160;</span>Ihcuac oquis, in Zacarías ahhuel oquinnotz, huan ijcon oquichiuque cuenta quen oquixpatlac itlahtlen tlaixpa den tiopantli. Huan sa oquinchihuiliyaya senyas tleca onontix. </div>
<div class='p'>
<span class="verse" id="LK1_23">23&#160;</span>Ic otlan in tonalten den itequiu ipan in tiopantli, in Zacarías oya ichan. 
<span class="verse" id="LK1_24">24&#160;</span>Satepa de inin in Elisabet oquipix iconeu huan ayacmo oquis ichan macuili metztli. 
<span class="verse" id="LK1_25">25&#160;</span>Huan oquihto: </div>
<div class='p'>―Huan onechchihualoc Notecohtzin ijquin, ic ayacmo manechixtlasacan in tlacamen. </div>
<div class='s'>In ángel quinmatiltiya in itlacatilis Jesús </div>
<div class='p'>
<span class="verse" id="LK1_26">26&#160;</span>Ipan chicuasin metztli Dios omohualtitlan in ángel Gabriel ipan in altepetl Nazaret den tlali Galilea. 
<span class="verse" id="LK1_27">27&#160;</span>Oya quita se ichpochtli itoca María. Yehhua omotemacatoya ihuan motlalis se tlacatl itoca José, ichichicaixuiu den hueyixtoc David. 
<span class="verse" id="LK1_28">28&#160;</span>In ángel ocahsito huan oquiluic: </div>
<div class='p'>―¡Nimitztlahpalohua quen molui mitzuelitalo in Totecohtzin, quen mohuan ilohuac! Huan Dios mitztiochihualotoc ocachi quen in oc sequin sihuamen. </div>
<div class='p'>
<span class="verse" id="LK1_29">29&#160;</span>Ihcuac yehhua oquitac in ángel, quen tel oquimat ica itlahtol huan oquiyolnehnehuilic: ¿Tleca nechtlahpalohua ijquin? 
<span class="verse" id="LK1_30">30&#160;</span>Oc sepa oquiluic in ángel: </div>
<div class='p'>―Ahmo ximomouti, María, tleca mitzuelitalotoc in Dios. 
<span class="verse" id="LK1_31">31&#160;</span>Axan tiquitas moconeu huan tictocahhuis Jesús. 
<span class="verse" id="LK1_32">32&#160;</span>Huan yehhua mochihuas hueyixtoc, huan quiluisque Iconetzin Dios aquin huehcapa metztoc. Huan Dios Totecohtzin quichihualos hueyixtoc quen icoltzin David. 
<span class="verse" id="LK1_33">33&#160;</span>Huan quintequiutis in tlacamen den Israel nochipa, huan ahyic quisasque temajco. </div>
<div class='p'>
<span class="verse" id="LK1_34">34&#160;</span>Oncan in María oquitlahtlani in ángel: </div>
<div class='p'>―Tel, ¿quen niquitas inon conetl, huan ayamo nicpiya notlacau? </div>
<div class='p'>
<span class="verse" id="LK1_35">35&#160;</span>Inon ángel oquinanquilic: </div>
<div class='p'>―Mitzualahsis in Itiotonaltzin Dios huan mitzsehualos quen se mextli ica ichicahualistzin Dios aquin huehcapa metztoc. Huan ic inon, in conetl aquin tlacatis yes tetlapehpenil in Dios huan quitocahhuisque Iconetzin Dios. 
<span class="verse" id="LK1_36">36&#160;</span>Noyojqui quitas iconeu in mopariente Elisabet, masque yichicahuac. Ijcon tel, aquin oquihtohuayahque ahyic quitas iconeu yiquipixtoc chicuasin metztli. 
<span class="verse" id="LK1_37">37&#160;</span>Ica in Dios ahmo oncan tlen ahhuel mochihuas. </div>
<div class='p'>
<span class="verse" id="LK1_38">38&#160;</span>Oncan María oquihto: </div>
<div class='p'>―Nican nimocahua temajco Notecohtzin, huan mayeto quen onechiluiloc. </div>
<div class='p'>Huan ijcon oya in ángel. </div>
<div class='s'>In María oya quita in Elisabet </div>
<div class='p'>
<span class="verse" id="LK1_39">39&#160;</span>Ipan inon tonalten María oya ihsiu ipan se altepetl ipan in tepetlahtli den Judea. 
<span class="verse" id="LK1_40">40&#160;</span>Ihcuac oahsito ichan Zacarías oquitlahpalo in Elisabet. 
<span class="verse" id="LK1_41">41&#160;</span>Ic oquicac in Elisabet, in iconeu omolini iihtectla, quen yehhuatl oquitequiutiloc ica Itiotonaltzin. 
<span class="verse" id="LK1_42">42&#160;</span>Huan ica paquilistli ocualnanquilic: </div>
<div class='p'>―In Dios mitztiochihualotoc quen omitztlapehpeniloc inepanco in oc sequin sihuamen huan noyojqui motiochiutoc moconetzin. 
<span class="verse" id="LK1_43">43&#160;</span>Tel, ¿aquin nehhuatl, ic otinechualitac huan tiinanahtzin Notecohtzin? 
<span class="verse" id="LK1_44">44&#160;</span>San quen otinechtlahpaloc, in noconeu omolini ica paquilistli. 
<span class="verse" id="LK1_45">45&#160;</span>Molui cuali quen oticneltocac in tlen omitziluiloc tleca yau tzonquisa ica in tlen omihto Totecohtzin. </div>
<div class='p'>
<span class="verse" id="LK1_46">46&#160;</span>Oncan oquihto in María: </div>
<div class='q'>―Nele nitemahuestiliya Notecohtzin, </div>
<div class='q'>
<span class="verse" id="LK1_47">47&#160;</span>huan niyolpaqui ica in Dios Notemaquixticahtzin. </div>
<div class='q'>
<span class="verse" id="LK1_48">48&#160;</span>Tleca Dios omochiu cuenta ica nehhua aquin temajco, huan quihtosque nochin tlacatl nitlatiochiutli nehhuatl. </div>
<div class='q'>
<span class="verse" id="LK1_49">49&#160;</span>Tleca in Dios Hueyicahtzintli onechchihualoc mahuestic; tleca in Itocahtzin tlamahuestilili. </div>
<div class='q'>
<span class="verse" id="LK1_50">50&#160;</span>Nochipa inca tlocoyalo nochten aquin tetlacamatisque. </div>
<div class='q'>
<span class="verse" id="LK1_51">51&#160;</span>Omonextiloc ocachi chicahuac ica nochin. Ijcon yomotlanque inohque aquin mohueyiliyahque. </div>
<div class='q'>
<span class="verse" id="LK1_52">52&#160;</span>Oquinquixtilihque inueilis inon hueyixtoque huan inohque aquin san tlamachten oquinueyililoc. </div>
<div class='q'>
<span class="verse" id="LK1_53">53&#160;</span>In aquin ahmo tlen oquipiyayahque, omomacaque in tlen cuali, huan omoquixtilihque inon ricos. Yehhuan omocauque inyoca. </div>
<div class='q'>
<span class="verse" id="LK1_54">54&#160;</span>Omopalehuihque in tetlacahuan den Israel huan ahmo oquinilnamiquilo quen inca tlocoyalo, </div>
<div class='q'>
<span class="verse" id="LK1_55">55&#160;</span>quen oquincaquilti in itatahhuan Abraham huan ipiluan nochipa. </div>
<div class='p'>
<span class="verse" id="LK1_56">56&#160;</span>Huan María omocau yiyi metztli ihuan Elisabet huan satepa omocuep ichan. </div>
<div class='s'>In itlacatilis Juan Tlacuatequiyani </div>
<div class='p'>
<span class="verse" id="LK1_57">57&#160;</span>Ihcuac oahsic in tonali, otlacat iconeu in Elisabet. 
<span class="verse" id="LK1_58">58&#160;</span>In ichantlacahuan huan oc sequinten oyahque quitahque queman oquimatque quen molui cuali oquichihuililoc in Totecohtzin. 
<span class="verse" id="LK1_59">59&#160;</span>Inon conetl oquisenyastihque ipan chicueyi tonali huan quitocahhuisquiyanihque quen itata Zacarías. 
<span class="verse" id="LK1_60">60&#160;</span>Huan inana oquihto: </div>
<div class='p'>―Ahmo. Tictocahhuisque Juan. </div>
<div class='p'>
<span class="verse" id="LK1_61">61&#160;</span>Huan oquitlahtlanihque: </div>
<div class='p'>―¿Tleca ijcon tictocahhuiya? Huan ahmo oncan niyan se mochanihcau ijcon itoca. </div>
<div class='p'>
<span class="verse" id="LK1_62">62&#160;</span>Oncan oquitlahtlanihque ica senyas in itata ic quimatisque tlen itoca inon conetl. 
<span class="verse" id="LK1_63">63&#160;</span>In itata oquitlahtlan tlen ipan quihcuilos, huan oquinihcuiluic: “Itoca Juan.” Huan nochten quen tel oquimatque. 
<span class="verse" id="LK1_64">64&#160;</span>Huan niman oc sepa opeu tlahtohua in Zacarías huan opeu temahuestiliya in Dios. 
<span class="verse" id="LK1_65">65&#160;</span>Ica inon tlen opanoc, nochten quen tel oquimatque huan nohuiyan omononotzque ipan in tepetlahtli den Judea. 
<span class="verse" id="LK1_66">66&#160;</span>Nochten aquin oquimatiyayahque oquiyolnehnehuiliyayahque huan omotlahtlaniyayahque seya huan oc seya: </div>
<div class='p'>―¿Tlen iquisca mochihuas inin conetl? </div>
<div class='p'>Tleca Totecohtzin omotiochiu melahuac. </div>
<div class='s'>In cuihcuicalistli den Zacarías </div>
<div class='p'>
<span class="verse" id="LK1_67">67&#160;</span>In tetata Zacarías oquitequiutiloc ica in Itiotonaltzin Dios huan oquitlahtoltiloc in Dios huan oquihto: </div>
<div class='q'>
<span class="verse" id="LK1_68">68&#160;</span>Xitemahuestilican in Totecohtzin Dios den Israel. Tleca hualuilohuas ica tehhuanten aquin techantlacahuan huan techmaquixtilos. </div>
<div class='q'>
<span class="verse" id="LK1_69">69&#160;</span>Huan techtlocolilos se chicahuac Totemaquixticahtzin. Se de inon ixuihuan David tetlaquehual. </div>
<div class='q'>
<span class="verse" id="LK1_70">70&#160;</span>Ijcon otechcaquilti inon tetlapehpeniluan tetlayolchicaucahuan de yihuehcau. </div>
<div class='q'>
<span class="verse" id="LK1_71">71&#160;</span>Techmaquixtilos ica totecocolihcahuan huan nochin aquin technexicaluiyahque. </div>
<div class='q'>
<span class="verse" id="LK1_72">72&#160;</span>Huelica toca tlocoyalos quen oquincaquiltiloc tocoluan, huan ahmo molcahuas ica tlen omotlahtolnamijque. </div>
<div class='q'>
<span class="verse" id="LK1_73">73&#160;</span>Ijcon oquicaquiltiloc in Dios in tochichicacoltzin Abraham. </div>
<div class='q'>
<span class="verse" id="LK1_74">74&#160;</span>Quen huelica techmaquixtilos ica in totecocolihcahuan, matitetlacamatican ahmo ica moucayotl. </div>
<div class='q'>
<span class="verse" id="LK1_75">75&#160;</span>Timocahuasque tlamelajcan teixpa huan san Yehhuatzin titetlacamatisque ipan nochin tonemilis. </div>
<div class='q'>
<span class="verse" id="LK1_76">76&#160;</span>Huan tehhuatl, noconeu tlasohtli, mitztocahhuisque tlayolchicauqui den Dios Hueyicatzintli. Tleca titlicanas den Totecohtzin huan tiquinnahuatis in tlacamen mateselican. </div>
<div class='q'>
<span class="verse" id="LK1_77">77&#160;</span>Tiquinmatiltis in tetlacaicnihuan in temaquixtilistli huan tlapohpoluilistli den intlahtlacoluan. </div>
<div class='q'>
<span class="verse" id="LK1_78">78&#160;</span>Ijcon toca otlocoyalo huan ic inon axan techtlanextililos quen se yancuic tonali. </div>
<div class='q'>
<span class="verse" id="LK1_79">79&#160;</span>Ijcon maquinualiquililo in tlanextli in aquin nenticaten ipan in tlayohuilotl huan ipan in ixpoliucayotl. Huan techuicalos ipan in ohtli tlamach. </div>
<div class='p'>
<span class="verse" id="LK1_80">80&#160;</span>Huan omoscaltihticatca in conetl huan onemiyaya ipan inon acahualtlahtli hasta ic omotenextili ica in tlacamen den Israel.  </div>
<div class='psalmlabel' id='LK2_0'> 2</div>
<div class='s'>In tetlacatilis in Jesús </div>
<div class='p'>
<span class="verse" id="LK2_1">1&#160;</span>Ipan inon tonalten in hueyixtoc Augusto oquintequiuti mamotocahtlalican de nochin tlalticpactli. 
<span class="verse" id="LK2_2">2&#160;</span>Inin achto tlacapohualistli oquichiuque ihcuac Cirenio hueyixtoc den tlali Siria. 
<span class="verse" id="LK2_3">3&#160;</span>Nochten huelica chicoquisasque ic motocahtlalisque ipan inaltepeu. 
<span class="verse" id="LK2_4">4&#160;</span>Huan ic inon, José oquis ipan in altepetl Nazaret, itlatilanal Galilea, huan oya ipan in altepetl Belén, itlatilanal Judea, canin otlacat David, tleca de ompa ixuiutli in José. 
<span class="verse" id="LK2_5">5&#160;</span>Oya ihuan in María motocahtlaliyahque Belén. In María yomotemacatoya ihuan motlalis José, huan María yipilua. 
<span class="verse" id="LK2_6-7">6-7&#160;</span>Ompa oquitac in achto iconeu, huan oquipihpiqui ica in tatapahtli, huan oquitecac canin otlacuayahque in yolcamen. Tleca ahmo oquipiyaya canin yesque huan ic inon ipan se mesón. </div>
<div class='s'>In ángeles oquinnahuatihque in paxtolten </div>
<div class='p'>
<span class="verse" id="LK2_8">8&#160;</span>Ahmo huehca den Belén ocatcahque sequin paxtolten nochin yohuali ompa oquinixpiyayahque in icalnelohhuan. 
<span class="verse" id="LK2_9">9&#160;</span>Oquinmonextili se ángel den Totecohtzin, huan inahuac yehhuan opetlan se tlanextli den Totecohtzin. Huan yehhuan omomoutihque. 
<span class="verse" id="LK2_10">10&#160;</span>Huan in ángel oquiniluic: </div>
<div class='p'>―Ahmo ximomoutican. Namechualiquiliya se cuali tlahtoli, huan quimpacmacas nochten in tlacamen. 
<span class="verse" id="LK2_11">11&#160;</span>Axan ipan ialtepeu David otlacat se Namotemaquixticahtzin, Yehhuatzin in Cristo Totecohtzin. 
<span class="verse" id="LK2_12">12&#160;</span>Huan quen nanquineltocahque, nancahsitihue in conetl pihpictos ica in tatapahtli huan huetztos canin tlacuahque in yolcamen. </div>
<div class='p'>
<span class="verse" id="LK2_13">13&#160;</span>Huan niman inahuac inon ángel ohualnesque miyac in ángeles aquin temahuestiliyahque in Dios huan oquihtohuayahque: </div>
<div class='q'>
<span class="verse" id="LK2_14">14&#160;</span>¡Xitemahuestilican in Dios aquin ilohuac huehcapa, huan nican tlalticpac mayecan tlamach nochin tlacamen aquin quinuelitalo! </div>
<div class='p'>
<span class="verse" id="LK2_15">15&#160;</span>Oncan ihcuac oyahque neluicac in ángeles, in paxtolten opeuque moluiyahque se huan oc seya: </div>
<div class='p'>―Tiyasque in Belén. Tiquitasque tlen opanoc quen Totecohtzin otechmatiltiloc. </div>
<div class='p'>
<span class="verse" id="LK2_16">16&#160;</span>Huan oyahque ihsiu, ocahsitohque in María huan in José huan noyojqui in conetl ohuetztoya canin tlacuahque in yolcamen. 
<span class="verse" id="LK2_17">17&#160;</span>Ihcuac oquitaque in conetl, otlanonotzque ica in tlen oquiniluic in ángel. 
<span class="verse" id="LK2_18">18&#160;</span>Huan nochten in aquin oquicajque quen tel oquimatque ica in tlen omononotzque. 
<span class="verse" id="LK2_19">19&#160;</span>Huan María oquieu ipan iyolo nochin tlen oquicac huan oquiyolnehnehuili ica yehhua. 
<span class="verse" id="LK2_20">20&#160;</span>Huan ijcon in paxtolten ic omocuepque, temahuestilihtihue in Dios ica nochin in tlen oquicajque huan oquitaque, tleca nele omochiu in tlen oquiniluic inon ángel. </div>
<div class='s'>In conetl Jesús quitemactiyahque ipan tiopan </div>
<div class='p'>
<span class="verse" id="LK2_21">21&#160;</span>Ipan chicueyi tonali oquisenyastihque inon conetl huan oquitocahhuihque Jesús, ijcon quen in ángel oquiluic in María, masque ayamo oquipiyaya inon iconeu. </div>
<div class='p'>
<span class="verse" id="LK2_22">22&#160;</span>Ihcuac yomohuelmat in María, quen oquihto itlanahuatil Moisés, ocuicaque in conetl ipan in altepetl Jerusalén ic tetemactiliyahque in Tohueyitahtzin. 
<span class="verse" id="LK2_23">23&#160;</span>Inin oquichiuque quen ca tlahcuiloli in itlanahuatiltzin Totecohtzin: “Nochin telpocatl aquin achto tlacatis yes tetlapehpenil ica Totecohtzin.” 
<span class="verse" id="LK2_24">24&#160;</span>Ic inon oyahque quitlocoliyahque in ome huilotl, quen quihtohua itlanahuatiltzin. </div>
<div class='p'>
<span class="verse" id="LK2_25">25&#160;</span>Ipan inon tonalten ocatca nepa Jerusalén se tlacatl itoca Simeón. Inon tlacatl molui cuali huan otemahuestiliyaya in Dios huan oquichixtoya in tlamaquixtilistli den tlacamen den Israel. Huan in Itiotonaltzin Dios ihuan oilohuac. 
<span class="verse" id="LK2_26">26&#160;</span>Huan oquimatiltihtoya quen ayamo miquis ic teitas in Cristo aquin Tohueyitahtzin mohualtitlanis. 
<span class="verse" id="LK2_27">27&#160;</span>Inon tlacatl oquititlaniloc in tiopan in Itiotonaltzin Dios, maquiita ihcuac in itatahhuan inon conetl Jesús ocualicahque maquichihuilican quen ca ipan in tlanahuatili. 
<span class="verse" id="LK2_28">28&#160;</span>Huan Simeón oquinapalo in conetl Jesús, huan otemahuestili in Dios, huan oquihto: </div>
<div class='q'>
<span class="verse" id="LK2_29">29&#160;</span>―Notecohtzin, yicuali manechtlapohpoluilo ic manimiqui, tleca yotzonquis in tlen onechcaquiltihque nehhuatl nitetlaquehual. </div>
<div class='q'>
<span class="verse" id="LK2_30">30&#160;</span>Yoniquitac aquin yes Totemaquixticahtzin, </div>
<div class='q'>
<span class="verse" id="LK2_31">31&#160;</span>in aquin omohualtemacti iixpa nochin tlacamen. </div>
<div class='q'>
<span class="verse" id="LK2_32">32&#160;</span>Yehhuatzin in quen se tlanextli ica inohque aquin ahmo tlacamen den Israel huan quinueyiquixtis ichantlacahuan. </div>
<div class='p'>
<span class="verse" id="LK2_33">33&#160;</span>José huan inana Jesús quen tel oquimatque ica in tlen quihtohua Simeón ica inconeu. 
<span class="verse" id="LK2_34">34&#160;</span>Inon Simeón oquintiochiu huan oquiluic María inana in Jesús: </div>
<div class='p'>―Ica inin moconeu miyac ichanihcahuan quixtlasasque huan mopolosque. Huan sequin quiselisque huan momaquixtisque. 
<span class="verse" id="LK2_35">35&#160;</span>Huan ica tlen quichihuilisque tehhuatl mitzyolpolos. Ijcon nesis in tlen sehse tlacatl quiyolnehnehuiliya ica in Dios. </div>
<div class='p'>
<span class="verse" id="LK2_36">36&#160;</span>Noyojqui ompa ocatca se sihuatl tlayolchicauqui itoca Ana, huan inon ichpoch in Fanuel, den ololi Aser. Inon Ana molui chicahuac. Huan ihcuac omonamicti oc ichpochtli huan chicome xiupa ihuan ocatca itlacau. 
<span class="verse" id="LK2_37">37&#160;</span>Huan axan viuda quipiya naupohuali huan nahue xihuitl. Ahyic oquisayaya den tiopan. Quen tlahca huan quen tlayohua otemahuestiliyaya in Totecohtzin ica in yolmachtilistli huan mosahua. 
<span class="verse" id="LK2_38">38&#160;</span>Inon Ana san ohualmonextihtehuac, huan ic tetlasohcamatis in Dios, opeu quinnonotza ica in conetl Jesús nochten in aquin oquichixtoyahque in temaquixtilistli den Jerusalén. </div>
<div class='p'>
<span class="verse" id="LK2_39">39&#160;</span>Oquichiuque nochin quen ca in itlanahuatiltzin Totecohtzin, huan omocuepque Galilea in José huan María ihuan iconeu ipan inaltepeu Nazaret. 
<span class="verse" id="LK2_40">40&#160;</span>Huan ic omoscaltihticatca, inon conetl Jesús ochicautaya huan ocachi oixtlamautaya, huan Dios omotiochihuayaya ocachi. </div>
<div class='s'>In telpocatl Jesús ipan in tiopantli </div>
<div class='p'>
<span class="verse" id="LK2_41">41&#160;</span>In itatahhuan oyahyaya nochin xihuitl Jerusalén ipan in pascuahiluitl. 
<span class="verse" id="LK2_42">42&#160;</span>Ihcuac Jesús oquiahxilti mahtlactli huan ome xihuitl nochten oyahque Jerusalén, quen nochipa oquichiuque ica intlamachilis. 
<span class="verse" id="LK2_43">43&#160;</span>Ihcuac otlan inon iluitl, omocuepque inon itatahhuan. In telpocatl Jesús omocau Jerusalén, niyan ic oquimatque in itatahhuan. 
<span class="verse" id="LK2_44">44&#160;</span>In itatahhuan oquinehnehuiliyayahque quen Jesús inuan ohualaya oc sequin tlacamen, huan ijcon oquichiuque se tonali onehnenque. Huan ic tiotlac oquintlahtlanihque in ichanihcahuan huan in oc sequin ichantlacahuan. 
<span class="verse" id="LK2_45">45&#160;</span>Ahmo ocahsique inon telpocatl Jesús. Oncan omocuepque Jerusalén quitemohua. </div>
<div class='p'>
<span class="verse" id="LK2_46">46&#160;</span>Ipan yiyi tonali ocahsitohque ipan in tiopantli inuan in tlamachtiyanimen den tlanahuatilten, huan ijcon oquincacticatca huan oquintlahtlanihtoya. 
<span class="verse" id="LK2_47">47&#160;</span>Huan nochten in aquin oquicaquiyayahque quen tel oquimatiyayahque ica itlanehnehuilis quen oquinnanquiliyaya. 
<span class="verse" id="LK2_48">48&#160;</span>Ihcuac itatahhuan oquitaque, quen tel oquimatque, huan inana oquiluic: </div>
<div class='p'>―¿Tleca ijconon titechchihua? Tehhuanten tequin otimitztemohque. </div>
<div class='p'>
<span class="verse" id="LK2_49">49&#160;</span>Oncan inon telpocatl Jesús oquiniluic: </div>
<div class='p'>―¿Tleca nannechtemohuahque? ¿Tlen, ahmo nanquimatihque huelica nicchihuas in tequitl den Nohueyitahtzin? </div>
<div class='p'>
<span class="verse" id="LK2_50">50&#160;</span>Huan yehhuan ahmo oquinehnehuilihque tlen oquiniluic. </div>
<div class='p'>
<span class="verse" id="LK2_51">51&#160;</span>Oncan inuan omocuep ipan inaltepeu Nazaret, huan ijcon oquintlacamatiyaya. In inana nochin oquitlaliyaya ipan iyolo. 
<span class="verse" id="LK2_52">52&#160;</span>Ic ocachi omoscaltihtaya in telpocatl Jesús, huan ic ocachi oixtlamautaya. Huan ocachi oquihuelitaloc in Dios huan nochin tlacamen.  </div>
<div class='psalmlabel' id='LK3_0'> 3</div>
<div class='s'>In Juan Tlacuatequiyani tlanonotza ipan in acahualtlahtli </div>
<div class='p'>
<span class="verse" id="LK3_1-2">1-2&#160;</span>Ipan caxtoli xihuitl itequipa in Tiberio César, in Juan iconeu Zacarías oquicac in itlahtoltzin Dios nepa ipan in acahualtlahtli. Ihcuac Poncio Pilato tequihua den tlali Judea, huan Herodes yehhua hueyixtoc den tlali Galilea, huan icniu Felipe yehhua hueyixtoc den tlali Iturea huan Traconite, huan in Lisanias yehhua hueyixtoc den tlali Abilinia. In Anás huan Caifás, yehhuan in achtohque tiopixcamen ipan inon tonalten. 
<span class="verse" id="LK3_3">3&#160;</span>Ic opanotaya in Juan inahuac in atentli Jordán, oquiniluihtaya: </div>
<div class='p'>―Ximoyolcuepacan ica Dios mamechtlapohpoluican namotlahtlacol huan namechcuatequis. </div>
<div class='p'>
<span class="verse" id="LK3_4">4&#160;</span>Inin opanoc quen in tlayolchicauqui Isaías oquihcuilo: </div>
<div class='q'>Quicaquisque quen quihtohtas inon tlanahuatili ipan in acahualtlahtli: </div>
<div class='q'>“Hualuilohuas Totecohtzin. Ximoyectlalican ica namoyolo ic nanteselisque, ijcon quen nanquiyectlalisque in ohtli ic hualahxihuas in Totequihuatzin. </div>
<div class='q'>
<span class="verse" id="LK3_5">5&#160;</span>Quitlaltemisque in tlacoyocten. </div>
<div class='q'>Quinixmanasque in tepemen huan in tlachquilten. </div>
<div class='q'>Quimelahuasque in tlen cueltic ohtli. </div>
<div class='q'>Quixmanasque in ohtli ic maye parejo. </div>
<div class='q'>
<span class="verse" id="LK3_6">6&#160;</span>Huan nochin tlacamen quitasque in Totemaquixticahtzin tlen techualtitlanililos in Dios.” </div>
<div class='p'>
<span class="verse" id="LK3_7">7&#160;</span>Ihcuac ochocoquisayayahque in tlacamen, maquincuatequi in Juan, yehhuan oquiniluiyaya: </div>
<div class='p'>―¡Namehhuan in ololi den ome inxayac! Tel, ¿aquin omechnahuati ic nanmaquisasque ipan in hueyi tlapanolistli den Dios tlen mechualahsis? 
<span class="verse" id="LK3_8">8&#160;</span>Xicchihuacan tlen cuali huan ijcon maquitacan quen onanmoyolcuepque. Huan ahmo ximoyolchicahuacan namehhuan ic nanquihtosque: “Tehhuanten tiixuihuan in Abraham”, tleca namechiluiya in Dios cuali mochihuas ixuihuan Abraham inin temen. 
<span class="verse" id="LK3_9">9&#160;</span>In tetzahuitl ayacmo huehca. Quen aquin yau coutequi ipan in tlamiloli ica in tlen ahmo quitemacas cuali itlaquilyo. Ijconon quitohuetzosque ipan in tletl. Ijcon nampolihuisque in tlahmo nanmochihuasque cuenta. </div>
<div class='p'>
<span class="verse" id="LK3_10">10&#160;</span>Huan ijcon otlahtlanque: </div>
<div class='p'>―Tel, ¿tlen ticchihuasque? </div>
<div class='p'>
<span class="verse" id="LK3_11">11&#160;</span>Juan oquinnanquilic: </div>
<div class='p'>―In aquin quipiya ome itlaquen, quimacas seya in aquin ahmo tlen quipiya. Huan aquin quipiya itlacual quixeluis in aquin ahmo quipiya tlen. </div>
<div class='p'>
<span class="verse" id="LK3_12">12&#160;</span>Noyojqui ohualahque sequin renderos ic mocuatequinihque huan oquitlahtlanihque in Juan: </div>
<div class='p'>―Tlamachtiyani, tel, ¿tlen ticchihuasque tehhuanten? </div>
<div class='p'>
<span class="verse" id="LK3_13">13&#160;</span>In Juan oquiniluic: </div>
<div class='p'>―Ahmo ocachi xiquincobrarocan quen in tlanahuatili quihtos. </div>
<div class='p'>
<span class="verse" id="LK3_14">14&#160;</span>Huan noyojqui sequin soldados otlahtlanque: </div>
<div class='p'>―Huan tehhuanten, tel, ¿tlen ticchihuasque? </div>
<div class='p'>Huan oquinnanquilic: </div>
<div class='p'>―Ahmo aquin tlen xicuilican ic nanquinteluisque niyan ica istlacatilistli ica tlen ahmo quichiutoc, huan xipactocan ica namotlaxtlahuil. </div>
<div class='p'>
<span class="verse" id="LK3_15">15&#160;</span>In tlacamen omochixticatcahque tla cana in Juan yehhuatl yesquiyani in Cristo. 
<span class="verse" id="LK3_16">16&#160;</span>In Juan oquiniluic nochten: </div>
<div class='p'>―Nehhuatl melahuac namechcuatequis ica atl. Huan hualuilohuas seya aquin mechcuatequis ica in Itiotonaltzin huan ica tletl. Yehhuatzin mopiyas ocachi chicahualistli quen nehhuatl, huan nehhuatl ahmo tlen noquisca niyan ic nimochihua tlapalehuiyani. 
<span class="verse" id="LK3_17">17&#160;</span>Huan tla ilohuas quen in aquin quiquitzquihtoc in pala ic mochipahuas in trigo huan mosecnintlalis in itlahsolyo. Huan motlalis in trigo canin moehuas huan in itlahsolyo motlatis ipan in tletl tlen ahyic sehui. </div>
<div class='p'>
<span class="verse" id="LK3_18">18&#160;</span>Huan ica miyac tlahtolten ijcon oquinnextili in Juan, huan oquincaquiltiyaya in cuali tlahtoli ica tlen hualas. 
<span class="verse" id="LK3_19">19&#160;</span>Noyojqui oquicaquilti in hueyixtoc Herodes ica inon sihuatl Herodías quen oquisihuacuili in icniu Felipe. Huan noyojqui ica in oc sequin tlen ahmo cuali quichiutoc. 
<span class="verse" id="LK3_20">20&#160;</span>In Herodes, ic quicaquisquiyani, oquichiu oc se ahmo cuali, quen oquitzacu in Juan ipan telpiloyan. </div>
<div class='s'>In icuatequilistzin in Jesús </div>
<div class='p'>
<span class="verse" id="LK3_21-22">21-22&#160;</span>Achto de inin ic quitzacuasque, in Juan otlacuatequihtinemiyaya ica nochin tlacamen. Noyojqui in Jesús otecuatequi, huan ic omoyolmachtilohticatca in Jesús, ohualtemoc den neluicac in Itiotonaltzin. Nesi quen se huilotl ipan Yehhuatzin huan omocac se tlahtoli tlen oquihto: </div>
<div class='p'>―Tehhuatl notlasohconeu huan molui nipactoc ica tehhua. </div>
<div class='s'>Icoluan in Jesucristo </div>
<div class='p'>
<span class="verse" id="LK3_23">23&#160;</span>In Jesús omopiyaya cana sempohuali huan mahtlactli xihuitl ihcuac omopehualti tetequiu. Ijcon oquinehnehuilihque iconeu in José. Huan in José yehhua iconeu in Elí. 
<span class="verse" id="LK3_24">24&#160;</span>Huan in Elí yehhua iconeu in Matat, huan in Matat yehhua iconeu in Leví. Huan in Leví yehhua iconeu in Melqui. Huan in Melqui yehhua iconeu in Jana. Huan in Jana yehhua iconeu in José. 
<span class="verse" id="LK3_25">25&#160;</span>Huan in José yehhua iconeu in Matatías. Huan in Matatías yehhua iconeu in Amós. Huan in Amós yehhua iconeu in Nahum. Huan in Nahum yehhua in iconeu in Esli. Huan in Esli yehhua iconeu in Nagai. 
<span class="verse" id="LK3_26">26&#160;</span>Huan in Nagai yehhua iconeu in Maat. Huan Maat yehhua iconeu in Matatías. Huan in Matatías yehhua iconeu in Semei. Huan in Semei yehhua iconeu in José. Huan in José yehhua iconeu in Judá. 
<span class="verse" id="LK3_27">27&#160;</span>Huan in Judá yehhua iconeu in Joana. Huan in Joana yehhua iconeu in Resa. Huan in Resa yehhua iconeu in Zorobabel. Huan in Zorobabel yehhua iconeu in Salatiel. Huan in Salatiel yehhua iconeu in Neri. 
<span class="verse" id="LK3_28">28&#160;</span>Huan in Neri yehhua iconeu in Melqui. Huan in Melqui yehhua iconeu in Adi. Huan in Adi yehhua iconeu in Cosam. Huan in Cosam yehhua iconeu in Elmodam. Huan in Elmodam yehhua iconeu in Er. 
<span class="verse" id="LK3_29">29&#160;</span>Huan in Er yehhua iconeu in Josué. Huan in Josué yehhua iconeu in Eliezer. Huan in Eliezer yehhua iconeu in Jorim. Huan in Jorim yehhua iconeu in Matat. 
<span class="verse" id="LK3_30">30&#160;</span>Huan in Matat yehhua iconeu in Leví. Huan in Leví yehhua iconeu in Simeón. Huan in Simeón yehhua iconeu in Judá. Huan in Judá yehhua iconeu in José. Huan in José yehhua iconeu in Jonán. Huan in Jonán yehhua iconeu in Eliaquim. 
<span class="verse" id="LK3_31">31&#160;</span>Huan in Eliaquim yehhua iconeu in Melea. Huan in Melea yehhua iconeu in Mainán. Huan in Mainán yehhua iconeu in Matata. Huan in Matata yehhua iconeu in Natán. Huan in Natán yehhua iconeu in David. 
<span class="verse" id="LK3_32">32&#160;</span>Huan in David yehhua iconeu in Isaí. Huan in Isaí yehhua iconeu in Obed. Huan in Obed yehhua iconeu in Booz. Huan in Booz yehhua iconeu in Salmón. Huan in Salmón yehhua iconeu in Naasón. 
<span class="verse" id="LK3_33">33&#160;</span>Huan in Naasón yehhua iconeu in Aminadab. Huan in Aminadab yehhua iconeu in Aram. Huan in Aram yehhua iconeu in Esrom. Huan in Esrom yehhua iconeu in Fares. Huan in Fares yehhua iconeu in Judá. 
<span class="verse" id="LK3_34">34&#160;</span>Huan in Judá yehhua iconeu in Jacob. Huan in Jacob yehhua iconeu in Isaac. Huan in Isaac yehhua iconeu in Abraham. Huan in Abraham yehhua iconeu in Taré. Huan in Taré yehhua iconeu in Nacor. 
<span class="verse" id="LK3_35">35&#160;</span>Huan in Nacor yehhua iconeu in Serug. Huan in Serug yehhua iconeu in Ragau. Huan in Ragau yehhua iconeu in Peleg. Huan in Peleg yehhua iconeu in Heber. Huan in Heber yehhua iconeu in Sala. 
<span class="verse" id="LK3_36">36&#160;</span>Huan in Sala yehhua iconeu in Cainán. Huan in Cainán yehhua iconeu in Arfaxad. Huan in Arfaxad yehhua iconeu in Sem. Huan in Sem yehhua iconeu in Noé. Huan in Noé yehhua iconeu in Lamec. 
<span class="verse" id="LK3_37">37&#160;</span>Huan in Lamec yehhua iconeu in Matusalén. Huan in Matusalén yehhua iconeu in Enoc. Huan in Enoc iconeu in Jared. Huan in Jared yehhua iconeu in Mahalaleel. Huan in Mahalaleel yehhua iconeu in Cainán. 
<span class="verse" id="LK3_38">38&#160;</span>Huan in Cainán yehhua iconeu in Enós. Huan in Enós yehhua iconeu in Set. Huan in Set yehhua iconeu in Adán. Huan in Adán yehhua iconeu in Dios.  </div>
<div class='psalmlabel' id='LK4_0'> 4</div>
<div class='s'>Quen oteyoltilanticatca ica in ahmo cuali in Jesús </div>
<div class='p'>
<span class="verse" id="LK4_1">1&#160;</span>In Jesús otetequiutiloc in Itiotonaltzin Dios huan otecuep ipan in atentli Jordán. Huan inon Itiotonaltzin otehuicac ipan in acahualtlahtli. 
<span class="verse" id="LK4_2">2&#160;</span>Huan ompa oilohuayaya ompohuali tonali huan in ahmo cuali tlacatl oteyoltilan ic tecuepani ahmo cuali. Huan ahmo tlen omocua ipan inon ompohuali tonali huan ijcon omayanilo. 
<span class="verse" id="LK4_3">3&#160;</span>Oncan in ahmo cuali tlacatl oteiluic in Jesús: </div>
<div class='p'>―Tla nele titeconeu Dios, xictequiuti inin tetl mamocuepa in pantzin. </div>
<div class='p'>
<span class="verse" id="LK4_4">4&#160;</span>Jesús omonanquilic: </div>
<div class='p'>―In Itlahcuiloltzin quihtohua: “Ahmo san ica itlacual nemis in tlacatl, tlahmo noyojqui ica nochin tlahtoli tlen in Dios mihtohua.” </div>
<div class='p'>
<span class="verse" id="LK4_5">5&#160;</span>Niman in ahmo cuali tlacatl otehuicac ipan se tepetl huan quen tel oteixpatlatehuac ica nochin altepemen den tlalticpac. 
<span class="verse" id="LK4_6">6&#160;</span>Huan in ahmo cuali tlacatl oc sepa oquiteluic: </div>
<div class='p'>―Nimitzmacas nochin chicahualistli huan mahuestilistli de nochin altepemen den tlalticpactli. Cuali nicmacas in aquin nicnequis tleca nicselihtoc nochin. 
<span class="verse" id="LK4_7">7&#160;</span>Tla timotlancuaquetzas ic tinechmahuestilis, nochin mohuaxcan yes. </div>
<div class='p'>
<span class="verse" id="LK4_8">8&#160;</span>Huan Jesús omonanquilic: </div>
<div class='p'>―In Itlahcuiloltzin quihtohua: “Xitemahuestili in Dios huan san Yehhuatzin xitetlacamati.” </div>
<div class='p'>
<span class="verse" id="LK4_9">9&#160;</span>Satepa in Jesús queman omomat ipan in altepetl Jerusalén quen otehuicac in ahmo cuali tlacatl. Huan otetlehcahui itzoncuac in hueyi tiopantli huan oteiluic: </div>
<div class='p'>―Tla nele ticoneu Dios, xipatlani. 
<span class="verse" id="LK4_10">10&#160;</span>Tleca in Itlahcuiloltzin quihtohua: </div>
<div class='q'>In Dios motequiutisque in ángeles ic mitzitasque. </div>
<div class='q'>
<span class="verse" id="LK4_11">11&#160;</span>Ica inman mitztzacuilisque, ic ahmo mitzxococos niyan se tetl. </div>
<div class='p'>
<span class="verse" id="LK4_12">12&#160;</span>Jesús omonanquilic: </div>
<div class='p'>―Noyojqui quihtohua in Itlahcuiloltzin: “Ahmo teca ximahuilti in Motecohtzin Dios.” </div>
<div class='p'>
<span class="verse" id="LK4_13">13&#160;</span>Huan ihcuac in ahmo cuali tlacatl ayacmo ocahsic quen teyoltilanas in Jesús, otzinquis de Yehhuatzin se quesqui tonali. </div>
<div class='s'>In Jesús mopehualtiya in tetequiu ipan in tlali Galilea </div>
<div class='p'>
<span class="verse" id="LK4_14">14&#160;</span>In Jesús omocuepaloc Galilea ica miyac ichicahualis in Itiotonaltzin Dios, huan oquimautoyahque ica Yehhuatzin ipan in altepemen den Galilea. 
<span class="verse" id="LK4_15">15&#160;</span>Otlamachtilohuaya ipan in tiopanten de inon altepemen, huan nochten otemahuestiliyayahque. </div>
<div class='s'>Jesús ipan tealtepeu Nazaret </div>
<div class='p'>
<span class="verse" id="LK4_16">16&#160;</span>Oncan in Jesús oahxihuato ipan tealtepeu Nazaret canin oyolihuac. Ipan in tonali den nesehuilistli ocalacohuac ipan in tiopantli, ijcon oquimautoyahque, huan omoquetzaloc ic omopohuilihque in tlahcuilolten. 
<span class="verse" id="LK4_17">17&#160;</span>Otemacaque in itlahcuiloluan in tlayolchicauqui Isaías, huan ihcuac omixtlapo, omahsic canin oihcuiliutoya ica Yehhuatzin: </div>
<div class='q'>
<span class="verse" id="LK4_18">18&#160;</span>In Itiotonaltzin Notecohtzin nopan ca, </div>
<div class='q'>tleca nechtocahhuilotoc ic niquinnonotzas ica in cuali tlahtoli inon prohues. </div>
<div class='q'>Huan ic niquinyolchicahuas in aquin tlamohsihuilten. </div>
<div class='q'>Huan niquincaquiltis in tlahtoli de temaquixtilistli inon tlahtlacolyohque, huan niquintlachiyaltis in ixpatzacten. </div>
<div class='q'>
<span class="verse" id="LK4_19">19&#160;</span>Huan ic niquincaquiltis quen yoahsico in tonalten quen quintiochihualos in Totecohtzin. </div>
<div class='p'>
<span class="verse" id="LK4_20">20&#160;</span>Oncan Jesús omoixmimilo in amatl huan omomacac in tlachixqui den tiopan huan Yehhuatzin omotlaliloc. Huan nochten aquin ocatcahque ipan in tiopantli oteitzticatcahque. 
<span class="verse" id="LK4_21">21&#160;</span>Yehhuatzin opehualoc tlahtolo huan omihto: </div>
<div class='p'>―Axan yotzonquis inin itlahtoltzin namoixpa. </div>
<div class='p'>
<span class="verse" id="LK4_22">22&#160;</span>Nochten oyectlahtohuayahque ica in Jesús huan quen tel oquimautoyahque ica in cualtzin tlahtoli tlen omihtohuaya. Huan omotlahtlaniyayahque ic yehhuan: </div>
<div class='p'>―Tel, ¿ahmo yehhua inin iconeu in José? </div>
<div class='p'>
<span class="verse" id="LK4_23">23&#160;</span>In Jesús omoluihque: </div>
<div class='p'>―Nele namehhuan nannechiluisque inin tlahtoli: “Tlapahtiyani, ximopahti san tehhua mosel”; tlen quihtosnequi: “Oticajque ica tlen oticchiu Capernaum. Noyojqui xicchihua nican ipan moaltepeu.” </div>
<div class='p'>
<span class="verse" id="LK4_24">24&#160;</span>Oncan ocachi omoluihque in Jesús: </div>
<div class='p'>―Ic nele namechiluiya, niyan se tlayolchicauqui quiselisque yec ipan ialtepeu. 
<span class="verse" id="LK4_25">25&#160;</span>Namechyequiluiya quen ipan in tonalten den tlayolchicauqui Elías ocatcahque miyac viudas ipan in altepemen den Israel. Inon tonalten ahmo oquiyau yiyi xihuitl huan tlahco, huan ocatca apistli de nochin altepemen. 
<span class="verse" id="LK4_26">26&#160;</span>Masque ijconon, in Dios ahmo omotitlan in Elías ica niyan seya de inon viudas ichantlacahuan ic quimpalehuini, tlahmo ica inon aquin ochantiyaya Sarepta, inahuac in altepetl Sidón. 
<span class="verse" id="LK4_27">27&#160;</span>Noyojqui ipan in altepemen den Israel ocatcahque miyac cocoxcamen ica in pahpalanilistli ipan in tonalten den tlayolchicauqui Eliseo. Huan niyan aquin opahtic de yehhuan, san in Naamán, inon chani den tlali Siria. </div>
<div class='p'>
<span class="verse" id="LK4_28">28&#160;</span>Ic oquicajque tlen oquiniluiloc, nochten aquin ocatcahque ipan in tiopantli molui ocualanque. 
<span class="verse" id="LK4_29">29&#160;</span>Ohualejque huan otequixtihque in Jesús den altepetl huan otehuicaque itentla in tepetl. Inon altepetl ca icuac inon tepetl huan ompa tetepehxihuinihque. 
<span class="verse" id="LK4_30">30&#160;</span>Huan Jesús opanoloc inepanco yehhuan huan ohuilohuac. </div>
<div class='s'>Se tlacatl aquin oquiyolquitzquihtoya in ahmo cuali yehyecatl </div>
<div class='p'>
<span class="verse" id="LK4_31">31&#160;</span>Oncan Jesús ohuilohuac Capernaum, se altepetl den Galilea, huan ompa opeu monextiliyahque in tlacamen ipan in tonali den nesehuilistli. 
<span class="verse" id="LK4_32">32&#160;</span>Quen tel oquimatiyayahque ica tlen omonextiliyayahque, tleca otlahtolohuaya ica in chicahualistli den tequihuahyotl. </div>
<div class='p'>
<span class="verse" id="LK4_33">33&#160;</span>Ipan in tiopantli ocatca se tlacatl aquin oquiyolquitzquihtoya in ahmo cuali yehyecatl, huan oquihto: </div>
<div class='p'>
<span class="verse" id="LK4_34">34&#160;</span>―¡Xitechcahua! Tel, ¿tleca timocalactiya ica tehhuan, Jesús den Nazaret? Tel, ¿tihuitz ic titechpolos? Nehhua nimitzixmati huan nicmati titetlapehpenil in Dios. </div>
<div class='p'>
<span class="verse" id="LK4_35">35&#160;</span>In Jesús omoixnamic in ahmo cuali yehyecatl huan omoluic: </div>
<div class='p'>―¡Ximocahua huan xicahua inin tlacatl! </div>
<div class='p'>Oncan in ahmo cuali yehyecatl oquitlaluihtec in tlacatl inixpa in tlacamen. Huan ahmo tlen oquichihuili huan oquis de yehhuatl. 
<span class="verse" id="LK4_36">36&#160;</span>Inon tlacamen omomoutihque huan omoluihque se huan oc seya: </div>
<div class='p'>―Tel, ¿tlen tlahtoli inin? ¡Inin tlacatl quintequiutiya in ahmo cuali yehyecamen ica tequihuahyotl huan chicahualistli, huan quisahque! </div>
<div class='p'>
<span class="verse" id="LK4_37">37&#160;</span>Huan omononotzayayahque ica Jesús nohuiyan ipan in altepemen. </div>
<div class='s'>In Jesús mopahtiya imonantzin in Simón Pedro </div>
<div class='p'>
<span class="verse" id="LK4_38">38&#160;</span>Oncan Jesús oquixohuac den tiopantli huan ohuilohuac ichan Simón. In imonantzin Simón omococohtoya ica in totonque, huan otetlatlautihque in Jesús ic mamopahti. 
<span class="verse" id="LK4_39">39&#160;</span>In Jesús omixpacholoc iixpa huan omixnamic in totonque huan oquis. Huan niman omeu huan oquintlamacac. </div>
<div class='s'>In Jesús mopahtiyahque miyac cocoxcamen </div>
<div class='p'>
<span class="verse" id="LK4_40">40&#160;</span>Ic tlapoyaucan nochten in aquin quipiyahque in cocoxcahuan ica san tlen cocolisten otehualiquilihque in Jesús. Huan Yehhuatzin omomachilihque ica in teman huan ijcon omopahtihque. 
<span class="verse" id="LK4_41">41&#160;</span>Noyojqui oquinixtohuetzoloc in ahmo cuali yehyecamen ica miyacten, huan otzatziyayahque huan oquihtohuayahque: </div>
<div class='p'>―¡Tehhuatl ticonetzin in Dios! </div>
<div class='p'>Huan Jesús omoixnamijque in ahmo cuali yehyecamen huan ahmo omocauque matlahtocan, tleca yehhuan oquimatiyayahque Yehhuatzin in Cristo. </div>
<div class='s'>In Jesús tlanonotzalo ipan in tlali Galilea </div>
<div class='p'>
<span class="verse" id="LK4_42">42&#160;</span>Ic otlatuic, in Jesús oquixohuac den altepetl huehca tlachicoyan. Huan in tlacamen otetemohque huan oteahsitohque canin oilohuaya. Huan oquinequiyayahque tetzecosque. 
<span class="verse" id="LK4_43">43&#160;</span>Huan Jesús omoluihque: </div>
<div class='p'>―Nicpiya tlen niquinnonotzas in cuali tlahtoli ica canin tlatequiutilo in Dios ipan oc sequin altepemen, tleca ijcon onechualtitlaniloc. 
<span class="verse" id="LK4_44">44&#160;</span>Huan ijcon Jesús otlanonotzalohtinemiyaya ipan in tiopanten den tlali Galilea.  </div>
<div class='psalmlabel' id='LK5_0'> 5</div>
<div class='s'>Quen oquinahsique miyac michten </div>
<div class='p'>
<span class="verse" id="LK5_1">1&#160;</span>Se tonali in Jesús oilohuaya itentla in mar den Genesaret huan ompa oteahsitohque miyac tlacamen, hasta otepitzinihque, tleca oquinequiyayahque quicaquisque in itlahtoltzin Dios. 
<span class="verse" id="LK5_2">2&#160;</span>In Jesús omotaque ome barcos inyoca atlatentli. In michtemohuanimen oquistoyahque ic quipacahque inmatlau. 
<span class="verse" id="LK5_3">3&#160;</span>Oncan Jesús otlehcoloc ipan seya, tlen iyaxca in Simón, huan omotlatlauti mayau chihton canin ahuehcatla. Ihcuac oquitzinquixti atlatentli, niman Jesús omotlaliloc huan opehualoc quinnextililo de ompa. 
<span class="verse" id="LK5_4">4&#160;</span>Ihcuac otlan tlahtolo, omoluic in Simón: </div>
<div class='p'>―Xicnehnemiti in barco canin ocachi huehcatla huan xictlasacan namomatlau ic nanmichtemosque. </div>
<div class='p'>
<span class="verse" id="LK5_5">5&#160;</span>In Simón otenanquilic: </div>
<div class='p'>―Tlamachtiyani, nochin yohuali tinemihque huan ahmo tlen ticahsitohque. Tla ijcon monequi, tiyasque oc sepa tictlasasque in matlatl. </div>
<div class='p'>
<span class="verse" id="LK5_6">6&#160;</span>Ihcuac ijcon oquichiuque, Simón ihuan itlaquehualuan oquinquitzquihque miyac michten huan opeuca tzomoni in matlatl. 
<span class="verse" id="LK5_7">7&#160;</span>Ic inon oquinnahuatihque in aquin ihuan tequitihque ic mahualacan quimpalehuican ica in oc se barco. Yehhuan ohualahque huan oquintemiltihque in ome barcos hasta omatocanihque. 
<span class="verse" id="LK5_8">8&#160;</span>Ic oquitac inin, Simón Pedro omotlancuaquetz teixpa in Jesús huan oteiluic: </div>
<div class='p'>―Manechcahualo, Notecohtzin, tleca nitlahtlacolyo. </div>
<div class='p'>
<span class="verse" id="LK5_9">9&#160;</span>Huan Simón quen tel oquimat, huan noyojqui in oc sequinten aquin ihuan ocatcahque, ica in tlen oquimpanoc. 
<span class="verse" id="LK5_10">10&#160;</span>Noyojqui quen tel oquimatque in Jacobo huan Juan, ipiluan Zebedeo, aquin ihuan otequitiyayahque in Simón. Huan omoluic in Simón: </div>
<div class='p'>―Ahmo ximomouti. De axan tiquinyolchicahuas in tlacamen ic manechneltocacan. </div>
<div class='p'>
<span class="verse" id="LK5_11">11&#160;</span>Ihcuac oquinquixtihque atlatentli in barcos, oquincauteuque huan otecuitlapanuihque in Jesús. </div>
<div class='s'>In Jesús mopahtiya se pahpalantica </div>
<div class='p'>
<span class="verse" id="LK5_12">12&#160;</span>Ihcuac in Jesús oilohuaya ipan se altepetl, oteahsito se cocoxqui ica in pahpalanilistli. Ic oteitac in Jesús, omixtocac ic omotlancuaquetz teixpa huan otetlatlautic: </div>
<div class='p'>―Notecohtzin, tla nechpahtilos. </div>
<div class='p'>
<span class="verse" id="LK5_13">13&#160;</span>Oncan Jesús omomachili ica in teman huan omoluic: </div>
<div class='p'>―Tleca in tlahmo. Xipahti. </div>
<div class='p'>San ic omihto, oquis inon cocolistli. 
<span class="verse" id="LK5_14">14&#160;</span>Oncan Jesús omotequiuti ahmo maquilui niyan aquin. Huan omoluic: </div>
<div class='p'>―San tiyas iixpa in tiopixqui maquita tla nele otipahtic huan tictemactis quen motetlahpalol in tlen mitztequiutis in itlanahuatil Moisés, maquichihuacan cuenta in tlacamen quen otipahtic, huan ijcon timocahua chipahuac. </div>
<div class='p'>
<span class="verse" id="LK5_15">15&#160;</span>Huan in tetenehualoca in Jesús ocachi ohueyixtaya huan omosentlaliyayahque miyacten ic tecaquisque huan ic mamopahtican oc sequin cocoxcamen. 
<span class="verse" id="LK5_16">16&#160;</span>Huan Jesús omosecninuilohuaya canin ahyac aquin, huan ompa omoyolmachtilohuaya. </div>
<div class='s'>Jesús mopahtiya se tlacatl aquin omocoupitzquetzticatca </div>
<div class='p'>
<span class="verse" id="LK5_17">17&#160;</span>Ipan se tonali Jesús otlamachtilohtoya, huan ompa ocatcahque sequin fariseos huan sequin tlamachtiyanimen den tlanahuatili, inohque aquin ohualahque ic nohuiyan den tlali Galilea huan Judea huan in hueyi altepetl Jerusalén. Huan ica techicahuilis in Dios oquimpahtiloc in cocoxcamen. 
<span class="verse" id="LK5_18">18&#160;</span>Oncan oahsitohque sequin tlacamen quimamahtihue ipan tlapechtli se tlacatl aquin omocoupitzquetzticatca, huan oquinequiyayahque quicalaquisque teixpantinihque in Jesús. 
<span class="verse" id="LK5_19">19&#160;</span>Huan ahmo ocahsique canic calaquisque tleca otentoyahque miyac tlacamen. Oncan otlehcohque itzoncuac in cali huan oquicuaxitinihque. Huan ompic oquitemohuihque in cocoxqui ijcon ica icoutlapech inepanco in tlacamen canin oilohuaya in Jesús. 
<span class="verse" id="LK5_20">20&#160;</span>Ihcuac in Jesús omoyolitaque quen oteneltocaque, oquiluiloc in cocoxqui: </div>
<div class='p'>―Tlacatl, motlahtlacoluan nimitztlapohpoluihtoc. </div>
<div class='p'>
<span class="verse" id="LK5_21">21&#160;</span>Oncan in tlamachtiyanimen den tlanahuatili huan in fariseos opeuque monehnehuiliyahque: “Tel, ¿aquin inin tlacatl opeu teixnamiqui in Dios ica itlahtol? Niyan aquin cuali tetlapohpoluis tlahmo san Yehhuatzin Dios.” </div>
<div class='p'>
<span class="verse" id="LK5_22">22&#160;</span>Huan Jesús omoyolnehnehuilihtoya ica yehhuan huan omoluihque: </div>
<div class='p'>―¿Tleca nanquiyolnehnehuiliyahque ijcon? 
<span class="verse" id="LK5_23">23&#160;</span>¿Quen nanquimatihque tla ahhuel nictlapohpoluis? Tla cuali nicpahtis, no cuali nictlapohpoluis. 
<span class="verse" id="LK5_24">24&#160;</span>Cuali tel, niyau namechnextili quen nehhua aquin Nitetiachicau ica nochin tlacatl nicpiya tequihuahyotl nican tlalticpac ic namechtlapohpoluis namotlahtlacoluan. </div>
<div class='p'>Oncan omoluic in tlacatl aquin omocoupitzquetzticatca: </div>
<div class='p'>―Ximoquetza huan xicana motlapech huan xiyau mochan. </div>
<div class='p'>
<span class="verse" id="LK5_25">25&#160;</span>Niman inon tlacatl omoquetz huan oquian in itlapech huan oya ichan temahuestilihtiu in Dios. 
<span class="verse" id="LK5_26">26&#160;</span>Nochten quen tel oquimatque huan otemahuestilihque in Dios. Huan ica moucayotl oquihtohque: </div>
<div class='p'>―Axan otiquitaque in tlen ahhuel quichihuas san aquin. </div>
<div class='s'>In Jesús monotza in Leví </div>
<div class='p'>
<span class="verse" id="LK5_27">27&#160;</span>Satepa de inin, in Jesús oquixohuac huan omotac se rendero itoca Leví. Oyehuatoya canin otlacobrarohuaya, huan Jesús omoluic: </div>
<div class='p'>―Xinechcuitlapanui. </div>
<div class='p'>
<span class="verse" id="LK5_28">28&#160;</span>Oncan Leví omoquetz, huan otlacautehuac huan otecuitlapanuic in Jesús. </div>
<div class='p'>
<span class="verse" id="LK5_29">29&#160;</span>Satepa in Leví oquichiu se iluitlacuali ichan ica in Jesús, huan ocatcahque miyac in renderos huan oc sequin tlacamen inuan oyehuatoyahque iixpa in mesa. 
<span class="verse" id="LK5_30">30&#160;</span>Huan sequin fariseos inuan in tlamachtiyanimen den tlanahuatili opeuque inca tlahtohuahque in tetlamachticahuan in Jesús huan oquintlahtlanihque: </div>
<div class='p'>―Tel, ¿tleca nanmonelohuahque huan nantlacuahque inuan in renderos huan in tlahtlacolyohque? </div>
<div class='p'>
<span class="verse" id="LK5_31">31&#160;</span>In Jesús omonanquilihque: </div>
<div class='p'>―In aquin yichihchicahuaque huan cualten ahmo quinequihque in tlapahtiyani, tlahmo san in cocoxcamen. 
<span class="verse" id="LK5_32">32&#160;</span>Ahmo onihuala ica inon cualten, tlahmo ica in tlahtlacolyohque, huan ijcon mamoyolcuepacan. </div>
<div class='s'>Quen yes in yancuic tlahtoli ica in Jesucristo </div>
<div class='p'>
<span class="verse" id="LK5_33">33&#160;</span>Oncan in fariseos otetlahtlanihque in Jesús: </div>
<div class='p'>―Tel, ¿tleca ahmo nanmosahuahque huan nanmoyolmachtiyahque quen in itlamachticahuan in Juan huan de tehhuan? </div>
<div class='p'>
<span class="verse" id="LK5_34">34&#160;</span>In Jesús omonanquilihque: </div>
<div class='p'>―Nehhuatl quen se mosihuautiyani. Tel, ¿cuali mosahuasque ihcuac inuan yes in itetlatlautiluan in mosihuautiyani? Nele ahhuel, tleca pactoque ica inon mosihuautilistli. 
<span class="verse" id="LK5_35">35&#160;</span>Ahsiquiu in tonali queman quincuilisque in mosihuautiyani. Oncan queme, cuali mosahuasque. </div>
<div class='p'>
<span class="verse" id="LK5_36">36&#160;</span>Noyojqui omotlalilihque tlen ic maquichihuacan cuenta: </div>
<div class='p'>―Notlahtol quen in yancuic tlaquemitl. Niyan aquin quitzomonis in yancuic tlaquemitl ic quitlatlamanis in yihuehcau tlaquemitl. Tla ijcon quichihuas, quitlasohchihuas in yancuic tlaquemitl. Huan noyojqui ahmo quicualnextiya in yihuehcau tlaquemitl. 
<span class="verse" id="LK5_37">37&#160;</span>Noyojqui notlahtol quen yancuic tlayili. Huan no ahmo quiehuasque in yancuic tlayili den uva ipan in yihuehcau cuitlaxtli. Tla ijconon quichihuasque, inon yancuic tlayili quitzomonis inon cuitlaxtli huan ijconon polihuis nochin. 
<span class="verse" id="LK5_38">38&#160;</span>Huan ic inon mamotlali in yancuic tlayili ipan in yancuic cuitlaxtli. Huan ijconon nochin in ome tlayequeutli yesque. 
<span class="verse" id="LK5_39">39&#160;</span>In aquin quioni in chicahuac tlayili ahmo niman quinequis in yancuic, tleca quihtos: “In tlen chicahuac ocachi cuali.”  </div>
<div class='psalmlabel' id='LK6_0'> 6</div>
<div class='s'>In tlahtoli ica in tonali den nesehuilistli </div>
<div class='p'>
<span class="verse" id="LK6_1">1&#160;</span>Ipan se tonali den nesehuilistli opanolotaya in Jesús ipan in tlamilolten, huan in tetlamachticahuan oquimatoxontayahque in trigo. Huan niman oquimatlapantayahque huan oquicuahtayahque. 
<span class="verse" id="LK6_2">2&#160;</span>Oncan sequin fariseos oquintlahtlanihque: </div>
<div class='p'>―Tel, ¿tleca ijconon nanquichihuahque quen ahmo techcahualihtohque ticchihuasque ipan in tonali den nesehuilistli? </div>
<div class='p'>
<span class="verse" id="LK6_3">3&#160;</span>In Jesús oquinnanquililoc: </div>
<div class='p'>―Tel, ¿ahmo nanquipoutoque in tlen oquichiu in David ipan se tonali queman yehhuatl ihuan itenonotzcahuan oapismijque? 
<span class="verse" id="LK6_4">4&#160;</span>Ocalac ipan icaltzin Dios huan oquian in mahuestic pantzin. Huan oquicua huan noyojqui oquinmacac in tlacamen aquin ihuan ocatcahque, masque san yeh in tiopixcamen quicuasquiyanihque inon pantzin. </div>
<div class='p'>
<span class="verse" id="LK6_5">5&#160;</span>Noyojqui oquiniluiloc: </div>
<div class='p'>―Nehhuatl aquin Nitetiachicau ica nochin tlacatl noyojqui nicpiya tequihuahyotl ica in tonali den nesehuilistli. </div>
<div class='p'>
<span class="verse" id="LK6_6">6&#160;</span>Ipan oc se tonali den nesehuilistli in Jesús ocalacohuac ipan in tiopantli huan opehualoc tlamachtilo. Huan ompa ocatca se tlacatl mapitzahuac. 
<span class="verse" id="LK6_7">7&#160;</span>Huan sequin tlamachtiyanimen den tlanahuatili huan sequin fariseos otepihpiyayayahque in Jesús in tla mopahtis ipan inon tonali den nesehuilistli. Huan ijconon oquitemohque tlen ic tetemactisque. 
<span class="verse" id="LK6_8">8&#160;</span>Huan Yehhuatzin omomautoya tlen oquinehnehuilihque, huan omoluic inon tlacatl aquin mapitzahuac: </div>
<div class='p'>―¡Ximoquetza! </div>
<div class='p'>Huan inon tlacatl ijconon oquichiu. 
<span class="verse" id="LK6_9">9&#160;</span>Oncan Jesús oquiniluiloc in oc sequinten: </div>
<div class='p'>―Niyau namechtlahtlani se tlahtoli. Tel, ¿tlenon cuali ticchihuasque ipan in tonali den nesehuilistli? ¿In tlen cuali noso in tlen ahmo cuali? ¿Tiquinmaquixtisque noso tiquincahuasque mapolihuican? </div>
<div class='p'>
<span class="verse" id="LK6_10">10&#160;</span>Oncan Jesús oquinitaloc in aquin oteyehualohtoyahque, huan oquiluiloc inon tlacatl: </div>
<div class='p'>―Ximasohua. </div>
<div class='p'>Huan ijcon oquichiu ic opahtic in iman. 
<span class="verse" id="LK6_11">11&#160;</span>Huan sequin tequin ocualanque, huan opeuque motlahtlaniyahque quen tecocolisque in Jesús. </div>
<div class='s'>In Jesús motlapehpeniyahque in mahtlactli huan ome tetiotlatitlaniluan </div>
<div class='p'>
<span class="verse" id="LK6_12">12&#160;</span>Ipan inon tonalten in Jesús ohuilohuac ipan se tepetl ic moyolmachtilo, huan se yohual omoyolmachtilotoya ica in Dios. 
<span class="verse" id="LK6_13">13&#160;</span>Ihcuac otlatuic omonotzque in tetlamachticahuan huan omotlapehpenihque in mahtlactli huan ome de yehhuan aquin omotocahhuihque tetiotlatitlaniluan. 
<span class="verse" id="LK6_14">14&#160;</span>Huan yehhuan inihque; Simón, aquin noyojqui omotocahhui Pedro, huan Andrés in icniu Simón huan Jacobo huan Juan huan Felipe huan Bartolomé 
<span class="verse" id="LK6_15">15&#160;</span>huan Mateo huan Tomás huan Jacobo in iconeu Alfeo huan Simón, aquin noyojqui ocatca ipan in ololi den cananista, 
<span class="verse" id="LK6_16">16&#160;</span>huan Judas icniu in Jacobo huan Judas Iscariote, aquin satepa otetemacti in Jesús. </div>
<div class='s'>In Jesús quinmachtilo in miyac tlacamen </div>
<div class='p'>
<span class="verse" id="LK6_17">17&#160;</span>In Jesús ohualtemoloc ihuan in tetlamachticahuan ipan in tepetl huan omotzecoloc ipan se ixtlahuatlahtli huan ompa ocatcahque miyac tlacamen den tlali Judea huan den Jerusalén huan den atlatentli Tiro huan Sidón. Inihque aquin ohualahque otecajque in Jesús huan ic mopahtisque ica incocolis. 
<span class="verse" id="LK6_18">18&#160;</span>Huan aquin oquintlapanoltiyaya in ahmo cuali yehyecatl noyojqui omopahtihque. 
<span class="verse" id="LK6_19">19&#160;</span>Nochin tlacatl oquinequiyayahque temachilisque in Jesús, tleca Yehhuatzin omopahtiyayahque ica in techicahualis. </div>
<div class='s'>In aquin pactoc huan in aquin tlocoxtoc </div>
<div class='p'>
<span class="verse" id="LK6_20">20&#160;</span>Oncan Jesús omotaque in tetlamachticahuan huan omoluihque: </div>
<div class='p'>―Nantlatiochiuten namehhuan namprohues, ic nampoutoque temajco in Dios. </div>
<div class='p'>
<span class="verse" id="LK6_21">21&#160;</span>’Nantlatiochiuten namehhuan aquin axan nanapismictoque, tleca nampachihuisque. </div>
<div class='p'>’Nantlatiochiuten namehhuan aquin axan nanchocatoque tleca nampaquisque. </div>
<div class='p'>
<span class="verse" id="LK6_22">22&#160;</span>’Nantlatiochiuten namehhuan ihcuac mechtlahuelitasque huan ihcuac mechtotocasque huan ihcuac mechistlacahuisque huan ihcuac mechtocahhuiltisque, tleca nampoutoque nohuan nehhuatl aquin Nitetiachicau ica nochin tlacatl. 
<span class="verse" id="LK6_23">23&#160;</span>Xipactocan molui ipan inon tonali tleca nanquipiyasque miyac namotlatlan neluicac. Quen axan mechmohsihuiyahque, ijconon quen inchichicacoluan oquinchihuilihque in tetlayolchicaucahuan Dios den yihuehcau. </div>
<div class='p'>
<span class="verse" id="LK6_24">24&#160;</span>’Namprohues namehhuan nanricos. Yopanoc itonal namopaquilis. </div>
<div class='p'>
<span class="verse" id="LK6_25">25&#160;</span>’Namprohues namehhuan aquin axan nampachiutoque. Satepa nanapismiquisque. </div>
<div class='p'>’Namprohues namehhuan aquin axan nanuetzca. Satepa nantlocoyasque huan nanchocasque. </div>
<div class='p'>
<span class="verse" id="LK6_26">26&#160;</span>’Namprohues namehhuan ihcuac mechuelitasque nochin tlacamen. Ijcon oquichiuque inchichicacoluan inuan in tlayolchicaucamen san tlaluis. </div>
<div class='p'>
<span class="verse" id="LK6_27">27&#160;</span>’Huan axan namechiluiya namehhuan aquin nannechcaquisque: Xiquintlasohtlacan nochin aquin mechcocoliya, huan xiquinchihuilican nochin cuali in aquin mechixtlasa. 
<span class="verse" id="LK6_28">28&#160;</span>Xicselican in aquin mechtenehuas, huan xiquintlaihtlanican ica in aquin mechcamanaliluis. 
<span class="verse" id="LK6_29">29&#160;</span>Tla aquin mechixtecapanis secpa, xiquiluican: Oc sepa. Huan tla aquin mechcuilis namocoton, noyojqui xicahuilican namocamisa. 
<span class="verse" id="LK6_30">30&#160;</span>Tlen mechtlahtlanilisque, xiquinmacacan; huan in aquin mechcuilis in tlen namoyaxca, ahyic ximomacuepacan. 
<span class="verse" id="LK6_31">31&#160;</span>Xiquinchihuilican tlen cuali quen quinequisque huan noyojqui maquichihuacan ica namehhuan quen nanquinequisque. </div>
<div class='p'>
<span class="verse" id="LK6_32">32&#160;</span>’Tla namehhuan nanmotemachiya ica in aquin mechtlasohtla, tel, ¿tlen cuali onanquichiuque?, tleca in ahmo cualten no ijcon quichihuahque. 
<span class="verse" id="LK6_33">33&#160;</span>Huan tla nanquinchihuiliyahque in tlen cuali ica in aquin mechchihuiliya noyojqui, tel, ¿tlen cuali onanquichiuque?, tleca noyojqui ijcon quichihuahque in ahmo cualten. 
<span class="verse" id="LK6_34">34&#160;</span>Huan tla nanquintlaneutiye san inohque aquin nanquinehnehuiliya cana mechcuepilisque itlahtlen, tel, ¿tlen cuali onanquichiuque? Tleca noyojqui ijcon otetlaneutihque in ahmo cualten, cana noyojqui ijcon quiselisque. 
<span class="verse" id="LK6_35">35&#160;</span>Huan namehhuan xiquintlasohtlacan namotecocolihcahuan huan xiquinchihuilican tlen cuali huan xiquintlaneutican masque cana ahhuel mechcuepilisque itlahtlen. Huan ijconon ocachi miyac namotlatlan. Huan namehhuan nanmochihuasque teconehuan in Dios Hueyicatzintli, tleca Yehhuatzin noyojqui quinuelitalo masque in ahmo cualten. 
<span class="verse" id="LK6_36">36&#160;</span>Noyojqui namehhuan inca xitlocoyacan ijcon quen Tohueyitahtzin noyojqui toca tlocoyalo. </div>
<div class='s'>Ahmo xiquinixcomacacan in oc sequinten </div>
<div class='p'>
<span class="verse" id="LK6_37">37&#160;</span>’Ahmo ica xitlahtocan in oc sequinten huan Dios ahmo mechtlahtlacoltilos namehhuan. Huan ahmo xiquintlahtlacoltican in oc sequinten huan Dios ahmo mechtlahtlacoltilos namehhuan. Xiquintlapohpoluican huan Dios mechtlapohpoluisque. 
<span class="verse" id="LK6_38">38&#160;</span>Xiquinmacacan in oc sequinten huan Dios mechuelitalos huan mechmacalos molui miyac. Huan mechchihuilisque ijconon quen namehhuan nanquinchihuilisque in oc sequinten. </div>
<div class='p'>
<span class="verse" id="LK6_39">39&#160;</span>Huan Jesús ocachi oquinnextililoc ica inohque tlamachtiyanimen den itlanahuatil Moisés ic maquinehnehuilican: </div>
<div class='p'>―Tel, ¿cuali se ixpatzac quiyecana oc se ixpatzac? Nele ahhuel. Tla ijconon nochin ome ahhuel moyecanasque. 
<span class="verse" id="LK6_40">40&#160;</span>Niyan seya de inon momachtiyanimen quixpanahuisque den tlamachtiyani. Huan masque quitlanis inon momachtilistli, san ijconon quen in tlamachtiyani. </div>
<div class='p'>
<span class="verse" id="LK6_41">41&#160;</span>’¿Quen cuali ticyolita in itlahtlacol in mocniu ixnesi quen in tlahsoli ihtech iixtelolo huan ahmo ticchihuas cuenta ica in motlahtlacol ixnesi quen in cohuitl hueyi ipan moixtelolo? Tla ticnequi ticchihuas ijconon, quipiya tlen timoyolcuepas achto ica motlahtlacol. 
<span class="verse" id="LK6_42">42&#160;</span>Tel, ¿quen tiixcohyehui ticyolchicahuas in mocniu: “Nocniu, ximocahua, nimitzyolchicahuas ica in tlen ahmo cuali ticchiutica”; huan ahmo ticchihua cuenta ica tehhua motlahtlacol? ¡San ome moxayac! Xicchihua cuenta ica tehhua motlahtlacol huan ijconon cuali ticyolchicahuas in mocniu ica itlahtlacol. </div>
<div class='p'>
<span class="verse" id="LK6_43">43&#160;</span>’Noyojqui in tlacatl quen in cohuitl. In tlen cuali cohuitl ahhuel quitemacas in itlaquilyo ahmo cuali. Huan niyan in cohuitl tlen ahmo cuali quitemacas in itlaquilyo cuali. 
<span class="verse" id="LK6_44">44&#160;</span>Nochin cohuitl moixmati ica in itlaquilyo. Den huetzcohuitl ahhuel motequilis in higos, niyan in uva ipan in huetzxihuitl. 
<span class="verse" id="LK6_45">45&#160;</span>In cuali tlacatl quihtohua in tlen cuali tleca cuali iyolo huan in tlacatl ahmo cuali quihtohua in tlen ahmo cuali tleca in iyolo ahmo cuali. Tleca in tlen quihtohua san aquin, ijcon quinehnehuiliya ipan iyolo. </div>
<div class='s'>In ome calten </div>
<div class='p'>
<span class="verse" id="LK6_46">46&#160;</span>’Tel, ¿tleca nannechtocahhuiya: “Notecohtzin, Notecohtzin”, huan ahmo nanquichihuahque in tlen namechtequiutiya? 
<span class="verse" id="LK6_47">47&#160;</span>Niyau namechiluiya quen ixnesi in aquin nechtemos huan nechcaquis huan quichihuas in tlen nictequiutis. 
<span class="verse" id="LK6_48">48&#160;</span>Ixnesi quen in tlacatl aquin quichihchihuas in cali. Achto otlachcuac huehcatla ic oquiyectlali in cimiento iixco se tepatlactli. Ihcuac ohueyix in atl, omoixuitequito ihtech in cali huan ahmo oquixitini tleca yec icxihtitoc. 
<span class="verse" id="LK6_49">49&#160;</span>Huan in aquin nechcaquis huan ahmo quichihuas in tlen nictequiutis, ixnesi quen in tlacatl aquin oquichihchiu se cali san ipan in tlali. Huan ihcuac ohueyix in atentli, omoixuitequito ipan inon cali huan otlan quitoyahua.  </div>
<div class='psalmlabel' id='LK7_0'> 7</div>
<div class='s'>Jesús mopahtiya itlaquehual se tlayecanqui romanohteco </div>
<div class='p'>
<span class="verse" id="LK7_1">1&#160;</span>Ihcuac Jesús otlan mononotzahque in tlacamen, ohuilohuac Capernaum. 
<span class="verse" id="LK7_2">2&#160;</span>Ompa ocatca se tlayecanqui romanohteco oquipiyaya se itlaquehual aquin tequin oquinequiyaya. Inon omococohuaya molui. 
<span class="verse" id="LK7_3">3&#160;</span>Ihcuac inon tlayecanqui oquimat tetenehualoca in Jesús, oncan oquintitlan sequin tequihuahmen den judeahtecos ic matetlatlautican ic mahuilohua mopahti in itlaquehual. 
<span class="verse" id="LK7_4">4&#160;</span>Yehhuan omopachohque tenahuac in Jesús huan otetlatlautihque tequin: </div>
<div class='p'>―Inin tlayecanqui ica timotlatlautiyahque huan quinequi mamopalehui. 
<span class="verse" id="LK7_5">5&#160;</span>Tleca quitlasohtla toaltepeu huan yehhuatl otlatequiuti ic omochihchiu in totiopan. </div>
<div class='p'>
<span class="verse" id="LK7_6">6&#160;</span>Oncan Jesús inuan ohuilohuac. Ihcuac oahxihuataya ichan in tlayecanqui, oquintitlan sequin itenonotzcahuan mateiluican in Jesús: </div>
<div class='p'>―Notecohtzin, ahmo mamomohsihuilo noca, tleca ahmo tlen noquisca ic calacohuas nochan. 
<span class="verse" id="LK7_7">7&#160;</span>Huan ic inon ahmo nixcohyehui ic nitetemos. San matlatequiutilo ic mapahti notlaquehual huan nicmati pahtis. 
<span class="verse" id="LK7_8">8&#160;</span>Tleca nehhuatl no nechtequiutiyahque oc sequin tequihuahmen huan noyojqui niquimpiya aquin niquintequiutiya. Huan ihcuac niquiluis seya de yehhuan: “Mayau”, yas; huan ihcuac niquiluis oc seya: “Mahualau”, hualas. Huan ihcuac nictequiutis notlaquehual mayau quichihua itlahtlen, quichihuas. </div>
<div class='p'>
<span class="verse" id="LK7_9">9&#160;</span>Ic omocac inin, Jesús quen tel omomat ica inon tlacatl huan omocuepaloc ica inon tlacamen aquin otecuitlapanuiyayahque huan omihto: </div>
<div class='p'>―Ic nele, niyan ica namehhuan judeahtecos nicahsitoc in aquin quineltoca quen inin tlacatl. </div>
<div class='p'>
<span class="verse" id="LK7_10">10&#160;</span>Huan ic omocuepque ichan, in itlatitlaniluan ocahsitohque inon tlaquehuali yipahtic. </div>
<div class='s'>Oquihxitiloc in Jesús iconeu se viuda </div>
<div class='p'>
<span class="verse" id="LK7_11">11&#160;</span>Satepa de inin, in Jesús ohuilohuaticatca ipan se altepetl itoca Naín, huan otecuitlapanuiyayahque in tetlamachticahuan huan miyac tlacamen. 
<span class="verse" id="LK7_12">12&#160;</span>Ihcuac ahxihuatiu ipan in altepetl, omotac se mijqui ocuicatayahque ic quitocasque. Huan yehhuatl san inon se iconeu inon viuda. Huan miyac tlacamen oquicuitlapanuiyayahque. 
<span class="verse" id="LK7_13">13&#160;</span>Ic omotac in Jesús, ica otlocoyaloc in viuda huan omoluic: </div>
<div class='p'>―Ahmo xichoca. </div>
<div class='p'>
<span class="verse" id="LK7_14">14&#160;</span>Oncan in Jesús omopacholoc inahuac in aquin ocuicatayahque in mijqui huan omomachili in tlapechtli huan ijcon omotzecohque. Huan Jesús omoluic in mijqui: </div>
<div class='p'>―Telpochtli, nehhua nimitziluiya; ¡Ximehua! </div>
<div class='p'>
<span class="verse" id="LK7_15">15&#160;</span>Oncan inon mijqui omotlali huan opeu tlahtohua. Huan in Jesús omomactili in inana. 
<span class="verse" id="LK7_16">16&#160;</span>Ic oquitaque inin, nochten omomoutihque huan opeuque temahuestiliyahque in Dios huan oquihtohque: </div>
<div class='p'>―Se hueyi tlayolchicauqui otechmonextili. </div>
<div class='p'>Huan noyojqui oquihtohque: </div>
<div class='p'>―Ic nele otiquitaque tetequiu in Dios axan. </div>
<div class='p'>
<span class="verse" id="LK7_17">17&#160;</span>Nohuiyan ipan in tlali Judea oquimatque tlen omochiu in Jesús. </div>
<div class='s'>Ica tlen quinequi quimatis in Juan Tlacuatequiyani ica in Jesús </div>
<div class='p'>
<span class="verse" id="LK7_18">18&#160;</span>In itlamachticahuan in Juan oquiluihque nochin inin. Oncan oquinnotz ome de yehhuan, 
<span class="verse" id="LK7_19">19&#160;</span>huan oquintitlan ic matetlahtlanican in Jesús tla nele Yehhuatzin in Cristo aquin hualasquiyani noso quichiyasque in oc seya. 
<span class="verse" id="LK7_20">20&#160;</span>In itlatitlaniluan in Juan omopachohque tenahuac in Jesús huan oteiluihque: </div>
<div class='p'>―In Juan Tlacuatequiyani otechualtitlan matitetlahtlanican tla nele Tehhuatzin in Cristo aquin hualasquiyani, noso ticchiyasque in oc seya. </div>
<div class='p'>
<span class="verse" id="LK7_21">21&#160;</span>Ihcuac yehhuan oahsitohque, in Jesús omopahtihque miyac tlacamen ica san tlen cocolisten, huan oc sequin ica in ahmo cuali yehyecatl. Huan noyojqui omotlachiyaltihque sequin ixpatzacten. 
<span class="verse" id="LK7_22">22&#160;</span>Huan ic inon in Jesús omonanquilihque: </div>
<div class='p'>―Xiyacan xiquiluican in Juan in tlen onanquitaque huan onanquicajque. Xiquiluican quen in ixpatzacten omotlachiyaltihque huan in xonecuilten omonehnemiltihque yec. Huan in aquin pahpalanihque opahtihque huan in nacastemen tlacaquihque. Huan in mijcamen no oihsahque huan in prohues no quincaquiltiyahque in tlahtoli den temaquixtilistli. 
<span class="verse" id="LK7_23">23&#160;</span>Mapacto in aquin ahmo moxihxicohua ica nehhua. </div>
<div class='p'>
<span class="verse" id="LK7_24">24&#160;</span>Ihcuac omocuepque in itlatitlaniluan in Juan, in Jesús opehualoc quinnonotzalo in tlacamen ica in Juan. Oquintlahtlaniloc: </div>
<div class='p'>―Tel, ¿tlenon onanyahque nanquitaque ipan in acahualtlahtli? ¿Cana se tlacatl sa huehueyoca quen in acatl ica in yehyecatl? 
<span class="verse" id="LK7_25">25&#160;</span>Huan tlahmo inon tel, ¿onanyahque nanquitaque se tlacatl cuahcuali itlaquen? Nanquimatihque in aquin ijcon motlaquentiya huan pactosque, yehhuan mochantiyahque ihuan in hueyixtoc. 
<span class="verse" id="LK7_26">26&#160;</span>Ic nele, tel, ¿tlen onanyahque nanquitaque? ¿Se tlayolchicauqui? Queme ic nele, huan ocachi quen se tlayolchicauqui. 
<span class="verse" id="LK7_27">27&#160;</span>In Juan yeh in aquin oquihcuiluihque ipan Itlahcuiloltzin tlen quihtohua: </div>
<div class='q'>Nictitlanis notlanonotzcau moixpa. </div>
<div class='q'>Yeh in aquin maquinnahuati mamitzselican. </div>
<div class='m'>
<span class="verse" id="LK7_28">28&#160;</span>Ic nele, namechiluiya, ica nochin tlacamen ahmo oncan oc se tlayolchicauqui aquin ocachi hueyi quen inon Juan Tlacuatequiyani. Masque ijcon ca, in aquin ocachi ahmo tlen iquisca huan temajco in Dios, yehhua quisas ocachi hueyi quen inon Juan. </div>
<div class='p'>
<span class="verse" id="LK7_29">29&#160;</span>Huan ihcuac oquicajque inin tlahtoli, nochten in tlacamen ihuan in renderos aquin oquiselihque in icuatequilis in Juan ijcon oquisematque tehuan in Dios quen melahuac itlahtol in Juan. 
<span class="verse" id="LK7_30">30&#160;</span>Huan in fariseos huan in tlamachtiyanimen den itlanahuatil Moisés aquin ahmo oquincuatequi in Juan, yehhuan aquin san oteixtlasque in Dios ica tlen omonec ica yehhuan. 
<span class="verse" id="LK7_31">31&#160;</span>Huan in Totecohtzin omihto: </div>
<div class='p'>―Tel, ¿ica tlen niquinixnamiquis inin tlacamen huan quen ixnesihque? 
<span class="verse" id="LK7_32">32&#160;</span>Ixnesihque quen in conemen san mahuiltiyahque huan quinnotzahque in oc sequin: “Tamechpipitziliyahque in flauta quen ipan mosihuautilistli huan ahmo onanmihtotihque. Huan otitlocoxtoyahque quen ica in mijqui huan namehhuan nanyolchicahuahque.” 
<span class="verse" id="LK7_33">33&#160;</span>Tleca ohuala in Juan Tlacuatequiyani mosautica, niyan quioni in uvahtlayili, huan namehhuan onanquihtohque quipiya in ahmo cuali yehyecatl. 
<span class="verse" id="LK7_34">34&#160;</span>Niman onihuala nehhua aquin Nitetiachicau ica nochin tlacatl, ahmo nimosahua, nitlacua huan nitlaoni, huan nanquihtohuahque niapistli huan nitlayini, niitenonotzcau in tlahtlacolyohque huan renderos. 
<span class="verse" id="LK7_35">35&#160;</span>Huan in tlamatilistli den Dios quinextiliyahque in aquin nele tlamatihque. </div>
<div class='s'>Se fariseo itoca Simón otehuicac ichan in Jesús </div>
<div class='p'>
<span class="verse" id="LK7_36">36&#160;</span>Se de inon fariseos otetlamacac in Jesús, huan Jesús ohuilohua ichan ihuan. 
<span class="verse" id="LK7_37">37&#160;</span>Oncan se ixpoliucasihuatl den altepetl oquimat quen ompa ilohuaya in Jesús ichan inon fariseo. Huan ihcuac oahsito ocuicataya se tehuilotetl tentiu ica in aceite ahhueyac. 
<span class="verse" id="LK7_38">38&#160;</span>Ic chocatiu omopacho teicxitla in Jesús huan ohuetz iixyayo ipan tecxi. Huan niman otexopohpou ica in itzon, huan otexotenamiquiyaya ica itlasohtlalis huan otexotlalili in aceite ahhueyac. 
<span class="verse" id="LK7_39">39&#160;</span>Ihcuac inon fariseo aquin otehuicac in Jesús oquitac tlen opanoc, oquiyolnehnehuili: “Tla nele se tlayolchicauqui inin tlacatl, quitasquiyani tlen iquisca inon sihuatl aquin oquimacaticatca, tleca yehhua in ixpoliucasihuatl.” 
<span class="verse" id="LK7_40">40&#160;</span>Oncan Jesús omoluic in fariseo: </div>
<div class='p'>―Simón, niyau nimitztlahtlani. </div>
<div class='p'>Oncan otenanquilic in Simón: </div>
<div class='p'>―Manechtlahtlanilo, tlamachtiyani. </div>
<div class='p'>
<span class="verse" id="LK7_41">41&#160;</span>In Jesús omoluic: </div>
<div class='p'>―Ome tlacamen oquihuiquiliyayahque in tomin se tetlaneutiyani. In seya oquihuiquiliyaya macuili ciento huan in oc seya tlahco ciento. 
<span class="verse" id="LK7_42">42&#160;</span>Huan quen ahhuel oquicuepiliyayahque in tetlaneutiyani, oquintlapohpolui ica in tlen oquihuiquiliyayahque inon inehuan. Axan xinechilui tel, ¿aquin de yehhuan ocachi quitlasohtlas? </div>
<div class='p'>
<span class="verse" id="LK7_43">43&#160;</span>In Simón otenanquilic: </div>
<div class='p'>―Nicmati yeh in aquin ocachi oquitlapohpolui. </div>
<div class='p'>In Jesús omoluic: </div>
<div class='p'>―Cuali oticnehnehuili. </div>
<div class='p'>
<span class="verse" id="LK7_44">44&#160;</span>Oncan Jesús omotzticatca in sihuatl huan omotlahtlani in Simón: </div>
<div class='p'>―Tel, ¿tiquita inin sihuatl? Onicalac mochan huan ahmo otinechmacac in atl tlen ic nimoxopacas. Tlahmo inin sihuatl ocachi onechxopacac ica iixyayo, huan onechxopohpou ica itzon. 
<span class="verse" id="LK7_45">45&#160;</span>Tehhua ahmo otinechpipitzo ic tinechtlahpaloni, huan yehhua, queman onicalac, ahmo quilcautoc quen onechxotenamic. 
<span class="verse" id="LK7_46">46&#160;</span>Tehhua ahmo otinechcuatlalili in aceite huan yehhuatl onechxoquenti in aceite ahhueyac. 
<span class="verse" id="LK7_47">47&#160;</span>Huan ic inon nimitziluiya, ica inon itlahtlacoluan nictlapohpoluihtoc, tleca quinextiya quen itlasohtlalis. Huan aquin san chihton motlapohpoluiya no chihton itlasohtlalis quixnextiya. </div>
<div class='p'>
<span class="verse" id="LK7_48">48&#160;</span>Oncan omoluic inon sihuatl: </div>
<div class='p'>―In motlahtlacoluan nimitztlapohpoluihtoc. </div>
<div class='p'>
<span class="verse" id="LK7_49">49&#160;</span>Huan in aquin ompa oyehuatoyahque tehuan opeuque motlahtlaniyahque yehhuan: </div>
<div class='p'>―Tel, ¿tlen iquisca inin tlacatl, quintlapohpoluiya intlahtlacol? </div>
<div class='p'>
<span class="verse" id="LK7_50">50&#160;</span>Huan Jesús omoluic in sihuatl: </div>
<div class='p'>―Yinimitzmaquixtihtoc tleca oticneltocac huan xipactiu.  </div>
<div class='psalmlabel' id='LK8_0'> 8</div>
<div class='s'>In sihuamen aquin otepalehuiyayahque in Jesús </div>
<div class='p'>
<span class="verse" id="LK8_1">1&#160;</span>Huan satepa de inin, in Jesús otlanonotzalohtinemiyaya ipan miyac altepemen huan itlatilanaluan ica in cuali tlahtoli ica tetlatequiutilistzin in Dios. Huan otecuitlapanuihtinemiyayahque in mahtlactli huan ome tetiotlatitlaniluan. 
<span class="verse" id="LK8_2">2&#160;</span>Noyojqui otecuitlapanuihtinemiyayahque sequin sihuamen aquin oquimpahtiloc ica in ahmo cuali yehyecatl huan ica oc sequin cocolisten. Ica inohque oyaya María den altepetl Magdala aquin oquimpiyaya chicome ahmo cuali yehyecamen. 
<span class="verse" id="LK8_3">3&#160;</span>Noyojqui Juana isihuau in Chuza, in aquin itlachixcau in hueyixtoc Herodes, huan in Susana huan oc sequin aquin otepalehuiyayahque ica tlen otepolohuaya. </div>
<div class='s'>In tlalnamictilistli den tocani </div>
<div class='p'>
<span class="verse" id="LK8_4">4&#160;</span>Miyacten ohualchocoquisque den altepemen ic teitasque in Jesús huan ihcuac yomosentlalihque, oquinnonotzaloc ica se tlalnamictilistli. Huan oquiniluiloc: </div>
<div class='p'>
<span class="verse" id="LK8_5">5&#160;</span>―Se tlacatl oya quichayahua in xinachtli. Huan ic oquichayautaya, sequin ohuetz ihtech ohtli huan oquixopechihque huan niman oquicuahque in totomen. 
<span class="verse" id="LK8_6">6&#160;</span>Huan in oc sequin xinachtli ohuetz ipan in tepetlatl huan ihcuac oyol inon xinachtli niman ohuac, tleca ahmo oquipiyaya inon tlacamahuilotl. 
<span class="verse" id="LK8_7">7&#160;</span>Huan in oc sequin xinachtli ohuetz ipan in huetztlahtli, huan inon otlan xoloni tlen inahuac ohuetz inon huetztli. 
<span class="verse" id="LK8_8">8&#160;</span>Huan in oc sequin xinachtli ohuetz ipan in cuali tlali, huan ihcuac oyol, oquitemacac miyac inon tlamiloli, hasta se carga ipan se acali. </div>
<div class='p'>Ic omihto inin, oquiniluiloc chicahuac in Jesús: </div>
<div class='p'>―In aquin quicaquis, maquichihua cuenta. </div>
<div class='s'>Tlen quihtosnequi in tlalnamictilisten </div>
<div class='p'>
<span class="verse" id="LK8_9">9&#160;</span>Oncan in tetlamachticahuan otetlahtlanihque ica inon tlalnamictilistli. 
<span class="verse" id="LK8_10">10&#160;</span>Huan oquiniluiloc: </div>
<div class='p'>―In Dios mechmatiltilo ica in tlen tlatiutoc den tetlatequiutilistzin, huan oc sequinten niquinnonotza ica in tlalnamictilistli. Huan ijcon in aquin quichihuas cuenta, maquinehnehuilican, huan in aquin ahmo, ahmo quinehnehuiliya. </div>
<div class='s'>Jesús quinyequiluilo ica in tlalnamictilistli ica in aquin quichayahua in xinachtli </div>
<div class='p'>
<span class="verse" id="LK8_11">11&#160;</span>’In tlalnamictilistli quihtosnequi in xinachtli, yehhua in itlahtoltzin Dios. 
<span class="verse" id="LK8_12">12&#160;</span>Huan inon xinachtli tlen ohuetz ipan in ohtli quihtosnequi quen in aquin quicaquihque huan niman huitz in ahmo cuali tlacatl huan quinyolcuiliya in itlahtoltzin huan ijcon ahmo maquineltocacan huan ijconon ahmo mamomaquixtican. 
<span class="verse" id="LK8_13">13&#160;</span>Huan in oc sequin xinachtli tlen ohuetz ipan tepetlatl quihtosnequi quen aquin quiseliyahque cualtzin in itlahtoltzin huan quen ahmo oquiyecneltocac, ijcon niman omoxihxico. 
<span class="verse" id="LK8_14">14&#160;</span>Huan in oc sequin xinachtli tlen ohuetz ipan in huetztlahtli quihtosnequi quen in aquin quicaquihque in itlahtoltzin huan ahhuel quilcahuahque ica in achto intlamachilis. Huan ijcon ahmo tlen quimpalehuis ipan innemilis. 
<span class="verse" id="LK8_15">15&#160;</span>Huan in xinachtli tlen ohuetz ipan in cuali tlali, inon quihtosnequi quen in aquin oquiselihque ica inyolo in itlahtoltzin, huan quen tetlacamautoque, ijcon quitemaca nochin tlen cuali. </div>
<div class='p'>
<span class="verse" id="LK8_16">16&#160;</span>’Niyan aquin quitlalis in tlanextli itzintla in comitl noso itzintla in cama. Tlahmo maquitlali huehcapa huan ijconon quintlanextilis nochten aquin calaquisque. 
<span class="verse" id="LK8_17">17&#160;</span>Nochin tlen axan ixtlapachiutoc satepa quinmactisque. </div>
<div class='p'>
<span class="verse" id="LK8_18">18&#160;</span>’Ijcon tel, xicaquican yec, tleca in aquin quichihua cuenta ica tlen quinehnehuiliya, ocachi quinehnehuilis. Huan in aquin ahmo quichihua cuenta ica tlen quinehnehuilini, quilcahuas in chihton tlen oquinehnehuilic. </div>
<div class='s'>In inanahtzin huan icnihuan in Jesús </div>
<div class='p'>
<span class="verse" id="LK8_19">19&#160;</span>Oncan oahsitohque in inanahtzin huan icnihuan in Jesús canin oilohuaya huan quen otentoyahque miyac tlacamen, ahhuel omopachohque tenahuac. 
<span class="verse" id="LK8_20">20&#160;</span>Huan seya otenahuatic in Jesús: </div>
<div class='p'>―In monanahtzin huan in mocnihuan ompacaten caltenco huan mitztemohuahque. </div>
<div class='p'>
<span class="verse" id="LK8_21">21&#160;</span>Huan Jesús omoluihque: </div>
<div class='p'>―In aquin quicaquihque in itlahtoltzin Dios huan quinehnehuiliyahque, yehhuan in nonanahhuan huan nocnihuan. </div>
<div class='s'>In Jesús omotlacahualtic in yehyecatl quen oquixtopeu in atl </div>
<div class='p'>
<span class="verse" id="LK8_22">22&#160;</span>Ipan se tonali in Jesús otlehcolo ipan se barco inuan in tetlamachticahuan huan oquiniluiloc: </div>
<div class='p'>―Tiyohue tipano ic sentlapal den hueyi atl. </div>
<div class='p'>Huan ohuihhuilohuac. 
<span class="verse" id="LK8_23">23&#160;</span>Huan ic opanolohticatca ipan in atl, Yehhuatzin ocochihuac. Huan san tlama opeu yehyeca chicahuac huan ijcon opeu atemi in barco huan ijcon moatocani. 
<span class="verse" id="LK8_24">24&#160;</span>Oncan oteihxitihque in Jesús huan oteiluihque: </div>
<div class='p'>―¡Tlamachtiyani! ¡Tlamachtiyani! ¡Tiyohue timatoca! </div>
<div class='p'>Oncan in Jesús oihxohuac huan oquitlacahualtiloc in yehyecatl huan in atl, huan ijcon nochin tlamach omotlali. 
<span class="verse" id="LK8_25">25&#160;</span>Oncan oquiniluiloc in tetlamachticahuan: </div>
<div class='p'>―Tel, ¿ahmo nannechneltocahque? </div>
<div class='p'>Huan yehhuan omomoutihque huan quen tel oquimatque. Huan omotlahtlanihque se huan oc seya: </div>
<div class='p'>―Tel, ¿tlen tequisca inin tlacatl, quen quitlacamatiltiya in yehyecatl huan in atl, huan nochin tetlacamatihque? </div>
<div class='s'>Se tlacatl gadarenohteco oquipiyaya in ahmo cuali yehyecamen </div>
<div class='p'>
<span class="verse" id="LK8_26">26&#160;</span>Ihcuac oahxihuato ipan in tlali Gadara, tlen ca isentlapal Galilea. 
<span class="verse" id="LK8_27">27&#160;</span>Ic otemoloc in Jesús ipan in barco, oteixnamiquito se gadarenohteco. Inon aquin huehcau oquimpixtoya in ahmo cuali yehyecamen. Huan ahmo omotlaquentiyaya niyan ocatca ipan cali, tlahmo san onemiyaya canin motocahque in mijcamen. 
<span class="verse" id="LK8_28">28&#160;</span>Ihcuac oteitac in Jesús, niman omotlancuaquetz teixpa huan oquihto: </div>
<div class='p'>―Tel, ¿tlen ticpiya tiquitas ica nehhuatl, Jesús titeconetzin in Dios hueyicatzintli? Nimitztlatlautiya ahmo xinechtlapanolti. </div>
<div class='p'>
<span class="verse" id="LK8_29">29&#160;</span>Ijcon oquiteluic in Jesús tleca omotequiutihticatca in ahmo cuali yehyecatl maquisa de yehhuatl. Quen oquiquitzquihtoya huehcau in ahmo cuali yehyecatl huan ijcon miyacpa oquimailpihque huan oquixoilpihque ica in cadena ic ahhuel macholo. Huan yehhuatl oquicohcotonayaya in cadenas huan inon ahmo cuali yehyecatl oquiquixtiyaya ipan in acahualtlahtli. 
<span class="verse" id="LK8_30">30&#160;</span>Huan in Jesús omotlahtlani: </div>
<div class='p'>―Tel, ¿tlen motoca? </div>
<div class='p'>Huan oquiteluic: </div>
<div class='p'>―Nehhua notoca in Ololi. </div>
<div class='p'>Ijcon oquihto tleca ocalactoyahque ipan yehhua miyac in ahmo cuali yehyecamen. 
<span class="verse" id="LK8_31">31&#160;</span>Huan inon ahmo cuali yehyecamen otetlatlautihque in Jesús ahmo mamotitlanican ipan inon tlacoyoctli tlen ahmo quipiya itlamiyan. 
<span class="verse" id="LK8_32">32&#160;</span>Ocatcahque miyac in pitzomen tlacuahtinemihque ipan coutlahtli. Huan in ahmo cuali yehyecamen otetlatlautihque in Jesús mamocahuacan ipan yehhuan, huan in Jesús omocauque. 
<span class="verse" id="LK8_33">33&#160;</span>Oncan in ahmo cuali yehyecamen oquisque de inon tlacatl huan ocalajque ipan in pitzomen. Huan inohque omotepehxihuihque huan ohuetzihtohque ipan in atl huan omelsinque. </div>
<div class='p'>
<span class="verse" id="LK8_34">34&#160;</span>Ihcuac oquitaque tlen opanoc in aquin oquinixpiyayahque inon pitzomen, omomoutihque huan oyahque tlanonotzahque nohuiyan ipan in altepetl. 
<span class="verse" id="LK8_35">35&#160;</span>Huan in tlacamen oyahque quitahque tlen opanoc. Ihcuac oahsihtoque canin oilohuaya in Jesús, ocahsitoque in tlacatl aquin oquimpiyaya in ahmo cuali yehyecamen. Oyehuatoya tecxitla in Jesús tlaquentihtoc huan yotlamautoya. Oncan yehhuan omomoutihque. 
<span class="verse" id="LK8_36">36&#160;</span>Yehhuan aquin oquitaque tlen opanoc otlanonotzque quen omopahti inon tlacatl aquin oquimpiyaya inon ahmo cuali yehyecamen. 
<span class="verse" id="LK8_37">37&#160;</span>Ic inon nochin tlacatl den tali Gadara opeuque tetlatlautiyahque in Jesús maquixohua de ompa, tleca tequin omomoutihtoyahque. Ijcon in Jesús otlehcoloc ipan in barco huan ohuilohuac. 
<span class="verse" id="LK8_38">38&#160;</span>Inon tlacatl aquin oquinixtohuetzaluiloc in ahmo cuali yehyecamen otetlatlautic in Jesús quen tehuan yasquiyani. Huan Jesús omotequiuti mamocahua huan omoluic: </div>
<div class='p'>
<span class="verse" id="LK8_39">39&#160;</span>―Xiyau mochan huan xiquinilui nochin tlen Dios omochiu ica tehhua. </div>
<div class='p'>Huan inon tlacatl oya huan otlanonotztaya ipan in altepetl in tlen Jesús omochiu ica yehhua. </div>
<div class='s'>In ichpocau in Jairo huan in sihuatl aquin oquimachili in tetlaquen in Jesús </div>
<div class='p'>
<span class="verse" id="LK8_40">40&#160;</span>Ihcuac in Jesús oahxihuato oc sepa canin oilohuaya, in tlacamen oteselihque ica paquilistli tleca nochten otechixtoyahque. 
<span class="verse" id="LK8_41">41&#160;</span>Oncan oahsito se tlacatl itoca Jairo, tequihua den tiopan. Inon tlacatl omotlancuaquetz teicxitla in Jesús huan otetlatlautic mahuilohua ichan. 
<span class="verse" id="LK8_42">42&#160;</span>Tleca oyaya miqui in ichpocau quen san isel huan oquipiyaya mahtlactli huan ome xihuitl. Huan ic ohuilohuac in Jesús otecuitlapanuihque miyac tlacamen hasta otepitzinihtayahque. </div>
<div class='p'>
<span class="verse" id="LK8_43">43&#160;</span>De inohque oyaya se sihuatl cocoxqui ica mahtlactli huan ome xihuitl otlapanohtoya ic oxitiniyaya ica in iyes. Huan miyac tomin oquitlaxtlau ica in tlapahtiyanimen huan niyan aquin oquipahti. 
<span class="verse" id="LK8_44">44&#160;</span>Yehhua omopacho tecuitlapa in Jesús huan oquimachili in tetlaquen huan saniman omosehui ic oxitiniyaya ica in yestli. </div>
<div class='p'>
<span class="verse" id="LK8_45">45&#160;</span>Oncan Jesús otlahtlanihuac: </div>
<div class='p'>―Tel, ¿aquin oquimachili notlaquen? </div>
<div class='p'>Huan niyan aquin omocuiti huan ic inon Pedro huan in oc sequin oquihtohque: </div>
<div class='p'>―Tlamachtiyani, in tlacamen tepitziniyahque huan teixtopehuahque san canic, ¿huan ic inon tleca techtlahtlaniyahque: “Aquin onechmachili”? </div>
<div class='p'>
<span class="verse" id="LK8_46">46&#160;</span>Huan Jesús omihto: </div>
<div class='p'>―Onechmachili seya, tleca nicmati aquin opahtic ica nochicahualis. </div>
<div class='p'>
<span class="verse" id="LK8_47">47&#160;</span>Huan quen omomat ica inon sihuatl, yehhua ohuehueyocataya ic omotlancuaquetzato teicxitla in Jesús. Huan omoyoluiti temiyacaixpa ica tlen otemachili huan quen opahtic ica in icocolis. 
<span class="verse" id="LK8_48">48&#160;</span>Oncan Jesús omoluic: </div>
<div class='p'>―Notlasohicniu, otipahtic tleca otinechneltocac. Ximoquetza huan xiyau tlamach. </div>
<div class='p'>
<span class="verse" id="LK8_49">49&#160;</span>Oc otlanonotzalohticatca in Jesús, ihcuac oahsico itlatitlanil den ichanihcau in Jairo huan oquiluihque: </div>
<div class='p'>―In mochpocau yomic. Ahmo ocachi xitemohsihuihtiye in tlamachtiyani. </div>
<div class='p'>
<span class="verse" id="LK8_50">50&#160;</span>Huan Jesús omocac huan omoluic: </div>
<div class='p'>―Ahmo ximomouti. San xicneltoca huan moconeu pahtis. </div>
<div class='p'>
<span class="verse" id="LK8_51">51&#160;</span>Ic oahsitohque ichan, ahmo aquin oquicahualoc macalaqui tehuan, san yehhuatl in Pedro huan Jacobo huan Juan huan itata huan inana in ichpocatl. 
<span class="verse" id="LK8_52">52&#160;</span>Nochten ochocatoyahque huan otlocoxtoyahque ica in ichpocatl. Huan Jesús omoluihque: </div>
<div class='p'>―Ahmo xichocacan ica in ichpocatl. Ahmo mictoc, san cochtoc. </div>
<div class='p'>
<span class="verse" id="LK8_53">53&#160;</span>Huan san teca ohuetzcahque in Jesús tleca oquimautoyahque omic. 
<span class="verse" id="LK8_54">54&#160;</span>Oncan in Jesús omomaquitzqui huan omoluic chicahuac. </div>
<div class='p'>―Ichpocatl, ximehua. </div>
<div class='p'>
<span class="verse" id="LK8_55">55&#160;</span>Oncan yehhua oc sepa otlahtlachix, huan niman omeu. Huan omotequiuti in Jesús quen maquitlamaca. 
<span class="verse" id="LK8_56">56&#160;</span>In itata huan in inana quen tel oquimautoyahque. Huan Jesús omotequiutihque quen ahmo aquin maquiluican tlen opanoc.  </div>
<div class='psalmlabel' id='LK9_0'> 9</div>
<div class='s'>In Jesús motitlanihque matlanonotzacan in mahtlactli huan ome tetiotlatitlaniluan </div>
<div class='p'>
<span class="verse" id="LK9_1">1&#160;</span>In Jesús omosentlalihque in mahtlactli huan ome tetiotlatitlaniluan huan omomacaque in chicahualistli huan in tequihuahyotl ic quinixtohuetzosque in ahmo cuali yehyecamen huan quimpahtisque in cocoxcamen. 
<span class="verse" id="LK9_2">2&#160;</span>Huan omotitlanque matlanonotzacan in itlahtoltzin Dios huan maquimpahtican in cocoxcamen. 
<span class="verse" id="LK9_3">3&#160;</span>Huan oquiniluiloc: </div>
<div class='p'>―Ahmo tlen xicuicacan tlen ic nanmopalehuisque, niyan in coutopil, niyan in bolsa, niyan namotlacual, huan niyan in tomin. Xicuicacan san se namocamisa. 
<span class="verse" id="LK9_4">4&#160;</span>San canin nanahsitihue, ompa ximocahuacan hasta nanquisasque de ompa. 
<span class="verse" id="LK9_5">5&#160;</span>Huan canin ahmo mechselisque, xiquisacan de inon altepetl huan ximoxotzetzelocan ica in teutli, quen senyas ic ahmo omechselihque yehhuan. </div>
<div class='p'>
<span class="verse" id="LK9_6">6&#160;</span>Huan oquisque yehhuan nohuiyan ipan inon altepemen tlanonotztinemihque in itlahtoltzin den tlamaquixtilistli. Huan oquimpahtihtayahque in cocoxcamen ic nohuiyan. </div>
<div class='s'>In imiquilis in Juan Tlacuatequiyani </div>
<div class='p'>
<span class="verse" id="LK9_7">7&#160;</span>In hueyixtoc Herodes oquimat nochin tlen omochihuayaya in Jesús huan ahmo oquinehnehuili aquin Yehhuatzin. Tleca sequin oquihtohuayahque in Juan oihsac den mijcamen. 
<span class="verse" id="LK9_8">8&#160;</span>Huan oc sequin oquihtohuayahque yehhua in tlayolchicauqui Elías aquin ohuitza. Huan oc sequin oquihtohuayahque se de inon yihuehcau tlayolchicaucamen oihsac. 
<span class="verse" id="LK9_9">9&#160;</span>Huan Herodes oquihto: </div>
<div class='p'>―Nehhuatl onitlatequiuti maquiquechtequican inon Juan. Tel, ¿aquinon yes inin nicaqui ica san tlen? </div>
<div class='p'>Huan in Herodes oquinequiyaya quixmatis. </div>
<div class='s'>In Jesús quintlamacalo in macuili mil tlacatl </div>
<div class='p'>
<span class="verse" id="LK9_10">10&#160;</span>Ihcuac omocuepque inon tetiotlatitlaniluan otenonotzque in Jesús nochin tlen oquichiuque. Oncan oquinuicaloc inahuac in altepetl Betsaida. 
<span class="verse" id="LK9_11">11&#160;</span>Huan ihcuac oquimatque inon tlacamen, oquincuitlapanuihque. Huan in Jesús oquinseliloc huan oquinnonotzaloc ica canin tlatequiutilo in Dios huan oquimpahtiloc sequin cocoxcamen. </div>
<div class='p'>
<span class="verse" id="LK9_12">12&#160;</span>Ihcuac opeu tlatiotlaquiya, omopachohque tenahuac in Jesús in mahtlactli huan ome tetlamachticahuan aquin tetiotlatitlaniluan huan oteiluihque: </div>
<div class='p'>―Mamonahuatican in tlacamen mayacan mosehuican huan maquitemocan intlacual, tleca nican ahyac tlen. </div>
<div class='p'>
<span class="verse" id="LK9_13">13&#160;</span>Huan Jesús omoluihque tetiotlatitlaniluan: </div>
<div class='p'>―Namehhuan xiquintlamacacan. </div>
<div class='p'>Yehhuan oteiluihque: </div>
<div class='p'>―Ahmo tlen ticpiyahque, san macuili pantzin huan ome michten. ¿Huan quen tiyasque ticohuasque intlacual inin tlacamen? </div>
<div class='p'>
<span class="verse" id="LK9_14">14&#160;</span>Huan ocatcahque cana macuili mil tlacamen. Huan in Jesús oquiniluiloc inon tetiotlatitlaniluan: </div>
<div class='p'>―Xiquinsecnintlalican sehsen ololi den tlahtlaco ciento. </div>
<div class='p'>
<span class="verse" id="LK9_15">15&#160;</span>Ijcon oquichiuque huan nochten omotlalihque. 
<span class="verse" id="LK9_16">16&#160;</span>Oncan in Jesús omoan in macuili pantzin huan in ome michten. Huan oahcotlachiyaloc ic omotlasohcamatiloc ica yehhuan huan ic oquinxehxeluihque, omomacaque in tetiotlatitlaniluan ic maquinxehxeluican in tlacamen. 
<span class="verse" id="LK9_17">17&#160;</span>Nochten otlacuahque huan opachiuque, huan satepa oten mahtlactli huan ome canasta ica in cohcotonqui tlen omocau. </div>
<div class='s'>In Pedro quihtohua quen Jesús, Yehhuatzin in Cristo </div>
<div class='p'>
<span class="verse" id="LK9_18">18&#160;</span>Se tonali in Jesús omoyolmachtilohtoya secnin, huan tehuan ocatcahque in tetiotlatitlaniluan. Huan omotlahtlanihque: </div>
<div class='p'>―Tel, ¿tlen quihtohuahque inon tlacamen ica nehhuatl? </div>
<div class='p'>
<span class="verse" id="LK9_19">19&#160;</span>Huan yehhuan otenanquilihque: </div>
<div class='p'>―Sequin quihtohuahque Tehhuatzin in Juan Tlacuatequiyani huan oc sequin quihtohuahque Tehhuatzin in Elías, huan oc sequin quihtohuahque Tehhuatzin seya den yihuehcau tlayolchicaucamen aquin oihsac. </div>
<div class='p'>
<span class="verse" id="LK9_20">20&#160;</span>Oncan Yehhuatzin omotlahtlanihque in tetiotlatitlaniluan: </div>
<div class='p'>―¿Huan namehhuan, aquin nanquihtohuahque nehhua? </div>
<div class='p'>Huan in Pedro oteiluic: </div>
<div class='p'>―Tehhuatzin in Cristo, Totemaquixticahtzin aquin otehualtitlaniloc in Dios. </div>
<div class='s'>In Jesús momatiltiyahque ica in temiquilis </div>
<div class='p'>
<span class="verse" id="LK9_21">21&#160;</span>Huan Jesús omonahuatihque ahmo aquin maquinnonotzacan. 
<span class="verse" id="LK9_22">22&#160;</span>Huan omoluihque: </div>
<div class='p'>―Nehhua aquin Nitetiachicau ica nochin tlacatl nicpiya tlen nitlapanos tequin, huan nechixtohuetzosque in tetecten, huan in achtohque den tiopixcamen huan in tlamachtiyanimen den itlanahuatil Moisés. Nechmictisque huan ipan yiyi tonali niihsas. </div>
<div class='p'>
<span class="verse" id="LK9_23">23&#160;</span>Satepa oquiniluiloc nochten: </div>
<div class='p'>―Tla seya quinequi mochihua notlamachticau, ayacuel quichihuas quen yeh quinequis. Quipiya tlen tlapanos, masque miquis ipan in cruz, huan ijcon mochihua notlamachticau. 
<span class="verse" id="LK9_24">24&#160;</span>Mopolos in aquin ahmo quinequi miquis nopampa, huan maquisas in aquin motemacas ica nehhua. 
<span class="verse" id="LK9_25">25&#160;</span>Tla se tlacatl quitlanis nochin nican tlalticpac huan tla san yehhua mopolos, ahmo tlen oquipalehui. 
<span class="verse" id="LK9_26">26&#160;</span>Huan tla seya mopinautiya ica nehhua huan ica notlanonotzalis, noyojqui nehhua aquin Nitetiachicau ica nochin tlacatl nimopinautis ica yehhua ihcuac nihualas quen hueyixtoc ipan tehueyilistzin Nohueyitahtzin inuan in tlamelajcanten ángeles. 
<span class="verse" id="LK9_27">27&#160;</span>Ic nele namechiluiya ica sequin aquin caten nis ahmo miquisque achto, tlahmo quitasque in tetlatequiutilistzin Dios. </div>
<div class='s'>Quen omoixnextiloc cualtzin in Jesús </div>
<div class='p'>
<span class="verse" id="LK9_28">28&#160;</span>Huan cana chicueyi tonali satepa ic oquihtohque inin, in Jesús otlehcoloc ipan se tepetl moyolmachtilo ihuan Pedro huan Jacobo huan Juan. 
<span class="verse" id="LK9_29">29&#160;</span>Huan ic omoyolmachtilohticatca in Jesús, in tetlachiyalis omopatlac huan in tetlaquen omocau molui chipahuac huan opetlanticatca. 
<span class="verse" id="LK9_30">30&#160;</span>Oncan san tlama omohualnextihque ome tlacamen tehuan omonohnotzque. Huan yehhuan in Moisés huan Elías. 
<span class="verse" id="LK9_31">31&#160;</span>Huan ijcon onesque huan omonohnotzque ica in miquilistli tlen tlapanolos in Jesús nepa Jerusalén. 
<span class="verse" id="LK9_32">32&#160;</span>Huan Pedro huan in inehuan ocochmicticatcahque, huan oquixicohque in cochistli. Huan oquitaque tehueyilistzin in Jesús ihuan in inehuan aquin tehuan ocatcahque. 
<span class="verse" id="LK9_33">33&#160;</span>Ihcuac inon inehuan otzinquistayahque den Jesús, in Pedro oteiluic: </div>
<div class='p'>―Tlamachtiyani, tequin cuali quen nican ticaten. Tiquinchihuasque yiyi calten, seya ica Tehhuatzin huan oc seya ica Moisés huan in oc seya ica Elías. </div>
<div class='p'>Huan Pedro ahmo oquinehnehuili tlen oquihto. 
<span class="verse" id="LK9_34">34&#160;</span>Huan ic otlahtoticatca omohualpacho se mextli huan oquintlapacho. Huan omomoutihque ihcuac ocatcahque inepanco in mextli. 
<span class="verse" id="LK9_35">35&#160;</span>Oncan oquicajque se tlahtoli tlen oquihto: </div>
<div class='p'>―Inin in noconeu tlasohtli. Xicaquican yehhuatl. </div>
<div class='p'>
<span class="verse" id="LK9_36">36&#160;</span>Satepa ic oquicajque, oteitaque tesel in Jesús. Yehhuan omonontzauque ica tlen oquicajque, huan ica tlen oquitaque huan ahmo otlanonotzque. </div>
<div class='s'>In Jesús moixtohuetzaluiya in ahmo cuali yehyecatl inon telpocatl </div>
<div class='p'>
<span class="verse" id="LK9_37">37&#160;</span>Ic mostla, ic ohualtehtemoloc ipan in tepetl, in Jesús otenamiquitohque miyac tlacamen. 
<span class="verse" id="LK9_38">38&#160;</span>Oncan se de inon tlacamen oteiluic chicahuac: </div>
<div class='p'>―Tlamachtiyani, nimitztlatlautiya xiquita noconeu, tleca san isel nicpiya. 
<span class="verse" id="LK9_39">39&#160;</span>In ahmo cuali yehyecatl quiquitzquiya huan quicoutzatziltiya huan mimiqui huan quitemposonaltiya. Huan quihuihhuitequi huan ahmo quinequi quicahcahuas. 
<span class="verse" id="LK9_40">40&#160;</span>Yoniquintlatlauti in tetlamachtihcahuan maquiquixtilican in ahmo cuali yehyecatl huan ahhuel ijcon oquichiuque. </div>
<div class='p'>
<span class="verse" id="LK9_41">41&#160;</span>In Jesús omonanquilihque: </div>
<div class='p'>―Nele ahmo onantlaneltocaque huan ahmo onantlacajque. Yihuehcau yonamechnextilic huan ayamo nannechneltocahque. Xinechualiquilican. </div>
<div class='p'>
<span class="verse" id="LK9_42">42&#160;</span>Huan ihcuac inon telpocatl omopachohtaya, oquitohuetzo tlalpa inon ahmo cuali yehyecatl, huan oc sepa mamimiqui. Huan Jesús omoahhuac inon ahmo cuali yehyecatl huan ijcon omixtohuetzalui. Huan inon telpocatl omopahti huan omomacti in itata. 
<span class="verse" id="LK9_43">43&#160;</span>Huan nochten quen tel oquimatque ica in techicahualistzin Dios, huan ica nochin tlen omochihuayaya in Jesús. Huan Yehhuatzin omoluihque inon tetlamachticahuan: </div>
<div class='p'>
<span class="verse" id="LK9_44">44&#160;</span>―Xicyecaquican inin tlahtoli huan ahmo xiquilcahuacan; quen nehhuatl aquin Nitetiachicau ica nochin tlacatl nechtemactisque inmajco inon tlacamen. </div>
<div class='p'>
<span class="verse" id="LK9_45">45&#160;</span>Huan in tetlamachticahuan ahmo oquinehnehuilihque tlen omoluihque. Huan quen ahmo omocahuilihque maquinehnehuilican, omomoutihque tetlahtlanisque tlen quihtosnequi ica in tlen omoluihque. </div>
<div class='s'>Aquin ocachi hueyi iquisca </div>
<div class='p'>
<span class="verse" id="LK9_46">46&#160;</span>Oncan in tetlamachticahuan opeuque motlahtlaniyahque ic yehhuan aquin ocachi hueyi iquisca. 
<span class="verse" id="LK9_47">47&#160;</span>Huan in Jesús omonehnehuili ica in tlen yehhuan oquinenehuilihque. Oncan omoan se conetl huan tenahuac omotlali Yehhuatzin, 
<span class="verse" id="LK9_48">48&#160;</span>huan omoluihque: </div>
<div class='p'>―In aquin quiselis se conetl quen inin ica notoca, nehhua no nechseliya. Huan in aquin nechselis nehhuatl noyojqui teseliya in aquin onechualtitlaniloc. In aquin ahmo mohueyiliya ica namehhuan yeh in aquin ocachi hueyi iquisca. </div>
<div class='s'>In aquin ahmo techcocoliya, yeh in aquin techpalehuis </div>
<div class='p'>
<span class="verse" id="LK9_49">49&#160;</span>Oncan in Juan oteiluic: </div>
<div class='p'>―Tlamachtiyani, otiquitaque seya aquin tlahtohua ica tetoca huan quinixtohuetzohua in ahmo cuali yehyecamen, huan otictlacahualtihque tleca ahmo tohuan nemi. </div>
<div class='p'>
<span class="verse" id="LK9_50">50&#160;</span>Huan in Jesús omoluic: </div>
<div class='p'>―Ahmo xictlacahualtican, tleca in aquin ahmo techcocoliya, inon techpalehuiya. </div>
<div class='s'>In Jesús moahhua in Jacobo huan Juan </div>
<div class='p'>
<span class="verse" id="LK9_51">51&#160;</span>Ihcuac ohualahsitaya in tonali queman Jesús huilohuas neluicac, omixcohyanuiloc huilohuas Jerusalén. 
<span class="verse" id="LK9_52">52&#160;</span>Omotitlanqui tetlatitlaniluan matlicanacan, huan yehhuan oyahque ipan se altepetl den itlatilanal Samaria ic quitemosque canin motepaluilos. 
<span class="verse" id="LK9_53">53&#160;</span>Huan inon samariahtecos ahmo oquinejque quinselisque tleca oquitaque quen oyahticatcahque Jerusalén. 
<span class="verse" id="LK9_54">54&#160;</span>Ihcuac oquinehnehuilihque inon, in Juan huan Jacobo oteiluihque: </div>
<div class='p'>―Totecohtzin, tel, ¿monequi matictlahtlanican quen mahualtemo in tletl den neluicac ic tiquintlamisque yehhuan quen oquichiu in tlayolchicauqui Elías? </div>
<div class='p'>
<span class="verse" id="LK9_55">55&#160;</span>Huan in Jesús omixahhuaque inon Juan huan Jacobo: </div>
<div class='p'>―Namehhuan ahmo nannehnehuiliyahque ica tlen namoquisca. 
<span class="verse" id="LK9_56">56&#160;</span>Quen nehhua aquin Nitetiachicau ica nochin tlacatl ahmo onihuala niquimpolohua in tlacamen, tlahmo onihuala niquinmaquixtiya. </div>
<div class='p'>Oncan oyahque ipan oc se altepetl. </div>
<div class='s'>In aquin mochihuasquiyani tetlamachticau in Jesús </div>
<div class='p'>
<span class="verse" id="LK9_57">57&#160;</span>Ic oyahticatcahque ipan in ohtli, se tlacatl oteiluic in Jesús: </div>
<div class='p'>―Notecohtzin, nicnequi nitecuitlapanuis san canin huilohuas. </div>
<div class='p'>
<span class="verse" id="LK9_58">58&#160;</span>In Jesús omonanquilic: </div>
<div class='p'>―In tanchau quipiya itlacoyoc huan in totomen quipiyahque impehpech, huan nehhuatl aquin Nitetiachicau ica nochin tlacatl ahmo nicpiya niyan canin nimocuatecas. </div>
<div class='p'>
<span class="verse" id="LK9_59">59&#160;</span>In Jesús omoluic in oc seya: </div>
<div class='p'>―Xinechcuitlapanui. </div>
<div class='p'>Huan yehhua oteiluic: </div>
<div class='p'>―Notecohtzin, manechcahuacan ic micohuas notata. </div>
<div class='p'>
<span class="verse" id="LK9_60">60&#160;</span>In Jesús omonanquilic: </div>
<div class='p'>―Xiquincahuili in aquin ahmo quineltocahque ica nehhua maquintocacan inmijcahuan huan tehhua xiyau huan xiquinnonotza in itlahtoltzin den tetlatequiutilistzin Dios. </div>
<div class='p'>
<span class="verse" id="LK9_61">61&#160;</span>Oncan oteiluic in oc seya: </div>
<div class='p'>―Notecohtzin, nicnequi nitecuitlapanuis, huan achto manechcahualo niyas niquinnahuatis nochanihcahuan. </div>
<div class='p'>
<span class="verse" id="LK9_62">62&#160;</span>Huan in Jesús omoluic: </div>
<div class='p'>―Yehhua aquin tequiti nohuan huan quichihuas cuenta ica tlen momatzecos, yehhua quen seya pehua tlaxotla huan niman pehua monehnequi, huan yehhua ahmo cuali iquisca ic tequiti ica in tetlatequiutilistzin Dios.  </div>
<div class='psalmlabel' id='LK10_0'> 10</div>
<div class='s'>In Jesús motitlanihque in yehpohuali huan mahtlactli </div>
<div class='p'>
<span class="verse" id="LK10_1">1&#160;</span>Satepa de inin in Totecohtzin omotlapehpenihque inon yehpohuali huan mahtlactli, huan omotitlanque inehnehuan achto de Yehhuatzin, canin huilohuasquiyani. 
<span class="verse" id="LK10_2">2&#160;</span>Huan omoluihque: </div>
<div class='p'>―Ic nele, oncaten ocachi miyac in aquin quicaquisque in itlahtoltzin Dios. Yehhuan quen hueyi pixquistli huan in tequitcamen ocachi chihton. Huan ic inon ximoyolmachtican ica in Tohueyitahtzin quen mamechualtitlanililo oc sequin tequitcamen ic mechpalehuisque. 
<span class="verse" id="LK10_3">3&#160;</span>Xiyacan namehhuan, huan xicchihuacan cuenta quen neh namechtitlanis quen calnelohten inepanco inon lobos. 
<span class="verse" id="LK10_4">4&#160;</span>Ahmo xicuicacan niyan tlen ic nanmopalehuisque, niyan bolsa, niyan tomin, niyan namotecac. Huan ahmo ximotzecocan ipan in ohtli niyan ic nanquitlahpalosque aquin. 
<span class="verse" id="LK10_5">5&#160;</span>Ihcuac nanahsisque techan, xiquintlahpalocan ic nanquiniluisque: “Mamechtiochihualo ipan inin cali.” 
<span class="verse" id="LK10_6">6&#160;</span>Huan tla ompacaten tlacamen aquin mechselisque, inon tlatiochihualistli ica yehhuan, huan tlahmo, ahmo tlen yes den tlatiochihualistli. 
<span class="verse" id="LK10_7">7&#160;</span>Huan ximocahuacan ipan inon cali huan xitlacuacan huan xitlaonican ica in tlen quipiyasque, tleca in tequitqui quipiya tlen quitlanis. Huan ahmo xiixnemican. 
<span class="verse" id="LK10_8">8&#160;</span>Ic nanahsitihue ipan se altepetl canin mechselisque, xicuacan in tlen mechmacasque. 
<span class="verse" id="LK10_9">9&#160;</span>Xiquimpahtican in cocoxcamen tlen ompa yesque huan xiquiniluican: “Quen ayacmo huehcau in tetlatequiutilistzin Dios.” 
<span class="verse" id="LK10_10">10&#160;</span>Huan tla nanahsisque ipan se altepetl canin ahmo mechselisque, xiquisacan ipan in ohtli huan xiquihtocan: 
<span class="verse" id="LK10_11">11&#160;</span>“Hasta in teutli den namoaltepeu timoxohtzetzelohticaten, ic xicchihuacan cuenta quen onantechixnamijque. Huan xicmatican quen in tetlatequiutilistzin Dios ayacmo huehcau ic nanteitasque.” 
<span class="verse" id="LK10_12">12&#160;</span>Namechiluiya quen ipan in tonali den tlixcomacalistli, in tlapanolistli den yehhuan yes ocachi chicahuac quen den tlacamen sodomahtecos. </div>
<div class='s'>In altepemen canin ahmo tetlacamatihque </div>
<div class='p'>
<span class="verse" id="LK10_13">13&#160;</span>’Lástima in aquin den altepetl Corazín huan lástima aquin den altepetl Betsaida. Tla inon tlacamen den altepemen Tiro huan Sidón quitanihque in tlen onamechnextilihque, yimoyolcuepanihque ica pinaucayotl, huan quincuatlaxilinihque in tleconextli ica intlocol. 
<span class="verse" id="LK10_14">14&#160;</span>Huan ipan in tonali den tlixcomacalistli namehhuan nantlapanosque ocachi quen in tlacamen den Tiro huan Sidón. 
<span class="verse" id="LK10_15">15&#160;</span>Huan namehhuan tlacamen den Capernaum, tel, ¿onanquimatiyayahque nanyasque neluicac? Ocachi nantemosque ipan mictlan. </div>
<div class='p'>
<span class="verse" id="LK10_16">16&#160;</span>’In aquin mechcaquis, no nechcaquis nehhuatl, huan in aquin mechixtlasa no nechixtlasa. Huan in aquin nechixtlasa no teixtlasa in aquin onechualtitlaniloc. </div>
<div class='s'>Ic omocuepque in yehpohuali huan mahtlactli </div>
<div class='p'>
<span class="verse" id="LK10_17">17&#160;</span>Omocuepque inon yehpohuali huan mahtlactli pactihuitzen. Huan quihtohtihuitzen: </div>
<div class='p'>―¡Totecohtzin, hasta in ahmo cuali yehyecamen otiquintlanque ica tetoca! </div>
<div class='p'>
<span class="verse" id="LK10_18">18&#160;</span>In Jesús oquiniluiloc: </div>
<div class='p'>―Ijconon oniquitac in ahmo cuali tlacatl, yeh in Satanás, ic ohuetz den neluicac quen in tlapetlantli. 
<span class="verse" id="LK10_19">19&#160;</span>Nehhua namechmacatoc chicahualistli ic nanquinxopechisque in cohuamen huan colomen, huan ic nanquitlanisque in namotecocolihcahuan, niyan mechtlapanoltisque. 
<span class="verse" id="LK10_20">20&#160;</span>Huan ahmo xipaquican tleca onanquintlanque in ahmo cuali yehyecamen, tlahmo xipaquican quen nampoutoque neluicac. </div>
<div class='s'>In Jesús paquilo </div>
<div class='p'>
<span class="verse" id="LK10_21">21&#160;</span>Ipan inon rato in Jesús molui opaquiloc ica in Itiotonaltzin in Dios, huan omihto: </div>
<div class='p'>―Nitemahuestiliya, Notahtzin huan Notecohtzin den neluicac huan den tlalticpac, tleca motlatihtoc inin tlamatilistli ica in ixtlamatcamen huan monextilihtoque ica in aquin ahmo machtihtoque. Ijcon Notahtzin, tleca ijconon monectoc Tehhuatzin. </div>
<div class='p'>
<span class="verse" id="LK10_22">22&#160;</span>’Notahtzin nechmactilohtoc nochin tlamanten. Huan niyan aquin nechixmati nehhuatl aquin Niteconetzin, tlahmo san Yehhuatzin in Notahtzin. Huan niyan aquin teixmati aquin Notahtzin tlahmo nehhuatl, huan inohque aquin neh nicnequi mateixmatican. </div>
<div class='p'>
<span class="verse" id="LK10_23">23&#160;</span>Oncan omotaqui in tetlamachticahuan huan omoluihque insel: </div>
<div class='p'>―Mapactocan in aquin quitahque ica in iixtelolo in tlen namehhuan nanquitzticaten. 
<span class="verse" id="LK10_24">24&#160;</span>Tleca namechiluiya miyac tlayolchicaucamen huan in hueyixtoqui oquinejque quitasque in tlen nanquitahque, huan ahhuel oquitaque. Noyojqui oquinejque quicaquisque in tlen namehhuan onanquicajque huan ahmo onanquicajque. </div>
<div class='s'>Ic quichihuasque cuenta ica in cuali tlacatl samariahteco </div>
<div class='p'>
<span class="verse" id="LK10_25">25&#160;</span>Oncan se tlamachtiyani den tlanahuatilten oya teita in Jesús ic teistlacaahsis huan otetlahtlani: </div>
<div class='p'>―Tlamachtiyani, tel, ¿tlen nicchihuas ic nicahsis in nemilistli nochipa? </div>
<div class='p'>
<span class="verse" id="LK10_26">26&#160;</span>In Jesús omonanquilic: </div>
<div class='p'>―Tel, ¿tlenon ihcuiliutoc ipan in tlanahuatili? Huan tel, ¿quen tictlahtoltiya? </div>
<div class='p'>
<span class="verse" id="LK10_27">27&#160;</span>In tlamachtiyani den tlanahuatili otenanquilic: </div>
<div class='p'>―Xitetlasohtla in Motecohtzin Dios ica nochin moyolo, huan ica nochin monemilis, huan ica nochin mochicahualis, huan ica nochin motlanehnehuilis. Huan xictlasohtla motlacaicniu ijcon quen tehhua timotlasohtla. </div>
<div class='p'>
<span class="verse" id="LK10_28">28&#160;</span>Oncan in Jesús omoluic: </div>
<div class='p'>―Otinechnanquilic cuali. In tla ijconon ticchihuas, ticpiyas inon nemilistli. </div>
<div class='p'>
<span class="verse" id="LK10_29">29&#160;</span>Huan in tlamachtiyani den tlanahuatili oquinequiyaya mopalehuis ica tlen otetlahtlanic, huan otetlahtlanic in Jesús: </div>
<div class='p'>―Tel, ¿aquinon notlacaicniu? </div>
<div class='p'>
<span class="verse" id="LK10_30">30&#160;</span>Oncan in Jesús omonanquilic: </div>
<div class='p'>―Se tlacatl otemohuaya ipan in ohtli Jerusalén hasta Jericó, huan oquitzacuilihque sequin ichtejcamen huan oquicuilihque itlaquen huan oquihuihhuitejque huan oyahque. Huan oquicauteuque yomictoya. 
<span class="verse" id="LK10_31">31&#160;</span>Huan san cana, opanotaya se tiopixqui, huan ic oquitac, oquitlacolui. 
<span class="verse" id="LK10_32">32&#160;</span>Huan noyojqui se levita, tlapalehuiyani ipan in tiopan, noyojqui opanoc ompic. Huan ihcuac oquitac, opanoc quen ahmo tlen oquitac. 
<span class="verse" id="LK10_33">33&#160;</span>Huan se tlacatl samariahteco onehnemiyaya ipan inon ohtli, huan ic oquitac inon cocoxqui, ica otlocox. 
<span class="verse" id="LK10_34">34&#160;</span>Oncan omopacho inahuac inon cocoxqui, huan oquitlalili pahtli den vino huan aceite canin tlacocoli huan oquiyalo ica in tatapahtli. Huan oquitlehcahui ipan icahuayo huan oquihuicac quitepaluiya huan ompa oquixpixtoya. 
<span class="verse" id="LK10_35">35&#160;</span>Huan ic mostla, ihcuac oya inon samariahteco, oquiquixti in tomin huan oquimacac iteco inon cali. Huan oquiluic: “Oncan xiquixpiya inin cocoxqui, huan tla ahmo ahsis inin tomin, nimitztlaxtlahuilis ihcuac nimocuepas.” 
<span class="verse" id="LK10_36">36&#160;</span>Tel, ¿catli yehhua de inin yiyinten oquis itlacaicniu in cocoxqui aquin oquitzacuilihque in ichtejcamen? </div>
<div class='p'>
<span class="verse" id="LK10_37">37&#160;</span>In tlamachtiyani den tlanahuatili oquihto: </div>
<div class='p'>―Yehhuatl in aquin ica otlocox. </div>
<div class='p'>Oncan in Jesús omoluic: </div>
<div class='p'>―Xiyau, huan no ijconon xicchihua. </div>
<div class='s'>Jesús omosehuiloc ichan in Marta huan María </div>
<div class='p'>
<span class="verse" id="LK10_38">38&#160;</span>Huan ic ohuilohuaticatca, in Jesús oahxihuac ipan se altepetl tlachicoyan, huan ompa oteseli ichan se sihuatl itoca Marta. 
<span class="verse" id="LK10_39">39&#160;</span>In Marta oquipiyaya oc se icniu itoca María, huan yehhuatl omotlali tenahuac in Jesús maquicaqui in tlen mihtohua. 
<span class="verse" id="LK10_40">40&#160;</span>Huan Marta quen oquipiyaya miyac tlen quichihuas huan omopacho tenahuac in Jesús huan oteiluic: </div>
<div class='p'>―Notecohtzin, tel, ¿ahmo mochihuas cuenta ica in nocniu, quen nechcahuas nosel ica in tlen nicchihuas? Mamolui quen manechpalehui. </div>
<div class='p'>
<span class="verse" id="LK10_41">41&#160;</span>Huan Jesús omonanquilic: </div>
<div class='p'>―Marta, ticchihuas cuenta ica miyac tlen ticchihua, huan titequimiqui. 
<span class="verse" id="LK10_42">42&#160;</span>Ahmo ijcon maye. Tlahmo san se tlahtoli oncan tlen monequi ticaquini. In María oquitlapehpeni in tlen ocachi cuali huan niyan aquin ahhuel quicuilis.  </div>
<div class='psalmlabel' id='LK11_0'> 11</div>
<div class='s'>In Jesús otechnextililoc quen timoyolmachtisque </div>
<div class='p'>
<span class="verse" id="LK11_1">1&#160;</span>Se tonali queman Jesús omoyolmachtiloticatca, huan ihcuac otlan, otetlahtlani se tetlamachticau: </div>
<div class='p'>―Notecohtzin, matechnextililo quen timoyolmachtisque ijcon quen Juan Tlacuatequiyani oquinnextili in itemachticahuan. </div>
<div class='p'>
<span class="verse" id="LK11_2">2&#160;</span>In Jesús oquiniluiloc: </div>
<div class='p'>―Ihcuac nanmoyolmachtisque, xiquihtocan: </div>
<div class='q'>Tohueyitahtzin aquin ilohuac neluicac, mahuesticatzintli ica Tetocahtzin. </div>
<div class='q'>Huan maquintequiutilo nican tlalticpac, ijcon quen mochiutoc neluicac. </div>
<div class='q'>
<span class="verse" id="LK11_3">3&#160;</span>Matechmacalo axan in tlacuali ipan inin tonali. </div>
<div class='q'>
<span class="verse" id="LK11_4">4&#160;</span>Matechtlapohpoluilo totlahtlacoluan, tleca noyojqui tehhuanten tiquintlapohpoluiyahque in aquin techchihuilihtoque in ahmo cuali. </div>
<div class='q'>Huan ahmo matechcahualo tlen techyoltilana ic techcuepani ahmo cuali, in tlahmo matechmaquixtilo ipan in ahmo cuali. </div>
<div class='p'>
<span class="verse" id="LK11_5">5&#160;</span>In Jesús noyojqui omoluihque: </div>
<div class='p'>―Tiquihtosque quen se de namehhuan quipiya se itenonotzcau, huan ipan tlahcoyohuac hualas ichan huan quiluis: “Notenonotzcau, xinechtlaneuti yiyi pantzin, 
<span class="verse" id="LK11_6">6&#160;</span>tleca se notenonotzcau hueloc oahsico nochan huan ahmo nicpiya tlen nicmacas.” 
<span class="verse" id="LK11_7">7&#160;</span>Huan tiquihtosque quen in oc seya cualnanquilis tlahtec huan quiluis: “Ahmo xinechmohsihui, tleca yitlatzactoc huan tinochten ticochtoque. Ayacuel nimehuas ic nimitzmacas tlen.” 
<span class="verse" id="LK11_8">8&#160;</span>Namechiluiya, masque ahmo mehuas ic quimacas tlen quen itenonotzcau, ijcon quichihuas ic ayacmo maquimohsihuitiye huan quimacas nochin tlen quinequi. 
<span class="verse" id="LK11_9">9&#160;</span>Ijcon tel, namechiluiya, xictlahtlanican huan Dios mechmacalos. Xictemocan, huan mechpalehuilos ic nancahsisque. Huan xitenotzacan huan mechnanquililos. 
<span class="verse" id="LK11_10">10&#160;</span>Tleca in aquin ijcon quitlahtlanis, yehhua quiselis in tlen quinequis. </div>
<div class='p'>
<span class="verse" id="LK11_11">11&#160;</span>’Tel, ¿oncan se de namehhuan quen tetata, huan ixcohyehuis quimacas se tetl in iconeu ihcuac quitlahtlanilis itlacual? ¿Noso quimacas se cohuatl ihcuac quitlahtlanis in michi? 
<span class="verse" id="LK11_12">12&#160;</span>¿Noso quimacas se colotl ihcuac quitlahtlanis in totoltetl? 
<span class="verse" id="LK11_13">13&#160;</span>Tel, tla namehhuan ahmo nancualten, huan nanquimatihque nanquimacasque tlen cuali namopiluan, Totahtzin aquin ilohuac neluicac ocachi monequis quinmacalos in Itiotonaltzin Dios in aquin tetlahtlanilisque. </div>
<div class='s'>Tetlaxiliyahque in Jesús quen mopiya in ichicahualis in ahmo cuali </div>
<div class='p'>
<span class="verse" id="LK11_14">14&#160;</span>In Jesús omixtohuetzohticatca se ahmo cuali yehyecatl quen oquimudohtili se tlacatl. Huan ihcuac in ahmo cuali yehyecatl oquis, in mudo cuali otlahto. In tlacamen quen tel oquimatque ica inin. 
<span class="verse" id="LK11_15">15&#160;</span>Huan sequin oquihtoque: </div>
<div class='p'>―Inin tlacatl quinixtohuetzohua in ahmo cuali yehyecamen ica ichicahualis Beelzebú; yehhua in aquin quintequiutiya. </div>
<div class='p'>
<span class="verse" id="LK11_16">16&#160;</span>Huan oc sequin oquinequiyayahque teichtacaahsihque, huan otetlahtlanilihque se tlachiutli den neluicac. 
<span class="verse" id="LK11_17">17&#160;</span>Huan Yehhuatzin omomautoya tlen oquinehnehuilihtoyahque huan omoluihque: </div>
<div class='p'>―San tlen altepetl tlen xeliutos ica in ixnamiquilistli huan sequin motehuiyahque ica in oc sequin, ijcon motlacaihtlacahuiyahque. Huan noyojqui ipan se cali xeliutos ic motlahtolchihuiyahque huan ijconon motlacaihtlacahuiyahque. 
<span class="verse" id="LK11_18">18&#160;</span>Ijcon noyojqui in ahmo cuali tlacatl Satanás, tla xeliutosque ic yehhuan tel, ¿quen cuali huehcahuis in ichicahualis? Inin niquihtohua tleca namehhuan nanquihtohuahque niquinixtohuetzohua in ahmo cuali yehyecamen ica in ichicahualis Beelzebú. 
<span class="verse" id="LK11_19">19&#160;</span>Huan tla ijconon, ¿aquinon quinmacasque in chicahualistli inohque tecuitlapanuiyanimen, quen yehhuan quinixtohuetzohuahque in ahmo cuali yehyecamen? Huan ic inon yehhuan quinextiyahque quen namehhuan nanmotlapolochtihtoque. 
<span class="verse" id="LK11_20">20&#160;</span>Huan tla ica inon techicahualis in Dios niquinixtohuetzohua in ahmo cuali yehyecamen, inin quihtosnequi yomechmatiltiloc quen yoahsico in tetlatequiutilistzin Dios. </div>
<div class='p'>
<span class="verse" id="LK11_21">21&#160;</span>’Ihcuac se tlacatl moyequetztoc huan quipiya tlen ic mopalehuis huan ijcon quixpiya ichan huan nochin tlen quiehua ompa, ahhuel tlen polihuis. 
<span class="verse" id="LK11_22">22&#160;</span>Huan tla hualas oc seya aquin ocachi mohualyequetztas, huan quitlanis, oncan quicuilis nochin tlen ic mopalehuini huan quinxehxeluis nochin tlen otecuili. </div>
<div class='p'>
<span class="verse" id="LK11_23">23&#160;</span>’In aquin ahmo nechpalehuiya, yeh in aquin nechixnamiqui. Huan in aquin ahmo nechpalehuiya ica tlen nicnechicohua, yehhua in aquin quinxiniya. </div>
<div class='p'>
<span class="verse" id="LK11_24">24&#160;</span>’Ihcuac in ahmo cuali yehyecatl quisa ipan se tlacatl, nemi canin ahyac tlen. Quitemohtinemi canin mosehuis, huan ihcuac ahmo cahsi, quinehnehuiliya mocuepas canin ocatca. 
<span class="verse" id="LK11_25">25&#160;</span>Ihcuac mocuepas, cahsitiu inon tlacatl quen in cali tlayectlalili huan tlachpantli. 
<span class="verse" id="LK11_26">26&#160;</span>Oncan yas huan quinanatiu oc chicome yehyecamen ocachi ahmo cualten quen yehhua, huan nochten mochantisque ipan inon tlacatl huan ijconon inon tlacatl mochihuas ocachi ahmo cuali quen in achto. </div>
<div class='s'>In paquilistli tlamelajcan </div>
<div class='p'>
<span class="verse" id="LK11_27">27&#160;</span>Ihcuac in Jesús omihtohticatca inin tlahtoli, se sihuatl inepanco inon tlacamen otlahtohtehuac: </div>
<div class='p'>―Pactoc in tenana aquin oteyoliti. </div>
<div class='p'>
<span class="verse" id="LK11_28">28&#160;</span>Huan Yehhuatzin omihto: </div>
<div class='p'>―Mapactocan ocachi in aquin quicaquihque tlen Dios mihtohua huan tetlacamatihque. </div>
<div class='s'>In Jesús oquintlalnamicti in ahmo cualten tlaca ica sequin tlachiuten den neluicac </div>
<div class='p'>
<span class="verse" id="LK11_29">29&#160;</span>Inon tlacamen oteyehualohtinemiyayahque in Jesús, huan Yehhuatzin oquinnonotzaloc: </div>
<div class='p'>―In tlacamen de inin tonalten ahmo cualten, huan quitlahtlani se tlachiutli den neluicac. Huan ayacmo motenextilis oc sequin tlachiuten ocachi den tlen opanoc ica in tlayolchicauqui Jonás. 
<span class="verse" id="LK11_30">30&#160;</span>Ijcon quen in tlen opanoc ica Jonás ocatca se tlanextili ica in altepetl den Nínive, noyojqui nehhuatl aquin Nitetiachicau ica nochin tlacatl yes quen se tlanextili ica in tlacamen de inin tonalten. 
<span class="verse" id="LK11_31">31&#160;</span>Ipan in tonali den tlixcomacalistli, ihcuac quinixcomacasque in tlacamen de inin tonalten, in sihuahueyixtoc den tlali Seba quintlahtlacoltis. Tleca yehhua ohuala ocachi huehca den tlalticpactli ic quicaquis tlamatilistli den hueyixtoc Salomón, huan nican oncanca ocachi quen in hueyixtoc Salomón. 
<span class="verse" id="LK11_32">32&#160;</span>In aquin ochantiyayahque ipan in altepetl Nínive moquetzasque ipan in tonali den tlixcomacalistli ihcuac quinixcomacasque in tlacamen de inin tonalten huan quintlahtlacoltisque, tleca in tlacamen den Nínive omoyolcuepque ihcuac Jonás oquincaquilti in itlahtoltzin Dios. Huan nicanca oc seya ocachi quen in Jonás. </div>
<div class='s'>In tlanextli den itlacayo in tlacatl </div>
<div class='p'>
<span class="verse" id="LK11_33">33&#160;</span>’Niyan aquin quitlatiya se tlanextli huan quitlalis canin tlatlatiyan, niyan quitlalis iihtejco se cajon, tlahmo quitlalis huehcapa huan ijcon in aquin calaquisque quipiyasque tlanextli. 
<span class="verse" id="LK11_34">34&#160;</span>Toixtelolo inon quen se tlanextli den totlacayo. Tla moixtelolo cuali, nochin motlacayo quipiya tlanextli. Huan tla moixtelolo ahmo cuali, nochin motlacayo yetoc ipan tlayohuilotl. 
<span class="verse" id="LK11_35">35&#160;</span>Ximomalui ica in tlanextli tlen ticpiya ahmo mamocuepa tlayohuilotl. 
<span class="verse" id="LK11_36">36&#160;</span>Tel, tla nochin motlacayo quipiya tlanextli, niyan chihton tlayohuilotl, nochin tiquitas chipahuac quen ihcuac mitztlanextilis se tlanextli. </div>
<div class='s'>In Jesús oquintlaxililoc in tlen ahmo cuali in fariseos huan in tlamachtiyanimen den tlanahuatilten </div>
<div class='p'>
<span class="verse" id="LK11_37">37&#160;</span>Ihcuac Jesús otlan quinnonotzalo, se fariseo otetlatlautic ica in tlacuali ichan. In Jesús ocalacohuac huan omotlaliloc iixpa in mesa. 
<span class="verse" id="LK11_38">38&#160;</span>In fariseo quen tel oquimat ic oteitac quen ahmo omochiu quen ca intlamachilis ic omomahtequiloc ic tlacualos. 
<span class="verse" id="LK11_39">39&#160;</span>Huan in Totecohtzin omoluic: </div>
<div class='p'>―Namehhuan fariseos nanquipahpacahque in vasos huan platos iixco huan namehhuan namoyolihtec san nantlachtejcamen huan mechyolmautoc tlen ahmo cuali. 
<span class="verse" id="LK11_40">40&#160;</span>¡Nanxoxos! Tel, ¿ahmo nanquimatihque in Dios aquin omochiu in tlen iixco noyojqui omochiu iyolihtec huan monequi nochin chipahuac? 
<span class="verse" id="LK11_41">41&#160;</span>Huan ximoyolcuepacan huan xictemacacan namotetlocolil in tlen nanquipiyahque namoyolihtec huan ijcon mocahuas nochin chipahuac. </div>
<div class='p'>
<span class="verse" id="LK11_42">42&#160;</span>’¡Tetlocolti ica namehhuan fariseos! Onantetlocolihque in diezma den menta huan in ruda huan oc sequin xihuitl huan nanquixpanahuiyahque in tlen tlamelajcan huan tetlasohtlalis in Dios. Nanquichihuanihque ijcon quen in achto namotetlocolil. </div>
<div class='p'>
<span class="verse" id="LK11_43">43&#160;</span>’¡Tetlocolti ica namehhuan fariseos! Nanquinequihque nanmohueyilisque ipan in tiopanten huan nanquinequihque mamechmahuestilican san canin. </div>
<div class='p'>
<span class="verse" id="LK11_44">44&#160;</span>’¡Tetlocolti ica namehhuan, tlamachtiyanimen den tlanahuatili huan fariseos, san ome namoxayac! Namehhuan quen tlaltecochten tlen ahmo nesi. San quimpanahuiyahque niyan ic quimatihque. </div>
<div class='p'>
<span class="verse" id="LK11_45">45&#160;</span>Oncan omonanquilic seya de inon tlamachtiyanimen den tlanahuatilten. Omoluic in Jesús: </div>
<div class='p'>―Tlamachtiyani, ic tiquihtos inon, noyojqui titechixtlasa tehhuanten. </div>
<div class='p'>
<span class="verse" id="LK11_46">46&#160;</span>Huan Jesús omihto: </div>
<div class='p'>―¡Tetlocolti ica namehhuan noyojqui, tlamachtiyanimen den tlanahuatili! Tleca onanquihueyilihque inon tlanahuatilten, huan quen molui tequiyo ic quitlacamatisque, mihtos ic tlacamatisque in oc sequin. Huan ica namehhuan, ahmo. </div>
<div class='p'>
<span class="verse" id="LK11_47">47&#160;</span>’¡Tetlocolti ica namehhuan! Tleca nanquichihchihuahque in tlaltecochten den tlayolchicaucamen aquin oquinmictihque in namochichicacoluan. 
<span class="verse" id="LK11_48">48&#160;</span>Huan ic inon quinmatiltiyahque quen san se nanquimautoque ica tlen oquichiuque in namochichicacoluan. Yehhuan oquinmictihque huan namehhuan nanquichihchihuahque in tlaltecochten. </div>
<div class='p'>
<span class="verse" id="LK11_49">49&#160;</span>’Huan ic inon omihto in Dios ica tetlanehnehuilis: “Namechtitlanilis tlayolchicaucamen huan notiotlatitlaniluan, huan quinmictisque sequin huan oc sequin quinmohsihuisque.” 
<span class="verse" id="LK11_50">50&#160;</span>Dios motlaxilisque in tlacamen de axan ica in temictilistli tlen oquichiuque queman omochiu in tlalticpactli. 
<span class="verse" id="LK11_51">51&#160;</span>Opeu ica in imiquilis Abel huan hasta Zacarías, aquin oquimictihque iixpa in tiopan. Huan ic inon namechiluiya quen Dios quintlaxilisque inin tlacamen de axan ica inohque mijcamen. </div>
<div class='p'>
<span class="verse" id="LK11_52">52&#160;</span>’¡Tetlocolti ica namehhuan, tlamachtiyanimen den tlanahuatilten! Tleca nanquimatihque quen mopachosque in Dios huan niyan ijconon nanmopachohuahque huan niyan nanquincahuahque mamopachocan in oc sequin. </div>
<div class='p'>
<span class="verse" id="LK11_53">53&#160;</span>Ihcuac in Jesús omoluihque inin, in tlamachtiyanimen den tlanahuatilten huan in fariseos molui ocualanque tehuan Yehhuatzin. Huan ijcon opeuque temohsihuiyahque ica san tlen tlahtlanilisten. 
<span class="verse" id="LK11_54">54&#160;</span>Ic teistlacaahsisque in tla cuali teteluisque ica tlen ahmo cuali mihtos.  </div>
<div class='psalmlabel' id='LK12_0'> 12</div>
<div class='s'>In Jesús moixmatiltiyahque aquin san ome ixayac </div>
<div class='p'>
<span class="verse" id="LK12_1">1&#160;</span>Huan ic inon omosentlalihque molui miyacten in tlacamen hasta omixtopeuticatcahque. Huan Jesús opeu quiniluilo achto in tetlamachticahuan: </div>
<div class='p'>―Huan ximomaluican ica in tlen quinextilisque in fariseos, quen tiquihtosque ica in ome inxayac. 
<span class="verse" id="LK12_2">2&#160;</span>In tlen quichiuticaten ica ome inxayac ahhuel quitlatisque nochipa. Masque axan tlatiutoc, nochin motematiltis. 
<span class="verse" id="LK12_3">3&#160;</span>Ic inon, tlen onanquihtohque ichtaca, huan satepa quicaquisque. Huan tlen omoluihque tlatlatiyan quincaquiltisque temiyacaixpa. </div>
<div class='p'>
<span class="verse" id="LK12_4">4&#160;</span>’Namehhuan notenonotzcahuan ahmo xiquinmoucaitacan in aquin temictiyahque huan satepa ahhuel ocachi quichihuasque tlen. 
<span class="verse" id="LK12_5">5&#160;</span>Huan namechiluiya ica aquin nanquimoucaitasque. Xitemoucaitacan in Dios aquin cuali temictiya huan mopiya tequihuahyotl ic tetlasas in mictlan. Queme, xitemoucaitacan in Yehhuatzin. </div>
<div class='p'>
<span class="verse" id="LK12_6">6&#160;</span>’Monemaca in totomen molui barato, huan Dios ahmo molcahua ica niyan se de yehhuan. 
<span class="verse" id="LK12_7">7&#160;</span>Noyojqui namotzon namehhuan motlamipoutoc. Ahmo ximomoutican tel. Ocachi mechchihuahque cuenta namehhuan quen in miyac totomen. </div>
<div class='s'>In aquin motemactiyahque ica in Jesucristo iixpa in tlacamen </div>
<div class='p'>
<span class="verse" id="LK12_8">8&#160;</span>’Namechiluiya, nochten aquin motemactiyahque ica nehhua inixpa in tlacamen, noyojqui nehhua aquin Nitetiachicau ica nochin tlacatl no nimotemactis ica yehhuan inixpa in ángeles den Dios. 
<span class="verse" id="LK12_9">9&#160;</span>Huan in aquin ahmo motemactiyahque ica nehhua inixpa in tlacamen, no ahmo nimotemactis inixpa in ángeles den Dios. </div>
<div class='p'>
<span class="verse" id="LK12_10">10&#160;</span>’Huan in aquin teca tlahtohua ica nehhua aquin Nitetiachicau ica nochin tlacatl, cuali motlapohpoluis. Huan in aquin quitenehua in Itiotonaltzin Dios ahhuel quitlapohpoluisque. </div>
<div class='p'>
<span class="verse" id="LK12_11">11&#160;</span>’Ihcuac mechuicasque iixpa in tequihuahmen ic mechixcomacasque, ahmo xiahcomanican quen nanquinnanquilisque noso ica tlen nanquihtosque. 
<span class="verse" id="LK12_12">12&#160;</span>Tleca ihcuac nantlahtosque, in Itiotonaltzin Dios mechmatiltis tlen nanquihtosque. </div>
<div class='s'>Mamomaluican ica in ricohyotl </div>
<div class='p'>
<span class="verse" id="LK12_13">13&#160;</span>Seya de inon tlacamen oteiluic in Jesús: </div>
<div class='p'>―Tlamachtiyani, mamolui in nocniu manechxelui in tlen onechtechtihque. </div>
<div class='p'>
<span class="verse" id="LK12_14">14&#160;</span>Huan in Jesús omoluic inon tlacatl: </div>
<div class='p'>―Tlacatl, tel, ¿aquin onechtlali nitlaxelohuani noso nitlixcomacani ica namehhuan? </div>
<div class='p'>
<span class="verse" id="LK12_15">15&#160;</span>Noyojqui omihto: </div>
<div class='p'>―Ximomaluican huan ahmo ximotlatzotzocahuican, tleca inemilis in tlacatl ahmo huelica quipiyas miyac tlen. </div>
<div class='p'>
<span class="verse" id="LK12_16">16&#160;</span>Oncan omoluihque se tlanonotzali tlen ic maquichihuacan cuenta: </div>
<div class='p'>―Ocatca se rico huan ipan itlaluan molui otlamochiu. 
<span class="verse" id="LK12_17">17&#160;</span>Oncan inon rico oahcomanticatca: “Tel, ¿axan tlen nicchihuas? Huan ahmo nicpiya canin niquehuas in tlen mochihuas ipan in tlamiloli.” 
<span class="verse" id="LK12_18">18&#160;</span>Huan satepa oquinehnehuili: “Niyau niquinxitini canin nimotlaehuiya huan niquinchihchihuas ocachi huehhueyi huan ompa nimotlaehuis ica nochin tlen nicpiya. 
<span class="verse" id="LK12_19">19&#160;</span>Oncan niquiluis in nonemilis: Ticpiyahque miyac tlen tiqueutoque huan techuehcahuas. Matimosehuican huan matitlacuacan, huan mitipaquican.” 
<span class="verse" id="LK12_20">20&#160;</span>Huan Dios omoluic inon rico: “Tlacatl, quemach titonto; inin tlayohua timiquis, huan ica in tlen tiqueutoc, tel, ¿aquin ihuaxca yes?” 
<span class="verse" id="LK12_21">21&#160;</span>Huan ijcon quipanohua in tlacatl aquin motlaehuiya nican tlalticpac huan teixpa in Dios ahmo tlen quipiyas. </div>
<div class='s'>Dios quintlasohtlalo in tepiluan </div>
<div class='p'>
<span class="verse" id="LK12_22">22&#160;</span>Satepa in Jesús omoluihque in tetlamachticahuan: </div>
<div class='p'>―Huan namechiluiya tel, ahmo xiahcomanican ica tlen nanmotecpanosque huan niyan ica tlen nanquiquemisque. 
<span class="verse" id="LK12_23">23&#160;</span>In Dios nele otechmacalo in nemilistli, huan cuali techtlamacalo. No ijcon oquimochihuili in totlacayo huan cuali techtlaquentilo. 
<span class="verse" id="LK12_24">24&#160;</span>Xicchihuacan cuenta ica in totomen, quen ahmo tlen quimilohuahque huan ahmo tlen quiehuahque, huan ijconon Dios quimpanoltilotica. Quemach, ¿namehhuan ahmo mechpanoltisque in Dios? 
<span class="verse" id="LK12_25">25&#160;</span>Tel, ¿aquin de namehhuan, ic ahcomana, cuali moscaltis oc tlahco metro? 
<span class="verse" id="LK12_26">26&#160;</span>Huan quen ahhuel nanquichihuasque niyan in tlen ocachi chihton, tel, ¿tleca ocachi nanyehyeltihque ic nanquichihuasque oc sequin itlahtlen? </div>
<div class='p'>
<span class="verse" id="LK12_27">27&#160;</span>’Xicchihuacan cuenta quen yoli in xochitl, niyan ahmo tlen quichihua. Huan ic inon namechiluiya, niyan quen in hueyixtoc Salomón omotlaquenti cualtzin quen inon xochitl. Huan nele cualtzin omotlaquenti yehhua. 
<span class="verse" id="LK12_28">28&#160;</span>Huan tla ijconon in Dios omochiu cualtzin in xihuitl huan quen ca axan cualtzin huan mostla quitlatisque, tel, ¿tleca in tlahmo ocachi mechtlaquentilos cualtzin namehhuan san chihton namotlaneltoquilis? 
<span class="verse" id="LK12_29">29&#160;</span>Huan ic inon, ahmo xiahcomantinemican tequin ica tlen nanquicuasque huan ica tlen nampanosque. 
<span class="verse" id="LK12_30">30&#160;</span>Tleca in tlalticpac tlacamen quitemohuahque san inon. Huan namehhuan nanquipiyahque Namotahtzin huan Yehhuatzin momati nochin tlen mechpolohtoc. 
<span class="verse" id="LK12_31">31&#160;</span>Ocachi cuali xicchihuacan cuenta ica tlen monequis in Dios huan ijconon nanquiselisque nochin. </div>
<div class='s'>In tlatlantli den neluicac </div>
<div class='p'>
<span class="verse" id="LK12_32">32&#160;</span>’Ahmo ximomoutican, notlasohicnihuan. Ahmo nanmiyacten huan Namohueyitahtzin monequi mechtechtilos. 
<span class="verse" id="LK12_33">33&#160;</span>Xicnemacacan in tlen nanquipiyahque huan xiquinmacacan in aquin quimpolohtoc. Huan ijconon ompayes namotlaehual neluicac canin ahyic tlami huan canin ahhuel calaquis niyan in ichtejqui. Huan niyan teyinis ic cuahcualohuas. 
<span class="verse" id="LK12_34">34&#160;</span>Huan canin eutos namotlatlan, noyojqui ompa nanahcomanihque nanyesque. </div>
<div class='s'>Huan ic inon ximoyectlalican </div>
<div class='p'>
<span class="verse" id="LK12_35">35&#160;</span>’Ximoyectlalican ica namotlaneltoquilis quen in tlanexten xotlatiyesque. 
<span class="verse" id="LK12_36">36&#160;</span>Xiyecan quen in tlaquehualten mochixtiyesque ic mocuepas in impatrón ipan in mosihuautilistli. Yehhuan quitlapoluisque niman ic ahsiquiu huan quinnotzas. 
<span class="verse" id="LK12_37">37&#160;</span>Mapactocan in tlaquehualten in aquihque mochixtosque ihcuac ahsitiu in patrón. Ic nele, namechiluiya, inon patrón moyectlaliya ic mechtlalis inahuac in mesa huan mechtlamacas. 
<span class="verse" id="LK12_38">38&#160;</span>Masque yohuac noso ic tlatuihtas ahsitiu, tla quinahsitiu mochixtosque, mapactocan inon tlaquehualten. 
<span class="verse" id="LK12_39">39&#160;</span>Huan xicmatican inin, tla iteco se cali quimatisquiyani tlen horas ahsitiu in ichtejqui, mochixtos huan ahmo mocahuas maquitlachtequican. 
<span class="verse" id="LK12_40">40&#160;</span>Namehhuan noyojqui ximoyectlalican. Tleca san cana nihualas nehhua aquin Nitetiachicau ica nochin tlacatl. </div>
<div class='s'>In tlaquehuali tlamelajcan huan in ahmo </div>
<div class='p'>
<span class="verse" id="LK12_41">41&#160;</span>Oncan Pedro otetlahtlani: </div>
<div class='p'>―Notecohtzin, tel, ¿omotlali inin tlahtoli san para tehhuanten noso para nochten? </div>
<div class='p'>
<span class="verse" id="LK12_42">42&#160;</span>Omihto in Totecohtzin: </div>
<div class='p'>―Tel, ¿aquin tlahpixqui tlamelajcan huan tlamati? Yeh in aquin quicahuahque quen tlachixqui ipan ichan, ic quintlamacas ihsiu in oc sequin. 
<span class="verse" id="LK12_43">43&#160;</span>Mapacto in tlaquehuali in aquin quiahsitiu in ipatrón quichiutiyes in tlen itequiu. 
<span class="verse" id="LK12_44">44&#160;</span>Ic nele namechiluiya, in patrón quitlalis quen tlachixqui ica nochin in tlen quipiya. 
<span class="verse" id="LK12_45">45&#160;</span>Huan tla inon tlachixqui quinehnehuiliya huehcahuihtiu in ipatrón, huan cana pehuas quinmohsihuis in oc sequin tlaquehualten huan in tescamen, huan tla yehhuatl san tlacuas huan san huintitinemis, 
<span class="verse" id="LK12_46">46&#160;</span>oncan san cana in ipatrón mocuepas ipan in tonali queman inon tlaquehuali ahmo mochixtos huan ijconon tequin quitlapanoltis. Huan quitlahtlacoltis ica in ihualal quen in oc sequin ahmo tlamelajcanten. </div>
<div class='p'>
<span class="verse" id="LK12_47">47&#160;</span>’In tlaquehuali aquin quimati tlen quinequi in ipatrón huan ahmo moyectlaliya niyan quitlacamatis, inon quitlapanoltis tequin. 
<span class="verse" id="LK12_48">48&#160;</span>Huan in tlaquehuali aquin ahmo quimati huan quichihuas ica tlen quitlapanoltis, inon ahmo yojqui quitlapanoltis. In aquin quiseliya ocachi miyac, quitlahtlanilisque ocachi. Huan in aquin motemachiya tequin, quitlahtlanilisque ocachi. </div>
<div class='s'>In tlacamen moxelohuahque tepampa in Jesús </div>
<div class='p'>
<span class="verse" id="LK12_49">49&#160;</span>’Nehhua onihuala nicxotlaltiya in tletl ipan in tlalticpactli huan nicnequisquiyani quen maye xotlatiyeni. 
<span class="verse" id="LK12_50">50&#160;</span>Nicpiya tlen nicxicos ica tlen nitlapanos huan ijcon xotla in tletl. Huan ic nitlocoya hasta ic nictlamis inon. 
<span class="verse" id="LK12_51">51&#160;</span>Tel, ¿nanquinehnehuiliyahque namehhuan onihuala niquinsetiliya nican tlalticpac? Namechiluiya ahmo, tlahmo xeliutosque. 
<span class="verse" id="LK12_52">52&#160;</span>Tleca de axan para nochipa, ica inon macuilten ipan se cali xeliutosque yiyi ica in ome, noso ome ica in yiyi moixnamiquisque. 
<span class="verse" id="LK12_53">53&#160;</span>In itata quixnamiquis in iconeu, huan in iconeu quixnamiquis in itata, huan in inana quixnamiquis in ichpocau huan in ichpocau quixnamiquis in inana, huan imonantzin quixnamiquis in isihuamo, huan isihuamo quixnamiquis in imonantzin. </div>
<div class='s'>In tlen tiquitasque ipan inin tonalten </div>
<div class='p'>
<span class="verse" id="LK12_54">54&#160;</span>In Jesús noyojqui omoluihque in tlacamen: </div>
<div class='p'>―Ihcuac namehhuan nanquitahque in mextli hualmahcocui, namehhuan nanquihtosque yau quiahui, huan ijcon panohua. 
<span class="verse" id="LK12_55">55&#160;</span>Huan ihcuac tonalyehyeca, nanquihtosque yau tlahuaqui, huan ijcon panohua. 
<span class="verse" id="LK12_56">56&#160;</span>¡Namehhuan ome namoxayac! Namehhuan nanquimatihque in tlen panohua neluicac huan tlalticpac. Tel, ¿tleca ahmo nanquimatihque in tlen nicchiutica inin tonalten tlen nampanoticaten? </div>
<div class='s'>Xicnehnehuili timosetilis ihuan motecocolicau </div>
<div class='p'>
<span class="verse" id="LK12_57">57&#160;</span>’Tel, ¿tleca ahmo namoixcomaca san namehhuan? 
<span class="verse" id="LK12_58">58&#160;</span>In tla aquin quiteluiya se de namehhuan, huan yas ihuan motemactis iixpa in tlixcomacani, maquinehnehuili mosetilis ihuan ipan in ohtli ic ahmo maquihuica iixpa in tlixcomacani. Tla ijconon in tlixcomacani quitemactis imajco in topili huan yehhuatl quihuicas telpiloyan. 
<span class="verse" id="LK12_59">59&#160;</span>Namechiluiya quen ahmo quisas de ompa ic quitlaxtlahuas ic quisas.  </div>
<div class='psalmlabel' id='LK13_0'> 13</div>
<div class='s'>Huelica moyolcuepas in tlacatl </div>
<div class='p'>
<span class="verse" id="LK13_1">1&#160;</span>Ipan inon tonali ohualahque sequin tlacamen tenonotztihuitzen in Jesús quen Pilato otlatequiuti ic oquinmictihque sequin tlacamen den Galilea. Huan oquimau in inyes ihuan in inyes in yolcamen tlen oquinmictihque quen intetlocolil. 
<span class="verse" id="LK13_2">2&#160;</span>Huan in Jesús oquiniluiloc: </div>
<div class='p'>―Tel, ¿nanquinehnehuiliyahque namehhuan ijcon oquimpanoc inon tlacamen den Galilea tleca ocachi tlahtlacolyohque quen den oc sequin altepemen? 
<span class="verse" id="LK13_3">3&#160;</span>Namechiluiya nele ahmo. Tla namehhuan ahmo nanmoyolcuepasque, noyojqui nantlapanosque. 
<span class="verse" id="LK13_4">4&#160;</span>Noso tel, ¿nanquinehnehuiliyahque ocachi tlahtlacolyohque inohque caxtoli huan yiyi aquin omijque ihcuac oquimpechi in torre den Siloé, quen in oc sequinten aquin ochantiyayahque Jerusalén? 
<span class="verse" id="LK13_5">5&#160;</span>Namechiluiya nele ahmo. Tla namehhuan ahmo nanmoyolcuepasque, noyojqui namehhuan nantlapanosque. </div>
<div class='s'>In tlalnamictilistli ica in higoscohuitl ahmo quipiya in itlaquilyo </div>
<div class='p'>
<span class="verse" id="LK13_6">6&#160;</span>In Jesús oquiniluiloc inin tlalnamictilistli: </div>
<div class='p'>―Se tlacatl oquipiyaya se higoscohuitl ipan itlal, huan oya quiita tla oquipiyaya in itlaquilyo, huan ahmo tlen ocahxili. 
<span class="verse" id="LK13_7">7&#160;</span>Oncan oquiluic in aquin tlixpixqui ipan inon itlal: “Xiquita, yiyi xiupa nihuitz nictemoliya in itlaquilyo in cohuitl, huan ahyic nicahxiliya. Xicmayahui. ¿Tleca tlasehualohua san tlaluis canin ca?” 
<span class="verse" id="LK13_8">8&#160;</span>Huan in aquin tlixpixqui ipan inon tlali oquinanquilic: “Oc mamocahua inin xihuitl. Niyau nicxocaxani ica in tlali, huan nictlaxilis in majada. 
<span class="verse" id="LK13_9">9&#160;</span>Huan ic inon cana quitemacas in itlaquilyo, huan tla ahmo, ihcuac inon, mamoxotequi.” </div>
<div class='s'>In Jesús otlapahtiloc ipan in tonali den nesehuilistli </div>
<div class='p'>
<span class="verse" id="LK13_10">10&#160;</span>Ipan se tonali den nesehuilistli in Jesús otlamachtilotoya ipan se tiopantli. 
<span class="verse" id="LK13_11">11&#160;</span>Huan ompa ocatca se sihuatl cocoxqui ica caxtoli huan yiyi xihuitl. Inon se ahmo cuali yehyecatl oquicuelo huan yehhua ahhuel omomelau niyan queman. 
<span class="verse" id="LK13_12">12&#160;</span>Ihcuac Jesús omotac, omonotz huan omoluic: </div>
<div class='p'>―Sihuatl, axan yotipahtic ica in mococolis. </div>
<div class='p'>
<span class="verse" id="LK13_13">13&#160;</span>Oncan omomachilic ica teman, huan niman inon sihuatl omomelau huan opeu temahuestiliya in Dios. 
<span class="verse" id="LK13_14">14&#160;</span>Huan inon tlayecanqui den tiopantli ocualan, tleca in Jesús otlapahtiloc ipan in tonali den nesehuilistli. Huan oquiniluic in tlacamen: </div>
<div class='p'>―Oc oncan chicuasin tonali ic nantequitisque huan ipan inon tonalten nanualasque namopahtisque, huan ahmo ipan in tonali den nesehuilistli. </div>
<div class='p'>
<span class="verse" id="LK13_15">15&#160;</span>Oncan in Totecohtzin omonanquilic: </div>
<div class='p'>―San ome namoxayac, tel, ¿ahmo nanquintohtomahque namoyolcahuan, in cuacue noso in burro, ic nanquinatliltisque huan ahmo maquintlapanoltican ica amiquilistli ipan in tonali den nesehuilistli? 
<span class="verse" id="LK13_16">16&#160;</span>Huan inin sihuatl ichanihcau in Abraham aquin oquitlapanoltihticatca caxtoli huan yiyi xihuitl in ahmo cuali tlacatl, tel, ¿ahmo ticpahtisque, ayacmo matlapanotiye, masque ipan in tonali den nesehuilistli? </div>
<div class='p'>
<span class="verse" id="LK13_17">17&#160;</span>Ihcuac in Jesús omihto inin, in tecocolihcahuan omopinautihque. Huan nochin in tlacamen molui opactoyahque ic oquitaque in tlen tlachiutli omochiu in Jesús. </div>
<div class='s'>In tlalnamictilistli den xinachtli mostaza </div>
<div class='p'>
<span class="verse" id="LK13_18">18&#160;</span>Oncan in Jesús omihto: </div>
<div class='p'>―Tel, ¿quen ixnesi in tetlatequiutilistzin Dios? ¿Huan ica tlen niteixnextis? 
<span class="verse" id="LK13_19">19&#160;</span>Inon quen se xinachtli den mostaza quen in aquin quitoca ipan itlal. Huan yolis inon xihuitl hasta quen se cohuitl hueyi mochihuas. Huan in totomen ompa motlapehpechtisque ipan in imahxal. </div>
<div class='s'>In tlalnamictilistli ica tlen semahui in pantzin </div>
<div class='p'>
<span class="verse" id="LK13_20">20&#160;</span>Noyojqui omihto in Jesús: </div>
<div class='p'>―Tel, ¿ica tlen cuali niquixnextis in tetlatequiutilistzin Dios? 
<span class="verse" id="LK13_21">21&#160;</span>Inin quen tlen ic semahui in pantzin quen in sihuatl quinelos ica yiyi medida den harina huan ica chihton semahuis nochin inon textli. </div>
<div class='s'>In puerta tlen pitzahuac </div>
<div class='p'>
<span class="verse" id="LK13_22">22&#160;</span>In Jesús ic ohuilohuac Jerusalén, opanolotaya ipan in altepemen tlen caten inahuac canin otlamachtilohuaya. 
<span class="verse" id="LK13_23">23&#160;</span>Huan san aquin otetlahtlanihque: </div>
<div class='p'>―Notecohtzin, tel, ¿san quesqui in aquin maquisasque? </div>
<div class='p'>Huan Yehhuatzin omonanquilihque: </div>
<div class='p'>
<span class="verse" id="LK13_24">24&#160;</span>―Xicchihuacan cuenta ic nancalaquisque ipan puerta pitzahuac den temaquixtilistli, tleca namechiluiya, miyacten quinequihque calaquisque, huan ahhuelihtis. 
<span class="verse" id="LK13_25">25&#160;</span>Satepa in iteco in cali tlatzacuas huan namehhuan aquin nancaten quiahuac nanquixuitequisque in puerta huan nanquihtosque: “Notecohtzin, matechtlapoluilo.” Huan yehhua mechnanquilis: “Ahmo namechixmati namehhuan.” 
<span class="verse" id="LK13_26">26&#160;</span>Oncan namehhuan nampehuasque nanquihtosque: “Otitlacuahque huan otiatlihque mohuan. Huan tehhuatl otitechnextili canic tinehnemisque.” 
<span class="verse" id="LK13_27">27&#160;</span>Huan yehhua mechualnanquilis: “Yonamechiluic ahmo namechixmati. Xinechcahuacan namehhuan aquin san tlen nanquichihuahque.” 
<span class="verse" id="LK13_28">28&#160;</span>Huan ompa hasta nantzihtzicnosque ic nanchocasque ic nanquitasque in Abraham, huan Isaac, huan Jacob, huan nochten in oc sequin tlayolchicaucamen aquin caten canin tlatequiutilo in Dios, huan namehhuan omechixtlasque. 
<span class="verse" id="LK13_29">29&#160;</span>Tleca hualasque in tlacamen de nohuiyan ic mosehuisque tlacuasque canin tlatequiutilo in Dios. 
<span class="verse" id="LK13_30">30&#160;</span>Oncan sequin aquin satepanten axan, yehhuan mochihuasque achtohque. Huan sequin aquin axan achtohque yehhuan mochihuasque satepanten. </div>
<div class='s'>Jesús chocohua ica in altepetl Jerusalén </div>
<div class='p'>
<span class="verse" id="LK13_31">31&#160;</span>Ipan inon tonali oahsitohque sequin fariseos huan oteiluihque: </div>
<div class='p'>―Xiquisa de nican tleca Herodes quinequi mitzmictis. </div>
<div class='p'>
<span class="verse" id="LK13_32">32&#160;</span>Huan Yehhuatzin omonanquilihque: </div>
<div class='p'>―Xiyacan xiquiluican inon san ome ixayac: “Xiquita, axan huan mostla niquinixtohuetzos in ahmo cuali yehyecamen, huan niquimpahtis in cocoxcamen, huan huiptla nictlamis.” 
<span class="verse" id="LK13_33">33&#160;</span>Huan nicpiya tlen niyahtiyes ipan inin ohtli axan huan mostla huan huiptla, tleca ahmo ijcon tla se tlayolchicauqui miquis tlatentli den Jerusalén. </div>
<div class='p'>
<span class="verse" id="LK13_34">34&#160;</span>’¡Tlacamen den Jerusalén, namehhuan aquin nanquinmictiyahque in tlayolchicaucamen huan nanquintemacahque in tetlatitlaniluan aquin Dios mechualtitlanililo! ¡Miyacpa onicnec namechsentlalis quen in cuanaca quinsentlaliya san secnin in ipiluan, huan ahmo onanquinejque! 
<span class="verse" id="LK13_35">35&#160;</span>Xiquitacan namehhuan, axan namechcahua xicchihuacan quen nanquinequisque. Huan namechiluiya, ayacmo nannechitasque hasta ahsiquiu in tonali queman nanquihtosque: “Tlatiochiutli Tehhuatzin in aquin hualuilohuas ica Itocahtzin Totecohtzin.”  </div>
<div class='psalmlabel' id='LK14_0'> 14</div>
<div class='s'>In Jesús mopahtiya se tlacatl ica in semahuilistli </div>
<div class='p'>
<span class="verse" id="LK14_1">1&#160;</span>Opanoc ipan se tonali den nesehuilistli in Jesús oilohuac tlacualo ichan se tlayecanqui fariseo. Huan in oc sequin fariseos otepihpixticatcahque. 
<span class="verse" id="LK14_2">2&#160;</span>Noyojqui ompa ocatca teixpa se tlacatl ica icocolis den semahuilistli. 
<span class="verse" id="LK14_3">3&#160;</span>Oncan in Jesús oquintlahtlaniloc in tlamachtiyanimen den tlanahuatili huan in fariseos: </div>
<div class='p'>―Tel, ¿cuali ticpahtisque se cocoxqui ipan in tonali den nesehuilistli, noso ahmo? </div>
<div class='p'>
<span class="verse" id="LK14_4">4&#160;</span>Huan yehhuan ahmo onahuatque. Oncan Yehhuatzin omomaquitzqui in cocoxqui huan omopahti huan omoluic mayau. 
<span class="verse" id="LK14_5">5&#160;</span>Huan in fariseos omoluihque: </div>
<div class='p'>―Tel, ¿aquin de namehhuan tla se iyolcau quen burro noso cuacue huetzis ipan se tlacoyoctli, ahmo nanquiquixtisque saniman, masque ipan in tonali den nesehuilistli? </div>
<div class='p'>
<span class="verse" id="LK14_6">6&#160;</span>Huan ahhuel tlen otenanquilihque. </div>
<div class='s'>In tetlatlautilten den mosihuautilistli </div>
<div class='p'>
<span class="verse" id="LK14_7">7&#160;</span>In Jesús omochiu cuenta ica inohque intetlatlautiluan oquitlapehpenihque canin ocachi cualtzin ipan mesa, huan omoluihque inon tlahtoli: </div>
<div class='p'>
<span class="verse" id="LK14_8">8&#160;</span>―Ihcuac seya mitztlatlautis ipan in iluitl den mosihuautilistli, ahyic ximotlali canin ocachi tlayectlalili. Huelis hualas oc se itetlatlautil ocachi hueyi iquisca quen tehhuatl. 
<span class="verse" id="LK14_9">9&#160;</span>Huan in aquin omitztlatlautic cana hualas mitziluis: “Ximihcuani huan mamotlali inin.” Oncan ticpiya tlen timihcuanis ica mopinahuilis huan ximotlali nepa tlatentli. 
<span class="verse" id="LK14_10">10&#160;</span>Ocachi cuali ihcuac mitztlatlautisque, ximotlali sa tlatentli. Huan ihcuac hualas in aquin omitztlatlauti, mitziluis: “Notenonotzcau, xihualpano nican ocachi cuali.” Huan ijcon mitzmahuestilisque ocachi inixpa aquin inuan tiyehuatiyes. 
<span class="verse" id="LK14_11">11&#160;</span>Tleca in aquin ocachi mohueyiliya, quixtohuetzosque, huan aquin ahmo mohueyiliya, ocachi quimahuestilisque. </div>
<div class='p'>
<span class="verse" id="LK14_12">12&#160;</span>No omoluic inon tlacatl aquin otetlatlautic: </div>
<div class='p'>―Ihcuac ticchihuas se iluitl, ahmo xiquintlatlautic motenonotzcahuan, niyan mocnihuan, niyan moparientes, niyan in ricos. Tleca yehhuan mitztlatlautisque huan ijcon ticpiyas motlatlan. 
<span class="verse" id="LK14_13">13&#160;</span>Ic oc noncua, ihcuac ticchihuas iluitl, xiquintlatlauti in prohues huan in cocoxcamen huan in nehnecuilten huan in ixpatzacten. 
<span class="verse" id="LK14_14">14&#160;</span>Huan tipactos, tleca yehhuan ahhuel mitztlaxtlahuilisque. Ijcon ticpiyas motlatlan ihcuac ihsasque in tlamelajcanten. </div>
<div class='s'>In tlalnamictilistli ica in hueyi tlacuali </div>
<div class='p'>
<span class="verse" id="LK14_15">15&#160;</span>Ic oquicac, seya aquin oyehuatoya iixpa in mesa, oteiluic in Jesús: </div>
<div class='p'>―Mapacto in aquin calaquisque canin tetlatequiutilistzin in Dios. </div>
<div class='p'>
<span class="verse" id="LK14_16">16&#160;</span>Oncan Jesús omoluic: </div>
<div class='p'>―Se tlacatl oquichiu se hueyi iluitlacuali, huan oquintlatlautic miyac tlacamen. 
<span class="verse" id="LK14_17">17&#160;</span>Huan ihcuac yoquichihchiuque inon tlacuali, oquititlan in itlaquehual maquinnotza in tetlatlautilten mahualacan tleca yica nochin tlayectlalili. 
<span class="verse" id="LK14_18">18&#160;</span>Huan nochten opeuque monehnequihque. In aquin achto oquihto: “Hueloc onicou se tlali huan nicpiya tlen niyas niquitas. Nimitztlatlautiya xinechtlapohpolui.” 
<span class="verse" id="LK14_19">19&#160;</span>Huan in oc seya oquihto: “Onicou macuili yunta den cuacuehten huan niyau niquinita in tla cuali. Nimitztlatlautiya xinechtlapohpolui.” 
<span class="verse" id="LK14_20">20&#160;</span>Huan in oc seya oquihto: “Hueloc onimosihuauti huan ic inon ahhuel niyas.” 
<span class="verse" id="LK14_21">21&#160;</span>Ihcuac in tlaquehuali omocuep, oquinonotz in ipatrón. Oncan yehhuatl ocualan huan oquiluic in itlaquehual: “Xiyau ihsiu ipan in ohtli huan in ohpitzactli ipan in altepetl, huan xiquinualica in prohues huan in cocoxcamen huan in nehnecuilten huan in ixpatzacten.” 
<span class="verse" id="LK14_22">22&#160;</span>Satepa oquihto in tlaquehuali: “Noteco, yonicchiu in quen otinechtequiuti huan oc oncan canin motlalisque oc sequin.” 
<span class="verse" id="LK14_23">23&#160;</span>In patrón oquiluic oc sepa in itlaquehual: “Xiyau ipan in ohtli san canic huan xiquintequiuti in oc sequin mahualacan huan matemican in nochan. 
<span class="verse" id="LK14_24">24&#160;</span>Tleca nimitziluiya ahmo niquincahuilis niyan seya de inohque aquin oniquintlatlautic achto quicuasque in notlacual.” </div>
<div class='s'>In tlen tequiyo ic tecuitlapanuisque in Cristo </div>
<div class='p'>
<span class="verse" id="LK14_25">25&#160;</span>Miyac tlacamen otecuitlapanuiyayahque in Jesús, huan Yehhuatzin omocuitlapantlachiyaliloc huan omoluihque: </div>
<div class='p'>
<span class="verse" id="LK14_26">26&#160;</span>―Tla seya huitz ica nehhua, huan ahmo nechtlasohtla ocachi quen itata huan inana huan isihuau huan ipiluan huan icnihuan huan ihueltihuan huan hasta inemilis, ahhuel mochihuas notemachticau. 
<span class="verse" id="LK14_27">27&#160;</span>Huan in aquin ahmo quinequis quen quixicos ic tlapanos, masque ipan in cruz, ahhuel mochihua notemachticau. 
<span class="verse" id="LK14_28">28&#160;</span>In tla se de namehhuan quinequi quichihuas se tequitl, tel, ¿ahmo achto quichihuas cuenta ica in tomin tla cahxilis ic quitlamiltis? 
<span class="verse" id="LK14_29">29&#160;</span>In tlahmo ijcon, quipehualtis inon tequitl, huan satepa ahhuel quitlamiltis, nochten pehuasque quitenehuasque yehhuatl. 
<span class="verse" id="LK14_30">30&#160;</span>Huan quihtosque: “Inon tlacatl oquipehualti inon tequitl huan ahhuel oquitlamilti.” 
<span class="verse" id="LK14_31">31&#160;</span>Huan tla se hueyixtoc quinequi quichihuas se motehuilistli ihuan oc se hueyixtoc, tel, ¿ahmo achto quinehnehuilis tla ica mahtlactli mil soldados cuali quixnamiquis in oc seya in aquin hualas ica sempohuali mil? 
<span class="verse" id="LK14_32">32&#160;</span>Huan tla ahhuelitis, ihcuac in oc se hueyixtoc oc huehca yesque, quinahuatis maquitlapohpolui. 
<span class="verse" id="LK14_33">33&#160;</span>Ijcon tel, san aquin de namehhuan ahmo quicahuas nochin tlen quipiya, ahhuel mochihuas notemachticau. </div>
<div class='s'>Tlen panos ihcuac quipolos in ichicahualoca in istlatl </div>
<div class='p'>
<span class="verse" id="LK14_34">34&#160;</span>’In istatl cuali, huan tla quipolos in istatl in ichicahualoca, tel, ¿quen cuali motequiutis? 
<span class="verse" id="LK14_35">35&#160;</span>Ahhuel motequiutis niyan ica in tlali, niyan ica in montón den majada, tlahmo sa tlaluis motohuetzos. In aquihque quicaquisque, maquinehnehuilican.  </div>
<div class='psalmlabel' id='LK15_0'> 15</div>
<div class='s'>In tlalnamictilistli ica in calnelo poliutoc </div>
<div class='p'>
<span class="verse" id="LK15_1">1&#160;</span>Nochten in renderos huan in tlahtlacolyohque omopachohque tenahuac in Jesús ic tecaquisque. 
<span class="verse" id="LK15_2">2&#160;</span>Huan ic inon in fariseos huan in tlamachtiyanimen den tlanahuatilten teca otlahtohuayahque, huan oquihtohuayahque: </div>
<div class='p'>―Inin tlacatl quinseliya in tlahtlacolyohque huan inuan tlacua. </div>
<div class='p'>
<span class="verse" id="LK15_3">3&#160;</span>Oncan Jesús omotlalilihque se tlahtoli tlen ic maquichihuacan cuenta: </div>
<div class='p'>
<span class="verse" id="LK15_4">4&#160;</span>―Tiquihtosque tla se de namehhuan quimpiya se ciento in calnelohten, huan quipolos in seya. Tel, ¿ahmo quincautehuas in oc sequin huan yas quitemos in tlen poliutoc? 
<span class="verse" id="LK15_5">5&#160;</span>Huan ihcuac quiahsis, quitlalis ipan iahcol huan pactos tleca oquiahsic. 
<span class="verse" id="LK15_6">6&#160;</span>Huan ihcuac ahsis ichan, quinsentlalis in itenonotzcahuan huan oc sequin tlacamen, huan quiniluis: “Xipaquican nohuan, tleca yonicahsic in calnelo tlen onicpolohtoya.” 
<span class="verse" id="LK15_7">7&#160;</span>Namechiluiya quen no ijconon oncan paquilistli in neluicac ica se tlahtlacolyo moyolcuepas, quen ica inon oc sequin naupohuali huan caxtoli huan nahue tlacamen cualten aquin ahmo quipiyahque tlen ic moyolcuepasque. </div>
<div class='s'>In tlalnamictilistli ica in tomin tlen poliutoc </div>
<div class='p'>
<span class="verse" id="LK15_8">8&#160;</span>’Tla tiquihtosque se sihuatl quipiya mahtlactli tomin tlen ocachi miyac ipatiu huan oquipolo seya. Tel, ¿ahmo quitlatis in tletl huan tlachpantas yolic ic quitemohtas hasta quiahsis? 
<span class="verse" id="LK15_9">9&#160;</span>Huan queman quiahsis, quinsentlalis itenonotzcahuan huan oc sequin huan quiniluis: “Xipaquican nohuan, tleca onicahsic in tomin tlen onicpolohtoya.” 
<span class="verse" id="LK15_10">10&#160;</span>No ijcon namechiluiya oncan in paquilistli ica in ángeles den Dios tla se tlahtlacolyo moyolcuepas. </div>
<div class='s'>In tlalnamictilistli ica teconeu aquin san oquitlasohchiu in tlen oquipiyaya </div>
<div class='p'>
<span class="verse" id="LK15_11">11&#160;</span>Jesús noyojqui omihto: </div>
<div class='p'>―Se tlacatl oquimpiyaya ome ipiluan. 
<span class="verse" id="LK15_12">12&#160;</span>Huan in aquin ocachi xocoyotl oquiluic in itata: “Xinechmaca in notetlocolil in tlen tinechtechtiya.” Oncan in tetata oquintlaxelui. 
<span class="verse" id="LK15_13">13&#160;</span>Oncan satepa inon xocoyotl oquisentlali nochin tlen oquipiyaya huan oya huehca canin oquitlasohchiu nochin tlen oquipiyaya ica san tlen ahmo cuali oquichiu. 
<span class="verse" id="LK15_14">14&#160;</span>Huan ihcuac yotla quitlasohchihua in tlen oquipiyaya, ocatca se apistli in canin ocatca yehhuatl. Huan ijcon otlapanoc. 
<span class="verse" id="LK15_15">15&#160;</span>Oncan oya quitemohua tequitl inmajco se tlacatl de inon tlali. Huan inon oquititlan maquinixpiya in pitzomen. 
<span class="verse" id="LK15_16">16&#160;</span>Huan oquinequiyaya quicuasquiyani inon intlacual tlen oquicuayahque in pitzomen, huan niyan aquin oquimacac. 
<span class="verse" id="LK15_17">17&#160;</span>Oncan omonehnehuili: “¡Quesqui tequitcamen ichan notata quipiyahque intlacual miyac huan nehhuatl nican niyau nimiqui ica apistli! 
<span class="verse" id="LK15_18">18&#160;</span>Niyau nimocuepa canica notata huan niquiluis: Notata, nitlahtlacoltihtoc ica in Dios huan ica tehhuatl; 
<span class="verse" id="LK15_19">19&#160;</span>ayacmo xinechtocahhui quen moconeu. Xinechpohua quen se motlaquehual.” 
<span class="verse" id="LK15_20">20&#160;</span>Oncan omocuep ichan in itata. </div>
<div class='p'>’Ihcuac oc huehca, oquitac in itata huan ica otlocox in iconeu. Otzecuin quinamiqui huan oquitecocho ica paquilistli ic oquiseli. 
<span class="verse" id="LK15_21">21&#160;</span>Oncan in iconeu oquihto: “Tlasohtli notata, nitlahtlacolyo ica in Dios huan ica tehhuatl. Ayacmo tlen noquisca ic tinechtocahhuis moconeu.” 
<span class="verse" id="LK15_22">22&#160;</span>Huan in tetata oquiniluic in itlaquehualuan: “Xicualquixtican ihsiu in tlaquemitl tlen ocachi cuali huan xitlaquentican. Huan noyojqui xictlalilican in anillo ipan imahpil, huan xictecactican. 
<span class="verse" id="LK15_23">23&#160;</span>Xicanacan in cuacue in tlen tomahuac huan xicmictican. ¡Huan ticuasque huan ticchihuasque in iluitl! 
<span class="verse" id="LK15_24">24&#160;</span>Tleca inin noconeu quen omictoya huan oc sepa oyol, huan opoliutoya huan axan oticahsique.” Huan ijcon oquichiuque in iluitl. </div>
<div class='p'>
<span class="verse" id="LK15_25">25&#160;</span>’Ihcuac inon in tetiachicau ocatca ic mila. Huan ihcuac omocuep ic oahsitaya ichan, oquincac in tlatzohtzoncamen. 
<span class="verse" id="LK15_26">26&#160;</span>Oncan oquinotz se telpochtli huan oquitlahtlani tlen opanoc. 
<span class="verse" id="LK15_27">27&#160;</span>Huan inon telpochtli oquiluic: “Tleca ohuala in mocniu huan motata otlatequiuti maquimictican in cuacue tlen tomahuac, tleca oahsico in mocniu cuali.” 
<span class="verse" id="LK15_28">28&#160;</span>Huan quen oquicac in tetiachicau, ocualan huan ahmo oquinequiyaya calaquis. Ic inon in itata oquis quitlatlautiya macalaqui. 
<span class="verse" id="LK15_29">29&#160;</span>Huan yehhua oquiluic in itata: “Momati quesqui xihuitl nitepalehuihtoc huan nitetlacamautoc, huan ahyic nechmacatoque niyan se calnelo ic nicchihuas iluitl ihuan notenonotzcahuan. 
<span class="verse" id="LK15_30">30&#160;</span>Huan axan oahsico inin moconeu aquin oquitlasohchiu in tomin ica in sihuamen, huan ica yehhua ticmictis in cuacue tlen tomahuac.” 
<span class="verse" id="LK15_31">31&#160;</span>Oncan in itata oquiluic: “Notlasohconeu, tehhuatl nochipa nohuan tica, huan nochin tlen nicpiya mohuaxca. 
<span class="verse" id="LK15_32">32&#160;</span>Huan ic inon huelica ticchihuasque in iluitl huan tipaquisque, tleca in mocniu quen omictoya huan oc sepa oyol. Tleca opoliutoya huan axan oticahsique.”  </div>
<div class='psalmlabel' id='LK16_0'> 16</div>
<div class='s'>In tlalnamictilistli ica in tlixpiyani aquin oquicuili in tlen ahmo ihuaxca </div>
<div class='p'>
<span class="verse" id="LK16_1">1&#160;</span>In Jesús noyojqui omoluihque in tetlamachticahuan: </div>
<div class='p'>―Ocatca se rico huan oquipiyaya se tlixpiyani huan oquinonotzque ica inon quen oquitlasohchiuticatca in tlen oquipiyaya. 
<span class="verse" id="LK16_2">2&#160;</span>Oncan in rico oquinotz huan oquiluic: “Tel, ¿tlen inin nechnonotzahque ica tehhuatl? Xinechmacti ica in motequiu, tleca ayacmo tiyes tlixpiyani ica nehhuatl.” 
<span class="verse" id="LK16_3">3&#160;</span>Oncan inon tlixpiyani opeu monehnehuiliya: “Axan tel, ¿tlen nicchihuas? In rico nechcuiliya in tequitl huan ahhuel nitequitis. Huan nipinahui nictlahtlanis limosna. 
<span class="verse" id="LK16_4">4&#160;</span>Neh nicmati tlen nicchihuas, huan nicmatis aquin nechselisque inchan ihcuac ahmo nicpiyas tequitl.” 
<span class="verse" id="LK16_5">5&#160;</span>Oncan oquinnotz sehsen aquin oquihuiquiliyayahque inon rico. In achto oquitlahtlani: “Tel, ¿quesqui ticuiquiliya in nopatrón?” 
<span class="verse" id="LK16_6">6&#160;</span>Huan yehhuatl oquinanquilic: “Nicuiquiliya se ciento barril den aceite.” Oncan in tlixpiyani oquiluic: “Nicanca mocuenta. Xicchihchihua oc seya san ica tlahco ciento.” 
<span class="verse" id="LK16_7">7&#160;</span>Satepa oquitlahtlani in oc seya: “Huan tehhuatl, tel, ¿quesqui ticuiquiliya?” Huan oquiluic: “Nicuiquiliya se mil anega den trigo.” Oncan oquiluic: “Nicanca mocuenta. Huan xicchihchihua oc seya san ica chicueyi ciento.” 
<span class="verse" id="LK16_8">8&#160;</span>Huan in rico oquichiu cuenta ica in itlamachilis in itlixpixcau quen oquichiu. Ica in tlalticpac tlacamen aquin ahmo teixmatihque in Dios ocachi tlamatihque ica tlen quichihuahque ica se huan oc seya quen in aquin teixmatihque in Dios. </div>
<div class='p'>
<span class="verse" id="LK16_9">9&#160;</span>’Namechtequiutiya xicuican in tlatlantli de inin tlalticpac den tlahtlacolyotl san ic mamohuelitacan. Huan ihcuac tlamis inon tlatlanten onyes aquin mechselisque canin nanyesque nochipa. </div>
<div class='p'>
<span class="verse" id="LK16_10">10&#160;</span>’In aquin tlamelajcan ica chihton noyojqui inon tlamelajcan ica in ocachi. Huan in aquin ahmo tlamelajcan ica chihton niyan ica in ocachi. 
<span class="verse" id="LK16_11">11&#160;</span>Tla ahmo nanquitequiutisque cuali inon tlatlantli tlalticpac tlahtlacolyotl, tel, ¿aquin mechtemachisque ica in tlatlantli tlamelajcan? 
<span class="verse" id="LK16_12">12&#160;</span>Huan tlahmo nanquitequiutisque cuali in tlen mechmacalotoc Yehhuatzin, tel, ¿aquin mechmacas in tlen de namehhuan? </div>
<div class='p'>
<span class="verse" id="LK16_13">13&#160;</span>’Niyan se tlaquehuali cuali quipiyas ome patrónes. Tleca quitlasohtlas in seya huan in oc seya ahmo. Noso tlamelajcan yes ica seya huan in oc seya quixtlasas. Ahhuel titepalehuisque in Dios tla san quitemachisque in tomin. </div>
<div class='p'>
<span class="verse" id="LK16_14">14&#160;</span>Inon fariseos, yehhuan in aquin oquitlasohtlayayahque san in tomin. Oquicajque nochin inin huan teca otlahtohque ica in Jesús. 
<span class="verse" id="LK16_15">15&#160;</span>Oncan in Jesús oquiniluiloc: </div>
<div class='p'>―Namehhuan in aquin nanquinequihque nanmochihuasque cualten iixpa in tlacamen, huan Dios mechyoloixmatilo. Huan Dios quixtlasalo in tlen quimahuestiliyahque in tlacamen. </div>
<div class='s'>In tlanahuatili huan in tetlatequiutilistzin Dios </div>
<div class='p'>
<span class="verse" id="LK16_16">16&#160;</span>’De yihuehcau ocatca in tlanahuatili den Moisés hasta ihcuac onemiyaya in Juan Tlacuatequiyani. Huan noyojqui otlanextiliyayahque in tlayolchicaucamen. De inon tonalten oquinmatiltiyayahque in cuali tlahtoli ica in tetlatequiutilistzin Dios, huan molui yehyeltihque in aquin quinequihque calaquisque. </div>
<div class='p'>
<span class="verse" id="LK16_17">17&#160;</span>’Huan inon tetlanahuatil ahmo mochihuas san tlaluis, masque motlamis in neluicactli huan in tlalticpactli. </div>
<div class='s'>Jesús monextiliyahque ica in mosihuacahualistli </div>
<div class='p'>
<span class="verse" id="LK16_18">18&#160;</span>’Tla se tlacatl quicahuas isihuau huan ihuan motlalis oc seya, inon sihuaahuiltiya. Huan in aquin ihuan motlalis se sihuatl tlacacauqui noyojqui sihuaahuiltiya. </div>
<div class='s'>Se tlacatl rico huan in Lázaro </div>
<div class='p'>
<span class="verse" id="LK16_19">19&#160;</span>’Ocatca se rico omotlaquentiyaya molui cuahcuali, huan mostli oquichihuayaya in iluitl molui cuahcuali. 
<span class="verse" id="LK16_20">20&#160;</span>Huan noyojqui ocatca se prohue itoca Lázaro, aquin molui oquipiyaya inon sahuatl chopoctli. Huan omotlaliyaya iixco ipuerta in rico. 
<span class="verse" id="LK16_21">21&#160;</span>Huan inon prohue oquinequiyaya in tlen huetzi ihtech imesa in rico. Huan hasta in chichimen oquipahpalohuayahque ica inon chopoctli. 
<span class="verse" id="LK16_22">22&#160;</span>Se tonali inon prohue omic, huan in ángeles ocuicaque canin ocatca in Abraham inuan in tlamelajcanten. Huan in rico noyojqui omic huan oquitlaltocaque. 
<span class="verse" id="LK16_23">23&#160;</span>Ihcuac in rico otlapanotoya canin yahue in ahmo tlamelajcanten huan de huehca oquitac in Abraham ihuan in Lázaro. 
<span class="verse" id="LK16_24">24&#160;</span>Oncan oquinotz: “Totata Abraham, xitlocoya ica nehhua huan xictitlani in Lázaro mamomahpilpaltili ipan in atl huan mahualau nechtlalili ipan nonenepil, tleca tequin nitlapanotica ipan in tletl.” 
<span class="verse" id="LK16_25">25&#160;</span>Huan Abraham oquiluic: “Noconeu, xiquilnamiqui quen tehhua molui cuali oticpanoc monemilis, huan in Lázaro molui otlapanoc. Ica yehhuatl axan mapaqui nican huan tehhua titlapanohtiyes. 
<span class="verse" id="LK16_26">26&#160;</span>Huan ocachi oncan se hueyi tlatepehxiu ica tehhuanten huan ica namehhuan. Ijcon quen aquin quinequi yas ompa, ahhueli, niyan in aquin ompaca hualas nican.” 
<span class="verse" id="LK16_27">27&#160;</span>Oncan in rico oquihto: “Nimitznahuatiya tel, totata Abraham, xictitlani in Lázaro ichan notata. 
<span class="verse" id="LK16_28">28&#160;</span>Ompa niquimpiya macuili nocnihuan, huan maquinnonotza ic ahmo mahualacan nis canin nitlapanotica.” 
<span class="verse" id="LK16_29">29&#160;</span>Huan Abraham oquiluic: “Yehhuan quipiyahque in tlen oquinihcuilui in Moisés huan in tlayolchicaucamen. ¡Yehhuan maquichihuacan cuenta!” 
<span class="verse" id="LK16_30">30&#160;</span>Ijcon oquinanquilic in rico: “Inon melahuac, totata Abraham. Huan tla cana seya yas den inin mijcamen, quinyolcuepatiu.” 
<span class="verse" id="LK16_31">31&#160;</span>Huan Abraham oquiluic: “In tlahmo quinequihque quicaquisque intlahtol in Moisés huan in tlayolchicaucamen, no ahmo quineltocasque, masque seya maihsa den mijcamen.”  </div>
<div class='psalmlabel' id='LK17_0'> 17</div>
<div class='s'>In maluilistli ic huetzisque ipan in tlahtlacoli </div>
<div class='p'>
<span class="verse" id="LK17_1">1&#160;</span>In Jesús omoluihque in tetlamachticahuan: </div>
<div class='p'>―Nochipa oncan tlen ic quintlahtlacoltis in tlacamen. Huan ¡prohue inon tlacatl aquin ic tlahtlacolanaltis! 
<span class="verse" id="LK17_2">2&#160;</span>Ocachi cuali tla quitohuetzonihque ihtech in hueyi atl ihuan in tetl ilpihtas quen quitlahtlacolanalti se de inon cocone. 
<span class="verse" id="LK17_3">3&#160;</span>Ximomaluican. </div>
<div class='p'>’Tla se mocniu tlahtlacolana ica tehhua, xicahhua, huan tla moyolcuepas, xictlapohpolui. 
<span class="verse" id="LK17_4">4&#160;</span>Masque tlahtlacolyo ica tehhua chicomen viaje ipan in tonali, huan chicomen viaje mitziluis: “Ayacmo ijconon nicchihuas”, ticpiya tlen tictlapohpoluis. </div>
<div class='s'>Ichicahualis in tlaneltocalistli </div>
<div class='p'>
<span class="verse" id="LK17_5">5&#160;</span>In tetiotlatitlaniluan oteiluihque in Totecohtzin: </div>
<div class='p'>―Matechmacalo ocachi totlaneltoquilis. </div>
<div class='p'>
<span class="verse" id="LK17_6">6&#160;</span>Oncan in Totecohtzin omoluihque: </div>
<div class='p'>―Tla nanquipiyanihque namotlaneltoquilis san quen ic hueyi in xinachtli den mostaza, cuali nanquiluisque inin sicómoro cohuitl: “Ximomolehua de nican huan xiyau ximotohuetzo ipan in hueyi atl”, huan inon cohuitl mechcaquis. </div>
<div class='s'>In itequiu in tlaquehuali </div>
<div class='p'>
<span class="verse" id="LK17_7">7&#160;</span>’Tla se de namehhuan quipiya se itlaquehual ic mocuepas den mila ica in tlen tequitl oya quichihua, tlaxotla noso quinixpiya in yolcamen, tel, ¿tiquihtos: “Xipano, ximotlali, huan xitlacua”? 
<span class="verse" id="LK17_8">8&#160;</span>Huelis ahmo, tlahmo ocachi cuali tiquihtos: “Xinechchihchihuili in tlacuali huan xiyectlayectlali ic nitlamitlacua. Huan satepa cuali titlacuas tehhua.” 
<span class="verse" id="LK17_9">9&#160;</span>Tel, ¿ijcon motlasohcamatis in itlaquehual ica in tlen omotequiuti? Huelis ahmo. 
<span class="verse" id="LK17_10">10&#160;</span>Ijcon tel, tla san tetlacamatisque ica in tlen mechtequiutilo in Dios, ahmo ijcon xicnehnehuilican cana mechtlasohcamatilos ica inon. </div>
<div class='s'>Jesús mopahtiyahque in mahtlactli pahpalanticaten </div>
<div class='p'>
<span class="verse" id="LK17_11">11&#160;</span>Ic ohuilohuaticatca Jerusalén in Jesús, opanoloc ipan in tlalten den Samaria huan Galilea. 
<span class="verse" id="LK17_12">12&#160;</span>Ic oahxihuato ipan se altepetl tlachicoyan, otenamiquitoque mahtlactli cocoxcamen ica in pahpalanilistli. Huan omocauque huehca de Yehhuatzin. 
<span class="verse" id="LK17_13">13&#160;</span>Huan otzahtzihque: </div>
<div class='p'>―¡Jesús, Tlamachtiyani, xitlocoya ica tehhuan! </div>
<div class='p'>
<span class="verse" id="LK17_14">14&#160;</span>Ihcuac Jesús omotaque, omoluihque: </div>
<div class='p'>―Xiyacan, xicmonextilican in tiopixcamen. </div>
<div class='p'>Huan ic oyahticatcahque, opahtihque. 
<span class="verse" id="LK17_15">15&#160;</span>Oncan se de yehhuan omotac yopahtic, huan omocuep temahuestilihtihuitz in Dios ica chicahuac itlahtol. 
<span class="verse" id="LK17_16">16&#160;</span>Omotlancuaquetz teixpa in Jesús, huan hasta otexotenamic, ic omotlasohcamat. Huan inin tlacatl yehhua den Samaria. 
<span class="verse" id="LK17_17">17&#160;</span>Oncan Jesús omihto: </div>
<div class='p'>―Tel, ¿ahmo opahtihque in mahtlactli? Tel, ¿canin caten in oc chicnahue? 
<span class="verse" id="LK17_18">18&#160;</span>Tel, ¿yeh in sentlapalchani isel omocuep temahuestiliya in Dios? </div>
<div class='p'>
<span class="verse" id="LK17_19">19&#160;</span>Oncan omoluic in tlacatl: </div>
<div class='p'>―Ximoquetza huan xiyau tleca yotipahtic huan quen oticneltocac. </div>
<div class='s'>Quen hualahsis in tetlatequiutilistzin Dios </div>
<div class='p'>
<span class="verse" id="LK17_20">20&#160;</span>In fariseos otetlahtlanihque in Jesús queman pehualos tlatequiutilo tlalticpac in Dios. Huan Yehhuatzin omonanquilihque: </div>
<div class='p'>―Ihcuac pehualo tlatequiutilos tlalticpac in Dios, ahmo oncan quen tlen cuali motas. 
<span class="verse" id="LK17_21">21&#160;</span>Ahmo quihtosque: “Nicanca”, nos “Nepa ompaca”; tleca in tetlatequiutilistzin Dios yica ipan namehhuan. </div>
<div class='p'>
<span class="verse" id="LK17_22">22&#160;</span>Oncan omoluihque in tetlamachticahuan: </div>
<div class='p'>―Ahsiquiu in tonalten queman namehhuan nanquinequisque nannechitasque nehhuatl aquin Nitetiachicau ica nochin tlacatl masque ipan se tonali, huan ahhuel nannechitasque. 
<span class="verse" id="LK17_23">23&#160;</span>Huan mechiluisque: “Nicanca”, noso “Nepa ompaca.” Huan ahmo xiyacan, niyan ahmo xiquincuitlapanuican. 
<span class="verse" id="LK17_24">24&#160;</span>Tleca ijcon yes in tonali ihcuac nihualas nehhuatl aquin Nitetiachicau ica nochin tlacatl. Yes quen ihcuac petlani in tlapetlantli nisic, nepic, ipan in neluicactli. 
<span class="verse" id="LK17_25">25&#160;</span>Huan achto nicpiya tlen nitlapanos tequin, huan nechixtlasasque in tlacamen den inin tonalten. 
<span class="verse" id="LK17_26">26&#160;</span>Ijcon quen opanoc in tonalten queman onemiyaya in Noé, noyojqui ijcon panos ihcuac nihualas nehhua aquin Nitetiachicau ica nochin tlacatl. 
<span class="verse" id="LK17_27">27&#160;</span>Otlacuayahque huan otlayitinemiyayahque, huan omosihuautiyayahque huan otlanamictiyayahque hasta ihcuac in Noé ocalac ipan in arca. Huan ohuala in tetzahuitl huan otlanque miquihque. 
<span class="verse" id="LK17_28">28&#160;</span>Noyojqui ijcon opanoc ipan in tonalten den Lot. Otlacuayahque huan otlayitinemiyayahque, huan otlacohuayayahque huan otlanemacayayahque, huan otocayayahque huan oquinchihchihuayayahque in calten. 
<span class="verse" id="LK17_29">29&#160;</span>Huan ihcuac in Lot oquis ipan in altepetl Sodoma, oquiyau ica tletl huan tetl azufre tlatiutoc huan otlan miquihque. 
<span class="verse" id="LK17_30">30&#160;</span>Ijcon yes in tonali queman nehhuatl aquin Nitetiachicau ica nochin tlacatl ihcuac nimohualnextis. </div>
<div class='p'>
<span class="verse" id="LK17_31">31&#160;</span>’Ipan inon tonali, tla aquin yes itzoncuac in cali huan quipiyas itlahtlen tlahtec, ahmo matemo tlaquixtis. Huan tla aquin yes ic mila, ahmo mamocuepa ichan. 
<span class="verse" id="LK17_32">32&#160;</span>Xiquilnamiquican ica in tlen opanoc ica isihuau in Lot. 
<span class="verse" id="LK17_33">33&#160;</span>Mopolos in aquin ahmo quinequi miquis nopampa, huan maquisas in aquin motemacas ica inemilis nopampa. </div>
<div class='p'>
<span class="verse" id="LK17_34">34&#160;</span>’Namechiluiya quen inon tlayohua yesque inehuan ipan se tlapechtli. Huan in seya quihuicasque in ángeles huan in seya quicautehuasque. 
<span class="verse" id="LK17_35">35&#160;</span>Inehuan sihuamen testiyesque san secnin huan seya quihuicasque in ángeles huan seya quicautehuasque. 
<span class="verse" id="LK17_36">36&#160;</span>Ome tlacamen yesque ic mila. In seya quihuicasque in ángeles huan in oc seya quicautehuasque. </div>
<div class='p'>
<span class="verse" id="LK17_37">37&#160;</span>Huan ic oquicajque inon, otetlahtlanihque: </div>
<div class='p'>―Tel, ¿canin panos inon, Totecohtzin? </div>
<div class='p'>Huan Yehhuatzin omonanquilihque: </div>
<div class='p'>―Canin yes in itlacayo mijqui, ompa mosentlalisque in tzopilomen.  </div>
<div class='psalmlabel' id='LK18_0'> 18</div>
<div class='s'>In tlalnamictilistli ica in viuda huan in tlixcomacani </div>
<div class='p'>
<span class="verse" id="LK18_1">1&#160;</span>In Jesús omotlalilihque inin tlalnamictilistli ic quinmachtisque moyolmachtisque nochipa huan ahmo mamoxihxicocan. 
<span class="verse" id="LK18_2">2&#160;</span>Oquiniluiloc: </div>
<div class='p'>―Ocatca se tlixcomacani ipan se altepetl. Ahmo otemahuestiliyaya in Dios huan niyan aquin oquinmahuestiliyaya. 
<span class="verse" id="LK18_3">3&#160;</span>Ipan inon altepetl ocatca se viuda huan mostli oyaya quiita in tlixcomacani ic maquitlixcomaquili ica in itecocolihcau. 
<span class="verse" id="LK18_4">4&#160;</span>Inon tlixcomacani ahyic oquichihuilic cuenta huan satepa oquinehnehuilic: “Masque ahmo nitemahuestiliya in Dios huan niyan aquin, 
<span class="verse" id="LK18_5">5&#160;</span>huan quen inin viuda mostli nechmohsihuihtica, niyau nicpalehui. Huan ijcon ayacmo hualahtiyes huan ayacmo manechmohsihuihtiye.” </div>
<div class='p'>
<span class="verse" id="LK18_6">6&#160;</span>Huan in Totecohtzin omihto: </div>
<div class='p'>―Inin tlen oquihto se tlixcomacani ahmo cuali. 
<span class="verse" id="LK18_7">7&#160;</span>Tel, ¿huelis in Dios ahmo quimpalehuisque in tetlapehpeniluan aquin tetlatlautiyahque Yehhuatzin ijcon mostli? Tel, ¿huehcahuihuas ic mopalehuisque? 
<span class="verse" id="LK18_8">8&#160;</span>Namechiluiya quimpalehuilos ihsiu. Huan ihcuac nihualas nehhua aquin Nitetiachicau ica nochin tlacatl, tel, ¿oc nicahsiquiu in aquin quineltoca nican tlalticpac? </div>
<div class='s'>In tlalnamictilistli ica in fariseo huan in rendero </div>
<div class='p'>
<span class="verse" id="LK18_9">9&#160;</span>In Jesús oquimpohuili oc se tlalnamictilistli ica sequin aquin oquinehnehuiliyayahque cualten huan oquinnexicaluiyayahque in oc sequin. Omihto in Jesús: </div>
<div class='p'>
<span class="verse" id="LK18_10">10&#160;</span>―Ome tlacamen oyahque moyolmachtiyahque in tiopan. In seya fariseo huan in seya rendero. 
<span class="verse" id="LK18_11">11&#160;</span>In fariseo otelicahtoya ic moyolmachtiya huan ijcon oquihto: “Oh Dios, nitetlasohcamati tleca nehhuatl ahmo quen in oc sequin tlacamen, tlachtejcamen, huan ahmo cualten, huan sihuaahuiltiyahque. Huan niyan ahmo noquisca quen inin rendero. 
<span class="verse" id="LK18_12">12&#160;</span>Nehhuatl nimosahua oupa in semana huan nochin tlen nictlani, nitetlocolis se tanto ipan mahtlactli.” 
<span class="verse" id="LK18_13">13&#160;</span>Huan inon rendero omocau huehca huan ahmo omixcohyanui niyan ic mixahcocuis neluicac. San omoyoluitecticatca huan quihtohua: “¡O Dios, manechtlapohpoluilo tleca nitlahtlacolyo!” 
<span class="verse" id="LK18_14">14&#160;</span>Namechiluiya quen inin rendero ihcuac omocuep ichan yitlamelajcan ica in Dios, huan in fariseo ahmo. Tleca in aquin mohueyiliya quixtohuetzosque, huan in aquin ahmo mohueyiliya, yehhua mochihuas hueyi. </div>
<div class='s'>In Jesús motiochihuahque in cocone </div>
<div class='p'>
<span class="verse" id="LK18_15">15&#160;</span>Noyojqui otehualiquiliyayahque in cocone in Jesús ic mamomachilican ica teman. Huan ihcuac oquitaque in tetlamachticahuan, opeuque quintlacahualtiyahque in aquin oquinualiquiliyayahque. 
<span class="verse" id="LK18_16">16&#160;</span>Huan Jesús omonotzque huan omoluihque: </div>
<div class='p'>―Xiquincahuacan in cocone manechualiquilican huan ahmo xiquintlacahualtican, tleca in tetlatequiutilistzin Dios inuaxca yehhuan quen inohque cocone. 
<span class="verse" id="LK18_17">17&#160;</span>Ic nele namechiluiya, in aquin ahmo quiseliya in tetlatequiutilistzin Dios ipan iyolo quen se conetl quiseliya, ahyic calaquis ompa. </div>
<div class='s'>In telpochtli rico tehuan monohnotza in Jesús </div>
<div class='p'>
<span class="verse" id="LK18_18">18&#160;</span>Se de inon tlayecancamen otetlahtlani in Jesús: </div>
<div class='p'>―Cuali tlamachtiyani, tel, ¿tlen nicchihuas ic nicahsis in nemilistli nochipa? </div>
<div class='p'>
<span class="verse" id="LK18_19">19&#160;</span>In Jesús omoluic: </div>
<div class='p'>―Tel, ¿tleca tiquihtohua molui nicuali? Ahmo oncan ocachi quen seya aquin nele cuali. San Yehhuatzin in Dios. 
<span class="verse" id="LK18_20">20&#160;</span>Tehhuatl tiquixmati in tlanahuatilten: “Ahmo xisihuaahuilti; ahmo xitemicti; ahmo xiichtequi; ahmo xiistlacati ica niyan aquin; xicmahuestili motata huan monana.” </div>
<div class='p'>
<span class="verse" id="LK18_21">21&#160;</span>Inon tlacatl oteiluic: </div>
<div class='p'>―Nochin inin nitlacamautoc de ihcuac niquitzinin. </div>
<div class='p'>
<span class="verse" id="LK18_22">22&#160;</span>Ic omocac in Jesús, omoluic: </div>
<div class='p'>―Oc mitzpolohua oc se tlahtoli. Xicnemaca nochin tlen ticpiya huan xiquinmaca in prohues. Huan ijcon ticpiyas motlatlan neluicac, huan niman xihuala huan xinechcuitlapanui. </div>
<div class='p'>
<span class="verse" id="LK18_23">23&#160;</span>Huan ihcuac inon tlacatl oquicac inon, molui otlocox tleca tequin rico ocatca. 
<span class="verse" id="LK18_24">24&#160;</span>Quen omotac in Jesús quen otlocox, omoluic: </div>
<div class='p'>―Molui tequiyo in ricos calaquisque ipan tetlatequiutilistzin Dios. 
<span class="verse" id="LK18_25">25&#160;</span>Ahhuel panos in camello ipan itlacoyoc in acoxa. Huan tla cuali yesquiyani, molui tequiyo. Huan ocachi tequiyo in rico calaquis ipan tetlatequiutilistzin Dios. </div>
<div class='p'>
<span class="verse" id="LK18_26">26&#160;</span>Ic inin, in aquin oquicajque oquihtohque: </div>
<div class='p'>―Tel, ¿aquin cuali maquisas? </div>
<div class='p'>
<span class="verse" id="LK18_27">27&#160;</span>In Jesús omoluihque: </div>
<div class='p'>―In tlen in tlacamen ahhuel quichihuasque, in Dios cuali mochihuas. </div>
<div class='p'>
<span class="verse" id="LK18_28">28&#160;</span>In Pedro oteiluic: </div>
<div class='p'>―Notecohtzin, tehhuan ticautoque in tlen ticpiyahque ic titecuitlapanuisque. </div>
<div class='p'>
<span class="verse" id="LK18_29">29&#160;</span>Oncan Yehhuatzin oquinnanquililoc: </div>
<div class='p'>―Ic nele namechiluiya; in aquin quicahuas ichan, noso itata huan inana, noso icnihuan, noso isihuau, noso ipiluan, tepampa in tetlatequiutilistzin Dios, 
<span class="verse" id="LK18_30">30&#160;</span>quiselis ocachi ipan inin tlalticpactli, huan ipan in tlalticpactli tlen hualas quiselis in nemilistli nochipa. </div>
<div class='s'>Oc sepa mihtohua in Jesús ica in temiquilis </div>
<div class='p'>
<span class="verse" id="LK18_31">31&#160;</span>In Jesús omonotzque secnin in mahtlactli huan ome tetlamachticahuan huan omoluihque: </div>
<div class='p'>―Axan tiyohue Jerusalén canin tzonquisas ica tlen oquihcuilohque in tlayolchicaucamen ica nehhuatl aquin Nitetiachicau ica nochin tlacatl. 
<span class="verse" id="LK18_32">32&#160;</span>Tleca nechtemactisque inmajco in tequihuahmen romanohteco aquin nechahuiltisque, huan nechpactecasque huan nechixchihchahuisque. 
<span class="verse" id="LK18_33">33&#160;</span>Huan nechuihhuitequisque, huan satepa nechmictisque. Huan ipan yiyi tonali niihsas den mijcamen. </div>
<div class='p'>
<span class="verse" id="LK18_34">34&#160;</span>Huan yehhuan ahmo tlen oquinnehnehuilihque ica inin, niyan oquimatque ica tlen oquinnonotzaloc, tleca inon tlahtoli ahhuel oquinehnehuilihque. </div>
<div class='s'>In Jesús mopahtiya se ixpatzac den altepetl Jericó </div>
<div class='p'>
<span class="verse" id="LK18_35">35&#160;</span>Ihcuac in Jesús oahxihuataya ipan in altepetl Jericó, se ixpatzac oyehuatoya itentla in ohtli ic quitlahtlani in limosna. 
<span class="verse" id="LK18_36">36&#160;</span>Quen oquicacticatca quen opanoticatcahque miyac tlacamen, in ixpatzac otlahtlan tlen panotica. 
<span class="verse" id="LK18_37">37&#160;</span>Oquiluihque quen opanolotaya in Jesús den altepetl Nazaret. 
<span class="verse" id="LK18_38">38&#160;</span>Oncan otzahtzic: </div>
<div class='p'>―¡Jesús, ixuiu in David, xitlocoya ica nehhua! </div>
<div class='p'>
<span class="verse" id="LK18_39">39&#160;</span>In aquin otlicanayayahque oquitlacahualtihque mamocahua. Huan yehhua ocachi otzahtzic: </div>
<div class='p'>―¡Ixuiu in David, xitlocoya ica nehhua! </div>
<div class='p'>
<span class="verse" id="LK18_40">40&#160;</span>Oncan in Jesús omoquetzaloc huan omoluihque matehuiquilican. Ihcuac yoteahxiltilihtayahque tenahuac, omotlahtlani: </div>
<div class='p'>
<span class="verse" id="LK18_41">41&#160;</span>―Tel, ¿tlen ticnequi manimitzchihuili? </div>
<div class='p'>In ixpatzac otenanquilic: </div>
<div class='p'>―Notecotzin, nicnequi nicselis notlachiyalis, tla cuali nitlachiyas. </div>
<div class='p'>
<span class="verse" id="LK18_42">42&#160;</span>In Jesús omoluic: </div>
<div class='p'>―¡Xitlachiya! Huan yotipahtic tleca oticneltocac. </div>
<div class='p'>
<span class="verse" id="LK18_43">43&#160;</span>Niman inon hora in ixpatzac cuali otlachix huan otecuitlapanui in Jesús temahuestilihtiu in Dios. Huan nochin tlacamen aquin oquitaque noyojqui otemahuestilihque in Dios.  </div>
<div class='psalmlabel' id='LK19_0'> 19</div>
<div class='s'>In Jesús huan Zaqueo </div>
<div class='p'>
<span class="verse" id="LK19_1">1&#160;</span>Oncan in Jesús oahxihuac Jericó huan opanoloc ipan in altepetl. 
<span class="verse" id="LK19_2">2&#160;</span>Huan ompa ocatca se rico itoca Zaqueo, yehhuatl in tlayecanqui den renderos. 
<span class="verse" id="LK19_3">3&#160;</span>In Zaqueo oquinequiyaya teixmatis in Jesús, huan ahhuel oteitac tleca ahmo coutic huan ocatcahque miyac tlacamen. 
<span class="verse" id="LK19_4">4&#160;</span>Oncan otzecuin tlicantiu, huan ic teitas otlehcoc ihtech se cohuitl inahuac canic panolos in Jesús. 
<span class="verse" id="LK19_5">5&#160;</span>Ihcuac opanolohtaya ompa in Jesús, omotac huan omoluic: </div>
<div class='p'>―Zaqueo, xitemo ihsiu, tleca axan nimocahuas mochan. </div>
<div class='p'>
<span class="verse" id="LK19_6">6&#160;</span>Oncan Zaqueo otemoc ihsiu huan ica paquilistli oteseli in Jesús. 
<span class="verse" id="LK19_7">7&#160;</span>Ic oquitaque inin, opeuque teca tlahtohuahque in Jesús, tleca ohuilohuac ichan in tlahtlacolyo. 
<span class="verse" id="LK19_8">8&#160;</span>Oncan Zaqueo omoquetz huan oteiluic in Totecohtzin: </div>
<div class='p'>―Mamocaqui, Notecohtzin. Niyau niquinmaca in prohues tlahcopa in tlen nicpiya. Huan in tla onicuili in aquin onicahcayau, nicuepilis naupa ocachi. </div>
<div class='p'>
<span class="verse" id="LK19_9">9&#160;</span>In Jesús omoluic: </div>
<div class='p'>―Axan maquistoque inin mochanihcahuan, quen inin tlacatl noyojqui ixuiu in Abraham. 
<span class="verse" id="LK19_10">10&#160;</span>Tleca nehhua aquin Nitetiachicau ica nochin tlacatl onihuala niquintemohua ic niquinmaquixtis in aquin poliutoque. </div>
<div class='s'>In tlalnamictilistli ica in mahtlactli tomin </div>
<div class='p'>
<span class="verse" id="LK19_11">11&#160;</span>Ic otecacticatcahque in tlacamen in Jesús, omoluihque se tlalnamictilistli, tleca ayacmo huehca den Jerusalén, huan yehhuan oquinehnehuiliyayahque quenin in tetlatequiutilistzin Dios hualahsisquiyani saniman. 
<span class="verse" id="LK19_12">12&#160;</span>Oncan omoluihque: </div>
<div class='p'>―Ocatca se tlacatl cuali in ichanihcahuan, huan oya huehca ipan oc sequin altepemen ic quitocahhuisque hueyixtoc. Huan satepa mocuepas. 
<span class="verse" id="LK19_13">13&#160;</span>Achto ic quisas, oquinnotz mahtlactli itlaquehualuan, huan oquinmacti cada seya in tomin, huan oquiniluic: “Xictequitiltican hasta nihualas.” 
<span class="verse" id="LK19_14">14&#160;</span>Huan in tlacamen den ialtepeu oquihtohque: “Ahmo ticnequihque inin tlacatl maye hueyixtos ic techtequiutis.” 
<span class="verse" id="LK19_15">15&#160;</span>Masque oquitocahhuihque hueyixtoc huan omocuep ipan ialtepeu. Ihcuac oahsito, oquinnotz in itlaquehualuan aquin oquinmacac in tomin, ic quimatis quesqui yoquitlan cada seya. 
<span class="verse" id="LK19_16">16&#160;</span>In achto omotemacti huan oquiiluic: “Noteco, ica onictlan mahtlactli tanto ica in motomin.” 
<span class="verse" id="LK19_17">17&#160;</span>In hueyixtoc oquinanquilic: “Molui cuali; tehhuatl se cuali tlaquehuali huan quen titlamelajcan chihton, nimitzcahuilis xiquintequiuti mahtlactli altepemen.” 
<span class="verse" id="LK19_18">18&#160;</span>Omotemacti in oc seya huan oquiluic: “Noteco, yonictlan macuili tanto ica in motomin.” 
<span class="verse" id="LK19_19">19&#160;</span>Noyojqui inin oquinanquilic: “Tehhuatl tiquintequiutis macuili altepemen.” 
<span class="verse" id="LK19_20">20&#160;</span>Oncan omotemacti in oc seya huan oquiluic: “Noteco, nicanca in motomin. Oniqueu ica in payo. 
<span class="verse" id="LK19_21">21&#160;</span>Tleca onimomouti ica tehhua, quen tequin tiyolchicahuac huan ticsentlalis in tlen ahmo tictlalihtoc.” 
<span class="verse" id="LK19_22">22&#160;</span>Oncan in hueyixtoc oquiluic: “Tlaquehuali ahmo cuali, ica motlahtol nimitzixcomacas. Oticmat niyolchicahuac huan nicsentlalis in tlen ahmo nictocatoc. 
<span class="verse" id="LK19_23">23&#160;</span>Tel, ¿tleca ahmo otitetlaneuti in tomin huan nicselini in itlatlan ic onimocuep nochan?” 
<span class="verse" id="LK19_24">24&#160;</span>Huan oquiniluic in aquin ompa ocatcahque: “Xicuilican in tomin huan xicmacacan in aquin quipiya in mahtlactli tanto.” 
<span class="verse" id="LK19_25">25&#160;</span>Yehhuan oquiluihque: “Noteco, yehhuatl yiquipiya in mahtlactli tanto.” 
<span class="verse" id="LK19_26">26&#160;</span>Huan in hueyixtoc oquinnanquilic: “Namechiluiya quen in aquin quipiya, quimacasque ocachi, huan in aquin ahmo quipiya, quicuilisque hasta in chihton tlen quipiya. 
<span class="verse" id="LK19_27">27&#160;</span>Huan noyojqui notecocolihcahuan aquin ahmo oquinejque nechpiyasque quen hueyixtoc, xiquinualicacan nican huan xiquinmictican noixpa.” </div>
<div class='s'>In Jesús calacohua ipan in Jerusalén </div>
<div class='p'>
<span class="verse" id="LK19_28">28&#160;</span>Satepa ic omihto inin, in Jesús oc sepa omoan in ohtli hasta Jerusalén. 
<span class="verse" id="LK19_29">29&#160;</span>Ihcuac yoahxihuataya ipan in altepemen Betfagé huan Betania, inahuac in tepetl itoca Olivos, omotequiutihque ome tetlamachticahuan. 
<span class="verse" id="LK19_30">30&#160;</span>Huan omoluihque: </div>
<div class='p'>―Xiyacan ipan in altepetontli tlachicoyan huan ic nanahsitihue, nancahsisque se burro ilpihtoc, quen niyan aquin ipan motlalihtoc. Xictohtomacan huan xicualicacan. 
<span class="verse" id="LK19_31">31&#160;</span>Huan tla aquin mechtlahtlaniya tleca nanquitohtoma, xiquiluican in Totecohtzin monequi. </div>
<div class='p'>
<span class="verse" id="LK19_32">32&#160;</span>In tetlamachticahuan oyahque huan ocahsitohque ijcon quen omononotzque in Jesús. 
<span class="verse" id="LK19_33">33&#160;</span>Huan ihcuac oquitohtonticatcahque in burro, in itecohuan oquiniluihque: </div>
<div class='p'>―¿Tleca nanquitohtoma in burro? </div>
<div class='p'>
<span class="verse" id="LK19_34">34&#160;</span>Yehhuan oquinnanquilihque: </div>
<div class='p'>―Tleca in Totecohtzin monequi. </div>
<div class='p'>
<span class="verse" id="LK19_35">35&#160;</span>In Jesús otehualiquilihque in burro, huan oquipehpechtihque huan ipan omotlaliloc in Jesús. 
<span class="verse" id="LK19_36">36&#160;</span>Huan quen ohuilohuaticatca, in tlacamen oquisoutayahque intlaquen ipan in ohtli. 
<span class="verse" id="LK19_37">37&#160;</span>Ic oahsitohque ipan in tlatemoli den Olivos tepetl, nochin tlaneltocanimen opeuque tzahtzihque ica paquilistli huan temahuestiliyahque in Dios ica nochin tlachiuten tlen oquitaque. 
<span class="verse" id="LK19_38">38&#160;</span>Oquihtohque: </div>
<div class='p'>―¡Mahuesticatzintli in hueyixtoc aquin huitz ica Itocahtzin Totecohtzin! Yolpaquilistli tehuan Yehhuatzin aquin ilohuac neluicac. ¡Xitemahuestilican Yehhuatzin! </div>
<div class='p'>
<span class="verse" id="LK19_39">39&#160;</span>Oncan sequin fariseos ocatcahque inepanco inon tlacamen huan oteiluihque: </div>
<div class='p'>―Tlamachtiyani, xiquintlacahualti in aquin mitzcuitlapanuihtinemihque. </div>
<div class='p'>
<span class="verse" id="LK19_40">40&#160;</span>Huan Jesús oquinnanquililoc: </div>
<div class='p'>―Namechiluiya, in tla inin mocahuasque, in temen tzahtzisque. </div>
<div class='p'>
<span class="verse" id="LK19_41">41&#160;</span>Ihcuac ahxihuatiu, ic motas in altepetl Jerusalén, in Jesús ochocohuac ica yehhua. 
<span class="verse" id="LK19_42">42&#160;</span>Huan omihto: </div>
<div class='p'>―In tla nanquinehnehuilinihque motonal den temaquixtilistli. Huan axan inon tlatiutoc huan ahhuel nanquitasque. 
<span class="verse" id="LK19_43">43&#160;</span>Huan mechualahsis sequin tonali ahmo cuali, huan in namotecocolihcahuan mechyehualosque huan mechixnamiquisque ic nohuiyan. 
<span class="verse" id="LK19_44">44&#160;</span>Huan mechtlalmotlasque huan mechtlamisque, huan ahmo mechcahuilisque niyan se tetl tecpantos. Tleca ahmo onantechiuque cuenta ihcuac in Dios ohualuilohuaya mechitalo ic mechpalehuilos. </div>
<div class='s'>In Jesús oquintotocaloc in tlanemacanimen ipan in hueyi tiopantli </div>
<div class='p'>
<span class="verse" id="LK19_45">45&#160;</span>Oncan in Jesús ocalacohuac ipan in tiopantli huan oquintotocaloc caltenco in tlanemacanimen huan in tlacoucamen. 
<span class="verse" id="LK19_46">46&#160;</span>Huan omoluihque: </div>
<div class='p'>―Ipan in Tlahcuiloltzin quihtohua: “In nochan yehhua in cali den tlayolmachtilistli”; huan namehhuan nanquichiutoque cali den ichtejcamen. </div>
<div class='p'>
<span class="verse" id="LK19_47">47&#160;</span>Mostli in Jesús otlamachtilohuaya ipan in tiopantli, huan in tlayecancamen den tiopixcamen, huan in tlamachtiyanimen den tlanahuatilten, huan noyojqui in tlayecancamen den altepetl oquitemoticatcahque quen cuali temictisque. 
<span class="verse" id="LK19_48">48&#160;</span>Huan ahmo ocahsique quen quichihuasque tleca nochin tlacatl otechiuticatcahque cuenta.  </div>
<div class='psalmlabel' id='LK20_0'> 20</div>
<div class='s'>In tequihuahyotl den Jesús </div>
<div class='p'>
<span class="verse" id="LK20_1">1&#160;</span>Se tonali in Jesús oilohuaya ipan in tiopantli otlamachtilohtoya ica in tlacamen huan mocaquiltiyahque in tlahtoli den temaquixtilistli. Oahsitohque in tlayecancamen den tiopixcamen huan in tlamachtiyanimen den tlanahuatili san secnin ihuan in tetecten. 
<span class="verse" id="LK20_2">2&#160;</span>Huan oteiluihque: </div>
<div class='p'>―Xitechilui ica tlen tequihuahyotl ticchiutica inin. Tel, ¿aquin omitzmacac inin tequihuahyotl? </div>
<div class='p'>
<span class="verse" id="LK20_3">3&#160;</span>Oncan in Jesús omoluihque: </div>
<div class='p'>―Noyojqui niyau namechtlahtlani ica se tlahtoli, huan nannechnanquilisque. 
<span class="verse" id="LK20_4">4&#160;</span>Tel, ¿aquin ocualtitlan in Juan matlacuatequi; in Dios, noso in tlacamen? </div>
<div class='p'>
<span class="verse" id="LK20_5">5&#160;</span>Huan opeuque motlahtlaniyahque ic yehhuan: </div>
<div class='p'>―Tel, ¿tlen tiquihtosque? Tla tiquihtosque Dios omohualtitlan, technanquilis: “Tel, ¿tleca ahmo onanquineltocaque?” 
<span class="verse" id="LK20_6">6&#160;</span>Huan tla tiquihtosque ocualtitlanque in tlacamen, nochin in tlacamen techtemacasque, tleca quiyecmatihque in Juan otlahtohuaya ica in Dios. </div>
<div class='p'>
<span class="verse" id="LK20_7">7&#160;</span>Huan otenanquilihque in Jesús quen ahmo oquimatiyayahque aquin oquicualtitlan in Juan matlacuatequi. 
<span class="verse" id="LK20_8">8&#160;</span>Oncan in Jesús omoluihque: </div>
<div class='p'>―Tel, neh no ahmo namechiluis ica tlen tequihuahyotl nicchihua inin. </div>
<div class='s'>In tlalnamictilistli ica in tequitcamen ahmo cualten </div>
<div class='p'>
<span class="verse" id="LK20_9">9&#160;</span>Niman in Jesús opehualoc quinnotzalo in tlacamen huan oquintlalililoc inin tlalnamictilistli: </div>
<div class='p'>―Ocatca se tlacatl oquitocac in uvasmili, huan satepa oquintemo in amedieros huan yehhuatl oya de ompa huan ohuehcahuito. 
<span class="verse" id="LK20_10">10&#160;</span>Ihcuac oahsico in tonali ica inon tlamiloli, ocualtitlan se itlaquehual maquintlahtlanili in tlen yehhuatl ihuaxca, huan yehhuan san oquihuihhuitejque huan oquititlanque iyoca. 
<span class="verse" id="LK20_11">11&#160;</span>Oncan in iteco inon tlamiloli ocualtitlan oc se itlaquehual, huan ijcon noyojqui oquihuihhuitejque huan ahmo tlen oquimacaque. 
<span class="verse" id="LK20_12">12&#160;</span>Huan iteco inon tlamiloli oc sepa ocualtitlan oc seya, huan inon tequitcamen noyojqui oquicocohque huan oquitohuetzohque tlatentli den tlamiloli. </div>
<div class='p'>
<span class="verse" id="LK20_13">13&#160;</span>’Huan ic inon iteco inon tlamiloli oquihto: “Tel, ¿tlen nicchihuas? Niyau nictitlani noconeu tlasohtli huan quitasque cana quimahuestilisque.” 
<span class="verse" id="LK20_14">14&#160;</span>Huan ihcuac inon tequitcamen oquitaque, omoluihque ic yehhuan: “Yehhuatl inin aquin quiselis in itetlocolil. Tiyohue ticmicti huan ijcon tehhuan timohuaxcatisque.” 
<span class="verse" id="LK20_15">15&#160;</span>Oncan oquiquixtihque den tlamiloli huan oquimictihque. </div>
<div class='p'>Oncan in Jesús otlahtlanihuac: </div>
<div class='p'>―Tel, ¿tlen quichihuas ica yehhuan inon iteco in tlamiloli? 
<span class="verse" id="LK20_16">16&#160;</span>Hualas huan quinmictis inon tlaquehualten huan quimacas in tlamiloli in oc sequinten. </div>
<div class='p'>Ihcuac oquicajque inon, oquihtohque: </div>
<div class='p'>―¡Ahmo maquimocahuili in Dios! </div>
<div class='p'>
<span class="verse" id="LK20_17">17&#160;</span>Huan Jesús oquinitaloc huan oquiniluiloc: </div>
<div class='p'>―Tel, ¿tlen quihtosnequi in tlen ca ipan Itlahcuiloltzin? Quihtohua ijquin: </div>
<div class='q'>In tetl tlen oquixtohuetzohque in tequitcamen, axan yeh in tlen ocachi quinequisque. </div>
<div class='m'>
<span class="verse" id="LK20_18">18&#160;</span>In aquin huetzis ipan inon tetl cocohtonis. Huan tla in tetl huetzis ipan seya, quipechitiu. </div>
<div class='s'>In tlahtoli ica in renta </div>
<div class='p'>
<span class="verse" id="LK20_19">19&#160;</span>In tlayecancamen den tiopixcamen huan in tlamachtiyanimen den tlanahuatilten oquinequiyayahque tequitzquisque saniman in Jesús, tleca oquinehnehuilihque ica yehhuan omoluihque inon tlalnamictilistli. Huan oquinmoucaitaque inon tlacamen. 
<span class="verse" id="LK20_20">20&#160;</span>Oncan oquintitlanque tlapihpiyanimen maixnesican tlamelajcanten. Huan ic teichtacahsisque ica tlen mihtos huan ijconon cuali tetemactisque imajco in hueyixtoc romanohteco. 
<span class="verse" id="LK20_21">21&#160;</span>Ic inin otetlahtlanihque: </div>
<div class='p'>―Tlamachtiyani, ticmatihque mihtohua huan monextiliyahque in tlen melahuac. Huan ahmo mixcomaca ica in tlacamen, tlahmo monextiliyahque ica in tlen melahuac teohtli in Dios. 
<span class="verse" id="LK20_22">22&#160;</span>Xitechilui tel, ¿cuali tictlaxtlahuilisque in renta in hueyixtoc romanohteco, noso ahmo? </div>
<div class='p'>
<span class="verse" id="LK20_23">23&#160;</span>Huan Jesús omomat quenin ica inon ahmo cuali intlanehnehuilis, huan omoluihque: </div>
<div class='p'>―Tel, ¿tleca nechichtacahuiyahque? 
<span class="verse" id="LK20_24">24&#160;</span>Xinechnextilican se tomin. Tel, ¿de aquin ixayac huan itoca quipiyas? </div>
<div class='p'>Huan otenanquilihque: </div>
<div class='p'>―Den hueyixtoc romanohteco. </div>
<div class='p'>
<span class="verse" id="LK20_25">25&#160;</span>Oncan omoluihque: </div>
<div class='p'>―Tel, xicmacacan in hueyixtoc in tlen iyaxca huan xitemacacan in Dios in tlen teyaxca. </div>
<div class='p'>
<span class="verse" id="LK20_26">26&#160;</span>Huan ahhuel oteichtacaquitzquihque ica tlen omihto inixpa in tlacamen. Tlahmo oc noncua, oquimatque ica tlen omonanquilihque huan omocauque. </div>
<div class='s'>In tlahtlanilistli ica in ihxohualistli </div>
<div class='p'>
<span class="verse" id="LK20_27">27&#160;</span>Huan satepa sequin saduceos ohualahque teitaque in Jesús. Inon saduceos quihtohuahque ahmo oncan in ihxohualistli den mijcamen. Ijcon oteiluihque in Jesús: </div>
<div class='p'>
<span class="verse" id="LK20_28">28&#160;</span>―Tlamachtiyani, in Moisés otechihcuiluihtehuac tla se tlacatl miquis huan quicautehuas isihuau huan ahmo oquipix niyan se iconeu, in icniu quipiya ihuan motlalis inon viuda huan quipiyas ipiluan poutos ica in icniu mijqui. 
<span class="verse" id="LK20_29">29&#160;</span>Huan ijcon opanoc quen ocatcahque chicome icnimen. In achto omosihuauti huan omic, huan niyan se iconeu oquicau. 
<span class="verse" id="LK20_30">30&#160;</span>Ipan inon ome icnimen ihuan omotlali inon viuda huan noyojqui omic huan ahmo oquicautehuac iconeu. 
<span class="verse" id="LK20_31">31&#160;</span>Huan ipan inon yiyi icnimen noyojqui ihuan omotlali inon viuda. Ijcon opanoc ica nochten inon chicomenten. Otlanque miquihque huan ahmo oquicautejque niyan se inconeu. 
<span class="verse" id="LK20_32">32&#160;</span>Huan satepa noyojqui omic inon viuda. 
<span class="verse" id="LK20_33">33&#160;</span>Huan ihcuac ihsasque den mijcamen tel, ¿aquin isihuau yes? Tleca nochten in chicomenten omotlalihque ihuan inon viuda. </div>
<div class='p'>
<span class="verse" id="LK20_34">34&#160;</span>Oncan Jesús oquinnanquililoc: </div>
<div class='p'>―Ipan inin tlalticpactli in tlacamen huan in sihuamen mosetiliyahque. 
<span class="verse" id="LK20_35">35&#160;</span>Huan in aquin ahsitihue ipan in oc se tlalticpactli quen quinihxitilos den mijcamen, yehhuan ayacmo mosetilisque. 
<span class="verse" id="LK20_36">36&#160;</span>Tleca ayacuel miquisque. Tleca mocahuasque quen ángeles, huan nele tepiluan in Dios quen oquinihxitiloc den mijcamen. 
<span class="verse" id="LK20_37">37&#160;</span>Ipan in Itlahcuiloltzin ticahsihque tlen omoluic in Moisés iixpa inon xihuitl tlen oxotlac. Yehhua techmatiltiya quen in mijcamen ihsasque. Huan ompa quihtohua quen in Totecohtzin, yehhua in iDios den Abraham huan Isaac huan Jacob. 
<span class="verse" id="LK20_38">38&#160;</span>Masque yomijque, oc yolticaten teixpa in Dios. </div>
<div class='p'>
<span class="verse" id="LK20_39">39&#160;</span>Oncan sequin tlamachtiyanimen den tlanahuatili oquiluihque: </div>
<div class='p'>―Molui cuali tlen omihto, tlamachtiyani. </div>
<div class='p'>
<span class="verse" id="LK20_40">40&#160;</span>Huan ijcon ayacmo oixcohyeuque ic ocachi tetlahtlanisque. </div>
<div class='s'>¿De aquin iconeu in Cristo? </div>
<div class='p'>
<span class="verse" id="LK20_41">41&#160;</span>In Jesús oquintlahtlaniloc: </div>
<div class='p'>―Tel, ¿quen nanquihtohuahque in Cristo iconeu in David? 
<span class="verse" id="LK20_42">42&#160;</span>Yehhua in David quihtohua ipan iamau in Salmos: </div>
<div class='q'>In Tohueyitahtzin omihto ica in Notecohtzin: </div>
<div class='q'>“Ximotlali ic noyejcan, </div>
<div class='q'>
<span class="verse" id="LK20_43">43&#160;</span>hasta niquimpinautis in motecocolihcahuan.” </div>
<div class='m'>
<span class="verse" id="LK20_44">44&#160;</span>Tel, ¿quen cuali yes in Cristo iconeu in David? Tleca noyojqui tetocahhuiya Notecohtzin. </div>
<div class='s'>In Jesús moteluiyahque in tlamachtiyanimen den itlanahuatil Moisés </div>
<div class='p'>
<span class="verse" id="LK20_45">45&#160;</span>Nochin tlacatl oquicacticatca ihcuac in Jesús omoluihque in tetlamachticahuan: </div>
<div class='p'>
<span class="verse" id="LK20_46">46&#160;</span>―Ximomaluican ica in tlamachtiyanimen den itlanahuatil Moisés, tleca san ome inxayac. Quimpactiya nemisque ica intlaquen den tlamachtiyani huan quinequihque maquinmahuestilican nohuiyan. Huan quinequihque yesque canin ocachi cualtzin ipan in tiopanten huan in canin yes ocachi mahuestic ica in iluitl. 
<span class="verse" id="LK20_47">47&#160;</span>Noyojqui quincuiliyahque inchan in viudas, huan ic manesi quen cualten tlaca, quichihuahque huehcau yolmachtilistli. Inohque in aquin ocachi quintlapanoltisque.  </div>
<div class='psalmlabel' id='LK21_0'> 21</div>
<div class='s'>In itetlocolil in viuda prohue </div>
<div class='p'>
<span class="verse" id="LK21_1">1&#160;</span>Ipan in tiopantli in Jesús omotaque in ricos quen quitlaliyahque in tomin ihtech in caja den tetlocolili. 
<span class="verse" id="LK21_2">2&#160;</span>Noyojqui omotac se viuda prohue no oquitlali ome in tomin de mamacuili centavo den cobre. 
<span class="verse" id="LK21_3">3&#160;</span>Huan omihto in Jesús: </div>
<div class='p'>―Ic nele namechiluiya, inin viuda prohue ocachi oquitlali quen in oc sequinten. 
<span class="verse" id="LK21_4">4&#160;</span>Nochin yehhuan otemacayayahque in tlen quimocahuiya, huan yehhua ica in iprohuehyo oquitemacac nochin tlen ic panotiyeni. </div>
<div class='s'>In Jesús mihtohua quen in tiopantli quixitinisque </div>
<div class='p'>
<span class="verse" id="LK21_5">5&#160;</span>Sequin omonohnotzticatcahque ica in tiopantli huan quen cualtzin omotayaya ica in tetl huan oc sequin in tetlocolil. Oncan Jesús omihto: </div>
<div class='p'>
<span class="verse" id="LK21_6">6&#160;</span>―Ahsiquiu in tonali queman quixitinisque nochin inin tlen namehhuan nanquitzticaten, huan ahmo mocahuas niyan se tetl nepaniutos. </div>
<div class='s'>In tlachiuten achto ic tlalpolihuis </div>
<div class='p'>
<span class="verse" id="LK21_7">7&#160;</span>Oncan otetlahtlanihque: </div>
<div class='p'>―Tlamachtiyani, tel, ¿queman panos inin? ¿Noso tlen tlachiutli mochihuas ica tlen yau panohua? </div>
<div class='p'>
<span class="verse" id="LK21_8">8&#160;</span>Jesús omihto: </div>
<div class='p'>―Ximomaluican huan ahmo mamechcahcayahuacan. Tleca ahsiquihue miyacten ica notoca, huan mechiluisque: “Nehhuatl in Cristo”; huan “Axan in itonal.” Huan ahmo xiquincuitlapanuican. 
<span class="verse" id="LK21_9">9&#160;</span>Ahmo ximomoutican ihcuac nanquicaquisque tlahtosque ica netehuilistli huan tlixnamiquilistli, tleca inin achto mochihuas huan ayamo hualahsi itlamiyan in tonali. </div>
<div class='p'>
<span class="verse" id="LK21_10">10&#160;</span>Oncan ijcon omoluihticatcahque: </div>
<div class='p'>―Se altepetl quixnamiquis in oc seya. 
<span class="verse" id="LK21_11">11&#160;</span>Huan tequin tlaluehueyocas, huan yes apistli huan san tlen cocolisten san canic. Huan ipan neluicactli motas san tlen temohmouti huan huehhueyi tlachiuten. </div>
<div class='p'>
<span class="verse" id="LK21_12">12&#160;</span>’Huan achto de inin namehhuan mechquitzquisque huan mechmohsihuisque huan mechuicasque ic mechixcomacasque ipan in tiopanten. Huan nopampa mechtzacuasque ipan in telpiloyan huan mechuicasque inixpa in hueyixtoque tlixcomacanimen. 
<span class="verse" id="LK21_13">13&#160;</span>Huan inin mechpalehuis ic nantlahtosque nopampa. 
<span class="verse" id="LK21_14">14&#160;</span>Ximotemacacan tel, huan ahmo xicchiconehnehuilican achto ica tlen nanmopalehuisque. 
<span class="verse" id="LK21_15">15&#160;</span>Tleca nehhuatl namechmacas tlahtoli huan tlanehnehuilistli, huan niyan aquin namotecocolihcau quixicos ic mechixiluis. 
<span class="verse" id="LK21_16">16&#160;</span>Huan namehhuan mechichtacaquitzquisque ica namotatahhuan huan namocnihuan huan namochanihcahuan huan namotenonotzcahuan. Mechmictisque sequin de namehhuan. 
<span class="verse" id="LK21_17">17&#160;</span>Huan nochin tlacamen mechcocolisque nopampa. 
<span class="verse" id="LK21_18">18&#160;</span>Huan ahmo polihuis niyan se de namehhuan. 
<span class="verse" id="LK21_19">19&#160;</span>In tla nanmoyequetzasque ica namotlaneltoquilis, nanquipiyasque in nemilistli nochipa. </div>
<div class='p'>
<span class="verse" id="LK21_20">20&#160;</span>’Ihcuac nanquitasque quiyehualohtosque in soldados in altepetl Jerusalén, xicmatican quen ihsiu moxitinis. 
<span class="verse" id="LK21_21">21&#160;</span>Huan in aquin yesque Judea macholocan ipan in tepetl, huan in aquin yesque ipan in altepetl Jerusalén quipiya tlen quisasque de ompa. Huan in aquin yesque ic mila ahmo machicoquisacan ipan in altepetl. 
<span class="verse" id="LK21_22">22&#160;</span>Tleca inon tonalten yes in tlapanolistli quen matzonquisa nochin in tlen quihtohua in Itlahcuiloltzin. 
<span class="verse" id="LK21_23">23&#160;</span>Yes tetlocolti ica in sihuamen aquin piluahque noso aquin tlachichihtihtiyesque. Tleca onyes miyac tetlocolti ipan in tlali huan tlapanolistli chicahuac ica in tlacamen. 
<span class="verse" id="LK21_24">24&#160;</span>Huan sequin miquisque ipan in motehuilistli huan oc sequin quinuicasque tlatemactilten nochin altepemen. Huan in tlacamen den Jerusalén yesque temajco in sentlapalchanimen hasta ic tlamis in tonalten quen motlalihtoc mochihuas. </div>
<div class='s'>Quen hualahsis in Tetiachicau ica nochin tlacatl </div>
<div class='p'>
<span class="verse" id="LK21_25">25&#160;</span>’Ica in tonaltzintli huan in metztli huan in sitlalten yes tlachiuten ica tlen quichihuasque cuenta. Huan in tlalticpac tlacamen ixpoliutosque huan momoutihtosque ic caquistitiyes chicahuac in mar. 
<span class="verse" id="LK21_26">26&#160;</span>Huan in tlacamen sotlahuisque ica moucayotl ic quinehnehuilisque tlen yau panohua ipan in tlalticpactli. Huan hasta in chicahualisten den neluicac huehueyocasque. 
<span class="verse" id="LK21_27">27&#160;</span>Oncan nechitasque nehhuatl aquin Nitetiachicau ica nochin tlacatl ic nihualas ipan se mextli ica chicahualistli huan hueyi tehueyilistzin. 
<span class="verse" id="LK21_28">28&#160;</span>Ihcuac pehua mochihuas inin tlachiuten, ximoyolchicahuacan huan xiahcotlachiyacan, tleca molui ihsiu mechmaquixtisque. </div>
<div class='p'>
<span class="verse" id="LK21_29">29&#160;</span>Noyojqui omotlalilihque in tlahtoli tlen ic quichihuasque cuenta: </div>
<div class='p'>―Xiquitacan in higoscohuitl noso san tlen oc se cohuitl. 
<span class="verse" id="LK21_30">30&#160;</span>Ihcuac nanquitahque yipehua seliya, yinanquimatihque quen yiahsitihuitz in tonalten den tlatotonilotl. 
<span class="verse" id="LK21_31">31&#160;</span>No ijcon, ihcuac nanquitasque panos inin, xicmatican quen in tetlatequiutilistzin Dios ayacmo huehca ca. </div>
<div class='p'>
<span class="verse" id="LK21_32">32&#160;</span>’Ic nele namechiluiya, nochin inin panos achto quen miquisque in tlacamen de inon tonalten. 
<span class="verse" id="LK21_33">33&#160;</span>In neluicactli huan in tlalticpactli polihuisque, huan notlahtol ahmo polihuis hasta tzonquisas. </div>
<div class='p'>
<span class="verse" id="LK21_34">34&#160;</span>’Ximomaluican, ahmo ximonencahuacan ic tlen mechpactiya ic nanuintihtiyesque huan ic nanquimaluisque inin namonemilis. Huan ijcon inon tonali ahmo nanahcopatlanisque quen in trampa motzacua, 
<span class="verse" id="LK21_35">35&#160;</span>tleca ijcon panos in tonali tlen huitz ica nochin tlalticpac tlacamen. 
<span class="verse" id="LK21_36">36&#160;</span>Ximoyectlalican tel, huan ximoyolmachtican nochipa huan ijcon cuali nanmaquisasque ica nochin tlen panos. Huan ijcon cuali nanmotemactisque noixpa nehhuatl aquin Nitetiachicau ica nochin tlacatl. </div>
<div class='p'>
<span class="verse" id="LK21_37">37&#160;</span>In Jesús otlamachtilohuaya mostli ipan in tiopantli huan ipan tlayohua huilohua mocahualo ipan in tepetl itoca Olivos. 
<span class="verse" id="LK21_38">38&#160;</span>Nochin tlacatl oahsiyayahque sancuel ipan in tiopantli ic tecaquisque.  </div>
<div class='psalmlabel' id='LK22_0'> 22</div>
<div class='s'>Quitemohuahque tlen ic tequitzquisque in Jesús </div>
<div class='p'>
<span class="verse" id="LK22_1">1&#160;</span>Yohualahsitaya in pascuahiluitl queman in judeahtecos quicuahque in pantzin ahmo semautoc. Quitosnequi yeh in tonali den tlacalpanolistli den ángel den miquilistli. 
<span class="verse" id="LK22_2">2&#160;</span>In tlayecancamen den tiopixcamen huan in tlamachtiyanimen den tlanahuatilten quitemohuahque quen temictisque in Jesús, huan oquinmojcaitayayahque in tlacamen. </div>
<div class='p'>
<span class="verse" id="LK22_3">3&#160;</span>Oncan in ahmo cuali tlacatl oquiyolquitzqui in Judas, aquin noyojqui oquitocahhuiyayahque Iscariote. Inon se den mahtlactli huan ome tetlamachticahuan in Jesús. 
<span class="verse" id="LK22_4">4&#160;</span>Huan yehhua oya quinita in tlayecancamen den tiopixcamen, huan in tlachixcamen den tiopantli, huan oquiniluic quen quinmactis in Jesús. 
<span class="verse" id="LK22_5">5&#160;</span>Yehhuan opajque huan oquicocoltihque in tomin in Judas. 
<span class="verse" id="LK22_6">6&#160;</span>Yehhua oquiseli huan oquitemo quenin quinmactis in Jesús ihcuac ahmo mayecan in tlacamen. </div>
<div class='s'>In tlaolichtilistli den Totecohtzin </div>
<div class='p'>
<span class="verse" id="LK22_7">7&#160;</span>Yoahsico in tonali den pascuahiluitl queman quicuahque in pantzin ahmo semauqui ihuan in colelo tlen quimictiyahque ic quichihuahque cuenta den tlacalpanolistli den ángel den miquilistli. 
<span class="verse" id="LK22_8">8&#160;</span>Oncan Jesús oquintitlaniloc in Pedro huan Juan, huan oquiniluiloc: </div>
<div class='p'>―Xiyacan xicyectlalican in tlacuali den pascuahiluitl. </div>
<div class='p'>
<span class="verse" id="LK22_9">9&#160;</span>Yehhuan otetlahtlanihque: </div>
<div class='p'>―Tel, ¿canin monequi maticchihchihuacan? </div>
<div class='p'>
<span class="verse" id="LK22_10">10&#160;</span>In Jesús oquinnanquililoc: </div>
<div class='p'>―Ihcuac nanahsitisque ipan in altepetl, mechahsis se tlacatl quihuicatas se tzotzocoli in atl. Huan inon xicuitlapanuican hasta canin ahsitiu. 
<span class="verse" id="LK22_11">11&#160;</span>Huan xiquiluican in iteco in cali: “In Tlamachtiyani mitzualiluiya: Tel, ¿catle yeh in cuarto canin cuali ticuasque in tlacuali den pascuahiluitl ihuan notemachticahuan?” 
<span class="verse" id="LK22_12">12&#160;</span>Oncan mechnextilis se hueyi cuarto tlayectlalili itzoncuac inon cali huan ompa xicyectlalican inon tlacuali. </div>
<div class='p'>
<span class="verse" id="LK22_13">13&#160;</span>Yehhuan oyahque huan ocahsique nochin in quen Jesús oquiniluiloc. Huan oquichihchiuque in iluitlacuali. </div>
<div class='p'>
<span class="verse" id="LK22_14">14&#160;</span>Ihcuac oahsic in horas, in Jesús huan in tetiotlatitlaniluan omotlaliloc inahuac in mesa. 
<span class="verse" id="LK22_15">15&#160;</span>Oncan Jesús oquiniluiloc: </div>
<div class='p'>―Molui onicnec tictlaolichtisque inin iluitlacuali den pascua achto ic nimiquis. 
<span class="verse" id="LK22_16">16&#160;</span>Tleca namechiluiya ahmo oc sepa nicchihuas hasta ihcuac matzonquisa ipan tetlatequiutilistzin Dios. </div>
<div class='p'>
<span class="verse" id="LK22_17">17&#160;</span>Oncan omoan inon vaso den uvahtlayili huan omotlasohcamatiloc huan omihto: </div>
<div class='p'>―Xicanacan inin huan ximoxehxeluican. 
<span class="verse" id="LK22_18">18&#160;</span>Tleca namechiluiya ahmo oc sepa niconis de inin uvahtlayili hasta ic hualahsis in tetlatequiutilistzin Dios. </div>
<div class='p'>
<span class="verse" id="LK22_19">19&#160;</span>Oncan omoan in pantzin huan omotlasohcamatiloc huan omoxehxeluihque huan omoluihque: </div>
<div class='p'>―Inin yeh notlacayo tlen namechmactiliyahque. Ijcon xictlaolichtican ica nehhua. </div>
<div class='p'>
<span class="verse" id="LK22_20">20&#160;</span>Noyojqui ijcon omochiu ica in vaso satepa den iluitlacuali. Huan omihto: </div>
<div class='p'>―Inin vaso den uvahtlayili yehhuatl in noyes tlen mochayahua ica namehhuan, huan yehhua in tlen ic moteixmatiltiya melahuac ica inin yancuic mononotzalistli. </div>
<div class='p'>
<span class="verse" id="LK22_21">21&#160;</span>’Huan axan nica tohuan tlacua in aquin nechtemactis. 
<span class="verse" id="LK22_22">22&#160;</span>Huan nehhua aquin Nitetiachicau ica nochin tlacatl nimiquis quen ca tlahcuiloli. ¡Huan tetlocolti in aquin nechtemactiya! </div>
<div class='p'>
<span class="verse" id="LK22_23">23&#160;</span>Oncan opeuque motlahtlaniyahque ic yehhuan aquin inon yes in tlatemactiyani. </div>
<div class='s'>Opeuque motlatlaxiliyahque aquin ocachi hueyixtoc mochihuas </div>
<div class='p'>
<span class="verse" id="LK22_24">24&#160;</span>Huan niman opeuque motlatlaxiliyahque ica yehhuan aquin ocachi hueyixtoc mochihuas. 
<span class="verse" id="LK22_25">25&#160;</span>Huan Jesús oquiniluiloc: </div>
<div class='p'>―In hueyixtoque den tlalticpactli tlatequiutiyahque quen tetatahmen huan quinmahuestiliyahque in achtohque de yehhuan. 
<span class="verse" id="LK22_26">26&#160;</span>Huan namehhuan ahmo ijcon nanquichihuasque. Oc noncua in aquin ocachi nanquimahuestilisque ic namehhuan quipiya tlen mochihuas ocachi ahmo tlen iquisca. Huan in aquin tlatequiutiya quipiya tlen mochihuas quen in aquin tlapalehuiya. 
<span class="verse" id="LK22_27">27&#160;</span>Tel, ¿aquin in ocachi quimahuestilisque? ¿In aquin motlalis tlacuas, noso in aquin tlapalehuiya? Tel, ¿ahmo ijcon melahuac quimahuestilisque in aquin ca iixpa in mesa? Huan nehhuatl no nica namohuan quen in aquin tlapalehuiya. </div>
<div class='p'>
<span class="verse" id="LK22_28">28&#160;</span>’Namehhuan in aquin nochipa nohuan onancatcahque ic nanquitemactisque notequiu, masque onechmachilihque. 
<span class="verse" id="LK22_29">29&#160;</span>Huan ic inon namechchihua quen tequihua ijcon quen Nohueyitahtzin onechchihualo, 
<span class="verse" id="LK22_30">30&#160;</span>ic titlacuasque huan tiatlisque sansecnin ompa ihcuac nitlatequiutiya. Huan namechmacas in hueyilistli ic nantlixcomacasque ica in mahtlactli huan ome ololi den Israel. </div>
<div class='s'>In Jesús omoluic quen teixtlatis in Pedro </div>
<div class='p'>
<span class="verse" id="LK22_31">31&#160;</span>Noyojqui omihto in Totecohtzin: </div>
<div class='p'>―Simón, Simón, xicchihua cuenta quen in ahmo cuali tlacatl mechtlahtlantoc ic mechyoltilanas ic xinechyolilcahuacan. 
<span class="verse" id="LK22_32">32&#160;</span>Huan nehhua nimotlaitlanihtoc ica tehhua ic ahmo mamitzpolo motlaneltoquilis. Huan tehhuatl, ihcuac timoyolcuepas ica nehhua, xiquinyolchicahua in mocnihuan. </div>
<div class='p'>
<span class="verse" id="LK22_33">33&#160;</span>In Simón omoluic in Jesús: </div>
<div class='p'>―Notecohtzin, nimotemacatoc ic niyas tehuan in telpiloyan huan hasta canin micohuas noyojqui. </div>
<div class='p'>
<span class="verse" id="LK22_34">34&#160;</span>Jesús oquiluiloc: </div>
<div class='p'>―Pedro; nimitziluiya yeh in axan achto ic tzahtzis in pachilel, tehhuatl tinechixtlatis yexpa. </div>
<div class='s'>Yiahsitihuitz in tonali masque tequiyo ic tetlapanoltisque </div>
<div class='p'>
<span class="verse" id="LK22_35">35&#160;</span>Oncan Jesús oquiniluiloc in tetlamachticahuan: </div>
<div class='p'>―Ihcuac onamechtitlan iyoca, niyan bolsa, niyan in tlen ipan moehua in tomin, niyan tecactli; tel, ¿omechpolo itlahtlen? </div>
<div class='p'>Yehhuan oquihtohque: </div>
<div class='p'>―Ahmo. </div>
<div class='p'>
<span class="verse" id="LK22_36">36&#160;</span>Oncan oquiniluiloc: </div>
<div class='p'>―Tel, axan in aquin quipiya bolsa maquihuica, noyojqui in aquin quipiya in tlen ipan quiehua in tomin. Huan in aquin ahmo quipiya in espada, maquinemaca icóton huan maquicohua. 
<span class="verse" id="LK22_37">37&#160;</span>Tleca namechiluiya quipiya tlen tzonquisas ica nehhua, quen quihtohua in Itlahcuiloltzin: “Huan otetlahtlacoltihque ica in oc sequin ahmo cualten.” Tleca nochin in tlen ca tlahcuiloli ica nehhua quipiya tlen tzonquisas. </div>
<div class='p'>
<span class="verse" id="LK22_38">38&#160;</span>Oncan yehhuan oteiluihque: </div>
<div class='p'>―Totecohtzin, nicanca in ome espadas. </div>
<div class='p'>Huan Yehhuatzin omonanquilihque: </div>
<div class='p'>―San ic inon. </div>
<div class='s'>Jesús moyolmachtilo ipan in tlamiloli Getsemaní </div>
<div class='p'>
<span class="verse" id="LK22_39">39&#160;</span>Oncan Jesús oquixohuac huan ohuilohuac ipan in tepetl Olivos quen saniman mochihua. Huan otecuitlapanuihque in tetlamachticahuan. 
<span class="verse" id="LK22_40">40&#160;</span>Ihcuac oahxihuato ompa, oquiniluiloc: </div>
<div class='p'>―Ximoyolmachtican ic ahmo mamechyolquitzqui in ahmo cuali. </div>
<div class='p'>
<span class="verse" id="LK22_41">41&#160;</span>Niman in Jesús ohuilohuac ocachi ompic de yehhuanten cana quen ic huehca motohuetzohua in tetl, huan ompa omotlancuaquetzaloc ic omoyolmachtiloc. 
<span class="verse" id="LK22_42">42&#160;</span>Huan omihto: </div>
<div class='p'>―Nohueyitahtzin, tla monequi, nechmaquixtilos ic nitlapanos; ahmo maye ica nehhua notlanequilis, tlahmo ica Tehhuatzin. </div>
<div class='p'>
<span class="verse" id="LK22_43">43&#160;</span>Oncan otemonextili se ángel den neluicac ic techicahuas. 
<span class="verse" id="LK22_44">44&#160;</span>Huan ic tequin otlapanoloticatca, omoyolmachtiloc ocachi chicahuac. Huan in teitonil ochopinticatca quen yestli tlalpa. </div>
<div class='p'>
<span class="verse" id="LK22_45">45&#160;</span>Ihcuac otlan moyolmachtilo ohuilohuac moahsihque in tetlamachticahuan. Quen otlocoxque, omahsitohque cochtoque. 
<span class="verse" id="LK22_46">46&#160;</span>Oncan oquiniluiloc: </div>
<div class='p'>―Tel, ¿tleca nancochticaten? Ximehuacan huan ximoyolmachtican ic ahmo mamechyolquitzqui in ahmo cuali. </div>
<div class='s'>Tehuicahque tlatemactili in Jesús </div>
<div class='p'>
<span class="verse" id="LK22_47">47&#160;</span>In Jesús queman oc omononotzticatcahque ihcuac oahsicohque miyac tlacamen. Inon Judas, yehhuatl inon seya den mahtlactli huan ome tetlamachticahuan, huan yehhua oquis ihcuac ocatca in tlacuali den tlaolichtilistli. Yehhuatl inon in tlayecanqui huan omopacho ic otepipitzo in Jesús. 
<span class="verse" id="LK22_48">48&#160;</span>Oncan Jesús omoluic: </div>
<div class='p'>―Judas, tel, ¿ic tinechpihpitzohua, tinechtemactiya nehhua aquin Nitetiachicau ica nochin tlacatl? </div>
<div class='p'>
<span class="verse" id="LK22_49">49&#160;</span>In aquin tehuan ocatcahque in Jesús oquitaque tlen opanoticatca, huan otetlahtlanihque: </div>
<div class='p'>―Totecohtzin, tel, ¿tiquinmacasque ica in espada? </div>
<div class='p'>
<span class="verse" id="LK22_50">50&#160;</span>Huan se de yehhuan oquinacastehtec ic iyejcan in itlaquehual in hueyixtoc den tiopixcamen. 
<span class="verse" id="LK22_51">51&#160;</span>Huan Jesús omihto: </div>
<div class='p'>―Xiquincahuacan, san ic inon. </div>
<div class='p'>Oncan Jesús omomachili inacas inon tlaquehuali huan omopahti. 
<span class="verse" id="LK22_52">52&#160;</span>Niman omoluihque in achtohque den tiopixcamen huan in tlixpiyanimen den tiopan huan in tetecten, inohque aquin tehuicanihque: </div>
<div class='p'>―Tel, ¿onanualejque namehhuan ica espadas huan cohuitl quen niyesquiyani niichtejqui? 
<span class="verse" id="LK22_53">53&#160;</span>Ihcuac namohuan onicatca mostli ipan in tiopantli, niyan onannechquitzquihque. Huan axan inin namotonal, ihcuac mechtequiutiya in ichicahualis in ahmo cuali tlacatl. </div>
<div class='s'>In Pedro teixtlatiya in Jesús </div>
<div class='p'>
<span class="verse" id="LK22_54">54&#160;</span>Ihcuac otequitzquihque in Jesús, huan otehuicaque tlatemactili ichan in hueyixtoc den tiopixcamen. Huan Pedro otecuitlapanuiyaya san huehca. 
<span class="verse" id="LK22_55">55&#160;</span>Huan ompa oquitlalihque se tletl tlanepantla den quiahuactli. Huan ompa oquiyehualuihque inon tletl. Huan Pedro noyojqui ompa inuan omotlali. 
<span class="verse" id="LK22_56">56&#160;</span>Oncan se tesqui ic oquitac ompa oyehuatoya, oquitzticatca huan oquihto: </div>
<div class='p'>―Noyojqui inin tlacatl ihuan onemiyaya in Jesús. </div>
<div class='p'>
<span class="verse" id="LK22_57">57&#160;</span>In Pedro ahmo omocuiti huan oquihto: </div>
<div class='p'>―Sihuatl, nehhuatl ahmo niquixmati. </div>
<div class='p'>
<span class="verse" id="LK22_58">58&#160;</span>Satepa oquitac oc seya huan oquiluic: </div>
<div class='p'>―Tehhuatl noyojqui tipohui inuan. </div>
<div class='p'>Huan Pedro oquihto: </div>
<div class='p'>―Ahmo nehhua, tlacatl. </div>
<div class='p'>
<span class="verse" id="LK22_59">59&#160;</span>Huan cana se hora satepa, oquihtohtehuac oc seya: </div>
<div class='p'>―Ic nele, inin tlacatl ihuan ocatca, tleca noyojqui galileahteco. </div>
<div class='p'>
<span class="verse" id="LK22_60">60&#160;</span>Oncan Pedro oquihto: </div>
<div class='p'>―Tlacatl, ahmo nicmati ica tlen titlahtohtica. </div>
<div class='p'>Huan ic oc otlahtohticatca in Pedro, otzahtzic in pachilel. 
<span class="verse" id="LK22_61">61&#160;</span>Huan in Totecohtzin omocuitlapantlachiyaliloc huan omotac in Pedro. Yehhua oquilnamic in tlen Totecohtzin omoluihtoya: “Achto ic tzahtzis in pachilel, tinechixtlatis yexpa.” 
<span class="verse" id="LK22_62">62&#160;</span>Oncan in Pedro oquis huan ochocac ica itlocol. </div>
<div class='s'>Teca mahuiltiyahque in Jesús </div>
<div class='p'>
<span class="verse" id="LK22_63">63&#160;</span>In tlacamen aquin oteixpixtoyahque in Jesús teca omahuiltihque huan otehuihhuitejque. 
<span class="verse" id="LK22_64">64&#160;</span>Oteixpiquihque huan oteixtecapanihque, huan oteiluihque: </div>
<div class='p'>―¡Axan xiquihto aquin omitzixtecapani! </div>
<div class='p'>
<span class="verse" id="LK22_65">65&#160;</span>Huan oquihtohuayahque oc sequin tlahtoli ahmo cuali ic tepacteca. </div>
<div class='s'>Jesús inixpa in tequihuahmen judeahtecos </div>
<div class='p'>
<span class="verse" id="LK22_66">66&#160;</span>Ic otlatuic omosentlalihque in tetecten den judeahtecos huan in achtohque den tiopixcamen huan in tlamachtiyanimen den itlanahuatil Moisés. In Jesús otehuicaque inixpa inon tequihuahmen huan ompa otetlahtlanihque: </div>
<div class='p'>
<span class="verse" id="LK22_67">67&#160;</span>―Xitechilui, tel, ¿tehhuatl in Cristo? </div>
<div class='p'>Yehhuatzin oquinnanquililoc: </div>
<div class='p'>―Tla namechiluis queme, ahmo nannechneltocasque. 
<span class="verse" id="LK22_68">68&#160;</span>Huan tla namechtlahtlanis itlahtlen, ahmo nannechnanquilisque huan niyan nannechcahcahuasque. 
<span class="verse" id="LK22_69">69&#160;</span>Huan de axan nehhuatl aquin Nitetiachicau ica nochin tlacatl niyehuatos teyejcan in Dios Hueyicatzintli. </div>
<div class='p'>
<span class="verse" id="LK22_70">70&#160;</span>Niman otetlahtlanihque nochten: </div>
<div class='p'>―Tel, ¿tehhuatl Ticonetzin in Dios? </div>
<div class='p'>Huan Jesús oquinnanquililoc: </div>
<div class='p'>―Queme, nehhuatl ijcon quen onanquihtohque. </div>
<div class='p'>
<span class="verse" id="LK22_71">71&#160;</span>Oncan oquihtohque yehhuan: </div>
<div class='p'>―Tel, ¿tlen ic ticnequisque oc sequin tlatemactiyanimen? Tehhuanten yoticajque ica tlen otiquihto.  </div>
<div class='psalmlabel' id='LK23_0'> 23</div>
<div class='s'>In Jesús iixpa in Pilato </div>
<div class='p'>
<span class="verse" id="LK23_1">1&#160;</span>Oncan nochten otehuicaque in Jesús iixpa in Pilato. 
<span class="verse" id="LK23_2">2&#160;</span>Huan ompa opeuque teteluiyahque: </div>
<div class='p'>―Otiquitaque inin tlacatl quinixpehualtiya in tomasehualtlacahuan. Huan quihtohua ahmo tictlaxtlahuilisque in renta in hueyixtoc romano. Huan noyojqui quihtohua yehhuatl in Cristo, quihtosnequi se hueyixtoc. </div>
<div class='p'>
<span class="verse" id="LK23_3">3&#160;</span>In Pilato otetlahtlani: </div>
<div class='p'>―Tel, ¿tehhuatl in hueyixtoc den judeahtecos? </div>
<div class='p'>In Jesús oquinanquililoc: </div>
<div class='p'>―Queme, ijcon quen tehhuatzin omihto. </div>
<div class='p'>
<span class="verse" id="LK23_4">4&#160;</span>In Pilato oquiniluic in achtohque den tiopixcamen huan in tlacamen: </div>
<div class='p'>―Ahmo nicahxiliya ica niyan tlen quichiutoc inin tlacatl. </div>
<div class='p'>
<span class="verse" id="LK23_5">5&#160;</span>Huan yehhuan ocachi chicahuac oquihtohque: </div>
<div class='p'>―Quintlapolochtihtoc nochin tlacamen den tlali Judea ica in itlamachtilis. Opeu den tlali Galilea hasta nican. </div>
<div class='s'>Jesús iixpa in Herodes </div>
<div class='p'>
<span class="verse" id="LK23_6">6&#160;</span>Ihcuac Pilato oquicac inin, oquitlahtlani tla inon tlacatl den Galilea. 
<span class="verse" id="LK23_7">7&#160;</span>Ihcuac oquiluihque queme, otetitlan iixpa in Herodes, in hueyixtoc den Galilea, aquin noyojqui ocatca Jerusalén ipan inon tonalten. 
<span class="verse" id="LK23_8">8&#160;</span>Ic oteitac in Jesús, in Herodes molui opactoya. Tleca tequin oquinequiyaya teitas quen oquicaquiltihtoyahque ica Yehhuatzin huan oquinequiyaya quiitas se tlachiutli mahuestic. 
<span class="verse" id="LK23_9">9&#160;</span>Huan ica miyac tlahtoli otetlahtlani. In Jesús ahmo onahuatihuac. 
<span class="verse" id="LK23_10">10&#160;</span>Noyojqui ompa ocatcahque in achtohque den tiopixcamen huan in tlamachtiyanimen den itlanahuatil Moisés, quen oteteluiyayahque ica miyac tlahtoli. 
<span class="verse" id="LK23_11">11&#160;</span>In Herodes inuan isoldados oteixtlasque huan teca omahuiltihque. Otetlaquentihque ica cuahcuali tlaquemitl quen hueyixtoc. Oc sepa in Herodes otetitlan iixpa in Pilato. 
<span class="verse" id="LK23_12">12&#160;</span>In achto omococoliyayahque in Pilato huan Herodes huan ipan inon tonali omosechiuque. </div>
<div class='s'>In Jesús tetlahtlacoltiyahque ica miquilistli </div>
<div class='p'>
<span class="verse" id="LK23_13">13&#160;</span>In Pilato oquinsentlali in achtoque den tiopixcamen huan in tequihuahmen huan in tlacamen. 
<span class="verse" id="LK23_14">14&#160;</span>Huan oquiniluic: </div>
<div class='p'>―Namehhuan onannechualiquilihque inin tlacatl aquin nanquihtohuahque quintlapolochtiya in tlacamen. Huan yonictlahtlani namoixpa huan ahmo nicahsi ica tlen tlahtlacoli nanquiteluiyahque. 
<span class="verse" id="LK23_15">15&#160;</span>Niyan in Herodes ahmo ocahsic ica tlen tlahtlacoltihtoc. Huan ic inon otechualcuepili. Yinanquimatihque ahmo oncan niyan tlen quitlapanoltis ica miquilistli. 
<span class="verse" id="LK23_16">16&#160;</span>Niyau nictlapanolti ic maquihuihhuitequican huan satepa nicahcahuas. </div>
<div class='p'>
<span class="verse" id="LK23_17">17&#160;</span>Ipan inon tonali den iluitl in Pilato quipiya tlen quicahcahuas se preso quen saniman intlamachilis. 
<span class="verse" id="LK23_18">18&#160;</span>Huan nochten san secnin opeuque tzahtzihque: </div>
<div class='p'>―¡Mamiqui inin huan xicahcahua in Barrabás! </div>
<div class='p'>
<span class="verse" id="LK23_19">19&#160;</span>In Barrabás otzactoya telpiloyan ica se tlamohsihuilistli ipan in altepetl huan ic otemicti. 
<span class="verse" id="LK23_20">20&#160;</span>In Pilato oquinequiyaya tecahcahuas in Jesús huan oc sepa oquiniluic. 
<span class="verse" id="LK23_21">21&#160;</span>Huan yehhuan oquihtohque ocachi chicahuac: </div>
<div class='p'>―¡Xicmictican ipan cruz! </div>
<div class='p'>
<span class="verse" id="LK23_22">22&#160;</span>Ic yexpa in Pilato oquihto: </div>
<div class='p'>―Tel, ¿tlen ahmo cuali quichiutoc? Ahmo nicahsi tlen itlahtlacol maquitlapanolti ica miquilistli. Niyau nictlapanolti ic maquihuihhuitequican huan satepa nicahcahuas. </div>
<div class='p'>
<span class="verse" id="LK23_23">23&#160;</span>Huan in tlacamen ocachi oquihtohque chicahuac mamiqui ipan in cruz, huan yehhuan huan in achtohque den tiopixcamen tequin chicahuac oquihtohque hasta ocahsique tlen oquinequiyayahque. 
<span class="verse" id="LK23_24">24&#160;</span>In Pilato omotemacac quichihuas in tlen yehhuan oquihtohque. 
<span class="verse" id="LK23_25">25&#160;</span>Huan ijcon oquicau inon tlacatl aquin oquitlapehpenihtoya, inon aquin otzactoya ica in tlamohsihuilistli huan noyojqui in temictiyani. Huan Pilato oquinmacti in soldados in Jesús maquichihuacan quen oquinejque in tlacamen. </div>
<div class='s'>Quen otemictihque in Jesús </div>
<div class='p'>
<span class="verse" id="LK23_26">26&#160;</span>Ihcuac otehuicaque in Jesús ic temictisque, in soldados oquiquitzquihque se tlacatl den tlali Cirene, itoca Simón. Yehhua ohualaya den mila huan yehhua oquimamaltihque in cruz tecuitlapanuihtiu in Jesús. </div>
<div class='p'>
<span class="verse" id="LK23_27">27&#160;</span>Otecuitlapanuiyayahque miyac tlacamen huan sihuamen huan otzahtzihque ica intlocol ica Yehhuatzin. 
<span class="verse" id="LK23_28">28&#160;</span>Huan Jesús oquinitaloc huan oquiniluiloc: </div>
<div class='p'>―Sihuamen den Jerusalén, ahmo xichocacan ica nehhua, tlahmo ica namehhuan huan ica namopiluan. 
<span class="verse" id="LK23_29">29&#160;</span>Tleca ahsiquiu in tonalten queman quihtosque: “Mapaquican in aquin ahhuel quitasque inconeu, huan in aquin ahyic oquitaque huan ahyic otlachichitihque.” 
<span class="verse" id="LK23_30">30&#160;</span>Oncan quihtosque in tlacamen: “Matechpechi in tepemen”; huan noyojqui quihtosque: “Matechtlapacho in tlachquilten.” 
<span class="verse" id="LK23_31">31&#160;</span>Tleca tla ijcon quichihuasque ica nehhua in aquin ahmo tlahtlacolyo, tel, ¿quen quichihuasque ica in aquin tlahtlacolyo? </div>
<div class='p'>
<span class="verse" id="LK23_32">32&#160;</span>Noyojqui oquinuicayayahque inehuan tlahtlacolyohque ic quinmictisque tehuan Jesús. 
<span class="verse" id="LK23_33">33&#160;</span>Ihcuac oahsitoque in canin itocahyan Tzontecontla huan ompa otemasohualtihque ipan in cruz. Noyojqui oquinmasohualtihque inehuan in ichtejcamen ipan sehsen cruz. Huan inuan oquintelquetzque in yiyi cruz, se ic teyejcan huan oc se ic oc se lado. 
<span class="verse" id="LK23_34">34&#160;</span>Huan ihcuac oquinmasohualtihticatcahque, in Jesús omihto: </div>
<div class='p'>―Nohueyitahtzin, xiquintlapohpolui tleca ahmo quimatihque tlen quichiuticaten. </div>
<div class='p'>Huan in soldados omahuiltihque ica in dados ic quixehxelosque in tetlaquen in Jesús, aquin quitlanis. 
<span class="verse" id="LK23_35">35&#160;</span>In tlacamen huan in tequihuahmen ompa oteitzticatcahque huan teca omahuiltihque ic oquihtohque: </div>
<div class='p'>―Oquimaquixti in oc sequinten; axan mamomaquixti isel in tla nele yeh in Cristo, itlapehpenil Dios. </div>
<div class='p'>
<span class="verse" id="LK23_36">36&#160;</span>In soldados noyojqui teca omahuiltihque Yehhuatzin, huan omopachohtayahque temacahque in tlayili chichic. 
<span class="verse" id="LK23_37">37&#160;</span>Huan oteiluiyayahque: </div>
<div class='p'>―Tla tehhuatl in hueyixtoc den judeahtecos, ximomaquixti mosel. </div>
<div class='p'>
<span class="verse" id="LK23_38">38&#160;</span>Huan oquihcuilohque sequin tlahtoli tetzoncuac ica in tlahtoli griegohteco huan romanohteco huan hebreohteco, tlen quihtohua: “Yeh inin in hueyixtoc den judeahtecos.” </div>
<div class='p'>
<span class="verse" id="LK23_39">39&#160;</span>Se de inon ichtejcamen no ompa omasoutoya ihtech in cruz oteiluic: </div>
<div class='p'>―Tla tehhuatl Cristo, ximomaquixti huan noyojqui xitechmaquixti. </div>
<div class='p'>
<span class="verse" id="LK23_40">40&#160;</span>Huan in oc seya oquixiluic in icompañero: </div>
<div class='p'>―Tel, ¿ahmo titemoucaita in Dios? Teh noyojqui ijcon titlapanotica. 
<span class="verse" id="LK23_41">41&#160;</span>Tehhuanten matechtlapanoltican tleca tictlaxtlahuasque in tlen melahuac totlahtlacol oticchiuque. Huan inin tlacatl ahmo quichiutoc in tlen ahmo cuali. </div>
<div class='p'>
<span class="verse" id="LK23_42">42&#160;</span>Oncan oteiluic: </div>
<div class='p'>―Jesús, xinechilnamiquis huan noca xitlocoya ihcuac ahxihuas tenahuac in tetlatequiutilistzin. </div>
<div class='p'>
<span class="verse" id="LK23_43">43&#160;</span>In Jesús omonanquilic: </div>
<div class='p'>―Ic nele nimitziluiya, de axan nohuan tiyes nepa neluicac. </div>
<div class='s'>Temiquilis in Jesús </div>
<div class='p'>
<span class="verse" id="LK23_44">44&#160;</span>Cana nepantla otlayohuac ipan nochin tlali huan ohuehcau hasta cana yiyi horahtiotlac. 
<span class="verse" id="LK23_45">45&#160;</span>In tonaltzintli otliliu huan in tatapahtli tlen ic quitlahcoxelohtoque in tiopantli otzomon inepanco. 
<span class="verse" id="LK23_46">46&#160;</span>Oncan Jesús otzahtzihuac: </div>
<div class='p'>―Nohueyitahtzin, temajco nictemactis notonal. </div>
<div class='p'>Huan ic omihto inon, omicohuac. </div>
<div class='p'>
<span class="verse" id="LK23_47">47&#160;</span>Ihcuac in tlayecanqui oquitac in tlen opanoc, otemahuestili in Dios huan oquihto: </div>
<div class='p'>―Ic nele inin tlacatl tlamelajcan. </div>
<div class='p'>
<span class="verse" id="LK23_48">48&#160;</span>Nochin tlacatl aquin ompa ocatcahque huan oquitaque tlen opanoc, yehhuan oyahque nochten moyoluitectihue ica intlocol. 
<span class="verse" id="LK23_49">49&#160;</span>Huan nochten in aquin oteixmatiyayahque in Jesús, huan noyojqui in sihuamen aquin otecuitlapanuiyayahque den Galilea, otlachixticatcahque huehca ica tlen opanoc. </div>
<div class='s'>In Jesús tetlaltocahque </div>
<div class='p'>
<span class="verse" id="LK23_50">50&#160;</span>Ocatca se tlacatl tlamelajcan itoca José den altepetl Arimatea den tlali Judea. Inon se tequihua den hueyixtoque judeahtecos. 
<span class="verse" id="LK23_51">51&#160;</span>Inin José oquichiyayaya in tetlatequiutilistzin Dios huan ahmo omosetili inuan in tequihuahmen ica tlen oquichiuque. 
<span class="verse" id="LK23_52">52&#160;</span>In José oya quita in Pilato huan oquitlahtlanili in tetlacayo in Jesús. 
<span class="verse" id="LK23_53">53&#160;</span>Ihcuac oquitemohuihque in tetlacayo ipan in cruz, otepihpiqui ica se hueyi tatapahtli huan otetlalihque ipan in tlaltecochtli tlachihchiutli icxitlan se tepetl canin ayamo aquin omotocatoya. 
<span class="verse" id="LK23_54">54&#160;</span>Inon tonali quiyectlaliyahque ica in tonali den nesehuilistli quen yohualahsitaya. </div>
<div class='p'>
<span class="verse" id="LK23_55">55&#160;</span>Inon sihuamen aquin tehuan huitzen in Jesús den Galilea oyahque quitahque in tlaltecochtli huan oquitaque quen oquitlalihque in tetlacayo in Jesús. 
<span class="verse" id="LK23_56">56&#160;</span>Huan ihcuac omocuepque inchan, oquiyecchihchiuque in pahtli ahhueyac huan aceite huan omosehuihque ipan in tonali den nesehuilistli ijcon quen ca ipan in tlanahuatili.  </div>
<div class='psalmlabel' id='LK24_0'> 24</div>
<div class='s'>In ihxohualistli den Jesús </div>
<div class='p'>
<span class="verse" id="LK24_1">1&#160;</span>Ipan in achto tonali den semana, in sihuamen omocuepque molui sancuel ipan in tlaltecochtli. Quihuicahque in pahtli ahhueyac tlen oquichihchiuque. Huan oquincuitlapanuihque oc sequin sihuamen. 
<span class="verse" id="LK24_2">2&#160;</span>Ihcuac oahsitoque ompa, ocahsique in tetl tlen ica oquixtzajque in tlaltecochtli ayacmo yojqui ocatca. 
<span class="verse" id="LK24_3">3&#160;</span>Huan ihcuac ocalajque ompa, ayacmo ocahsique in tetlacayo in Totecohtzin Jesús. 
<span class="verse" id="LK24_4">4&#160;</span>Huan quen tel oquimatque ic omomoutihque. Ihcuac inon oquinitaque ome ángeles ihcaticaten inahuac tlaquentitoque hasta petlani. 
<span class="verse" id="LK24_5">5&#160;</span>Huan quen yehhuan omixtocaque ic tlalpa ica moucayotl, inon ángeles oquiniluihque: </div>
<div class='p'>―Tel, ¿tleca nanquitemohuahque in aquin yoltoc canin den mijcamen? 
<span class="verse" id="LK24_6">6&#160;</span>Ahmo ilohuac nis. Yoihxohuac. Xiquilnamiquican quen omechnonotzaloc nepa Galilea. 
<span class="verse" id="LK24_7">7&#160;</span>Tel, ¿ahmo mechiluiloc quen Yehhuatzin aquin Tetiachicau ica nochin tlacatl oquipixque tlen tetemactisque inmajco in tlahtlacolyohque huan temictisque ipan in cruz, huan ipan yiyi tonali ihxohuas? </div>
<div class='p'>
<span class="verse" id="LK24_8">8&#160;</span>Yehhuan oquilnamijque in tlahtoli tlen oquiniluiloc in Jesús. 
<span class="verse" id="LK24_9">9&#160;</span>Huan ic omocuepque den tlaltecochtli oquinnonotzque in mahtlactli huan se tetiotlatitlaniluan huan nochin oc sequinten. 
<span class="verse" id="LK24_10">10&#160;</span>Inohque aquin oquinnahuatihque yehhuan in María Magdalena huan Juana huan María inana in Jacobo huan oc sequin sihuamen. 
<span class="verse" id="LK24_11">11&#160;</span>Huan in tetiotlatitlaniluan oquihtohque san quipanehnehuiliyahque yehhuan. Huan ahmo oquineltocaque. </div>
<div class='p'>
<span class="verse" id="LK24_12">12&#160;</span>Masque ijcon oquinehnehuilihque, in Pedro oya tlachiya ipan in tlaltecochtli. Huan ic otlachix tlahtec oquitac in tatapahten caten ic oc se lado. Huan omocuep ichan quen tel oquimat ica tlen opanoc. </div>
<div class='s'>Tlen opanoc ipan in ohtli tlen yau in altepetl Emaús </div>
<div class='p'>
<span class="verse" id="LK24_13">13&#160;</span>Ipan inon tonali oyahtayahque ome tetlamachticahuan ipan in altepetl itoca Emaús, cana ome hora ic huehca den Jerusalén. 
<span class="verse" id="LK24_14">14&#160;</span>Huan omononotztayahque yehhuan ica nochin tlen opanoc ica in Jesús. 
<span class="verse" id="LK24_15">15&#160;</span>Ihcuac omononotztayahque, san tlama in Jesús omahsitohque huan inuan onehnemohuac. 
<span class="verse" id="LK24_16">16&#160;</span>Masque oteitaque, yehhuan omixpatlahque. Ahmo oteixmatque aquin Yehhuatzin. 
<span class="verse" id="LK24_17">17&#160;</span>Oncan Jesús oquintlahtlaniloc: </div>
<div class='p'>―Tel ¿tlenon nanmononotztihuitzen ic nannehnentihuitzen huan nantlocoya? </div>
<div class='p'>Yehhuan omoquetzque quen tlocoyahque. </div>
<div class='p'>
<span class="verse" id="LK24_18">18&#160;</span>Huan se de yehhuan, itoca Cleofas, otenanquilic: </div>
<div class='p'>―Nochin tlacatl quimatihque tlen opanoc Jerusalén inin tonalten. Tel, ¿san tehhuatzin ahmo momati masque ompa motepaluilohtoc? </div>
<div class='p'>
<span class="verse" id="LK24_19">19&#160;</span>Oncan Yehhuatzin oquintlahtlaniloc: </div>
<div class='p'>―Tel, ¿tlen opanoc? </div>
<div class='p'>Huan oteiluihque: </div>
<div class='p'>―Ica in Jesús den altepetl Nazaret, inon se tlayolchicauqui hueyixtoc ica in tlen oquichiu huan ica itlahtol teixpa in Dios, huan noyojqui inixpa in tlacamen. 
<span class="verse" id="LK24_20">20&#160;</span>Huan quen in achtohque den tiopixcamen huan totequihuahhuan otetemactihque matetlahtlacoltican ica temiquilis ipan in cruz. 
<span class="verse" id="LK24_21">21&#160;</span>Tehhuanten oticnehnehuilihque quen Yehhuatzin momaquixtinihque in tochantlacahuan den Israel. Huan axan yipanotoc yiyi tonali ic otemictihque. 
<span class="verse" id="LK24_22">22&#160;</span>Huan axan quen tel oticmatque ica tlen otechiluihque sequin sihuamen de tehhuanten. Tleca yehhuan oyahque huehca sancuel ipan in tlaltecochtli. 
<span class="verse" id="LK24_23">23&#160;</span>Huan quen ahmo ocahsique in tetlacayo, ohualahque techiluiyahque yehhuan omixcahcayauque ica in ángeles quen oquiniluihque quen in Jesús yolihuahtoc. 
<span class="verse" id="LK24_24">24&#160;</span>Niman oyahque sequin de tehhuanten ipan in tlaltecochtli huan oquitaque ijcon quen oquihtohque inon sihuamen, huan ahmo oteitaque in Jesús. </div>
<div class='p'>
<span class="verse" id="LK24_25">25&#160;</span>Oncan Jesús oquiniluiloc inon inehuan: </div>
<div class='p'>―Tel, ¿tlemach ahhuel onanquinehnehuilihque? Huan ¿quemach nanuehcahuisque ic nanquineltocasque nochin in tlen oquihcuilohque in tlayolchicaucamen? 
<span class="verse" id="LK24_26">26&#160;</span>Tel, ¿ahmo ijcon tlapanoloni in Cristo achto ic mohueyililos? </div>
<div class='p'>
<span class="verse" id="LK24_27">27&#160;</span>Oncan opehualoc quinnonotzalo ica in Tlahcuilolten tlen oquihtohque ica Yehhuatzin. Omopehualtic ica in iamahuan in Moisés huan ijcon omochiu ica nochin inon tlayolchicaucamen. </div>
<div class='p'>
<span class="verse" id="LK24_28">28&#160;</span>Ihcuac oahsitayahque ipan in altepetl canin oyahyaya, in Jesús omochiu quen san opanolotaya. 
<span class="verse" id="LK24_29">29&#160;</span>Huan yehhuan otetlatlautihque: </div>
<div class='p'>―Mamocahualo tohuan, tleca yitiotlac. Yitlapoyaucan. </div>
<div class='p'>Oncan in Jesús inuan ocalacohuac huan omocahualoc. 
<span class="verse" id="LK24_30">30&#160;</span>Huan ihcuac omotlaliloc iixpa in mesa inuan, Yehhuatzin omoan in pantzin huan omotiochiu huan omoxehxeluihque. 
<span class="verse" id="LK24_31">31&#160;</span>Ic inon tlen omochiu inixpa, ijcon oteixmatque Yehhuatzin in Jesús. Oncan Yehhuatzin san tlama oteixpolohque. 
<span class="verse" id="LK24_32">32&#160;</span>Huan yehhuan omoluihque se huan oc seya: </div>
<div class='p'>―Tel, ¿ahmo nele hasta otechyolpacti ihcuac otechualnonotzalotaya in Itlahcuiloltzin ipan in ohtli? </div>
<div class='p'>
<span class="verse" id="LK24_33">33&#160;</span>Oncan yehhuan ahmo ocachi omochixque. Niman omocuepque Jerusalén. Huan oquinahsitohque canin omosentlalihtoyahque in mahtlactli huan se tetiotlatitlaniluan ihuan oc sequinten. 
<span class="verse" id="LK24_34">34&#160;</span>In tetiotlatitlaniluan oquiniluihque in inehuan: </div>
<div class='p'>―Ic nele in Totecohtzin oihxohuac den mijcamen, huan Simón oteitac. </div>
<div class='p'>
<span class="verse" id="LK24_35">35&#160;</span>Oncan inon inehuan oquinnonotzque quen opanoc ipan in ohtli, huan quen oteixmatque in Jesús ihcuac omoxehxelo in pantzin. </div>
<div class='s'>In Jesús quinmonextililo in tetiotlatitlaniluan </div>
<div class='p'>
<span class="verse" id="LK24_36">36&#160;</span>Huan ihcuac teca otlahtohticatcahque in Jesús, Yehhuatzin omonextiloc inepanco yehhuan. Oquintlahpaloloc huan oquiniluiloc: </div>
<div class='p'>―Xiyetocan cuali namehhuan. </div>
<div class='p'>
<span class="verse" id="LK24_37">37&#160;</span>Yehhuan tequin omomoutihque huan oquinehnehuilihque oquitzticatcahque se yehyecatl. 
<span class="verse" id="LK24_38">38&#160;</span>Huan Jesús oquiniluiloc: </div>
<div class='p'>―Tel, ¿tleca nanmomoutiyahque, huan tleca ijcon nanquiyolnehnehuiliyahque? 
<span class="verse" id="LK24_39">39&#160;</span>Xiquitacan nomahuan huan nocxihuan. Yiyeh nehhuatl. Xinechmachilican huan xinechitacan. Se yehyecatl ahmo quipiya itlacayo quen namehhuan nanquitahque nicpiya. </div>
<div class='p'>
<span class="verse" id="LK24_40">40&#160;</span>Huan ic oquiniluiloc inin, oquinnextililoc in teman huan tecxihuan. 
<span class="verse" id="LK24_41">41&#160;</span>Huan quen opactoyahque, ayamo oquineltocaque huan quen tel oquimatque. In Jesús oquiniluiloc: </div>
<div class='p'>―Tel, ¿nanquipiyahque tlen nanquicuasque? </div>
<div class='p'>
<span class="verse" id="LK24_42">42&#160;</span>Oncan otemacaque se pedazo michi tlapohpoxoli ihuan chihton nectli. 
<span class="verse" id="LK24_43">43&#160;</span>Huan Yehhuatzin omocuilihque huan omocua inixpa. 
<span class="verse" id="LK24_44">44&#160;</span>Huan niman oquiniluiloc: </div>
<div class='p'>―In tlen onechpanoc, yehhua in tlen onamechiluic ihcuac oc namohuan onicatca. Oquipiyaya tlen tzonquisas ica nehhua quen ca itlanahuatil Moisés huan ipan iamahuan in tlayolchicaucamen huan ihtech in salmos. </div>
<div class='p'>
<span class="verse" id="LK24_45">45&#160;</span>Oncan oquinmatiltiloc ica in Itlahcuiloltzin. 
<span class="verse" id="LK24_46">46&#160;</span>Huan oquiniluiloc: </div>
<div class='p'>―Ijcon ca tlahcuiloli quen in Cristo quipiya tlen micohuas huan ipan yiyi tonali mopiya tlen ihxohuas den mijcamen. 
<span class="verse" id="LK24_47">47&#160;</span>Huan tlanonotzasque ica Tetocahtzin nohuiyan ipan in tlalticpactli. Pehuasque de Jerusalén quiniluisque quen mamoyolcuepacan huan ijcon quintlapohpoluilos intlahtlacol. 
<span class="verse" id="LK24_48">48&#160;</span>Namehhuan in nantlachipahuanimen ica inin tlahtolten. 
<span class="verse" id="LK24_49">49&#160;</span>Xicmatican, namechtitlanis ica tlen Nohueyitahtzin otechcaquiltiloc. Ic inon ximocahuacan nican Jerusalén hasta ic nanquiselisque techicahualis tlen hualuilohuas den huehcapa. </div>
<div class='s'>In Jesús tlehcolo neluicac </div>
<div class='p'>
<span class="verse" id="LK24_50">50&#160;</span>Oncan Jesús oquinuicaloc huehca den altepetl hasta Betania, huan omasohualoc ic oquintiochihualoc. 
<span class="verse" id="LK24_51">51&#160;</span>Huan ic otlan quintiochihualo, omoxeloloc de yehhuanten huan otehuicaque neluicac. 
<span class="verse" id="LK24_52">52&#160;</span>Huan yehhuan omocuepque Jerusalén ica paquilistli. 
<span class="verse" id="LK24_53">53&#160;</span>Huan mostli ocatcahque tiopan temahuestilihtoyahque in Dios. Ijcon tlami.</div><div class="footnote">
<hr />
</div>
</div></body></html>
