<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhe" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol toteco: Santa Biblia LUCAS 1</title>
</head>
<body dir='ltr'>
<ul class='tnav'>
<li><a href='index.xhtml'>LUCAS</a></li>
</ul><ul class='tnav'><li><a href='LUK.xhtml#LK1_0'>1</a></li>
<li><a href='LUK.xhtml#LK2_0'>2</a></li>
<li><a href='LUK.xhtml#LK3_0'>3</a></li>
<li><a href='LUK.xhtml#LK4_0'>4</a></li>
<li><a href='LUK.xhtml#LK5_0'>5</a></li>
<li><a href='LUK.xhtml#LK6_0'>6</a></li>
<li><a href='LUK.xhtml#LK7_0'>7</a></li>
<li><a href='LUK.xhtml#LK8_0'>8</a></li>
<li><a href='LUK.xhtml#LK9_0'>9</a></li>
<li><a href='LUK.xhtml#LK10_0'>10</a></li>
</ul><ul class='tnav'>
<li><a href='LUK.xhtml#LK11_0'>11</a></li>
<li><a href='LUK.xhtml#LK12_0'>12</a></li>
<li><a href='LUK.xhtml#LK13_0'>13</a></li>
<li><a href='LUK.xhtml#LK14_0'>14</a></li>
<li><a href='LUK.xhtml#LK15_0'>15</a></li>
<li><a href='LUK.xhtml#LK16_0'>16</a></li>
<li><a href='LUK.xhtml#LK17_0'>17</a></li>
<li><a href='LUK.xhtml#LK18_0'>18</a></li>
<li><a href='LUK.xhtml#LK19_0'>19</a></li>
<li><a href='LUK.xhtml#LK20_0'>20</a></li>
</ul><ul class='tnav'>
<li><a href='LUK.xhtml#LK21_0'>21</a></li>
<li><a href='LUK.xhtml#LK22_0'>22</a></li>
<li><a href='LUK.xhtml#LK23_0'>23</a></li>
<li><a href='LUK.xhtml#LK24_0'>24</a></li>
</ul>

<div class='main' id='LK0_0'>

<div class='mt'>Itlajtol Toteco Tlen Quiijcuilo Lucas  </div>
<div class='psalmlabel' id='LK1_0'> 1</div>
<div class='s'>Lucas quitlajcuilhui Teófilo tlen Jesús quichijqui </div>
<div class='p'>

<span class="verse" id="LK1_1">1&#160;</span>Noicni Teófilo, miyac tlacame quichijtoque campeca quiijcuilose nochi nopa tlamantli tlen panotiyajque toixtla ipan inemilis Jesucristo. 
<span class="verse" id="LK1_2">2&#160;</span>Quiijcuilojtoque tlen nopa tlacame tlen quiixtonque itlajtol techilhuijque para quiitztiyajque hasta quema pejque nejnemij ihuaya Jesús. 
<span class="verse" id="LK1_3">3&#160;</span>Huan huajca na nojquiya nimoilhui cuali para nimitztlajcuilhuis nochi tlen panoc tlen quema tlacatqui Jesús huan quejatza panotiyajqui hasta itlamiya pampa ica yolic nijtemojtoc tlen melahuac ica nochi ni tlamantli. Huajca noicni Teófilo tlen nochi mitztlepanitaj miyac, ama nimitztlajcuilhuis nochi 
<span class="verse" id="LK1_4">4&#160;</span>para tijmachilis nelía temachtli nopa tlamantli tlen tlacame mitzmachtijtoquejya. </div>
<div class='s'>Tlacatis Juan tlen tecuaaltis </div>
<div class='p'>
<span class="verse" id="LK1_5">5&#160;</span>Ipan nopa tonali quema tlanahuatiyaya Herodes el Grande ipan estado Judea, itztoya se totajtzi tlen itoca eliyaya Zacarías tlen tequitqui ipan nopa Abías pamitl tlen totajtzitzi. Zacarías quipixqui isihua tlen itoca eliyaya Elisabet huan nochi ome eliyayaj iteipa ixhuihua nopa totajtzi Aarón tlen huejcajquiya itztoya. 
<span class="verse" id="LK1_6">6&#160;</span>Zacarías huan Elisabet itztoyaj xitlahuaque iixtla Toteco. Quintoquilijque itlanahuatilhua Toteco huan nochi tlen yajaya quinnahuati ma quichihuaca. Yeca axaca huelqui quinteilhui ica niyon se tlamantli fiero. 
<span class="verse" id="LK1_7">7&#160;</span>Pero ax quipiyayayaj niyon se conetl pampa Elisabet ax hueliyaya conecui huan inijuanti ya huehuejtixtoyaj. </div>
<div class='p'>
<span class="verse" id="LK1_8">8&#160;</span>Huan se tonal Zacarías quichihuayaya itequi nepa tiopan calijtic iixtla Toteco, pampa quitocaro se ipan nopa Abías pamitl tlen totajtzitzi ma tequiti. 
<span class="verse" id="LK1_9">9&#160;</span>Huan queja momatque quichihuaj totajtzitzi, mahuiltijque ica piltetzitzi para quiitase ajqueya tlen inijuanti Toteco quitlapejpenis para quitlatis nopa copali iixtla Toteco ipan nopa hueyi israelita tiopamitl. Huan quitocaro Zacarías ma quitlati. 
<span class="verse" id="LK1_10">10&#160;</span>Huan ipan nopa hora quema Zacarías quitlatiyaya nopa copali tiopan calijtic, moquetzayayaj calteno miyac tlacame tlen momaijtohuayayaj ica Toteco. 
<span class="verse" id="LK1_11">11&#160;</span>Huan nimantzi monexti se ielhuicac ejca Toteco iixtla Zacarías. Moquetzaco ica inejmatl nopa tlaixpamitl campa quitlatiyaya copali. 
<span class="verse" id="LK1_12">12&#160;</span>Huan Zacarías tlahuel momajmati quema quiitac nopa elhuicac ejquetl. 
<span class="verse" id="LK1_13">13&#160;</span>Pero nopa elhuicac ejquetl quiilhui: </div>
<div class='p'>―Zacarías, amo ximomajmati. Toteco quicactoc tlen tijtlajtlaniyaya, huan mosihua Elisabet quipiyas se piloquichpiltzi huan tijtocajtis Juan. 
<span class="verse" id="LK1_14">14&#160;</span>Tlahuel inpaquise quema tlacatis huan paquise imohuaya miyac tlacame, 
<span class="verse" id="LK1_15">15&#160;</span>pampa yajaya quipiyas se hueyi tequitl iixtla Toteco. Ax quiis xocomeca atl, niyon ax quiis se tlaili nelcococ. Yajaya elis temitoc ica Itonal Toteco hasta quema noja itztos ipan inana. 
<span class="verse" id="LK1_16">16&#160;</span>Huan yajaya quichihuas para miyac israelitame ma moyolcuepaca huan ma quitoquilica Toteco Dios. 
<span class="verse" id="LK1_17">17&#160;</span>Juan quipiyas itlalnamiquilis huan ichicahualis queja nopa tiocamanalojquetl Elías huejcajquiya quipixtoya. Huan yajaya tlayacanas huan quincualtlalilis ininyolo tlacame ma quiselica Tohueyiteco. Quichihuas para tetatme ma moyoltlalica huan ma itztoca ica cuali ica ininconehua. Huan quichihuas para tlacame tlen ax tleno quitlepanitaj, ma tlatlepanitaca. </div>
<div class='p'>
<span class="verse" id="LK1_18">18&#160;</span>Huan Zacarías quitlajtlani nopa elhuicac ejquetl: </div>
<div class='p'>―¿Quejatza huelis nijmatis para temachtli tlen tinechilhuía? Nosihua huan na tihuehuentzitzijya. </div>
<div class='p'>
<span class="verse" id="LK1_19">19&#160;</span>Huan nopa elhuicac ejquetl quinanquili: </div>
<div class='p'>―Na niGabriel. Nochipa nimoquetza iixtla Toteco. Yajaya nechtitlanqui ma nimitzcamahuiqui huan ma nimitzyolmelahuaqui tlen itlajtol Toteco. 
<span class="verse" id="LK1_20">20&#160;</span>Pero pampa ax tijneltocac notlajtol, tinonotiyas huan ax huelis ticamatis hasta tlacatis mocone. Huan nochi ni tlamantli panos quema ajsis nopa tonal tlen Toteco quitlalijtoc. </div>
<div class='p'>
<span class="verse" id="LK1_21">21&#160;</span>Huan nopa miyac tlacame noja quichiyayayaj calteno quema ielhuicac ejca Toteco quicamahuiyaya Zacarías. Moilhuiyayaj para tlen Zacarías huejcahuayaya tiopan calijtic. 
<span class="verse" id="LK1_22">22&#160;</span>Huan quema Zacarías quisqui, ax hueliyaya camati. Huajca quimatque para quiitztoya se tlanextili tlen Toteco quinextilijtoya tiopan calijtic. Huan Zacarías san tlamanexti pampa nonotixtoya. </div>
<div class='p'>
<span class="verse" id="LK1_23">23&#160;</span>Teipa tlanqui nopa tonali tlen quitocaro Zacarías para tequitis queja totajtzi, huan yajaya mocuepqui ichaj. 
<span class="verse" id="LK1_24">24&#160;</span>Huan isihua Elisabet conecuic. Huan teipa senitztoya calijtic huan ax cana yajqui para macuili metztli. Huan isihua moilhuiyaya: 
<span class="verse" id="LK1_25">25&#160;</span>“Toteco nechtiochijtoc miyac, pampa ama niconehue huan ayoc nimopinahuas iniixtla sequinoc pampa ax nijpixtoya se nocone.” </div>
<div class='s'>Se elhuicac ejquetl quiilhui María para tlacatis Jesucristo </div>
<div class='p'>
<span class="verse" id="LK1_26">26&#160;</span>Elisabet ya quipixtoya icone ipan itlacayo se chicuase metztli quema Toteco quititlanqui ielhuicac ejca tlen itoca Gabriel ma yohui hasta altepetl Nazaret ipan estado Galilea 
<span class="verse" id="LK1_27">27&#160;</span>para quimacas se tlajtoli se ichpocatl tlen itoca eliyaya María. Huan María eliyaya se cuali ichpocatl tlen ax quema quiixmajtoya se tlacatl huan ya quiijtlantoya se telpocatl tlen itoca eliyaya José tlen eliyaya iteipa ixhui Tlanahuatijquetl David tlen huejcajquiya. 
<span class="verse" id="LK1_28">28&#160;</span>Huan Gabriel calajqui campa María itztoya huan quiilhui: </div>
<div class='p'>―Xipaqui ta tlen Toteco mitzcualita. Toteco itztoc mohuaya huan achi más mitztiochijtoc que sequinoc sihuame. </div>
<div class='p'>
<span class="verse" id="LK1_29">29&#160;</span>Pero quema María quiitac nopa elhuicac ejquetl, quisentlachili huan moilhui tlaque quiijtosnequi para queja nopa quitlajpalohua. 
<span class="verse" id="LK1_30">30&#160;</span>Huan nopa elhuicac ejquetl quiilhui: </div>
<div class='p'>―Amo ximomajmati María. Toteco mitztlapejpenijtoc para mitztiochihuas tlahuel miyac. 
<span class="verse" id="LK1_31">31&#160;</span>Nimantzi ticonehue tielis huan teipa tijtlacatiltis se oquichpil huan tijtocajtlalis Jesús. 
<span class="verse" id="LK1_32">32&#160;</span>Yajaya elis hueyi iixtla Toteco. Huan tlacame quiixmatise para Icone Toteco Dios Tlen Más Quipiya Tlanahuatili. Huan Toteco quichihuas ma mosehuis huan tlanahuatis campa tlanahuatiyaya ihuejcapan tata David. 
<span class="verse" id="LK1_33">33&#160;</span>Huan quipiyas tequihuejcayotl ica israelitame para nochipa huan ax quema tlamis itlanahuatilis. </div>
<div class='p'>
<span class="verse" id="LK1_34">34&#160;</span>Huajca María quitlajtlani nopa elhuicac ejquetl: </div>
<div class='p'>―¿Quejatza niconehue nielis intla ax quema niitztoya ihuaya se tlacatl? </div>
<div class='p'>
<span class="verse" id="LK1_35">35&#160;</span>Huan nopa elhuicac ejquetl quinanquili: </div>
<div class='p'>―Itonal Toteco hualas mopani, huan ichicahualis Toteco Dios Tlen Más Quipiya Tlanahuatili mitztlapachos huan ticonehue tielis. Huan yeca mocone elis nelía tlatzejtzeloltic, huan tlacame quiixmatise para Icone Toteco. 
<span class="verse" id="LK1_36">36&#160;</span>Huan momachicni Elisabet nojquiya quipiyas icone yonque ya nanatzi. Huan yonque tlacame quiijtohuaj ax hueli conepiya, ya quipixtoc icone ipan itlacayo chicuase metztli. 
<span class="verse" id="LK1_37">37&#160;</span>Ax onca niyon se tlamantli tlen Toteco ax hueli quichihuas. Yajaya nochi hueli. </div>
<div class='p'>
<span class="verse" id="LK1_38">38&#160;</span>Huajca María quiijto: </div>
<div class='p'>―Na niiaxca Toteco. Nica niitztoc para nijchihuas nochi tlen nechnahuatis ma nijchihua. Ma nochi panos queja tinechilhuijtoc. </div>
<div class='p'>Huajca ica ni, yajqui nopa elhuicac ejquetl. </div>
<div class='s'>María quipaxaloto Elisabet </div>
<div class='p'>
<span class="verse" id="LK1_39">39&#160;</span>Teipa María mocualtlali huan moisihuilti yajqui se altepetl ipan estado Judea campa onca miyac tepetini 
<span class="verse" id="LK1_40">40&#160;</span>campa ichaj Zacarías. Huan calaquito huan quitlajpalo Elisabet. 
<span class="verse" id="LK1_41">41&#160;</span>Huan quema Elisabet quicajqui para María quinojnotzqui, icone Elisabet mojmolini iijtico. Huan Itonal Toteco quitemiti Elisabet, 
<span class="verse" id="LK1_42">42&#160;</span>huan chicahuac Elisabet quiilhui María: </div>
<div class='p'>―Toteco más mitztiochijtoc, María, que sequinoc sihuame huan nojquiya quitiochijtoc mocone. 
<span class="verse" id="LK1_43">43&#160;</span>Nelía se hueyi tlatlepanitacayotl para na, pampa ta tiinana nohueyiTeco tinechpaxaloco. 
<span class="verse" id="LK1_44">44&#160;</span>Quema tinechnojnotzqui, nimantzi nocone mojmolini ica paquilistli noijtico. 
<span class="verse" id="LK1_45">45&#160;</span>Toteco mitztiochijtoc pampa tijneltocac para temachtli quichihuas tlen quiijtojtoc. </div>
<div class='p'>
<span class="verse" id="LK1_46">46&#160;</span>Huan María quiijto: </div>
<div class='q'>“Tlahuel nijhueyichihua Tohueyiteco ipan noyolo. </div>
<div class='q'>
<span class="verse" id="LK1_47">47&#160;</span>Quena, nipaqui miyac ipan Toteco Dios, yajaya tlen notemaquixtijca. </div>
<div class='q'>
<span class="verse" id="LK1_48">48&#160;</span>Pampa yonque san niitlatequipanojca, </div>
<div class='q'>huan san niteicneltzi, yajaya nechilnamijqui, </div>
<div class='q'>huan ama tlacame tlen tlacajtiyase para nochipa quiijtose para Toteco nechtiochijtoc. </div>
<div class='q'>
<span class="verse" id="LK1_49">49&#160;</span>Quena, Toteco Tlen Quipiya Nochi Chicahualistli nechchihuilijtoc huejhueyi tlamantli. </div>
<div class='q'>Tlahuel tlatzejtzeloltic ya. </div>
<div class='q'>
<span class="verse" id="LK1_50">50&#160;</span>Toteco quintlasojtla nochi tlacame tlen quitlepanitaj ama, </div>
<div class='q'>huan nochi tlen teipa tlacajtiyase huan quitlepanitase. </div>
<div class='q'>
<span class="verse" id="LK1_51">51&#160;</span>Quena, quichijtoc huejhueyi tlamantli ica ihueyi chicahualis. </div>
<div class='q'>Quintzontlamiltijtoc tlen mohueyimatiyayaj ipan ininyolo. </div>
<div class='q'>
<span class="verse" id="LK1_52">52&#160;</span>Toteco quinquixtilijtoc inintequihuejcayo tlacame tlen tlanahuatiyayaj, </div>
<div class='q'>huan quinhueyitlalijtoc inijuanti tlen moicnonejque iixtla. </div>
<div class='q'>
<span class="verse" id="LK1_53">53&#160;</span>Miyac tlatiochihualistli Toteco quinmacatoc inijuanti tlen mayanayayaj, </div>
<div class='q'>pampa quinixhuiti. </div>
<div class='q'>Huan inijuanti tlen quipixque miyac tomi quinmajcajqui san ininmacajya. </div>
<div class='q'>
<span class="verse" id="LK1_54">54&#160;</span>Miyac techpalehuijtoc tiisraelitame pampa tiitlatequipanojcahua. </div>
<div class='q'>Techtlasojtlatoc huan ax techilcajtoc. </div>
<div class='q'>
<span class="verse" id="LK1_55">55&#160;</span>Quitencahuili Abraham, tohuejcapan tata, </div>
<div class='q'>para quitlasojtlasquía ya ininhuaya iteipa ixhuihua para nochipa, </div>
<div class='q'>huan yeca techtlasojtlatoc tojuanti.” </div>
<div class='m'>Quej nopa quiijto María. </div>
<div class='p'>
<span class="verse" id="LK1_56">56&#160;</span>Huan María mocajqui ihuaya Elisabet nechca eyi metztli huan teipa mocuepqui ichaj. </div>
<div class='s'>Tlacatqui Juan tlen tecuaaltis </div>
<div class='p'>
<span class="verse" id="LK1_57">57&#160;</span>Teipa ajsic hora para Elisabet conepiyas huan quitlacatilti se oquichpil. 
<span class="verse" id="LK1_58">58&#160;</span>Huan nochi icalnechcahua huan ichampoyohua quicajque queja Toteco hueyi quitlasojtlatoya Elisabet huan quimacatoya icone huan huajca nochi paquiyayaj ihuaya. 
<span class="verse" id="LK1_59">59&#160;</span>Huan quema nopa piloquichpiltzi quipixqui chicueyi tonali, nochi hualajque para quipiltequilise nopa tlanescayotl tlen itoca circuncisión ipan ipiltlacayo queja momajtoyaj quichihuaj. Huan nochi quinequiyayaj quitocajtlalise Zacarías queja itata. 
<span class="verse" id="LK1_60">60&#160;</span>Pero inana quiijto: </div>
<div class='p'>―Axtle, ax tijtocajtise Zacarías, tijtocajtise Juan. </div>
<div class='p'>
<span class="verse" id="LK1_61">61&#160;</span>Huan quiilhuijque: </div>
<div class='p'>―¿Para tlen? Niyon se imotatahua ax quipixqui itoca Juan. </div>
<div class='p'>
<span class="verse" id="LK1_62">62&#160;</span>Huan quimanextilijque itata para quimatise tlaque itoca quinequiyaya quitlalilis. 
<span class="verse" id="LK1_63">63&#160;</span>Huan Zacarías quintlajtlani ma quihualiquilica tlen ipan tlajcuilos. Huan Zacarías quiijcuilo: “Itoca elis Juan.” Huan nochi ininhuampoyohua san quisentlachilijque. 
<span class="verse" id="LK1_64">64&#160;</span>Huan nimantzi pejqui quiolinía inenepil Zacarías, huan pejqui camati huan quipaquilismaca Toteco. 
<span class="verse" id="LK1_65">65&#160;</span>Huan inincalnechcahua quiitaque tlen panoc, huan nochi tlahuel momajmatijque. Huan teipa nochi tlacame tlen itztoyaj campa hueli tepetini nepa ipan estado Judea mocamahuiyayaj se ica seyoc tlen panoc. 
<span class="verse" id="LK1_66">66&#160;</span>Huan nochi tlen quicajque tlen panoc moilhuiyayaj: “¿Tlaque elis ni piloquichpiltzi quema moscaltis?” </div>
<div class='p'>Quej nopa quiijtohuayayaj pampa quiitayayaj para Toteco nelía quitlalijtoya ima ipan nopa oquichpil para quitiochihuas. </div>
<div class='s'>Itlajtol Zacarías </div>
<div class='p'>
<span class="verse" id="LK1_67">67&#160;</span>Huan nimantzi Itonal Toteco ajsic ipan Zacarías, itata nopa pilconetzi, huan yajaya pejqui quiijtohua ni tlajtoli tlen Toteco quimacac. Quiijto: </div>
<div class='q'>
<span class="verse" id="LK1_68">68&#160;</span>“Ma tijhueyichihuaca Toteco Dios tlen tiisraelitame, </div>
<div class='q'>pampa hualajtoc techmaquixtis tiitlacajhua. </div>
<div class='q'>
<span class="verse" id="LK1_69">69&#160;</span>Techtitlanilía se Temaquixtijquetl tlen quipiyas hueyi chicahualistli. </div>
<div class='q'>Yajaya elis se iteipa ixhui Tlanahuatijquetl David tlen huejcajquiya eliyaya itlatequipanojca. </div>
<div class='q'>
<span class="verse" id="LK1_70">70&#160;</span>Queja Toteco techtencahuili huejcajquiya ica itiocamanalojcahua tlen tlatzejtzeloltique, </div>
<div class='q'>
<span class="verse" id="LK1_71">71&#160;</span>ama yajaya techmaquixtis ica tocualancaitacahua huan ica inijuanti tlen ax quinequij techitase. </div>
<div class='q'>
<span class="verse" id="LK1_72">72&#160;</span>Quintlasojtlac tohuejcapan tatahua, </div>
<div class='q'>huan quiilnamijqui nopa tlajtoli tlatzejtzeloltic tlen quitencahuili Abraham. </div>
<div class='q'>
<span class="verse" id="LK1_73">73&#160;</span>Quena, Toteco Dios motestigojquetzqui huan melahuac quitlajtolcahuili Abraham, tohuejcapan tata, </div>
<div class='q'>
<span class="verse" id="LK1_74">74&#160;</span>para melahuac techmanahuisquía ica tocualancaitacahua para huelis tijtequipanose Toteco huan ax timajmahuise. </div>
<div class='q'>
<span class="verse" id="LK1_75">75&#160;</span>Huelis tiitztose titlatzejtzeloltique iixtla huan tijchihuase tlen cuali hasta timiquise.” </div>
<div class='p'>
<span class="verse" id="LK1_76">76&#160;</span>Huan teipa Zacarías quiilhui ipiloquichpil: </div>
<div class='q'>“Tinopilcone, Toteco Tlen Más Quipiya Tlanahuatili mitztequitlalijtoc tiitiocamanalojca, </div>
<div class='q'>huan ta titlayacanas huan tijcualtlalijtiyas iojhui Tohueyiteco tlen hualas teipa. </div>
<div class='q'>
<span class="verse" id="LK1_77">77&#160;</span>Tiquinyolmelahuas iisraelita tlacajhua para yajaya tlen hualas quinmaquixtis, </div>
<div class='q'>pampa quintlapojpolhuis inintlajtlacolhua. </div>
<div class='q'>
<span class="verse" id="LK1_78">78&#160;</span>Quena, Toteco techtlasojtla miyac, </div>
<div class='q'>huan yeca techtitlanilijtoc yajaya tlen techtlahuilis, </div>
<div class='q'>yajaya tlen itztoya elhuicac hualas. </div>
<div class='q'>
<span class="verse" id="LK1_79">79&#160;</span>Quintlahuilis ipan ininyolo nochi tlacame tlen nemij ipan tzintlayohuilotl huan campa onca miquistli. </div>
<div class='q'>Huan quinnextilis quejatza quipiyase tlasehuilistli ihuaya Toteco.” </div>
<div class='m'>Quej nopa Zacarías quiijto. </div>
<div class='p'>
<span class="verse" id="LK1_80">80&#160;</span>Huan nopa piloquichpiltzi Juan moscaltijtiyajqui huan motlacachijqui huan Toteco quimacac chicahualistli ipan itonal. Huan teipa yajaya itztoya ipan nopa tlali huactoc campa ax tleno elqui hasta ajsic tonal para monextis huan para israelitame ma quiixmatica.  </div>
<div class='psalmlabel' id='LK2_0'> 2</div>
<div class='s'>Tlacatqui Jesucristo </div>
<div class='p'>
<span class="verse" id="LK2_1">1&#160;</span>Ipan nopa tonali itztoya se hueyi tlanahuatijquetl tlen itoca eliyaya Augusto César huan yajaya tlanahuati para nochi tlacame ipan tlaltepactli ma moijcuiloca para tlaxtlahuase impuesto. 
<span class="verse" id="LK2_2">2&#160;</span>Ipan nopa xihuitl Cirenio itztoya gobernador ipan tlali Siria huan ya ni eltoya iniachtohui censo ipan nopa tonali. 
<span class="verse" id="LK2_3">3&#160;</span>Huan monequiyaya nochi tlacame ma yaca campa inialtepe para moijcuilose. 
<span class="verse" id="LK2_4">4&#160;</span>Huajca José quisqui altepetl Nazaret ipan estado Galilea huan yajqui altepetl Belén ipan estado Judea pampa nepa tlacatqui Tlanahuatijquetl David tlen huejcajquiya huan José eltoya se iteipa ixhui. 
<span class="verse" id="LK2_5">5&#160;</span>Huan María, tlen ya quiijtlantoya, yajqui ihuaya para moijcuilose, huan ya tlanemiltiyaya. 
<span class="verse" id="LK2_6">6&#160;</span>Huan quema noja itztoyaj nepa Belén, ajsic hora para conepiyas María. 
<span class="verse" id="LK2_7">7&#160;</span>Huan quitlacatilti iachtohui ejca cone, se piloquichpiltzi huan quipijqui ica pesetini huan quitejqui ipan se cuacajo campa tlacuaj tlapiyalime pampa ax quipantijque campa cochise ipan se cali para paxalohuani. </div>
<div class='s'>Ielhuicac ejcahua Toteco quinyolmelahuacoj tlamocuitlahuiani </div>
<div class='p'>
<span class="verse" id="LK2_8">8&#160;</span>Huan ipan nopa tlayohua itztoyaj sequin tlamocuitlahuiani tlen quinmocuitlahuiyayaj ininborregojhua campa potrero nechca Belén. 
<span class="verse" id="LK2_9">9&#160;</span>Huan nimantzi se ielhuicac ejca Toteco monexti iniixtla huan itlatlanex Toteco yahualtic quintlahuili huan inijuanti tlahuel momajmatijque. 
<span class="verse" id="LK2_10">10&#160;</span>Pero nopa elhuicac ejquetl quinilhui: “Amo ximomajmatica. Nihualajtoc para nimechyolmelahuas se cuali tlajtoli tlen quinmacas hueyi paquilistli nochi tlacame ipan tlaltepactli. 
<span class="verse" id="LK2_11">11&#160;</span>Amantzi nepa ipan Belén, ialtepe David, ya tlacatqui imotemaquixtijca. Yajaya nopa Cristo tlen Toteco Dios quiijto techtitlanilisquía. Yajaya Tohueyiteco. 
<span class="verse" id="LK2_12">12&#160;</span>Huan ica ni tlanescayotl inquiixmatise. Inquipantise nopa piloquichpiltzi pictoc ica pesetini huan quitectoque ipan se cuacajo campa tlacuaj tlapiyalime.” </div>
<div class='p'>
<span class="verse" id="LK2_13">13&#160;</span>Huan nimantzi monextijque tlahuel miyac elhuicac ehuani ihuaya ya tlen achtohui hualajqui, huan nochi inijuanti quipaquilismacayayaj Toteco huan quiijtohuayayaj: </div>
<div class='q'>
<span class="verse" id="LK2_14">14&#160;</span>“Ma tijhueyichihuaca Toteco tlen itztoc elhuicac. </div>
<div class='q'>Huan ipan tlaltepactli ma onca tlasehuilistli ipan ininyolo nochi tlacame tlen quichihuaj tlen Toteco quipactía.” </div>
<div class='p'>
<span class="verse" id="LK2_15">15&#160;</span>Huan nopa elhuicac ehuani mocuepque elhuicac, huan nopa tlamocuitlahuiani moilhuijque: </div>
<div class='p'>―Ma tiyacajya Belén nimantzi. Ma tiquitatij tlen panotoc tlen Toteco techyolmelahuaco. </div>
<div class='p'>
<span class="verse" id="LK2_16">16&#160;</span>Huan nopa tlamocuitlahuiani moisihuiltijtiyajque huan quipantijque María ihuaya José ica nopa pilconetzi tlen quitectoyaj ipan cuacajo. 
<span class="verse" id="LK2_17">17&#160;</span>Huan quema quiitaque, quisque huan quinpohuilijque nochi tlacame tlen ielhuicac ejca Toteco quinilhuijtoya tlen nopa pilconetzi. 
<span class="verse" id="LK2_18">18&#160;</span>Huan nochi tlacame tlen quicajque tlen quiijtojque san quinsentlachilijque. 
<span class="verse" id="LK2_19">19&#160;</span>Pero María quiajcojqui nochi inintlajtol ipan iyolo huan moyolilhui nochi tlen quiijtojque. 
<span class="verse" id="LK2_20">20&#160;</span>Huan teipa nopa tlamocuitlahuiani mocuepque quihueyichijtiyajque, huan quipaquilismacatiyajque Toteco ipampa nochi tlen quicactoyaj huan quiitztoyaj, pampa nelía quipantijque nochi queja ielhuicac ejca Toteco quinilhuijtoya. </div>
<div class='s'>Quinextijque Jesús ipan hueyi israelita tiopamitl </div>
<div class='p'>
<span class="verse" id="LK2_21">21&#160;</span>Quema Jesús quipixtoya chicueyi tonali, quipiltequilijque nopa tlanescayotl tlen itoca eliyaya circuncisión ipan ipiltlacayo. Huan quitocajtlalijque Jesús queja quitocajti nopa elhuicac ejquetl quema quipaxaloto María huan noja aya conehue eliyaya. </div>
<div class='p'>
<span class="verse" id="LK2_22">22&#160;</span>Huan quema tlanqui nopa tonali tlen monejqui para María mocahuas ichaj para motlapajpacchihuas queja quiijtojque itlanahuatilhua Moisés, José huan María quihuicaque Jesús hasta altepetl Jerusalén para quinextitij iixtla Toteco. 
<span class="verse" id="LK2_23">23&#160;</span>Pampa ijcuilijtoc ipan itlanahuatilhua Tohueyiteco campa quiijtohua: “Nochi oquichpilme tlen achtohui ehuani elise tlaiyocatlalilme para iaxcahua Toteco.” 
<span class="verse" id="LK2_24">24&#160;</span>Huajca José huan María yajque para quicahuatij nopa tlacajcahualistli tlen quiijtojque itlanahuatilhua Toteco para queja quicohuasquíaj ininpilcone sampa ica inintlacajcahualis. Monequi quincahuasquíaj ome piltototzitzi o ome palomas. </div>
<div class='p'>
<span class="verse" id="LK2_25">25&#160;</span>Huan itztoya nepa Jerusalén se cuali tlacatl itoca eliyaya Simeón tlen quinneltocac nochi itlanahuatilhua Toteco huan quichiyayaya ma ajsi inintemaquixtijca israelitame. Huan Itonal Toteco mocahuayaya ipan Simeón. 
<span class="verse" id="LK2_26">26&#160;</span>Huan Itonal Toteco quinextilijtoya para ax miquisquía hasta quiitasquía nopa Cristo tlen Toteco quititlanisquía. 
<span class="verse" id="LK2_27">27&#160;</span>Huajca Itonal Toteco quititlanqui Simeón ma yohui ipan nopa hueyi israelita tiopamitl ipan nopa tonal quema itatahua pilconetzi Jesús quihuicaque ipan nopa hueyi israelita tiopamitl para ma quinextise iixtla Toteco huan quichihuase nochi tlen quiijtojque itlanahuatilhua Moisés. 
<span class="verse" id="LK2_28">28&#160;</span>Huan Simeón quiitac nopa pilconetzi, huan quinahuajqui huan quihueyimatqui Toteco huan quiilhui: </div>
<div class='q'>
<span class="verse" id="LK2_29">29&#160;</span>“NoTeco, ama ya hueli nimiquis ica tlasehuilistli ipan noyolo, </div>
<div class='q'>pampa ya niquitztoc ya ni tlen tinechtencahuili para niquitasquía. </div>
<div class='q'>
<span class="verse" id="LK2_30">30&#160;</span>Niquitztoc ica noixtiyol yajaya tlen titechtitlanilijtoc para techmaquixtis tlen totlajtlacolhua. </div>
<div class='q'>
<span class="verse" id="LK2_31">31&#160;</span>Yajaya ni tlen tijtlalijtoc iniixtla nochi tlacame ipan ni tlaltepactli. </div>
<div class='q'>
<span class="verse" id="LK2_32">32&#160;</span>Yajaya elis queja se tlahuili tlen quintlahuilis nochi tlacame huan quinnextilis Toteco, </div>
<div class='q'>yonque ax israelitame huan itztoque campa tlen hueli tlali. </div>
<div class='q'>Yajaya elis tohuextilis timoisraelita tlacajhua.” </div>
<div class='p'>
<span class="verse" id="LK2_33">33&#160;</span>Huan José huan María quisentlachiliyayaj tlen quiijtohuayaya Simeón tlen nopa pilconetzi Jesús. 
<span class="verse" id="LK2_34">34&#160;</span>Huan Simeón quintiochijqui huan quiilhui María: </div>
<div class='p'>―Xiquita, Toteco quitlalijtoc ni oquichpil para elis queja se tlanescayotl tlen Toteco tlen miyac tlacame quihuejcamajcahuase huan yeca inijuanti huetzise. Pero sequinoc miyac tlacame tlahuel paquise ica ya huan Toteco quinhueyitlalis. 
<span class="verse" id="LK2_35">35&#160;</span>Huan queja nopa nempa nesis tlen moilhuíaj tlacame ipan ininyolo. Huan pampa yajaya mocone, tijpantis se hueyi cuesoli huan tijmachilis queja mitzyolquechilisquíaj ica se machete. </div>
<div class='p'>
<span class="verse" id="LK2_36">36&#160;</span>Nojquiya tiopan calijtic itztoya se sihua tiocamanalojquetl tlen itoca eliyaya Ana. Ana eliyaya iichpoca Fanuel, tlen itztoya se iteipa ixhui Aser tlen huejcajquiya. Huan quema noja eliyaya se ichpocatl, Ana monamicti, huan itztoya ihuaya ihuehue san chicome xihuitl huan ihuehue mijqui. 
<span class="verse" id="LK2_37">37&#160;</span>Huan ama Ana ya quipixqui ochenta y cuatro xihuitl para cahualtixqui. Huan ax cana yajqui, senitztoya hueyi tiopan calijtic. Quitequipanohuayaya Toteco tonaya huan tlayohua, mosahuayaya huan momaijtoyaya. 
<span class="verse" id="LK2_38">38&#160;</span>Huan ipan nopa tlalochtli quema Simeón quitlachiliyaya Jesús, ajsico Ana huan pejqui quitlascamati Toteco ipampa nopa piloquichpiltzi. Huan pejqui camati tlen ya ica nochi nopa tlacame ipan Jerusalén tlen quichiyayayaj ma ajsi nopa israelita Temaquixtijquetl huan quinilhuiyaya para ya tlacatqui nopa pilconetzi. </div>
<div class='s'>José huan María mocuepque altepetl Nazaret </div>
<div class='p'>
<span class="verse" id="LK2_39">39&#160;</span>Huan quema José huan María ya quichijtoyaj nochi nopa tlamantli tlen itlanahuatilhua Toteco quinilhuijque ma quichihuaca, mocuepque inialtepe Nazaret ipan estado Galilea. 
<span class="verse" id="LK2_40">40&#160;</span>Huan nopa piloquichpiltzi Jesús moscaltijtiyajqui huan quipixtiyajqui chicahualistli. Huan quipixtiyajqui miyac itlalnamiquilis huan Toteco Dios quipixqui hueyi iyolo ihuaya huan quitiochijqui miyac. </div>
<div class='s'>Nopa oquichpil Jesús ipan hueyi tiopamitl </div>
<div class='p'>
<span class="verse" id="LK2_41">41&#160;</span>Huan itatahua Jesús momatque yahuij altepetl Jerusalén sesen xihuitl ipan nopa ilhuitl tlen itoca Pascua [2:41 Nopa ilhuitl quema israelitame quiilnamijque quejatza Toteco quinquixti ininhuejcapan tatahua ipan tlali Egipto.]. 
<span class="verse" id="LK2_42">42&#160;</span>Huan quema Jesús quipixtoya majtlactli huan ome xihuitl, yajqui ipan ilhuitl ininhuaya itatahua queja momatque quichihuaj. 
<span class="verse" id="LK2_43">43&#160;</span>Huan quema tlantoya nochi tonali tlen nopa ilhuitl, Jesús mocajqui ipan altepetl Jerusalén. Huan itatahua quisque huan mocuepayayaj ininchaj huan ax quimatque para mocajtoya. 
<span class="verse" id="LK2_44">44&#160;</span>Inijuanti moilhuiyayaj hualayaya ica nopa miyac tlacame tlen nejnemiyayaj san sejco. Huan quema ya nejnentoyaj se tonal, pejque quitemohuaj campa ininteixmatcahua huan ininhuampoyohua, 
<span class="verse" id="LK2_45">45&#160;</span>pero ax quipantijque. Yeca mocuepque Jerusalén para quitemotij. </div>
<div class='p'>
<span class="verse" id="LK2_46">46&#160;</span>Huan ica eyi tonali itatahua quipantijque Jesús hueyi tiopan calijtic, mosehuiyaya tlatlajco tlen nopa huejhueyi tlamachtiani tlen más momachtijtoyaj itlanahuatilhua Moisés. Huan Jesús quintlacaquiliyaya huan quintlatzintoquiliyaya. 
<span class="verse" id="LK2_47">47&#160;</span>Huan nochi tlacame tlen quicaquiyayaj tlen Jesús quiijtohuayaya quisentlachiliyayaj ica itlalnamiquilis huan ica itlajtol pampa nelía cuali quinnanquiliyaya. 
<span class="verse" id="LK2_48">48&#160;</span>Huan quema itatahua quipantijque, quisentlachilijque. Huan inana quitlatzintoquili: </div>
<div class='p'>―Nocone, ¿para tlen titechchihuili ya ni? Na ihuaya motata nelía timocuesojque huan timitztemojtinentoque. </div>
<div class='p'>
<span class="verse" id="LK2_49">49&#160;</span>Huajca Jesús tlananquili: </div>
<div class='p'>―¿Para tlen innechtemojque? ¿Ax inquimatij para monequi nimotequihuis ica itequi Notata? </div>
<div class='p'>
<span class="verse" id="LK2_50">50&#160;</span>Pero itatahua ax quimachilijque tlen yajaya quinilhui. </div>
<div class='p'>
<span class="verse" id="LK2_51">51&#160;</span>Huan Jesús mocuepqui ininhuaya hasta altepetl Nazaret, huan quinneltoquilijtiyajqui nochi tlen inijuanti quinahuatiyayaj. Huan inana Jesús quiajcojqui nochi ni tlamantli tlen panoc ipan iyolo. 
<span class="verse" id="LK2_52">52&#160;</span>Huan Jesús tlalnamictiyajqui huan motlacachijtiyajqui, huan Toteco Dios quipacti nochi tlen quichijqui huan nojquiya quinpactiyaya tlacame.  </div>
<div class='psalmlabel' id='LK3_0'> 3</div>
<div class='s'>Juan tlen tecuaaltiyaya tlayolmelajqui para hualas Cristo </div>
<div class='p'>
<span class="verse" id="LK3_1">1&#160;</span>Toteco quinotzqui Juan quema Tiberio César yohuiyaya para caxtoli xihuitl tlanahuatía ipan Roma huan ipan nochi tlaltini tlen Roma iaxcahua. Huan Poncio Pilato eltoya gobernador ipan estado Judea, huan Herodes Ántipas ipan estado Galilea. Huan iicni Herodes tlen itoca eliyaya Herodes Felipe II eltoya gobernador ipan estados Iturea huan Traconite. Huan Lisinias eltoya gobernador ipan tlali Abilinía. 
<span class="verse" id="LK3_2">2&#160;</span>Huan Anás huan teipa Caifás eltoyaj huejhueyi totajtzitzi. Huan ipan ni tonali Toteco quinotzqui Juan, itelpoca Zacarías, huan quimacac itlajtol para tlayolmelahuas quema yajaya itztoya ipan nopa huactoc tlali campa ax tleno eli. 
<span class="verse" id="LK3_3">3&#160;</span>Huajca Juan pejqui nejnemi campa hueli ipan nopa tlali nechca atemitl Jordán. Huan tlacamanalojtinemiyaya itlajtol Toteco. Quinilhuiyaya tlacame ma moyolcuepaca, huan ma quicahuaca inintlajtlacolhua huan ma mocuaaltica para Toteco quintlapojpolhuis. 
<span class="verse" id="LK3_4">4&#160;</span>Tlen Juan quichihuayaya quitlamilti tlen nopa tiocamanalojquetl Isaías huejcajquiya quiijcuilo para quichihuasquía. Isaías quiijto: </div>
<div class='q'>“Tlacame quicaquise se tlen camatis chicahuac ipan nopa huactoc tlali campa ax tleno eli. </div>
<div class='q'>Quiijtos: </div>
<div class='q'>‘Xijcualtlalica imoyolo pampa hualas Tohueyiteco. </div>
<div class='q'>Xijsencahuaca huan xijxitlahuaca iojhui para ipan nemis. </div>
<div class='q'>
<span class="verse" id="LK3_5">5&#160;</span>Xijtemitica nochi campa tlalcoyoctli. </div>
<div class='q'>Xijsepanoca campa tlafiero, </div>
<div class='q'>huan xijxitlahuaca nochi ojhuijhuicoli, </div>
<div class='q'>huan xicalaxoca nochi tlalcojcomoli. </div>
<div class='q'>
<span class="verse" id="LK3_6">6&#160;</span>Pampa hualas yajaya tlen Toteco Dios techtitlanilijtoc para techmaquixtis tlen totlajtlacolhua, </div>
<div class='q'>huan nochi tlacame quiitase.’ ” </div>
<div class='m'>Quej nopa quiijcuilo Isaías huejcajquiya. </div>
<div class='p'>
<span class="verse" id="LK3_7">7&#160;</span>Huan miyac tlacame ajsiyayaj campa Juan para ma quincuaalti, huan yajaya quinilhuiyaya: </div>
<div class='p'>―Initztoque queja incohuame. ¿Ajqueya inmechilhuijtoc para Toteco ax inmechtlatzacuiltis teipa intla inmocuaaltise? 
<span class="verse" id="LK3_8">8&#160;</span>Ax quej nopa. Monequi xijchihuaca tlen cuali para nochi quimatise intla nelía ya inmoyolpatlatoque huan inquicajtejtoque imotlajtlacolhua. Amo ximoilhuica para ax tleno inmechajsis pampa inielij ininteipa ixhuihua tohuejcapan tata Abraham pampa Toteco hueli quincuepas ni tetini queja iteipa ixhuihua Abraham intla quinequi quichihuas. 
<span class="verse" id="LK3_9">9&#160;</span>Queja tlacame quitzontequij cuatini tlen ax temacaj inintlajca huan quintlatíaj, Toteco nojquiya ya mocualtlalijtoc para inmechtzontlamiltis huan inmechcuamajcahuas ipan tlitl. </div>
<div class='p'>
<span class="verse" id="LK3_10">10&#160;</span>Huan nopa tlacame quitlajtlanijque: </div>
<div class='p'>―Huajca, ¿tlaque monequi tijchihuase? </div>
<div class='p'>
<span class="verse" id="LK3_11">11&#160;</span>Huajca Juan quinilhui: </div>
<div class='p'>―Xijchihuaca tlen cuali. Aqui quipiya ome iyoyo ma quimaca se tlen ax tleno quipiya. Huan tlen quipiya tlacualistli nojquiya ma temajmaca. </div>
<div class='p'>
<span class="verse" id="LK3_12">12&#160;</span>Huan nojquiya hualajque para mocuaaltise sequin tlacame tlen tlainanque impuesto. Nochi quimatque para nopa tlainamani tlahuel tlacajcayajque. Huan nopa tlainamani quitlajtlanijque: </div>
<div class='p'>―Tlamachtijquetl, ¿tlaque monequi tijchihuase tojuanti? </div>
<div class='p'>
<span class="verse" id="LK3_13">13&#160;</span>Huajca Juan quinilhui: </div>
<div class='p'>―San xiquininamaca tlacame tlen quiijtohua tlanahuatili. </div>
<div class='p'>
<span class="verse" id="LK3_14">14&#160;</span>Huan hualajtoyaj sequin soldados tlen quitlajtlanijque: </div>
<div class='p'>―Huan tojuanti, ¿tlaque monequi tijchihuase? </div>
<div class='p'>Huajca Juan quinilhui: </div>
<div class='p'>―Amo xiquinfuerzajhuica tlacame ma inmechtlamajmacaca. Axaca xijteilhuica ica tlen ax neli huan xipaquica san ica tlen inquitlanij. </div>
<div class='p'>
<span class="verse" id="LK3_15">15&#160;</span>Huan ax molinijque nopa tlacame tlen itztoyaj nepa. Nochi san quichiyayayaj huan moyolilhuiyayaj intla huelis Juan elisquía nopa Cristo tlen Toteco quitencajqui techtitlanilisquía. </div>
<div class='p'>
<span class="verse" id="LK3_16">16&#160;</span>Huajca Juan quinilhui nochi nopa tlacame: </div>
<div class='p'>―Na nimechcuaaltía san ica atl, pero yajaya tlen hualas teipa quipiyas más chicahualistli que na. Nimechilhuijtojca tlen ya. Ax nicaxilía para nijtequipanos, niyon ax quinamiqui para nijquixtilis itecac. Yajaya inmechmacas sequin imojuanti Itonal Toteco huan sequinoc inmechtlatzacuiltis ica tlitl. 
<span class="verse" id="LK3_17">17&#160;</span>Yajaya quiniyocatlalis tlacame tlen iaxcahua ica inijuanti tlen ax iaxcahua. Quena, Toteco quichihuas queja se tlacatl tlen quitequihuía itlaajacapehuilol para quiyejyectis trigo. Quinhuicas tlacame tlen iaxcahua queja se tlacatl quitlalis itrigo ipan icuacalhua. Huan nopa sequinoc tlacame quintlatis ipan tlitl tlen ax quema sehuis queja se tlacatl quitlatis itlasolo trigo. </div>
<div class='p'>
<span class="verse" id="LK3_18">18&#160;</span>Quej nopa, Juan quinyolmelajqui nochi nopa tlacame miyac tlamantli quema quincamahuiyaya itlajtol Toteco. 
<span class="verse" id="LK3_19">19&#160;</span>Huan teipa Juan quiteilhui Gobernador Herodes Ántipas pampa mocuili ihuejpol tlen itoca eliyaya Herodías para ma eli isihua. Herodías eliyaya isihua iicni tlen itoca eliyaya Herodes Felipe II. Nojquiya Juan quiteilhui Herodes Ántipas ica sequinoc tlamantli tlen fiero quichihuayaya. 
<span class="verse" id="LK3_20">20&#160;</span>Huajca nopa Gobernador Herodes Ántipas noja más fiero quichijqui huan quitzajqui Juan. </div>
<div class='s'>Juan quicuaalti Jesús </div>
<div class='p'>
<span class="verse" id="LK3_21">21&#160;</span>Pero quema aya quitzactoyaj Juan, quincuaaltiyaya miyac tlacame, huan Jesús nojquiya hualajqui campa itztoya huan mocuaalti. Huan ipan nopa tlalochtli quema mocuaaltiyaya, Jesús momaijtohuayaya huan tlapojqui elhuicac. 
<span class="verse" id="LK3_22">22&#160;</span>Huan hualtemoc Itonal Toteco ipan ya. Huan Itonal Toteco nesiyaya queja se paloma. Huan Toteco Dios camatqui tlen elhuicac huan quiilhui Jesús: </div>
<div class='p'>―Ta tiNocone tlen nimitzicnelía huan nipaqui miyac ica tlen tijchihua. </div>
<div class='s'>Ihuejcapan tatahua Jesús </div>
<div class='p'>
<span class="verse" id="LK3_23">23&#160;</span>Huan Jesús quipixtoya queja treinta xihuitl quema quipehualti itequi huan pejqui nentinemi para tepohuilis itlajtol Toteco. Huan tlacame moilhuiyayaj para eliyaya icone José. </div>
<div class='q'>Huan José eliyaya icone Elí, </div>
<div class='q'>
<span class="verse" id="LK3_24">24&#160;</span>tlen eliyaya icone Matat, </div>
<div class='q'>tlen eliyaya icone Leví, </div>
<div class='q'>tlen eliyaya icone Melqui, </div>
<div class='q'>tlen eliyaya icone Jana, </div>
<div class='q'>tlen eliyaya icone José, </div>
<div class='q'>
<span class="verse" id="LK3_25">25&#160;</span>tlen eliyaya icone Matatías, </div>
<div class='q'>tlen eliyaya icone Amós, </div>
<div class='q'>tlen eliyaya icone Nahum, </div>
<div class='q'>tlen eliyaya icone Esli, </div>
<div class='q'>tlen eliyaya icone Nagai, </div>
<div class='q'>
<span class="verse" id="LK3_26">26&#160;</span>tlen eliyaya icone Maat, </div>
<div class='q'>tlen eliyaya icone Matatías, </div>
<div class='q'>tlen eliyaya icone Semei, </div>
<div class='q'>tlen eliyaya icone José, </div>
<div class='q'>tlen eliyaya icone Judá, </div>
<div class='q'>
<span class="verse" id="LK3_27">27&#160;</span>tlen eliyaya icone Joana, </div>
<div class='q'>tlen eliyaya icone Resa, </div>
<div class='q'>tlen eliyaya icone Zorobabel, </div>
<div class='q'>tlen eliyaya icone Salatiel, </div>
<div class='q'>tlen eliyaya icone Neri, </div>
<div class='q'>
<span class="verse" id="LK3_28">28&#160;</span>tlen eliyaya icone Melqui, </div>
<div class='q'>tlen eliyaya icone Adi, </div>
<div class='q'>tlen eliyaya icone Cosam, </div>
<div class='q'>tlen eliyaya icone Elmodam, </div>
<div class='q'>tlen eliyaya icone Er, </div>
<div class='q'>
<span class="verse" id="LK3_29">29&#160;</span>tlen eliyaya icone Josué, </div>
<div class='q'>tlen eliyaya icone Eliezer, </div>
<div class='q'>tlen eliyaya icone Jorim, </div>
<div class='q'>tlen eliyaya icone Matat, </div>
<div class='q'>
<span class="verse" id="LK3_30">30&#160;</span>tlen eliyaya icone Leví, </div>
<div class='q'>tlen eliyaya icone Simeón, </div>
<div class='q'>tlen eliyaya icone Judá, </div>
<div class='q'>tlen eliyaya icone José, </div>
<div class='q'>tlen eliyaya icone Jonán, </div>
<div class='q'>tlen eliyaya icone Eliaquim, </div>
<div class='q'>
<span class="verse" id="LK3_31">31&#160;</span>tlen eliyaya icone Melea, </div>
<div class='q'>tlen eliyaya icone Mainán, </div>
<div class='q'>tlen eliyaya icone Matata, </div>
<div class='q'>tlen eliyaya icone Natán, </div>
<div class='q'>
<span class="verse" id="LK3_32">32&#160;</span>tlen eliyaya icone David, </div>
<div class='q'>tlen eliyaya icone Isaí, </div>
<div class='q'>tlen eliyaya icone Obed, </div>
<div class='q'>tlen eliyaya icone Booz, </div>
<div class='q'>tlen eliyaya icone Salmón, </div>
<div class='q'>tlen eliyaya icone Naasón, </div>
<div class='q'>
<span class="verse" id="LK3_33">33&#160;</span>tlen eliyaya icone Aminadab, </div>
<div class='q'>tlen eliyaya icone Aram, </div>
<div class='q'>tlen eliyaya icone Esrom, </div>
<div class='q'>tlen eliyaya icone Fares, </div>
<div class='q'>tlen eliyaya icone Judá, </div>
<div class='q'>
<span class="verse" id="LK3_34">34&#160;</span>tlen eliyaya icone Jacob, </div>
<div class='q'>tlen eliyaya icone Isaac, </div>
<div class='q'>tlen eliyaya icone Abraham, </div>
<div class='q'>tlen eliyaya icone Taré, </div>
<div class='q'>tlen eliyaya icone Nacor, </div>
<div class='q'>
<span class="verse" id="LK3_35">35&#160;</span>tlen eliyaya icone Serug, </div>
<div class='q'>tlen eliyaya icone Ragau, </div>
<div class='q'>tlen eliyaya icone Peleg, </div>
<div class='q'>tlen eliyaya icone Heber, </div>
<div class='q'>tlen eliyaya icone Sala, </div>
<div class='q'>
<span class="verse" id="LK3_36">36&#160;</span>tlen eliyaya icone Cainán, </div>
<div class='q'>tlen eliyaya icone Arfaxad, </div>
<div class='q'>tlen eliyaya icone Sem, </div>
<div class='q'>tlen eliyaya icone Noé, </div>
<div class='q'>tlen eliyaya icone Lamec, </div>
<div class='q'>
<span class="verse" id="LK3_37">37&#160;</span>tlen eliyaya icone Matusalén, </div>
<div class='q'>tlen eliyaya icone Enoc, </div>
<div class='q'>tlen eliyaya icone Jared, </div>
<div class='q'>tlen eliyaya icone Mahalaleel, </div>
<div class='q'>tlen eliyaya icone Cainán, </div>
<div class='q'>
<span class="verse" id="LK3_38">38&#160;</span>tlen eliyaya icone Enós, </div>
<div class='q'>tlen eliyaya icone Set, </div>
<div class='q'>tlen eliyaya icone Adán, </div>
<div class='q'>tlen eliyaya icone Toteco Dios.  </div>
<div class='psalmlabel' id='LK4_0'> 4</div>
<div class='s'>Axcualtlacatl quinejqui quiyoltilanas Jesús </div>
<div class='p'>
<span class="verse" id="LK4_1">1&#160;</span>Huan Jesús quisqui atemitl Jordán temitoc ica Itonal Toteco. Huan Itonal Toteco quihuicac hasta nopa huactoc tlali campa ax tleno eli. 
<span class="verse" id="LK4_2">2&#160;</span>Huan mocajqui nepa para cuarenta tonali huan Axcualtlacatl quiyoltilanayaya ma tlajtlacolchihuasquía. Huan ipan nochi nopa tonali ax tleno quicuajqui. Huan quema tlanqui nopa tonali, nelía mayanayaya. 
<span class="verse" id="LK4_3">3&#160;</span>Huan hualajqui Axcualtlacatl quiilhuico: </div>
<div class='p'>―Intla nelía tiIcone Toteco, xijnahuati ni tetl ma mocuepa pantzi. </div>
<div class='p'>
<span class="verse" id="LK4_4">4&#160;</span>Huan Jesús quinanquili: </div>
<div class='p'>―Ijcuilijtoc ipan Itlajtol Toteco campa quiijtohua: ‘Ax san ica pantzi yoltose tlacame. Nojquiya monequi quitoquilijtinemise nochi Itlajtol Toteco.’ </div>
<div class='p'>
<span class="verse" id="LK4_5">5&#160;</span>Huan Axcualtlacatl quihuicac Jesús ipan se tepetl huejcapantic, huan ipan nopa tlalochtli quinextili ininricojyo nochi tlanahuatiani ipan tlaltepactli huan nochi tlaltini tlen iniaxcahua. 
<span class="verse" id="LK4_6">6&#160;</span>Huan Axcualtlacatl quiilhui: </div>
<div class='p'>―Nimitzmacas tequihuejcayotl tijnahuatis nochi ni tlaltini ipan nochi tlaltepactli huan nimitzmacas nochi ininricojyo, pampa nochi nechmacatoque na huan huelis nijmacas ajqueya nijnequis. 
<span class="verse" id="LK4_7">7&#160;</span>Huan nochi nimitzmacas ta intla san timotlancuaquetzas huan tinechhueyichihuas. </div>
<div class='p'>
<span class="verse" id="LK4_8">8&#160;</span>Huan Jesús quinanquili: </div>
<div class='p'>―Xinechtlalcahui, Axcualtlacatl, pampa ijcuilijtoc ipan Itlajtol Toteco campa quiijtohua: ‘Xijhueyimati san Toteco Dios huan san ya xijtequipano.’ </div>
<div class='p'>
<span class="verse" id="LK4_9">9&#160;</span>Huan Axcualtlacatl quihuicac Jesús altepetl Jerusalén huan quiquetzqui hasta itzonpac nopa hueyi israelita tiopamitl huan quiilhui: </div>
<div class='p'>―Intla nelía tiIcone Toteco Dios, xitzicuini nica para tlatzintla, 
<span class="verse" id="LK4_10">10&#160;</span>pampa ijcuilijtoc ipan Itlajtol campa quiijtohua: </div>
<div class='q'>‘Toteco quinnahuatis ielhuicac ejcahua ma mitzmocuitlahuica. </div>
<div class='q'>
<span class="verse" id="LK4_11">11&#160;</span>Inijuanti mitzmatzacuilise para ax timoicxicocos ica niyon se tetl.’ </div>
<div class='p'>
<span class="verse" id="LK4_12">12&#160;</span>Huan Jesús quinanquili: </div>
<div class='p'>―Nojquiya Itlajtol Toteco quiijtohua: ‘Amo xijyejyeco Toteco Dios san para tiquitas tlaque quichihuas.’ </div>
<div class='p'>
<span class="verse" id="LK4_13">13&#160;</span>Huan quema Axcualtlacatl ya quichijtoya fuerza para quiyoltilanas Jesús ma tlajtlacolchihua, quicajtejqui hasta seyoc huelta. </div>
<div class='s'>Jesús pejqui tlamachtía ipan estado Galilea </div>
<div class='p'>
<span class="verse" id="LK4_14">14&#160;</span>Teipa Jesús mocuepqui ipan estado Galilea temitoc ica ichicahualis Itonal Toteco. Huan campa hueli ipan nochi nopa tlali nochi tlacame quicaquiyayaj tlen ya. 
<span class="verse" id="LK4_15">15&#160;</span>Huan yajaya pejqui quinmachtía tlacame ipan israelita tiopantini campa hueli huan nochi quihueyimatiyayaj. </div>
<div class='s'>Jesús itztoya ipan pilaltepetzi Nazaret </div>
<div class='p'>
<span class="verse" id="LK4_16">16&#160;</span>Huan Jesús ajsito pilaltepetzi Nazaret campa moscalti huan ipan sábado, nopa tonal para ma mosehuica israelitame, yajaya calajqui ipan israelita tiopamitl queja momajtoya quichihua. Huan moquetzqui ipan tlasentilistli para quipohuas Itlajtol Toteco. 
<span class="verse" id="LK4_17">17&#160;</span>Huan quimacaque nopa amatlajcuiloli tlen huejcajquiya quiijcuilo nopa tiocamanalojquetl Isaías. Huan Jesús quitlapo huan quipanti campa ijcuilijtoc ni tlajtoli huan pejqui quipohua: </div>
<div class='q'>
<span class="verse" id="LK4_18">18&#160;</span>“Itonal Toteco itztoc nohuaya, </div>
<div class='q'>pampa Toteco nechtequimacatoc para ma niquinilhui tlacame tlen teicneltzitzi itlajtol Toteco. </div>
<div class='q'>Nechtitlantoc ma niquinchicahuas tlacame tlen mocuesohuaj, </div>
<div class='q'>huan para ma niquinyolmelahua tlacame tlen Axcualtlacatl quinilpitoc para nihueli niquintojtomas. </div>
<div class='q'>Nechtequimacac para niquinchicahuas popoyotzitzi para huelise tlachiyase. </div>
<div class='q'>Huan niquinmaquixtis nochi tlen tlaijiyohuíaj ininmaco tlen quintlaijiyohuiltíaj. </div>
<div class='q'>
<span class="verse" id="LK4_19">19&#160;</span>Nechtitlantoc ma niquinyolmelahua nochime para ya ajsic nopa tonali, </div>
<div class='q'>quema Toteco quinchihuilis tlacame se hueyi favor.” </div>
<div class='p'>
<span class="verse" id="LK4_20">20&#160;</span>Huan Jesús quitzajqui nopa momimilojtoc amatlajcuiloli huan quimacac nopa tiopan tlapalehuijquetl, huan mosehui para tlamachtis. Huan nochi nopa tlacame tlen itztoyaj ipan nopa tlasentilistli quitlachiliyayaj. 
<span class="verse" id="LK4_21">21&#160;</span>Huan Jesús pejqui quincamahuía huan quinilhui: </div>
<div class='p'>―Ni tlajtoli tlen nijpojqui moijcuilo huejcajquiya huan camati tlen na tlen nimoquetza imoixtla. Huajca ama motlamichijtoc tlen quiijtohua. </div>
<div class='p'>
<span class="verse" id="LK4_22">22&#160;</span>Huan nochi nopa tlacame camatiyayaj cuali tlen Jesús huan mosentlachiliyayaj ica itlajtol tlen nelía yejyectzi, pero motlatzintoquiliyayaj: </div>
<div class='p'>―¿Ax ya ni icone José? </div>
<div class='p'>
<span class="verse" id="LK4_23">23&#160;</span>Huan Jesús quinilhui: </div>
<div class='p'>―Nijmati se tonal innechilhuise ni tlajtoli: ‘Tepajtijquetl, ximopajti, huan timitzneltocase.’ Inquiijtose para inquicactoque tlen nopa tiochicahualnextili tlen nijchijtoc ipan altepetl Capernaum, huajca ihuical ma nijchihua nica ipan imoaltepe. 
<span class="verse" id="LK4_24">24&#160;</span>Pero tlacame tlen san sejco ehuani ihuaya se tiocamanalojquetl ax quiselíaj. 
<span class="verse" id="LK4_25">25&#160;</span>Huan quema itztoya Elías, nopa tiocamanalojquetl tlen huejcajquiya, itztoyaj miyac israelita cahual toahuime ipan tlali Israel campa yajaya ejqui. Huan nochi nopa cahual toahuime quinpolohuayaya inintlacualis pampa ax tlaahuetzqui para eyi xihuitl huan tlajco ipan tlali Israel huan oncac se hueyi mayantli. 
<span class="verse" id="LK4_26">26&#160;</span>Pero Toteco ax quititlanqui Elías ma yahui ica se israelita cahual toahui tlen san sejco ehuaj. Quititlanqui ma quipalehuiti nopa cahual toahui ipan pilaltepetzi Sarepta ipan seyoc tlali tlen itoca Sidón. 
<span class="verse" id="LK4_27">27&#160;</span>Huan itztoyaj miyac tlacame ipan tlali Israel tlen palaniyayaj inintlacayohua ica lepra quema itztoya tiocamanalojquetl Eliseo, pero Eliseo niyon se inijuanti ax quichicajqui. San quichicajqui Naamán tlen hualajqui ipan seyoc tlali tlen itoca Siria. </div>
<div class='p'>
<span class="verse" id="LK4_28">28&#160;</span>Huajca nelía cualanque nochi nopa israelitame tlen quicaquiyayaj Jesús ipan nopa israelita tiopamitl. 
<span class="verse" id="LK4_29">29&#160;</span>Huan motlalanque huan quiquixtijque Jesús tlen inialtepe. Teipa quihuicaque hasta se tepexico tlen ipan quiquetztoyaj nopa altepetl. Quinequiyayaj quicuamimilose, 
<span class="verse" id="LK4_30">30&#160;</span>pero Jesús san panotiquisqui tlatlajco inijuanti huan yajqui. </div>
<div class='s'>Se tlacatl ica iajaca Axcualtlacatl </div>
<div class='p'>
<span class="verse" id="LK4_31">31&#160;</span>Huan Jesús ajsito altepetl Capernaum ipan estado Galilea huan pejqui quinmachtía ipan israelita tiopamitl sesen sábado, nopa tonal para israelitame ma mosehuica. 
<span class="verse" id="LK4_32">32&#160;</span>Huan nochi tlen quitlacaquiliyayaj san quitlachiliyayaj ica itlamachtil pampa itlajtol quipixqui tequihuejcayotl. </div>
<div class='p'>
<span class="verse" id="LK4_33">33&#160;</span>Huan itztoya se tlacatl ipan nopa israelita tiopamitl tlen quipixqui ipan itlacayo se iajaca Axcualtlacatl. Huan yajaya tzajtzic chicahuac huan quiilhui Jesús: </div>
<div class='p'>
<span class="verse" id="LK4_34">34&#160;</span>―Jesús, tiNazaret ejquetl, xitechcahua. Ax huelis timomatise mohuaya. ¿Tihualajtoc para titechtzontlamiltis? Tojuanti timitzixmatij ajqueya ta. Ta titlatzejtzeloltic. Ta tiIcone Dios. </div>
<div class='p'>
<span class="verse" id="LK4_35">35&#160;</span>Huan Jesús quitlacahualti iajaca Axcualtlacatl huan quiilhui: </div>
<div class='p'>―Amo ximolini. Xiquisa ipan ni tlacatl. </div>
<div class='p'>Huan nopa ajacatl quimajcajqui nopa tlacatl tlalchi iniixtla nochi nopa tlacame, huan teipa quisqui ipan itlacayo huan ax tleno más quichihuili. 
<span class="verse" id="LK4_36">36&#160;</span>Huan nochi nopa tlacame quisentlachiliyayaj huan pejque motlajtlaníaj se ica seyoc: </div>
<div class='p'>―¿Tlaque tlamantli tlajtoli camati ni Jesús? Nempa itlajtol Jesús quipiya tlanahuatili huan chicahualistli pampa quema quinnahuatía iajacahua Axcualtlacatl, nopa ajacame quineltoquilíaj huan quisaj. </div>
<div class='p'>
<span class="verse" id="LK4_37">37&#160;</span>Huan campa hueli ipan nopa tlali nechca altepetl Capernaum nochi tlacame quimatque tlen Jesús quichihuayaya. </div>
<div class='s'>Jesús quichicajqui imona Simón Pedro </div>
<div class='p'>
<span class="verse" id="LK4_38">38&#160;</span>Huan Jesús moquetzqui huan quisqui ipan tiopamitl huan yajqui ichaj Simón Pedro. Huan quipanti imona Pedro mococohuayaya pampa chicahuac totoniyaya. Huan nochi tlen itztoyaj nepa quitlajtlanijque Jesús ma quichicahua. 
<span class="verse" id="LK4_39">39&#160;</span>Huajca Jesús mopacho campa huetztoya huan quinahuati nopa tlatotonilotl ma quisa. Huan nopa tlatotonilotl quicajtejqui, huan nimantzi moquetzqui nopa sihuatl huan pejqui quintlamaca. </div>
<div class='s'>Jesús quinchicajqui miyac cocoyani </div>
<div class='p'>
<span class="verse" id="LK4_40">40&#160;</span>Huan ica tiotlac nochi tlacame tlen quinpixtoyaj cocoyani ipan ininchajchaj quinhualicaque campa Jesús. Huan itztoyaj cocoyani tlen quipixtoya miyac tlamantli cocolistli. Huan Jesús quitlali ima ipan sesen nopa cocoyani huan quinchicajqui. 
<span class="verse" id="LK4_41">41&#160;</span>Huan miyac tlacame nepa quinpixtoyaj iajacahua Axcualtlacatl. Huan inijuanti quisayayaj huan chicahuac quiijtohuayayaj tlen Jesús: </div>
<div class='p'>―Ta tiIcone Dios. </div>
<div class='p'>Pero Jesús quinnahuati nopa ajacame ma ayoc camatica pampa inijuanti quiixmatiyayaj yajaya itztoya nopa Cristo tlen Toteco quiijto quititlanisquía. </div>
<div class='s'>Jesús tlaixtonqui ipan estado Galilea </div>
<div class='p'>
<span class="verse" id="LK4_42">42&#160;</span>Huan quema tlanestihualayaya, Jesús quisqui nopona, huan yajqui ipan nopa huactoc tlali campa ax tleno eli. Huan miyac tlacame quitemohuayayaj. Huan quema quipantijque, quiilhuijque ma mocahua ipan inintlal. 
<span class="verse" id="LK4_43">43&#160;</span>Pero Jesús quinilhui: </div>
<div class='p'>―Monequi nojquiya niyas ipan sequinoc altepetini para niquinilhuis tlacame itlajtol Toteco huan niquinnotzas ma calaquica campa yajaya tlanahuatía, pampa ya nopa nechtitlantoc ma nijchihua. </div>
<div class='p'>
<span class="verse" id="LK4_44">44&#160;</span>Huan Jesús tlaixtontinenqui itlajtol Toteco ipan israelita tiopantini ipan campa hueli altepetl ipan estado Galilea.  </div>
<div class='psalmlabel' id='LK5_0'> 5</div>
<div class='s'>Jesús quichijqui ma quinitzquica miyac michime </div>
<div class='p'>
<span class="verse" id="LK5_1">1&#160;</span>Huan nopa miyac tlacame nelía quicuatetzopayayaj Jesús pampa quinequiyayaj quicaquise itlajtol Toteco. Huan Jesús moquetzayaya iteno hueyi atl tlen itoca Genesaret [5:1 San se ica nopa Hueyi Atl Galilea. Nelía ax elqui se hueyi atl, pero elqui se hueyi mantoc atl tlen quipixqui 22 kilómetros ihuehueyaca huan 13 kilómetros ipatlajca.], 
<span class="verse" id="LK5_2">2&#160;</span>huan quiitac ome cuacanahua ateno tlen nopa michtlajtlamani quincajtejtoyaj pampa quipajpacayayaj ininmatla. 
<span class="verse" id="LK5_3">3&#160;</span>Huajca Jesús tlejcoc ipan icuacanahua Simón Pedro huan quiilhui ma quinejnemilti nopa cuacanahua quentzi ipan atl. Huan Jesús mosehui ipan cuacanahua huan pejqui quinmachtía nopa miyac tlacame tlen mocahuayayaj ateno huan nochi huelque quitlachilíaj. 
<span class="verse" id="LK5_4">4&#160;</span>Huan teipa quema tlanqui quincamahuía nopa tlacame, Jesús quiilhui Simón: </div>
<div class='p'>―Xijnejnemilti ni cuacanahua hasta campa achi huejcatla huan nepa xijmajcahuaca imomatlahua para inmichitzquise. </div>
<div class='p'>
<span class="verse" id="LK5_5">5&#160;</span>Huan Simón quinanquili huan quiilhui: </div>
<div class='p'>―Tlamachtijquetl, timichtemojque seyohual huan niyon se michi ax tiquitzquijque. Pero intla queja nopa titechilhuía ma tijchihuaca, huajca sampa tijmajcahuase tomatla. </div>
<div class='p'>
<span class="verse" id="LK5_6">6&#160;</span>Huan quimajcajque ininmatla, huan quinitzquijque tlahuel miyac michime hasta quinequiyaya tzayanis ininmatla. 
<span class="verse" id="LK5_7">7&#160;</span>Huan quinmanotzque ininhuampoyohua tlen itztoyaj ipan nopa seyoc cuacanahua para ma quinpalehuiquij. Huan hualajque huan quitemitijque nochi ome cuacanahua ica michime hasta san quentzi misahuiyayaj. 
<span class="verse" id="LK5_8">8&#160;</span>Huan quema Simón Pedro quiitac tlen panotoya, motlancuaquetzqui iixtla Jesús huan quiilhui: </div>
<div class='p'>―Toteco, xinechtlalcahui pampa na nieli se nitlajtlacolchijca tlacatl. </div>
<div class='p'>
<span class="verse" id="LK5_9">9&#160;</span>Simón quiilhui Jesús ya ni pampa yajaya huan nochi ihuampoyohua mosentlachiliyayaj pampa quiitaque nopa miyac michime tlen quinitzquijque. 
<span class="verse" id="LK5_10">10&#160;</span>Huan nojquiya quisentlachilijque Jacobo huan Juan tlen eliyaya itelpocahua Zebedeo huan eliyayaj ihuampoyohua Simón. Huan Jesús quiilhui Simón: </div>
<div class='p'>―Amo ximomajmati. Ama timichtlajtlamajquetl, pero na nimitznextilis quejatza tiquinnotzas tlacame ma nechtoquilica. </div>
<div class='p'>
<span class="verse" id="LK5_11">11&#160;</span>Huan quinejnemiltijque inincuacanahua hasta iteno nopa hueyi atl, huan quicajtejque nochi tlen quipixtoyaj huan quitoquilijque Jesús. </div>
<div class='s'>Jesús quichicajqui se tlen palaniyaya tlacayo </div>
<div class='p'>
<span class="verse" id="LK5_12">12&#160;</span>Huan Jesús itztoya ipan se altepetl, huan hualajqui se tlacatl tlen palaniyaya itlacayo ica nopa cocolistli lepra. Huan quema quiitac Jesús, motlancuaixtlapacho iixtla huan chicahuac quiilhui: </div>
<div class='p'>―Toteco, intla tijnequi, huelis tinechchicahuas. </div>
<div class='p'>
<span class="verse" id="LK5_13">13&#160;</span>Huajca Jesús quitlali ima huan quiilhui: </div>
<div class='p'>―Quena, nijnequi. Ximochicahua amantzi. </div>
<div class='p'>Huan nimantzi icocolis quicajqui. 
<span class="verse" id="LK5_14">14&#160;</span>Huan Jesús quinahuati ma ax tepohuili tlen panoc, quiilhui: </div>
<div class='p'>―San xiya ximonextiti ica nopa totajtzi huan xijmaca Toteco nopa tlacajcahualistli tlen Moisés tlanahuati ma quimacaca para ma motlapajpacchihuaca tlen ayoc tlacayo palantoque. Quej nopa quimatise timochicajquiya. </div>
<div class='p'>
<span class="verse" id="LK5_15">15&#160;</span>Pero campa hueli miyac más tlacame quicaquiyayaj tlen ichicahualis Jesús huan huajca miyac mosentilijque campa itztoya para quicaquise itlajtol huan para ma quinchicahua tlen inincocolis. 
<span class="verse" id="LK5_16">16&#160;</span>Pero miyac huelta Jesús moiyocaquixti iselti huan yajqui campa axaca aquiyaya para huelis momaijtos ica Toteco. </div>
<div class='s'>Jesús quichicajqui se tlacatl tlen ax huelqui mojmolinía </div>
<div class='p'>
<span class="verse" id="LK5_17">17&#160;</span>Se tonal Jesús quinmachtiyaya tlacame ipan se cali, huan itztoyaj nepa sequin fariseos huan huejhueyi tlamachtiani tlen itlanahuatilhua Moisés tlen hualajque ipan nochi ranchos ipan estados Galilea huan Judea huan tlen hueyi altepetl Jerusalén. Huan Jesús quipixqui ichicahualis Toteco para quinchicahuas cocoyani. 
<span class="verse" id="LK5_18">18&#160;</span>Huan hualajque sequin tlacame tlen quihualicayayaj se cocoxquetl tlen ax hueliyaya mojmolinía. Huan quinequiyayaj calaquise calijtic campa itztoya Jesús para quitlalise nopa cocoxquetl iixtla, 
<span class="verse" id="LK5_19">19&#160;</span>pero ax oncac campa calaquise pampa motetzoptoyaj tlahuel miyac tlacame. Huajca nopa tlacame tlejcoque calpani huan quiijcuenijque se ome tejas. Teipa quitemohuijque nopa cocoxquetl ipan itlapech tlatlajco nochi nopa tlacame huan quitlalijque iixtla Jesús. 
<span class="verse" id="LK5_20">20&#160;</span>Huan Jesús quiitac para nopa tlacame quineltocayayaj huan quiilhui nopa cocoxquetl: </div>
<div class='p'>―Nohuampo, nimitztlapojpolhuía motlajtlacolhua. </div>
<div class='p'>
<span class="verse" id="LK5_21">21&#160;</span>Huan nopa tlamachtiani tlen itlanahuatil Moisés huan nopa fariseos pejque moyolilhuíaj: “¿Ajqueya nelía ni Jesús? Yajaya niyon quentzi ax quitlepanita Toteco Dios pampa mochihua queja ya elisquía Toteco. Axaca hueli tetlapojpolhuía tlajtlacoli, san Toteco.” </div>
<div class='p'>
<span class="verse" id="LK5_22">22&#160;</span>Pero Jesús quimatiyaya tlen inijuanti moyolilhuiyayaj huan quinilhui: </div>
<div class='p'>―¿Para tlen inmoilhuíaj ax nijtlepanita Toteco Dios? 
<span class="verse" id="LK5_23">23&#160;</span>Intla niquilhuis ni cocoxquetl: ‘Ximehua huan xinejnemi’ huan mochihuas notlajtol, nojquiya motlapojpolhui quema niquilhui: ‘Nimitztlapojpolhuía motlajtlacolhua.’ 
<span class="verse" id="LK5_24">24&#160;</span>Nijnequi xijmatica na tlen niMocuepqui Tlacatl nijpiya tequihuejcayotl ipan tlaltepactli para nitetlapojpolhuis, huajca nimechnextilis para mochihuas tlen niquijtohua. </div>
<div class='p'>Huan nimantzi Jesús quiilhui nopa cocoxquetl: </div>
<div class='p'>―Nimitzilhuía, ximehua huan xijtlalana motlapech huan xiya mochaj. </div>
<div class='p'>
<span class="verse" id="LK5_25">25&#160;</span>Huan nimantzi nopa cocoxquetl moquetzqui huan quitlalantejqui itlapech huan yajqui ichaj, quihueyichijtiyajqui Toteco Dios. 
<span class="verse" id="LK5_26">26&#160;</span>Huan nochi nopa tlacame mosentlachilijque huan momajmatijque. Huan teipa pejque quihueyichihuaj Toteco huan quiijtojque: </div>
<div class='p'>―Nelía se hueyi chicahual nescayotl tiquitztoque ama. </div>
<div class='s'>Jesús quinotzqui Mateo </div>
<div class='p'>
<span class="verse" id="LK5_27">27&#160;</span>Teipa quema Jesús quisayaya ipan nopa altepetl, quiitac se tlacatl tlen tlainanqui impuesto. Yajaya itoca eliyaya Mateo huan nojquiya itoca eliyaya Leví, huan mosehuijtoya campa nopa mesa para quiselis impuesto. Huan Jesús quiilhui: </div>
<div class='p'>―Xinechtoquili. </div>
<div class='p'>
<span class="verse" id="LK5_28">28&#160;</span>Huan Mateo quicajtejqui nochi tlen quipixtoya. Huan moquetztiquisqui huan yajqui ihuaya Jesús. </div>
<div class='p'>
<span class="verse" id="LK5_29">29&#160;</span>Huan Mateo quichijqui se hueyi ilhuitl nepa ichaj. Huan tlacuayayaj ihuaya Jesús campa mesa miyac tlacame tlen tlainanque impuesto huan momajtoyaj tlacajcayahuaj. Huan nojquiya itztoyaj sequinoc tlacame. 
<span class="verse" id="LK5_30">30&#160;</span>Huan hualajque fariseos huan tlamachtiani tlen itlanahuatil Moisés huan quiitaque. Huajca pejque quiteilhuíaj Jesús iniixtla imomachtijcahua huan quinilhuijque: </div>
<div class='p'>―¿Para tlen intlacuaj huan inatlij ininhuaya ni tlacame tlen tlainamaj impuesto huan tlacajcayahuaj? Huan ¿ininhuaya ni sequinoc tlen miyac tlajtlacoli quichihuaj? </div>
<div class='p'>
<span class="verse" id="LK5_31">31&#160;</span>Huan Jesús quinnanquili nopa fariseos huan quinilhui: </div>
<div class='p'>―Se tetica tlacatl ax quinequi se tepajtijquetl, pero se cocoxquetl, quena. 
<span class="verse" id="LK5_32">32&#160;</span>Na ax nihualajtoc para niquinnotzas tlacame tlen moilhuíaj para cuajcualme iixtla Toteco. Nihualajtoc para niquinnotzas tlacame tlen quimatij quipiyaj inintlajtlacolhua para ma moyolcuepaca. </div>
<div class='s'>Jesús quinilhui para tlen ax mosahuaj imomachtijcahua </div>
<div class='p'>
<span class="verse" id="LK5_33">33&#160;</span>Huan hualajque sequin tlacame tlen quiilhuijque Jesús: </div>
<div class='p'>―Imomachtijcahua Juan tlen tecuaaltía ajachica mosahuaj para momaijtose ica Toteco Dios. Huan ihuical quichihuaj tlen quitoquilíaj inintlamachtil nopa fariseos, pero momomachtijcahua axtle. Nochipa tlacuaj huan atlij. </div>
<div class='p'>
<span class="verse" id="LK5_34">34&#160;</span>Huan Jesús quinilhui: </div>
<div class='p'>―Ax quinamiqui ma mosahuaca ihuampoyohua se mosihuajtijquetl ipan nopa tlalochtli quema tlacuaj ihuaya ipan nenamictili. Ihuical eltoc quema na niitztoc ininhuaya nomomachtijcahua, inijuanti ax huelij mosahuaj pampa itztoque nohuaya. 
<span class="verse" id="LK5_35">35&#160;</span>Pero ajsis tonali quema hualase nocualancaitacahua huan nechhuicase huan huajca quena, nomomachtijcahua mosahuase. </div>
<div class='p'>
<span class="verse" id="LK5_36">36&#160;</span>Huan nojquiya quinpohuili se huicaltili [5:36 Quinilhui ni huicaltili para quinnextilis ax cuali quimanelose itlamachtil ica tlen huejcajquiya quineltocayayaj tlacame, pampa itlamachtil eltoc se tlamantli tlen yancuic.], quinilhui: </div>
<div class='p'>―Axaca quitequi se quentzi yoyomitl yancuic para quitlatlamanis se yoyomitl tlen sosoltic pampa tzocoyolihuis nopa quentzi tlen yancuic huan ayoc quinamiquis tlen sosoltic. 
<span class="verse" id="LK5_37">37&#160;</span>Huan axaca quitequilía xocomeca atl tlen yancuic ipan bolsas tlen cuetlaxtli sosoltic. Pampa nopa yancuic xocomeca atl xocoyas, huan momiyaquilis huan tzayanis nopa cuetlaxtli sosoltic. Quej nopa toyahuis nopa xocomeca atl huan nojquiya quinenpolos nopa bolsas tlen cuetlaxtli. 
<span class="verse" id="LK5_38">38&#160;</span>Monequi tijtecas xocomeca atl tlen yancuic ipan bolsas tlen cuetlaxtli tlen yancuic. 
<span class="verse" id="LK5_39">39&#160;</span>Huan axaca tlen quiitoc xocomeca atl tlen achtohui tlasencahuali quinequis tlen yancuic pampa nochi quiijtohuaj: ‘Achi cuali nopa tlen achtohui tlasencahuali.’  </div>
<div class='psalmlabel' id='LK6_0'> 6</div>
<div class='s'>Nopa tonal para israelitame ma mosehuica </div>
<div class='p'>
<span class="verse" id="LK6_1">1&#160;</span>Ipan se sábado, nopa tonal para ma mosehuica israelitame, Jesús huan imomachtijcahua panoyayaj ipan se mili campa quitoctoyaj trigo. Huan imomachtijcahua pejque quiquechcocototzaj, huan quimaoyaj quentzi trigo tlancochtli huan quicuayayaj. 
<span class="verse" id="LK6_2">2&#160;</span>Huajca nopa fariseos moilhuijque para tlaixpanoyayaj huan quitlajtlanijque Jesús: </div>
<div class='p'>―¿Para tlen tequitij momomachtijcahua ipan ni tonal para ma timosehuica? Inijuanti tlajtlacolchihuaj. </div>
<div class='p'>
<span class="verse" id="LK6_3">3&#160;</span>Huan Jesús quinilhui: </div>
<div class='p'>―¿Ax inquipojtoque tlen quichijqui David quema yajaya huan ihuampoyohua mayanayayaj? 
<span class="verse" id="LK6_4">4&#160;</span>Calajqui ichaj Toteco huan quicuic nopa pantzi tlen totajtzitzi quitentoyaj iixtla Toteco. Huan David quicuajqui huan no quinmajmacac nopa tlacame tlen itztoyaj ihuaya. Huan nojquiya quicuajque. Huan itlanahuatil Moisés quiijtohua san totajtzitzi hueli quicuase nopa pantzi. </div>
<div class='p'>
<span class="verse" id="LK6_5">5&#160;</span>Huan nojquiya Jesús quinilhui: </div>
<div class='p'>―Na tlen niMocuepqui Tlacatl nijpiya tequihuejcayotl para niquinilhuis tlacame tlaque huelis quichihuase ipan sábado, ni tonal para ma timosehuica tiisraelitame. </div>
<div class='s'>Jesús quichicajqui se tlacatl tlen huactoya ima </div>
<div class='p'>
<span class="verse" id="LK6_6">6&#160;</span>Ipan seyoc sábado, nopa tonal para ma mosehuica israelitame, Jesús calajqui ipan se israelita tiopamitl huan pejqui tlamachtía. Huan itztoya tiopan calijtic se tlacatl tlen huactoya ima nejmatl. 
<span class="verse" id="LK6_7">7&#160;</span>Huan nopa fariseos huan tlamachtiani tlen itlanahuatil Moisés ajachica quitlachiliyayaj intla quichicahuasquía nopa tlacatl ipan ni tonal para ma mosehuica israelitame para quipiyasquíaj ica tlaque quiteilhuisquíaj. 
<span class="verse" id="LK6_8">8&#160;</span>Pero Jesús quimatqui tlaque moilhuiyayaj huan quiilhui nopa tlacatl tlen mahuactoc: </div>
<div class='p'>―Ximoquetza huan xihuala nica tlatlajco tojuanti. </div>
<div class='p'>Huan yajaya moquetzqui huan yajqui. 
<span class="verse" id="LK6_9">9&#160;</span>Huan Jesús quinilhui nopa fariseos: </div>
<div class='p'>―Nimechchihuilis se tlatzintoquili: ¿Tlaque quiijtohuaj nopa tlanahuatili o tlaque quinamiqui para ma tijchihuaca ipan sábado? ¿Ma tijchihuaca tlen cuali o tlen fiero? ¿Ma tiquinmaquixtica tlacame o ma tiquinmictica? </div>
<div class='p'>
<span class="verse" id="LK6_10">10&#160;</span>Huan Jesús quintlachili nopa tlacame tlen quiyahualojtoyaj, pero axaca molini. Huajca Jesús quiilhui nopa tlacatl: </div>
<div class='p'>―Xijxitlahua moma. </div>
<div class='p'>Huan yajaya quixitlajqui ima huan nimantzi mochicajqui. 
<span class="verse" id="LK6_11">11&#160;</span>Huan tlahuel cualanque nopa fariseos huan nimantzi pejque mocamahuíaj tlaque huelis quichihuilise Jesús. </div>
<div class='s'>Jesús quintlapejpeni imomachtijcahua </div>
<div class='p'>
<span class="verse" id="LK6_12">12&#160;</span>Huan ipan nopa tonali Jesús yajqui iselti ipan se tepetl huan mocajqui nopona seyohual para momaijtos ica Toteco Dios. 
<span class="verse" id="LK6_13">13&#160;</span>Huan quema tlanesqui, quinnotzqui imomachtijcahua ma hualaca campa ya huan quintlapejpeni majtlactli huan ome tlen inijuanti huan quintocajti itlayolmelajcahua. 
<span class="verse" id="LK6_14">14&#160;</span>Quitlapejpeni Simón tlen nojquiya quitocajti Pedro, huan Andrés tlen eliyaya iicni. Nojquiya quintlapejpeni Jacobo, Juan, Felipe, Bartolomé, 
<span class="verse" id="LK6_15">15&#160;</span>Mateo huan Tomás. Quitlapejpeni Jacobo icone Alfeo huan nopa Simón tlen moiyocatlali ica partido cananista. 
<span class="verse" id="LK6_16">16&#160;</span>Huan quitlapejpeni Judas, iicni Jacobo huan Judas Iscariote tlen teipa quitemactili. </div>
<div class='s'>Jesús quinmachti miyac tlacame </div>
<div class='p'>
<span class="verse" id="LK6_17">17&#160;</span>Huan teipa Jesús temoc ipan tepetl ininhuaya imomachtijcahua, huan moquetzque campa se tlamayamitl. Huan mosentilijque miyac tlacame tlen quitoquiliyayaj. Hualajtoyaj tlen campa hueli pilaltepetzitzi ipan estado Judea, huan ipan altepetl Jerusalén huan tlen tlaltini Tiro huan Sidón nechca hueyi atl. Nochi nopa tlacame hualajtoyaj para quicaquise itlajtol Jesús huan para ma quinchicahua tlen inincocolis. 
<span class="verse" id="LK6_18">18&#160;</span>Huan nojquiya quinchicajqui tlen quinpixtoyaj ajacame tlen quintlaijiyohuiltiyayaj. 
<span class="verse" id="LK6_19">19&#160;</span>Huan nochi nopa tlacame quinequiyayaj monechcahuise campa Jesús para quiitzquise, pampa ichicahualis quinajsiyaya tlen quiitzquiyayaj huan quinchicahuayaya. </div>
<div class='s'>Xipaquica </div>
<div class='p'>
<span class="verse" id="LK6_20">20&#160;</span>Huan Jesús quintlachili imomachtijcahua huan quinilhui: </div>
<div class='q'>“Xipaquica imojuanti tlen inteicneltzitzi, </div>
<div class='q'>pampa incalaquise campa Toteco tlanahuatía. </div>
<div class='q'>
<span class="verse" id="LK6_21">21&#160;</span>Xipaquica imojuanti tlen inmayanaj ama, </div>
<div class='q'>pampa inixhuise. </div>
<div class='q'>Xipaquica imojuanti tlen inchocaj ama, </div>
<div class='q'>pampa inhuetzcase. </div>
<div class='q'>
<span class="verse" id="LK6_22">22&#160;</span>Xipaquica quema tlacame inmechcocolíaj huan inmechtotocaj. </div>
<div class='q'>Xipaquica quema inmechtelchihuaj huan inmechtocajtíaj ax incuajcualme, </div>
<div class='q'>pampa innechtoquilíaj na tlen niMocuepqui Tlacatl. </div>
<div class='q'>
<span class="verse" id="LK6_23">23&#160;</span>Xipaquica, quena, xijpiyaca hueyi paquilistli quema queja nopa imopantis, </div>
<div class='q'>pampa Toteco miyac inmechtlaxtlahuis nepa elhuicac. </div>
<div class='q'>Pampa san se ininhuejcapan tatahua quichihuayayaj huejcajquiya ica itiocamanalojcahua Toteco. </div>
<div class='q'>
<span class="verse" id="LK6_24">24&#160;</span>Pero tlahuel inteicneltique imojuanti tlen miyac intominpiyaj, </div>
<div class='q'>pampa ya inquipiyaj nochi tlen cuali tlen inmechtocaros. </div>
<div class='q'>
<span class="verse" id="LK6_25">25&#160;</span>Tlahuel inteicneltique tlen inixhuij ama, </div>
<div class='q'>pampa teipa inmayanase. </div>
<div class='q'>Tlahuel inteicneltique tlen inhuetzcaj ama, </div>
<div class='q'>pampa teipa inchocase huan intlahuejchihuase. </div>
<div class='q'>
<span class="verse" id="LK6_26">26&#160;</span>Tlahuel inteicneltique quema nochi tlacame camatij cuali tlen imojuanti. </div>
<div class='q'>Inintatahua nojquiya camatque cuali tlen nopa istlacatica tiocamanalohuani huejcajquiya. </div>
<div class='s'>Xiquinicnelica imocualancaitacahua </div>
<div class='p'>
<span class="verse" id="LK6_27">27&#160;</span>“Pero nimechilhuía imojuanti tlen innechtlacaquilíaj: Xiquinicnelica imocualancaitacahua. Xiquinchihuilica tlen cuali inijuanti tlen inmechcocolíaj. 
<span class="verse" id="LK6_28">28&#160;</span>Xijtlajtlanica Toteco ma quintiochihua tlen inmechtelchihuaj. Ximomaijtoca ica Toteco para inijuanti tlen inmechtlaijilhuíaj ica tlen fiero. 
<span class="verse" id="LK6_29">29&#160;</span>Intla se acajya mitzmaquilis ipan mocampa, xijnextili ne seyoc mocampa para nojquiya ma mitzmaquilis nopona. Intla se mitzquixtilis motlaque, xijcahua ma quihuica mocamisa nojquiya. 
<span class="verse" id="LK6_30">30&#160;</span>Intla se acajya mitztlajtlanía se tlenijqui, xijmaca. Intla se acajya mitzquixtilía se tlenijqui, amo xiquilhui ma mitzcuepili. 
<span class="verse" id="LK6_31">31&#160;</span>Xiquinchihuilica sequinoc queja inquinequij sequinoc ma inmechchihuilica. </div>
<div class='p'>
<span class="verse" id="LK6_32">32&#160;</span>“Intla san inquinicnelíaj tlacame tlen inmechicnelíaj, Toteco ax quiita para inquichihuaj tlen cuali. Hasta ax cuajcualme quinicnelíaj tlen nojquiya quinicnelíaj. 
<span class="verse" id="LK6_33">33&#160;</span>Intla san inquinchihuilíaj tlen cuali tlacame tlen inmechchihuilíaj cuali, ax tleno ipati iixtla Toteco. Ax cuajcualme nojquiya ihuical quichihuaj. 
<span class="verse" id="LK6_34">34&#160;</span>Huan intla san inquintlanejtíaj tomi tlacame tlen inquimatij temachtli inmechtlaxtlahuise, ax tleno ipati iixtla Toteco. Ax cuajcualme nojquiya quintlanejtíaj tomi tlen quincuepilise teipa. 
<span class="verse" id="LK6_35">35&#160;</span>Na nimechilhuía, xiquinicnelica imocualancaitacahua. Xiquinchihuilica nochi tlen cuali. Xiquintlanejtica yonque ax inquimatij intla inmechcuepilise. Huan Toteco hueyi inmechtlaxtlahuis. Huan queja nopa inquichijtose queja quichihua Toteco Tlen Más Quipiya Tlanahuatili pampa yajaya quinchihuilía cuali nochi tlacame, yonque ax cuajcualme o ax motlascamatij. 
<span class="verse" id="LK6_36">36&#160;</span>Huajca xitetlasojtlaca queja imoTata, Toteco Dios, tetlasojtla. </div>
<div class='s'>Amo xiquintequitlachilica sequinoc </div>
<div class='p'>
<span class="verse" id="LK6_37">37&#160;</span>“Amo xiquintequitlachilica sequinoc campa ax imocuenta, huan sequinoc ax inmechtequitlachilise. Amo xitetlateilhuica, huan sequinoc ax inmechtlateilhuise. Xitetlapojpolhuica, huan sequinoc inmechtlapojpolhuise. 
<span class="verse" id="LK6_38">38&#160;</span>Xitemacaca huan inquiselise. Quena, Toteco inmechmacas miyac intla intemacaj miyac. Yajaya quichihuas queja se cuali tlanamacaquetl tlen quitemas se tlayejyecoli sintli, huan cuali quiayacachos, huan más quitemas hasta motzontis. Monequi imojuanti no xiquinmacaca sequinoc tlen cuali tlayejyecoli, pampa sequinoc inmechchihuilise queja inquinchihuilíaj.” </div>
<div class='p'>
<span class="verse" id="LK6_39">39&#160;</span>Huan Jesús quinilhui se huicaltili: “Se popoyotzi ax hueli quiyacana seyoc tlen popoyotzi pampa nochi ome huetzise tlacoyoc ijtic. 
<span class="verse" id="LK6_40">40&#160;</span>Se momachtijquetl ax quimati más que itlamachtijca, pero nochi momachtiani tlen tlamimomachtíaj elise queja inintlamachtijca. </div>
<div class='p'>
<span class="verse" id="LK6_41">41&#160;</span>“¿Para tlen inquiitaj nochi piltlajtlacoltzitzi tlen quichihuaj imohuampoyohua huan ax inquimatij para achi más miyac tlajtlacoli inquichihuaj? Eltoc queja tiquita se piltejtzi ipan iixtiyol moicni, pero ax tijmati para ta tijpiya hasta se cuatetomitl moixtiyol ijtic. 
<span class="verse" id="LK6_42">42&#160;</span>¿Quejatza huelis tiquilhuis seyoc: ‘Nohuampo, nimitzquixtilis nopa piltejtzi ipan moixtiyol’, quema tijpiya se cuatetomitl moixtiyol ijtic? Tijpiya ome moxayac. Timoilhuía ax cuali tlen yajaya quipiya, pero cuali tlen ta tijpiya. Achtohui ximoquixtili nopa cuatetomitl, huan queja nopa titlachiyas cuali para tijquixtilis nopa piltejtzi tlen quipiya iixtiyol ijtic mohuampo. </div>
<div class='s'>Nochi quiixmatij se cuahuitl ipampa itlajca </div>
<div class='p'>
<span class="verse" id="LK6_43">43&#160;</span>“Se cuali cuahuitl temaca itlajca tlen cuali, huan tlen ax cuali, axtle. Niyon se cuahuitl tlen ax cuali ax temaca itlajca tlen cuali. 
<span class="verse" id="LK6_44">44&#160;</span>Huajca nochi tlacame quiixmatij se cuahuitl ipampa itlajca. Se huitzcuahuitl ax temaca tlen cuali para tijcuase. Huan se sahuamecatl ax temaca xocomecatl. 
<span class="verse" id="LK6_45">45&#160;</span>Ihuical elis nojquiya ica se cuali tlacatl, quisas tlen cuali ipan iyolo. Huan intla ax cuali se tlacatl, quisas tlen ax cuali ipan iyolo. Pampa se tlacatl camati tlen eltoc ipan iyolo huan tlen más moilhuía. </div>
<div class='s'>Ome Caltini </div>
<div class='p'>
<span class="verse" id="LK6_46">46&#160;</span>“¿Para tlen inquiijtohuaj niimoTeco huan ax inquichihuaj tlen nimechilhuía? 
<span class="verse" id="LK6_47">47&#160;</span>Nochi tlen hualahuij campa na huan quicaquij notlajtol huan quichihuaj tlen niquijtohua, itztoque queja ni tlalnamijca tlacatl tlen nimechpohuilis. 
<span class="verse" id="LK6_48">48&#160;</span>Se tlacatl quinequiyaya quichihuas ichaj huan tlaxajqui huejcatla. Quitzinpehualti ica tetl huan quiquetzqui. Huan teipa huetzqui miyac atl huan tlatemic hasta quiajsic ichaj, pero ax tleno ipantic nopa cali pampa nopa tlacatl quiquetztoya ipan tetl. 
<span class="verse" id="LK6_49">49&#160;</span>Pero tlacame tlen quicaquij notlajtol huan ax quichihuaj tlen niquijtohua, quichihuaj quej ni huihui tlacatl. Yajaya quichijqui ichaj ipan tlali huan ax tleno ica quitzinpehualti. Teipa tlatemic, huan nopa atl quiajsic ichaj, huan nimantzi huetzqui huan tlamixolejqui.”  </div>
<div class='psalmlabel' id='LK7_0'> 7</div>
<div class='s'>Jesús quichicajqui itlatequipanojca se soldado </div>
<div class='p'>
<span class="verse" id="LK7_1">1&#160;</span>Huan Jesús tlanqui quinmachtía nochi nopa tlacame huan yajqui altepetl Capernaum. 
<span class="verse" id="LK7_2">2&#160;</span>Huan nopona itztoya se capitán tlen soldados tlen quipixtoya se itequipanojca tlen quiicneli. Huan itequipanojca mococohuayaya huan ya motlahueltijtoya. 
<span class="verse" id="LK7_3">3&#160;</span>Huan nopa capitán quicajqui para ajsico Jesús, huajca quintitlanqui nopa huehue israelita tlacame ma quitlajtlanitij ma huala quichicahuaqui itequipanojca. 
<span class="verse" id="LK7_4">4&#160;</span>Huan nopa tlacame yajque campa Jesús huan ica nochi ininyolo quitlajtlanijque ma quichicahuati. Huan quiilhuijque: </div>
<div class='p'>―Cuali para tijchihuilis se cualtlacayotl ni capitán, 
<span class="verse" id="LK7_5">5&#160;</span>pampa nelía techicnelía tiisraelitame. Huan tlaxtlajqui nopa gastos huan techsencahuili se toisraelita tiopa. </div>
<div class='p'>
<span class="verse" id="LK7_6">6&#160;</span>Huajca Jesús quisqui ininhuaya para yas ichaj nopa capitán. Pero quema monechcahuiyaya, nopa capitán quintitlanqui ihuampoyohua ma quicamahuica Jesús huan ma quiilhuica: </div>
<div class='p'>―NoTeco, amo ximocuatotoni más. Nopa capitán quiijtohua para yajaya ax hueyi queja ta huan ax quinamiqui para ticalaquis ichaj. 
<span class="verse" id="LK7_7">7&#160;</span>Nojquiya yajaya quimati ax quinamiqui mitznechcahuis, niyon mitzcamahuis. Pero yajaya quiijtohua, san xiquijto se tlajtoli huan xijnahuati para mochicahuas itequipanojca huan nimantzi mochicahuas. 
<span class="verse" id="LK7_8">8&#160;</span>Quiijtohua yajaya quimati tlen ta tiquijtos, ya nopa mochihuas, pampa yajaya nojquiya quipiya iteco tlen quinahuatía. Huan nojquiya quinpiya soldados tlen yajaya quinnahuatía. Huan intla yajaya quiilhuis se soldado ma yas nopona, yajaya nimantzi yas. Huan intla quiilhuis seyoc ma huala nica, yajaya nimantzi hualas. Huan intla quiilhuis itequipanojca ma quichihua se tequitl, yajaya quichihuas. Huan nopa capitán quimati ta nojquiya tijpiya san se tequihuejcayotl para nimantzi mochihuas motlajtol. </div>
<div class='p'>
<span class="verse" id="LK7_9">9&#160;</span>Huan quema Jesús quicajqui itlajtol nopa capitán tlen ihuampoyohua quiilhuicoj, quisentlachili. Huan Jesús moicancuepqui huan quinilhui nopa miyac tlacame tlen quitoquiliyayaj: </div>
<div class='p'>―Nelía nimechilhuía, ax niquitztoc niyon se israelita tlen nechneltoca nelcuali queja ni capitán tlen seyoc tlali ejquetl. </div>
<div class='p'>
<span class="verse" id="LK7_10">10&#160;</span>Huan ihuampoyohua nopa capitán mocuepque ichaj huan ya mochicajtoya itequipanojca. </div>
<div class='s'>Jesús quiyoliti icone se cahual toahui </div>
<div class='p'>
<span class="verse" id="LK7_11">11&#160;</span>Huan teipa Jesús yohuiyaya se altepetl tlen itoca eliyaya Naín huan imomachtijcahua huan miyac tlacame yohuiyayaj ihuaya. 
<span class="verse" id="LK7_12">12&#160;</span>Huan quema Jesús monechcahui campa ipuerta nopa altepetl, quisayayaj nepa miyac tlacame huan quiquechpanojtiyohuiyayaj se mijcatzi. Huan nopa mijcatzi eliyaya iyojtzi icone se cahual toahui. 
<span class="verse" id="LK7_13">13&#160;</span>Huan Jesús quiitac nopa cahual toahui, huan quitlasojtlac huan quiilhui: </div>
<div class='p'>―Amo xichoca. </div>
<div class='p'>
<span class="verse" id="LK7_14">14&#160;</span>Huan Jesús yajqui campa nopa mijcatzi huan quiitzqui nopa caja huan inijuanti tlen quihuicayayaj moquetzque. Huan Jesús quiilhui nopa mijcatzi: </div>
<div class='p'>―Telpocatl, naja nimitzilhuía, ximehua. </div>
<div class='p'>
<span class="verse" id="LK7_15">15&#160;</span>Huan nopa telpocatl tlen mictoya mosehui huan pejqui camati. Huan Jesús quimactili inana. 
<span class="verse" id="LK7_16">16&#160;</span>Huan nochi nopa tlacame tlen quiitaque quisentlachilijque, huan pejque quihueyichihuaj Toteco Dios huan quiijtojque: </div>
<div class='p'>―Ni Jesús tlen itztoc tohuaya, se hueyi tiocamanalojquetl. </div>
<div class='p'>Huan nojquiya quiijtojque: </div>
<div class='p'>―Toteco Dios hualajtoc para techpalehuis tiisraelitame pampa tiiaxcahua. </div>
<div class='p'>
<span class="verse" id="LK7_17">17&#160;</span>Huan nochi tlacame tlen itztoyaj ipan estado Judea huan ipan sequinoc tlaltini nechca quicajque para Jesús quiyolcuitoya nopa mijcatzi. </div>
<div class='s'>Hualajque imomachtijcahua Juan tlen tecuaaltiyaya </div>
<div class='p'>
<span class="verse" id="LK7_18">18&#160;</span>Huan imomachtijcahua Juan tlen tecuaaltiyaya quiilhuijque nochi tlen Jesús quichihuayaya. Huajca Juan quinnotzqui ome imomachtijcahua, 
<span class="verse" id="LK7_19">19&#160;</span>huan quintitlanqui ma yaca quitlajtlanitij Jesús intla nelía yajaya nopa Cristo tlen Toteco Dios quiijto hualasquía o monequi noja quichiyase ma huala. 
<span class="verse" id="LK7_20">20&#160;</span>Huan ajsicoj campa Jesús huan quiilhuijque: </div>
<div class='p'>―Juan tlen tecuaaltía techtitlantoc ma timitztlajtlaniquij intla ta tiCristo tlen Toteco quiijto hualasquía o monequi noja tijchiyase ma hualas. </div>
<div class='p'>
<span class="verse" id="LK7_21">21&#160;</span>Huan ipan nopa hora quema imomachtijcahua Juan itztoyaj ihuaya Jesús, yajaya quinchicajqui miyac tlen mococohuayayaj ica miyac tlamantli cocolistli. Quinchihuili ma quisaca iajacahua Axcualtlacatl tlen calactoyaj ipan tlacame huan quintlachiyalti miyac popoyotzitzi. 
<span class="verse" id="LK7_22">22&#160;</span>Huajca Jesús quinilhui imomachtijcahua Juan: </div>
<div class='p'>―Xijyolmelahuatij Juan tlen inquiitztoque huan inquicactoque. Xiquilhuitij inijuanti tlen itztoyaj popoyotzitzi, ama tlachiyaj. Huan tlen itztoyaj metzcuachotique, ama nejnemij cuali. Inijuanti tlen palaniyaya inintlacayo ica nopa cocolistli tlen itoca lepra mochicajtoque, huan inijuanti tlen ax tlacaquiyaya, ama tlacaquijya. Tlacame tlen mictoyaj moyolcuitoquejya huan tlen teicneltzitzi quicaquij itlajtol Toteco pampa niquinixtomilía. 
<span class="verse" id="LK7_23">23&#160;</span>Xiquilhuitij para paquij nopa tlacame tlen nechselíaj huan nechneltocaj. </div>
<div class='p'>
<span class="verse" id="LK7_24">24&#160;</span>Huajca quistejque nopa tlacame tlen quintitlantoya Juan tlen tecuaaltía. Huan teipa Jesús pejqui quincamahuía nopa miyac tlacame tlen Juan. Huan quintlajtlani: “¿Tlaque inmoilhuiyayaj inquiitasquíaj quema inyajque inquiitatoj Juan ipan nopa huactoc tlali campa ax tleno eli? ¿Inmoilhuiyayaj Juan elisquía se tlacatl tlen ax temachtli queja se ohua cuahuitl tlen huihuixca quema quentzi tlaajaca? 
<span class="verse" id="LK7_25">25&#160;</span>¡Ximoilhuica! ¿Tlaque inmochiyayayaj inquiitase? ¿Inquichiyayayaj para Juan elisquía se tlacatl ica iyoyo nelcuali? ¡Axtle! Ya inquimatij tlacame tlen motlalilíaj ininyoyo nelcuali, tominpíaj huan itztoque ipan ininchaj tlanahuatiani. 
<span class="verse" id="LK7_26">26&#160;</span>Huajca, ¿tlaque inyajque inquiitatoj? ¿inyajque pampa inquiitasnequiyayaj se itiocamanalojca Toteco? Huan nimechilhuía Juan itztoc más hueyi que nochi sequinoc tiocamanalohuani, 
<span class="verse" id="LK7_27">27&#160;</span>pampa ipan Itlajtol Toteco ijcuilijtoc tlen Toteco Dios nechilhui tlen Juan huan queja ni quiijto: </div>
<div class='q'>‘Xiquita, na nijtitlanis notlayolmelajca ma mitzyacanas. </div>
<div class='q'>Yajaya quicualtlalis ininyolo tlacame para ma mitzselise.’ </div>
<div class='m'>
<span class="verse" id="LK7_28">28&#160;</span>Huan nimechilhuía axaca seyoc tlen tlacajtoc ipan ni tlaltepactli itztoc más hueyi iixtla Toteco que Juan tlen tecuaaltía, pero aqui hueli tlacatl tlen itztoc ipan itlanahuatilis Toteco elis más hueyi que Juan.” </div>
<div class='p'>
<span class="verse" id="LK7_29">29&#160;</span>Huan quema nochi nopa miyac tlacame huan nopa tlacame tlen tlainanque impuesto quicajque itlajtol Juan, quinejque ma quincuaalti pampa quiitztoyaj para xitlahuac tlen Juan quiijto tlen Toteco. 
<span class="verse" id="LK7_30">30&#160;</span>Pero nopa fariseos huan tlamachtiani tlen itlanahuatilhua Moisés ax quicualcajque tlen Toteco quinequiyaya ma quichihuaca, huan san mohueyimatiyayaj, huan yeca Juan ax quincuaaltijtoya. </div>
<div class='p'>
<span class="verse" id="LK7_31">31&#160;</span>Huan sampa Jesús quinilhui: “¿Ica tlaque niquinhuicalotis tlacame tlen ama itztoque? 
<span class="verse" id="LK7_32">32&#160;</span>Tlen ama itztoque mochihuaj queja coneme tlen mosehuíaj tianquis huan ax paquij pampa nochi ax pano queja quinequij ma pano. Quinnotzaj ininhuampoyohua huan quinilhuíaj: ‘Titlapitzque para ximijtotica, huan ax inmijtotijque. Tihuicaque se huicatl tlen cuesoli quej se mictoya, pero ax inchocaque.’ 
<span class="verse" id="LK7_33">33&#160;</span>Juan tlen tecuaaltiyaya hualajqui huan ax quicuajqui pantzi huan ax quiic xocomeca atl, huan inquiijtojque para quipixtoya se iajaca Axcualtlacatl. 
<span class="verse" id="LK7_34">34&#160;</span>Huan na tlen niMocuepqui Tlacatl nihualajqui huan nijcua huan niqui tlen onca, huan inquiijtohuaj nineltlacuajquetl huan nineltlaiquetl. Inquiijtohuaj san ninemi ininhuaya tlacajcayahuani tlen tlainamaj impuesto huan tlacame tlen hueyi tlajtlacoli quichihuaj. 
<span class="verse" id="LK7_35">35&#160;</span>Pero ax ipati tlen inquiijtohuaj. Nochi tlacame tlen tlalnamictoque quimachilíaj na ihuaya Juan tijchihuaj tlen xitlahuac.” </div>
<div class='s'>Jesús yajqui ichaj Simón, se fariseo </div>
<div class='p'>
<span class="verse" id="LK7_36">36&#160;</span>Monechcahui se fariseo campa Jesús huan quitlajtlani ma tlacuati ichaj. Yeca Jesús yajqui ichaj huan mosehui campa mesa. 
<span class="verse" id="LK7_37">37&#160;</span>Huan ajsico se sihuatl tlen tlacanenqui tlen nojquiya ehuayaya nopa altepetl. Huan quicajqui para Jesús tlacuayaya ipan ichaj nopa fariseo huan quihualicac se ajhuiyacayotl ipan se frasco tlen quicoyonijtoyaj tlen se tetl itoca alabastro. 
<span class="verse" id="LK7_38">38&#160;</span>Huan moquetzqui chocayaya iicxiteno Jesús. Huan pejqui quixolonía iicxi ica iixayo tlen huetziyaya. Huan quihuatzayaya ica itzoncal. Quitzoponili iicxi huan quitequili nopa ajhuiyacayotl tlen quihualicac. 
<span class="verse" id="LK7_39">39&#160;</span>Huan nopa fariseo tlen quinotzqui ma tlacuati ichaj quiitac nochi ya ni huan moilhui: “Intla ni Jesús nelía elisquía se itiocamanalojca Toteco, quimatisquía para ax cuali ni sihuatl tlen quiitzquía iicxi. Quimatisquía miyac tlajtlacolchijtoc.” 
<span class="verse" id="LK7_40">40&#160;</span>Huan yeca Jesús quinanquili tlen Simón moyolilhuiyaya huan quiilhui: </div>
<div class='p'>―Simón, nijpiya se huicaltili tlen nijnequi nimitzilhuis. </div>
<div class='p'>Huan Simón quiilhui: </div>
<div class='p'>―Cualtitoc, Tlamachtijquetl, xinechilhui. </div>
<div class='p'>
<span class="verse" id="LK7_41">41&#160;</span>Huan Jesús quiilhui: </div>
<div class='p'>―Itztoya se tlacatl tlen momatqui tetlanejtía tomi. Huan ome tlacame quitlahuiquiliyayaj. Se quitlahuiquiliyaya tomi para san cincuenta tonali tlen tequitl, pero nopa seyoc quitlahuiquiliyaya tomi para quinientos tonali. 
<span class="verse" id="LK7_42">42&#160;</span>Huan nopa ome ax huelque quicuepilíaj nopa tomi. Huajca nopa tecojtli ica ipaquilis quintlapojpolhui tlen sesen quitlahuiquiliyayaj. Huan quiijto ax tleno monequi quitlaxtlahuise. Huajca Simón, ¿catlía tlen ni ome tlacame achi más quiicneliyaya nopa tecojtli? </div>
<div class='p'>
<span class="verse" id="LK7_43">43&#160;</span>Huan Simón quinanquili: </div>
<div class='p'>―Huelis yajaya tlen más quitlahuiquiliyaya. </div>
<div class='p'>Huan Jesús quiilhui Simón: </div>
<div class='p'>―Quena, melahuac tlen tiquijto. </div>
<div class='p'>
<span class="verse" id="LK7_44">44&#160;</span>Huan Jesús quitlachili nopa sihuatl huan quiilhui Simón: </div>
<div class='p'>―¿Ta tiquita tlen quichihua ni sihuatl? Quema nicalajqui ipan mochaj, ax tinechmacac atl para nimoicxipajpacas queja ipa tijchihuaj, pero yajaya nechxolonili noicxihua ica iixayo huan quihuatzqui ica itzoncal. 
<span class="verse" id="LK7_45">45&#160;</span>Ta ax tinechtzoponi queja timomajtoque titeselíaj, pero hasta quema nicalaquico, yajaya ax quicajtoc nechtzoponilía noicxihua. 
<span class="verse" id="LK7_46">46&#160;</span>Ta ax tinechtequili aceite ipan notzonteco queja timomajtoque, pero yajaya quitequili ajhuiyacayotl hasta ipan noicxihua. 
<span class="verse" id="LK7_47">47&#160;</span>Yeca nimitzilhuía, yonque miyac itlajtlacolhua, nochi nijtlapojpolhuijtoc, huajca ama miyac nechicnelía. Pero seyoc tlen quipanti tlapojpolhuili ica san pilquentzi tlen tlahuicayaya, san pilquentzi quiicnelía yajaya tlen quitlapojpolhuijtoc. </div>
<div class='p'>
<span class="verse" id="LK7_48">48&#160;</span>Huan Jesús quiilhui nopa sihuatl: </div>
<div class='p'>―Nimitztlapojpolhuijtoc nochi motlajtlacolhua. </div>
<div class='p'>
<span class="verse" id="LK7_49">49&#160;</span>Huan tlacame tlen mosehuiyayaj ipan mesa ihuaya Jesús pejque moilhuíaj: </div>
<div class='p'>―¿Ajqueya nelía ni tlacatl Jesús tlen moilhuía quipiya tequihuejcayotl para tetlapojpolhuis inintlajtlacolhua? </div>
<div class='p'>
<span class="verse" id="LK7_50">50&#160;</span>Huan Jesús quiilhui nopa sihuatl: </div>
<div class='p'>―Pampa tinechneltocac, nimitzmaquixtijtoc tlen motlajtlacolhua. Hueli tiyas mochaj ica paquilistli.  </div>
<div class='psalmlabel' id='LK8_0'> 8</div>
<div class='s'>Sihuame tlen quipalehuijque Jesús </div>
<div class='p'>
<span class="verse" id="LK8_1">1&#160;</span>Teipa Jesús nejnemiyaya campa hueli ipan altepetini huan ranchos tlayolmelajtinemiyaya itlajtol Toteco huan tenotzayaya ma calaquica ipan itlanahuatilis Toteco. Huan nopa majtlactli huan ome imomachtijcahua yohuiyayaj ihuaya. 
<span class="verse" id="LK8_2">2&#160;</span>Huan nojquiya nemiyayaj ininhuaya Jesús sequin sihuame tlen achtohui mococohuayayaj huan sequin tlen quipiyayaya iajacahua Axcualtlacatl, huan quinchicajtoya. Se tlen nopa sihuame tlen nejnenqui ihuaya Jesús itoca eliyaya María Magdalena. Achtohuiya quinpixtoya chicome iajacahua Axcualtlacatl huan Jesús quinquixti. 
<span class="verse" id="LK8_3">3&#160;</span>Huan seyoc sihuatl itoca eliyaya Juana. Yajaya elqui isihua Chuza tlen quitequipano Tlanahuatijquetl Herodes. Huan nojquiya nejnenqui ininhuaya se sihuatl itoca eliyaya Susana, huan miyac más sihuame tlen quimacayayaj inintomi para quipalehuise Jesús ica tlen monequiyaya. </div>
<div class='s'>Se tlacatl quisemanato xinachtli </div>
<div class='p'>
<span class="verse" id="LK8_4">4&#160;</span>Huan mosentilijque miyac tlacame tlen ehuaj campa hueli altepetini para quiitase Jesús. Huan yajaya quincamahui ica se huicaltili huan quinilhui: 
<span class="verse" id="LK8_5">5&#160;</span>“Se tlacatl quisemanato xinachtli huan quema quisemanayaya, sequin xinachtli huetzqui ojtipa. Huan tlacame ipan moquejquetzque huan totome quitlamicuajque. 
<span class="verse" id="LK8_6">6&#160;</span>Sequinoc xinachtli huetzqui temajcajya campa ax onca miyac tlali. Nopa xinachtli ixhuac, pero nimantzi huajqui pampa ax quiajsiyaya atl. 
<span class="verse" id="LK8_7">7&#160;</span>Huan sequinoc xinachtli huetzqui huitzijtic, huan nopa huitztli moscalti ihuaya huan quiijiyomicti. 
<span class="verse" id="LK8_8">8&#160;</span>Sequinoc xinachtli huetzqui ipan cuali tlali, huan moscalti huan temacac cien hueltas más tlen quitoctoya.” </div>
<div class='p'>Huan quema Jesús tlantoya quinilhuía ni huicaltili, achi chicahuac quinilhui: “Nochi inquipiyaj imonacas, huajca xijcaquica tlen nimechilhuía.” </div>
<div class='s'>Para tlen Jesús tlamachti ica huicaltili </div>
<div class='p'>
<span class="verse" id="LK8_9">9&#160;</span>Huan imomachtijcahua Jesús quitlajtlanijque tlaque quiijtosnequi nopa huicaltili. 
<span class="verse" id="LK8_10">10&#160;</span>Huan Jesús quinnanquili: “Toteco inmechcahuilijtoc xijmachilica queja yajaya tlanahuatía. Achtohuiya axaca quimatiyaya ya ni huan ama noja ax quincahuilía ne sequinoc ma quimachilica. Yeca niquincamahuía ica huicaltili para yonque inijuanti quiitaj tlen nijchihua, mochihuase queja ax tleno quiitaj. Huan inijuanti yonque quicaquij notlajtol, ax hueli quimachilíaj. </div>
<div class='s'>Jesús quinilhui tlen quiijtosnequi nopa huicaltili </div>
<div class='p'>
<span class="verse" id="LK8_11">11&#160;</span>“Ya ni tlen quiijtosnequi ne huicaltili tlen nopa tlacatl tlen quisemanato xinachtli. Nopa xinachtli quiijtosnequi itlajtol Toteco. 
<span class="verse" id="LK8_12">12&#160;</span>Sequin tlacame itztoque queja nopa xinachtli tlen huetzqui ojtipa. Inijuanti quicaquij itlajtol Toteco, huan nimantzi Axcualtlacatl huala huan quinquixtilía itlajtol Toteco tlen eltoc ipan ininyolo para ma ax quineltocaca huan ma ax momaquixtica tlen inintlajtlacolhua. 
<span class="verse" id="LK8_13">13&#160;</span>Sequinoc itztoque queja nopa xinachtli tlen huetzqui temajcajya. Inijuanti quicaquij itlajtol Toteco huan quiselíaj ica paquilistli. Pero itztoque queja nopa xinachtli tlen ax hueli motlatzquilía campa temajcajya. Nopa tlacame san quineltocaj itlajtol para se tlalochtli. Huan quema huala tlaohuijcayotl, nimantzi quicajtehuaj. 
<span class="verse" id="LK8_14">14&#160;</span>Sequinoc tlacame itztoque queja nopa xinachtli tlen huetzqui campa huitztli. Quicaquij itlajtol Toteco, pero mojmostla ipan ininnemilis motequipachohuaj miyac, huan quinequij moricojchihuase ipan ni tlaltepactli huan quinequij quipiyase nochi tlen quinyolpactía. Huan nochi ni tlamantli quiijiyomictía itlajtol Toteco para ax hueli moscaltía cuali huan quipiyas itlajca. 
<span class="verse" id="LK8_15">15&#160;</span>Pero sequinoc tlacame itztoque queja nopa xinachtli tlen huetzqui ipan cuali tlali. Nopa tlacame quicaquij itlajtol Toteco huan ica paquilistli quiselíaj ica nochi ininyolo. Quiicnelíaj itlajtol huan mojmostla quitoquilijtinemij tlen quiijtohua. Inijuanti, quena, quipiyaj inintlajca. </div>
<div class='s'>Nopa huicaltili tlen nopa tlahuili </div>
<div class='p'>
<span class="verse" id="LK8_16">16&#160;</span>“Axaca quitlatía se tlahuili huan quitlalis cajontzala o tlapechtzala. ¡Axtle! Intla se acajya quitlatis se tlahuili, quitlalía ipan se tlahuil quetzali para nochi tlen calaquise nopona huelis tlachiyase. 
<span class="verse" id="LK8_17">17&#160;</span>Quej nopa ica notlajtol. Nochi tlen motlatijtoc ama, nempa nesis teipa. Huan nochi tlen eltoc ixtacatzi ama, nochi quimatise huan cuali quimachilise teipa. </div>
<div class='p'>
<span class="verse" id="LK8_18">18&#160;</span>“Huajca xijpiyaca cuidado quejatza inquicaquij notlajtol, pampa nochi tlacame tlen quimachilíaj, Toteco quinpalehuis para ma quimachilica más. Huan ica tlen ax quimachilíaj, hualas se tlen quinquixtilis tlen quentzi inijuanti moilhuiyayaj quimachiliyayaj.” </div>
<div class='s'>Inana huan iicnihua Jesús </div>
<div class='p'>
<span class="verse" id="LK8_19">19&#160;</span>Huan hualajque inana huan iicnihua Jesús huan ax huelque monechcahuíaj campa itztoya pampa nelmiyac tlacame quiyahualojtoyaj. 
<span class="verse" id="LK8_20">20&#160;</span>Huan hualajqui se tlacatl huan quiilhui Jesús: </div>
<div class='p'>―Monana huan moicnihua mitzchiyaj calteno huan quinequij mitzcamahuise. </div>
<div class='p'>
<span class="verse" id="LK8_21">21&#160;</span>Huan Jesús tlananquili: </div>
<div class='p'>―Ni tlacame tlen itztoque nicani tlen quicaquij itlajtol Toteco huan quichihuaj tlen quiijtohua, inijuanti niquinita queja nonana huan noicnihua. </div>
<div class='s'>Jesús quinahuati ajacatl huan hueyi atl </div>
<div class='p'>
<span class="verse" id="LK8_22">22&#160;</span>Se tonal Jesús huan imomachtijcahua tlejcoque ipan se cuacanahua, huan Jesús quinilhui: </div>
<div class='p'>―Ma tiyaca hasta ne seyoc nali hueyi atl. </div>
<div class='p'>Huan yeca quisque. 
<span class="verse" id="LK8_23">23&#160;</span>Huan imomachtijcahua quinejnemiltiyayaj nopa cuacanahua para seyoc nali, huan Jesús cochqui. Huan nimantzi pejqui tlaajaca chicahuac ipan hueyi atl, huan calaquiyaya atl ipan cuacanahua hasta san quentzi misahuisquíaj. 
<span class="verse" id="LK8_24">24&#160;</span>Huan imomachtijcahua hualajque campa Jesús, quiixitijque, huan quiilhuijque: </div>
<div class='p'>―Tlamachtijquetl, xiquita, timisahuijtinemij. </div>
<div class='p'>Huajca Jesús mejqui huan quiajhuac ne ajacatl huan ne hueyi atl. Huan nimantzi moquetzqui huan ayoc mojmolini. 
<span class="verse" id="LK8_25">25&#160;</span>Huan Jesús quinilhui imomachtijcahua: </div>
<div class='p'>―¿Para tlen nelquentzi innechneltoquilíaj? </div>
<div class='p'>Huan imomachtijcahua momajmatiyayaj, huan quisentlachilijque huan moilhuijque se ica seyoc: </div>
<div class='p'>―¿Ajqueya nelía ni tlacatl Jesús? Yajaya hueli quinnahuatía ajacatl huan hueyi atl, huan inijuanti quineltoquilíaj itlajtol. </div>
<div class='s'>Se Gadara ejquetl ica iajacahua Axcualtlacatl </div>
<div class='p'>
<span class="verse" id="LK8_26">26&#160;</span>Huan teipa Jesús huan imomachtijcahua ajsique tlali Gadara ipan inincuacanahua. Gadara mocahua iixmelac estado Galilea. 
<span class="verse" id="LK8_27">27&#160;</span>Huan quema inincuacanahua ajsiyaya ateno, hualajqui quinnamiquico se tlacatl tlen ehuayaya nopa altepetl tlen ya huejcajtoya quinpixtoya iajacahua Axcualtlacatl ipan itlacayo. Huan ax tleno moquentiyaya huan ax mocahuayaya ichaj. Senitztoya ipan campo santo ipan tlacacahuaya campa quintlalíaj mijcatzitzi. 
<span class="verse" id="LK8_28">28&#160;</span>Huan quema quiitac Jesús, motlancuaquetzqui iixtla huan quiijto chicahuac: </div>
<div class='p'>―¿Tlaque nijpiya mohuaya? TiJesús. TiIcone Dios Tlen Más Quipiya Tlanahuatili. Nimitztlajtlanía, amo xitechtlaijiyohuilti. </div>
<div class='p'>
<span class="verse" id="LK8_29">29&#160;</span>Quiijto ni pampa Jesús quinnahuatiyaya nopa ajacame ma quisaca ipan nopa tlacatl. Ajachica nopa ajacame quiitzquiyayaj para tlen hueli quichihuilise. Huan yonque tlacame quiilpiyayaj ima huan iicxihua ica tepos cadena para quimocuitlahuisquíaj, san quicocototzayaya nochi tepos cadena. Huan nopa ajacame quinejnemiltiyayaj hasta campa nopa tlahuel huactoc tlali campa ax tleno eli. </div>
<div class='p'>
<span class="verse" id="LK8_30">30&#160;</span>Huan Jesús quitlajtlani: </div>
<div class='p'>―¿Tlaque motoca? </div>
<div class='p'>Huan yajaya quinanquili: </div>
<div class='p'>―Notoca Miyac. </div>
<div class='p'>Queja ni quiijto pampa miyac ajacame calactoyaj ipan itlacayo. 
<span class="verse" id="LK8_31">31&#160;</span>Huan nopa ajacame quitlajtlanijque Jesús ma ax quintitlani ipan nopa tlalcoyoctli tlen tlahuel huejcatla. 
<span class="verse" id="LK8_32">32&#160;</span>Huan nopona nechcatzi itztoyaj miyac pitzome tlen tlacame quinhualicaque para ma tlacuajtinemica. Huan yeca nopa ajacame quitlajtlanijque Jesús ma quincahuili calaquise ipan nopa pitzome. Huan yajaya quincahuili. 
<span class="verse" id="LK8_33">33&#160;</span>Huan nopa ajacame quisque ipan nopa tlacatl huan calajque ipan pitzome. Huan nochi nopa miyac pitzome motlalojtejque campa tlaixtemolis huan huetzque ipan nopa hueyi atl huan misahuijque. </div>
<div class='p'>
<span class="verse" id="LK8_34">34&#160;</span>Huan nopa tlacame tlen quinmocuitlahuiyayaj nopa pitzome quiitaque tlen panoc, huan yajque huan quinyolmelahuatoj nochi tlacame ipan nopa altepetl huan campa hueli ipan nopa tlali. 
<span class="verse" id="LK8_35">35&#160;</span>Huan nochi nopa tlacame hualajque quiitacoj tlen panotoya. Huan quema ajsicoj campa Jesús, quiitaque nopa tlacatl tlen achtohui quinpixtoya iajacahua Axcualtlacatl ama mosehuijtoya iixtla Jesús. Ya moquentijtoya iyoyo huan quipixtoya cuali itlalnamiquilis. Huan nopa tlacame momajmatijque, 
<span class="verse" id="LK8_36">36&#160;</span>ica tlen quiitztoyaj. Huan inijuanti tlen quiitaque quinpohuilijque tlen ajsiyayaj quejatza Jesús quichicajtoya nopa tlacatl tlen quinpixtoya ajacame. 
<span class="verse" id="LK8_37">37&#160;</span>Huan yeca nochi nopa miyac tlacame tlen ejque ipan tlali Gadara huan nopona nechcatzi quitlajtlanicoj Jesús ma quisa inintlal, pampa nelía momajmatijque. Huajca Jesús tlejcoc ipan cuacanahua para mocuepas. 
<span class="verse" id="LK8_38">38&#160;</span>Huan nopa tlacatl tlen achtohui quinpixtoya ajacame, quitlajtlani Jesús ica nochi iyolo ma quicahuili ma yohui ihuaya, pero Jesús ax quicahuili. San quiilhui: </div>
<div class='p'>
<span class="verse" id="LK8_39">39&#160;</span>―Ximocuepa mochaj huan xiquinilhuiti tlacame nochi ni hueyi tlamantli tlen Toteco mitzchihuilijtoc. </div>
<div class='p'>Huan quistejqui nopa tlacatl huan ipan nochi nopa altepetl quinpohuiliyaya nochi tlacame tlen Jesús quichihuilijtoya. </div>
<div class='s'>Isihuapil Jairo huan nopa sihuatl tlen quiitzqui iyoyo Jesús </div>
<div class='p'>
<span class="verse" id="LK8_40">40&#160;</span>Quema Jesús mocuepqui seyoc nali nopa hueyi atl, miyac tlacame quiselijque ica paquilistli pampa quichiyayayaj ma ajsi. 
<span class="verse" id="LK8_41">41&#160;</span>Huan hualajqui se tlacatl tlen itoca eliyaya Jairo, se tequihue tlen israelita tiopamitl. Huan yajaya motlancuaquetzqui iicxiteno Jesús huan chicahuac quitlajtlani ma yahui ichaj. 
<span class="verse" id="LK8_42">42&#160;</span>Quipixtoya se isihuapil, huan yajaya quipixqui majtlactli huan ome xihuitl huan tlahuel mococohuayaya. Huan quema Jesús itztoya ipan ojtli para ichaj, miyac tlacame quicuatetzopayayaj. </div>
<div class='p'>
<span class="verse" id="LK8_43">43&#160;</span>Huan itztoya nopona se sihuatl tlen quipixtoya se cocolistli para majtlactli huan ome xihuitl. Mojmostla esotemoyaya. Huan quitlamiltijtoya nochi tlen quipixtoya ica tepajtiani huan niyon se ax huelqui quipalehui para ma mochicahua. 
<span class="verse" id="LK8_44">44&#160;</span>Huan nopa sihuatl monechcahui iica Jesús huan quitoxonqui iyoyo itenhuaxo huan nimantzi mochicajqui. </div>
<div class='p'>
<span class="verse" id="LK8_45">45&#160;</span>Huan Jesús quiijto: </div>
<div class='p'>―¿Ajqueya quitoxonqui noyoyo? </div>
<div class='p'>Huan nochi tlacame quiijtohuayayaj para ax quichijtoyaj. Huan Pedro quiilhui Jesús: </div>
<div class='p'>―Tlamachtijquetl, nochi ni miyac tlacame tlen mitzyahualohuaj mitzcuatetzopaj. </div>
<div class='p'>
<span class="verse" id="LK8_46">46&#160;</span>Pero Jesús quiijto: </div>
<div class='p'>―Se acajya nechitzqui pampa nijmachili se mochicajqui ica nochicahualis. </div>
<div class='p'>
<span class="verse" id="LK8_47">47&#160;</span>Huan quema nopa sihuatl quimatqui para Jesús quimatiyaya tlen panoc, hualajqui huihuipicayaya huan motlancuaquetzqui iixtla Jesús. Huan iniixtla nochi nopa tlacame quipohuili Jesús para tlen quitoxonqui iyoyo huan quiilhui para nimantzi mochicajqui. 
<span class="verse" id="LK8_48">48&#160;</span>Huan Jesús quiilhui: </div>
<div class='p'>―Nane, ya timochicajtoc pampa tinechneltoquili. Xiya ica paquilistli. </div>
<div class='p'>
<span class="verse" id="LK8_49">49&#160;</span>Huan quema noja camatiyaya Jesús, ajsico se tlatequipanojquetl tlen hualayaya ichaj nopa tequihue tlen tiopamitl, huan quiilhui: </div>
<div class='p'>―Mosihuapil ya mijqui. Ayoc xijcuatotoni ni tlamachtijquetl. </div>
<div class='p'>
<span class="verse" id="LK8_50">50&#160;</span>Pero Jesús quicajqui tlen nopa tlatequipanojquetl quiijto huan quiilhui nopa tequihue: </div>
<div class='p'>―Amo ximajmahui, san xinechneltoca huan mosihuapil mochicahuas. </div>
<div class='p'>
<span class="verse" id="LK8_51">51&#160;</span>Huan quema nochi inijuanti ajsitoj ichaj, Jesús san quincahuili Juan, Pedro, Jacobo huan inana huan itata nopa sihuapil ma itztoca calijtic ihuaya, pero sequinoc ax quincahuili ma panoca. 
<span class="verse" id="LK8_52">52&#160;</span>Huan nochi chocayayaj huan tlahuejchihuayayaj pampa ya mictoya nopa sihuapil, pero Jesús quinilhui: </div>
<div class='p'>―Ayoc xichocaca. Pampa ax mictoc, san cochtoc. </div>
<div class='p'>
<span class="verse" id="LK8_53">53&#160;</span>Huan nopa tlacame pejque quihuetzquilíaj pampa quimatque para ya mictoya. 
<span class="verse" id="LK8_54">54&#160;</span>Pero Jesús quimaitzqui nopa sihuapil huan quiilhui: </div>
<div class='p'>―Sihuapil, ximehua. </div>
<div class='p'>
<span class="verse" id="LK8_55">55&#160;</span>Huan itonal mocuepqui ipan itlacayo huan nopa sihuapil mejtiquisqui. Huan Jesús quinnahuati ma quitlamacaca. 
<span class="verse" id="LK8_56">56&#160;</span>Huan inana huan itata nelía quisentlachilijque, pero Jesús quinilhui axaca ma quiilhuica tlen panotoc.  </div>
<div class='psalmlabel' id='LK9_0'> 9</div>
<div class='s'>Jesús quintitlanqui imomachtijcahua </div>
<div class='p'>
<span class="verse" id="LK9_1">1&#160;</span>Jesús quinnotzqui nopa majtlactli huan ome imomachtijcahua ma mosentilica. Huan quinmacac chicahualistli huan tequihuejcayotl para quinquixtise ajacame ipan tlacame huan para quinchicahuase cocoyani ica tlen hueli cocolistli. 
<span class="verse" id="LK9_2">2&#160;</span>Teipa quintitlanqui ma quinchicahuaca tlen mococohuaj huan ma teyolmelahuacaj quejatza tlanahuatía Toteco ipan ininyolo tlacame. 
<span class="verse" id="LK9_3">3&#160;</span>Quinilhui: </div>
<div class='p'>―Amo tleno xijhuicaca ipan ojtli. Amo xijhuicaca cuatopili, niyon yoyoncoxtali, niyon pantzi, niyon tomi. Huan amo xijhuicaca yoyomitl tlen ica inmopatlase. 
<span class="verse" id="LK9_4">4&#160;</span>Huan quema incalaquise ipan se cali para inmocahuase, ximocahuaca nepa hasta inquisase tlen nopa altepetl. 
<span class="verse" id="LK9_5">5&#160;</span>Huan intla inyase ipan se rancho campa tlacame ax inmechselise, huajca quema inquisase nepa, ximotecactzejtzeloca para inquiquixtilise nopa tlalpotectli. Huan ica nopa inquinnextilise inquintlahuelcahuaj nopa pilaltepetzi ehuani para ma quiselica se hueyi tlatzacuiltilistli. </div>
<div class='p'>
<span class="verse" id="LK9_6">6&#160;</span>Huajca imomachtijcahua Jesús quisque huan nejnenque campa hueli ipan nochi ranchos. Huan tlayolmelahuayayaj itlajtol Toteco huan quejatza Toteco temaquixtía tlen inintlajtlacolhua. Huan campa hueli quinchicahuayayaj tlacame tlen mococohuayayaj. </div>
<div class='s'>Mijqui Juan tlen tecuaaltiyaya </div>
<div class='p'>
<span class="verse" id="LK9_7">7&#160;</span>Nopa Gobernador Herodes Ántipas quicajqui nochi tlen Jesús quichihuayaya huan ax quimatiyaya tlaque moilhuis pampa sequin quiijtohuayayaj Jesús elqui Juan tlen achtohui tecuaaltiyaya pero ama moyolcuitoya. 
<span class="verse" id="LK9_8">8&#160;</span>Huan sequinoc quiijtohuayayaj sampa monextijtoya nopa tiocamalojquetl Elías tlen huejcajquiya. Huan sequinoc quiijtohuayayaj moyolcuitoya se tlen nopa tiocamanalojquetl tlen huejcajquiya mijqui. 
<span class="verse" id="LK9_9">9&#160;</span>Pero Herodes quiijto: </div>
<div class='p'>―Juan ya mictoc pampa nitlanahuati ma quiquechtzontequica, pero ¿ajqueya ni tlacatl tlen ama nijcaqui quichijtinemi huejhueyi tiochicahual nescayotl? </div>
<div class='p'>Huan Herodes quitemohuayaya quejatza huelis quiitas Jesús. </div>
<div class='s'>Jesús quintlamacac macuili mil tlacame </div>
<div class='p'>
<span class="verse" id="LK9_10">10&#160;</span>Huan mocuepque itlayolmelajcahua Jesús huan quipohuilijque nochi tlen quichijtoyaj huan campa yajtoyaj. Huan Jesús quiniyocaquixti itlayolmelajcahua tlen nopa miyac tlacame huan quinhuicac hasta huactoc tlali nechca altepetl Betsaida. 
<span class="verse" id="LK9_11">11&#160;</span>Pero nopa miyac tlacame quimatque canque yohuiyayaj huan quintoquilijque. Huan Jesús quinseli ica cuali huan quinilhui quejatza tlanahuatía Toteco ipan teyolo. Huan Jesús quinchicajqui tlen mococohuayayaj. </div>
<div class='p'>
<span class="verse" id="LK9_12">12&#160;</span>Huan ica tiotlac monechcahuijque itlayolmelajcahua Jesús huan quiilhuijque: </div>
<div class='p'>―Xiquintitlani ni tlacame ma yaca ipan ranchos nechca quitemotij campa cochise huan tlen quicuase pampa nica campa tiitztoque ax tleno onca. </div>
<div class='p'>
<span class="verse" id="LK9_13">13&#160;</span>Pero Jesús quinilhui: </div>
<div class='p'>―Imojuanti xiquintlamacaca. </div>
<div class='p'>Huan imomachtijcahua quiilhuijque: </div>
<div class='p'>―San tijpiyaj macuili pantzi huan ome michime, o ¿tijnequi ma tijcohuatij tlen quicuase nochi ni tlacame? </div>
<div class='p'>
<span class="verse" id="LK9_14">14&#160;</span>Itztoyaj nepa nechca macuili mil tlacame. Huan Jesús quinilhui imomachtijcahua: </div>
<div class='p'>―Xiquinilhuitij ni tlacame ma mosehuica ica pamitl, ica cincuenta ipan sesen pamitl. </div>
<div class='p'>
<span class="verse" id="LK9_15">15&#160;</span>Huan imomachtijcahua quinilhuijque huan nopa tlacame queja nopa mosehuijque. 
<span class="verse" id="LK9_16">16&#160;</span>Huan Jesús quicuic nopa macuili pantzi huan nopa ome michime, huan tlachixqui elhuicac huan quitlascamatqui iTata. Teipa quintlajcotlapanqui huan pejqui quinmajmaca imomachtijcahua ma quinmajmacaca nopa miyac tlacame. 
<span class="verse" id="LK9_17">17&#160;</span>Huan nochi nopa miyac tlacame tlacuajque huan cuali ixhuique. Huan quisentilijque nochi panpayaxtli tlen mocajtoya huan quitemitijque majtlactli huan ome chiquihuitl. </div>
<div class='s'>Pedro quiijto Jesús yajaya Cristo </div>
<div class='p'>
<span class="verse" id="LK9_18">18&#160;</span>Se tonal Jesús huan imomachtijcahua moiyocaquixtijtoyaj, huan Jesús yajqui momaijtoto iselti. Huan teipa mocuepqui campa imomachtijcahua huan quintlajtlani: </div>
<div class='p'>―¿Ajqueya quiijtohuaj tlacame para naja? </div>
<div class='p'>
<span class="verse" id="LK9_19">19&#160;</span>Huan imomachtijcahua quiilhuijque: </div>
<div class='p'>―Sequin quiijtohuaj ta tiJuan tlen tecuaaltiyaya, pero sequinoc quiijtohuaj ta tiElías. Huan sequinoc quiijtohuaj ta tieli se tiocamanalojquetl tlen huejcajquiya itztoya huan ama timoyolcuitoc. </div>
<div class='p'>
<span class="verse" id="LK9_20">20&#160;</span>Huan Jesús quintlajtlani: </div>
<div class='p'>―Huan, ¿imojuanti? ¿Ajqueya inmoilhuíaj para na? </div>
<div class='p'>Huan Pedro quinanquili: </div>
<div class='p'>―Ta tiCristo tlen Toteco Dios techilhui techtitlanilisquía. </div>
<div class='s'>Jesús quinilhui miquis </div>
<div class='p'>
<span class="verse" id="LK9_21">21&#160;</span>Huan Jesús quinnahuati ma axaca quipohuilica, 
<span class="verse" id="LK9_22">22&#160;</span>huan quinilhui: </div>
<div class='p'>―Monequi para na tlen niMocuepqui Tlacatl nitlaijiyohuis miyac. Ax nechselise nopa tlayacanani tlen tiopanpiyani, huan nopa tlamachtiani tlen itlanahuatil Moisés huan nopa huehue tlacame tlen tlali Israel. Huan tlacame nechmictise, pero ica eyi tonali nimoyolcuis sampa. </div>
<div class='p'>
<span class="verse" id="LK9_23">23&#160;</span>Huan nojquiya quinilhui: </div>
<div class='p'>―Intla se quinequi nechtoquilis, monequi quiilcahuas tlen ya quinequi huan nechtoquilis mojmostla mocualtlalijtoc para tlaijiyohuis huan miquis pampa nechneltoca. Monequi elis queja se tlacatl tlen quihuica icuamapel para ipan miquis. 
<span class="verse" id="LK9_24">24&#160;</span>Pampa tlen quinequi momanahuis huan ax quinequi tlaijiyohuis pampa nechneltoca, quema miquis quipolos nochi. Pero intla se tlaijiyohuis o miquis pampa nechneltoca, momaquixtis itonal huan itztos nepa elhuicac para nochipa. 
<span class="verse" id="LK9_25">25&#160;</span>Huan ax ipati yonque se tlacatl quipiyasquía para iaxca nochi tlen onca ipan ni tlaltepactli, pampa ax tleno huelis quipalehuis quema miquis huan polihuis nepa mictla. 
<span class="verse" id="LK9_26">26&#160;</span>Intla se tlacatl pinahua nopampa na huan ipampa notlajtol huan quiijtos ax nechixmati, huajca na tlen niMocuepqui Tlacatl nimopinahuas ica ya huan niquijtos ax niquixmati quema nimocuepasanoc ipan tlaltepactli ica notlatlanex huan ica itlatlanex noTata, Toteco Dios huan inintlatlanex nopa tlatzejtzeloltijca elhuicac ehuani. 
<span class="verse" id="LK9_27">27&#160;</span>Pero nimechilhuía, sequin imojuanti nica ax inmiquise hasta inquiitase quejatza elis nepa campa tlanahuatía Toteco. </div>
<div class='s'>Jesús quipatlac itlachiyalis iniixtla </div>
<div class='p'>
<span class="verse" id="LK9_28">28&#160;</span>Jesús quiijto ya ni huan hualchicuextic quinhuicac Juan, Jacobo huan Pedro huan tlejcoque ipan se tepetl para momaijtose. 
<span class="verse" id="LK9_29">29&#160;</span>Huan quema Jesús momaijtohuayaya, ixayac mopatlac huan iyoyo mocuepqui chipahuac huan cahuaniyaya. 
<span class="verse" id="LK9_30">30&#160;</span>Huan nesque ome tlacame tlen quicamahuiyayaj, huan eliyayaj Moisés huan Elías. 
<span class="verse" id="LK9_31">31&#160;</span>Huan quinyahualohuayaya se tlatlanextli tlen tlahuel cahuaniyaya, huan quicamahuiyayaj Jesús tlen panosquía ipan altepetl Jerusalén huan quejatza miquisquía. 
<span class="verse" id="LK9_32">32&#160;</span>Achtohui Pedro huan ihuampoyohua tlahuel cochmiquiyayaj, pero teipa cuali tlachixque huan quiitaque itlatlanex Jesús huan nopa ome tlacame tlen moquetzayayaj ihuaya. 
<span class="verse" id="LK9_33">33&#160;</span>Huan quema nopa ome ya itztoyaj para quisase, Pedro quiilhui Jesús: </div>
<div class='p'>―Tlamachtijquetl, cuali tiitztose nicani. Ma tijchihuaca eyi pilxajcaltzitzi. Se para ta, seyoc para Moisés huan seyoc para Elías. </div>
<div class='p'>Pero Pedro nelía ax quimatiyaya tlen quiijtohuayaya. 
<span class="verse" id="LK9_34">34&#160;</span>Huan quema Pedro quiijtohuayaya ya ni, temoc se mixtli, huan quintzajqui huan nelía momajmatijque pampa quiitaque temoyaya nopa mixtli ipan inijuanti. 
<span class="verse" id="LK9_35">35&#160;</span>Huan quicajque se tlen quincamahui ipan nopa mixtli huan quiijto: “Ya ni Nocone tlen niquicnelía. Xijcaquica tlen quiijtohua.” </div>
<div class='p'>
<span class="verse" id="LK9_36">36&#160;</span>Huan quema Toteco Dios tlanqui camati, quiitaque Jesús itztoya iselti. Huan para miyac tonali nopa eyi imomachtijcahua ax tleno quiijtojque huan axaca quiilhuijque tlen quiitztoyaj ipan nopa tepetl. </div>
<div class='s'>Jesús quiquixti se iajaca Axcualtlacatl </div>
<div class='p'>
<span class="verse" id="LK9_37">37&#160;</span>Hualtonili Jesús huan nopa eyi imomachtijcahua temoque ipan nopa tepetl huan quinnamijque tlahuel miyac tlacame. 
<span class="verse" id="LK9_38">38&#160;</span>Huan camatqui chicahuac se tlacatl tlen itztoya campa nopa miyac tlacame huan quiijto: </div>
<div class='p'>―Tlamachtijquetl, xinechchihuili se cualtlacayotl huan xijtlachiliqui nooquichpil pampa piliyojtzi. 
<span class="verse" id="LK9_39">39&#160;</span>Se iajaca Axcualtlacatl quiitzquía, huan tzajtzi, huan nimantzi quimajcahua ica se ajaca cocolistli. Huan quichihua ma huihuipica chicahuac huan ma camaposoni. Quitlaijiyohuiltía nocone miyac huan ax quema quicahua. 
<span class="verse" id="LK9_40">40&#160;</span>Huan niquintlajtlani momomachtijcahua ma quiquixtilica huan ax huelque. </div>
<div class='p'>
<span class="verse" id="LK9_41">41&#160;</span>Huan Jesús quinanquili huan quiijto: </div>
<div class='p'>―¡Intlacame para tlen ax innechneltocaj! ¿Quesqui tonali monequi nimocahuas imohuaya? ¿Quesqui tonali monequi nimechxicos? Xinechhualiquili mooquichpil. </div>
<div class='p'>
<span class="verse" id="LK9_42">42&#160;</span>Huan quema monechcahuiyaya ioquichpil, nopa ajacatl quimajcajqui tlalchi, huan quimacac se ajaca cocolistli huan yajaya pejqui chicahuac huihuipica. Pero Jesús quiajhuac nopa iajaca Axcualtlacatl huan yajaya quisqui huan nimantzi mochicajqui nopa oquichpil huan Jesús sampa quimactili itata. 
<span class="verse" id="LK9_43">43&#160;</span>Huan nochi san quisentlachiliyayaj quema quiitaque ihueyi chicahualis Toteco. </div>
<div class='s'>Jesús quinilhui imomachtijcahua yajaya miquis </div>
<div class='p'>Pero quema nochi noja quisentlachiliyayaj ica tlen Jesús quichijtoya, yajaya quinilhui imomachtijcahua: </div>
<div class='p'>
<span class="verse" id="LK9_44">44&#160;</span>―Xijtlacaquilica cuali ni tlajtoli tlen nimechilhuía ama huan amo xiquilcahuaca. Nechtemactilise na tlen niMocuepqui Tlacatl ininmaco ax cuajcualme. </div>
<div class='p'>
<span class="verse" id="LK9_45">45&#160;</span>Pero imomachtijcahua ax quimachilijque tlen quiijto pampa ax quincahuili ma quimachilica cuali. Huan majmahuiyayaj para quitlajtlanise tlaque quiijtosnequi. </div>
<div class='s'>Ajqueya elis más hueyi iixtla Toteco </div>
<div class='p'>
<span class="verse" id="LK9_46">46&#160;</span>Huan imomachtijcahua Jesús pejque monajnanquilíaj catlía tlen inijuanti quipiyas más tequihuejcayotl. 
<span class="verse" id="LK9_47">47&#160;</span>Huan Jesús quimatiyaya tlaque moilhuiyayaj ipan inintlalnamiquilis, huan yeca quihualicac se conetl huan quiquetzqui inechca. 
<span class="verse" id="LK9_48">48&#160;</span>Huan quinilhui: </div>
<div class='p'>―Ajqueya quiselía se conetl queja ni pampa nechneltoca, yajaya nechselía. Huan ajqueya nechselía, nojquiya quiselía noTata tlen nechtitlantoc. Huan aqui hueli tlen imojuanti tlen más moicnonequis, yajaya más quipiyas tequihuejcayotl. </div>
<div class='s'>Tlen ax techcualancaita itztoc tohuaya </div>
<div class='p'>
<span class="verse" id="LK9_49">49&#160;</span>Huan teipa Juan quiilhui: </div>
<div class='p'>―Tlamachtijquetl, tiquitaque se tlen quiijtohuayaya motoca huan quinquixtiliyaya iajacahua Axcualtlacatl ica motoca, [9:49 Huan quinilhuiyaya quipixqui motequihuejcayo.] huan tiquilhuijque ma ayoc quichihua pampa ax nemi tohuaya. </div>
<div class='p'>
<span class="verse" id="LK9_50">50&#160;</span>Pero Jesús quiilhui: </div>
<div class='p'>―Amo xijtzacuilica pampa se tlen ax techcualancaita itztoc tohuaya. </div>
<div class='s'>Jesús quinajhuac Jacobo ihuaya Juan </div>
<div class='p'>
<span class="verse" id="LK9_51">51&#160;</span>Huan quema nechca eltoya para Jesús yasquía elhuicac, motemacac para yas Jerusalén huan quistejqui. 
<span class="verse" id="LK9_52">52&#160;</span>Huan quintitlanqui se ome tlacame ma tlayacanaca para quitemotij campa mocahuasquíaj ipan ojtli. Huan inijuanti calajque se rancho ipan estado Samaría para quisencahuasquíaj. 
<span class="verse" id="LK9_53">53&#160;</span>Pero tlacame tlen nopona ehuani ax quinselijque pampa quimatque Jesús motlalijtoya para yas altepetl Jerusalén. 
<span class="verse" id="LK9_54">54&#160;</span>Huan quema quiitaque Juan huan Jacobo para ax quinselijque, quiilhuijque Jesús: </div>
<div class='p'>―Toteco, ¿tijnequi ma tijnahuatica tlitl ma huetzi tlen elhuicac queja quichijqui Elías huan ma quintlamitlati ni tlacame? </div>
<div class='p'>
<span class="verse" id="LK9_55">55&#160;</span>Huan Jesús moicancuepqui huan quinajhuac: </div>
<div class='p'>―Imojuanti ax inquimachilíaj para elqui se ajacatl tlen inmechchihuili xicualanica. 
<span class="verse" id="LK9_56">56&#160;</span>Na tlen niMocuepqui Tlacatl nihualajtoc para niquinmaquixtis tlacame. Ax nihualajtoc para niquinxolehuilis ininyolis. </div>
<div class='p'>Huan nochi inijuanti yajque seyoc rancho. </div>
<div class='s'>Inijuanti tlen quinequiyayaj quitoquilise Jesús </div>
<div class='p'>
<span class="verse" id="LK9_57">57&#160;</span>Huan quema nochi yohuiyayaj ipan ojtli, se tlacatl quiilhui Jesús: </div>
<div class='p'>―Toteco, nimitztoquilis campa hueli tiyas. </div>
<div class='p'>
<span class="verse" id="LK9_58">58&#160;</span>Huan Jesús quiilhui: </div>
<div class='p'>―Cayochime quipiyaj ininchaj huan totome quipiyaj inintepasol, pero na tlen niMocuepqui Tlacatl ax cana nijpiya campa nimotzontecas. </div>
<div class='p'>
<span class="verse" id="LK9_59">59&#160;</span>Huan Jesús quiilhui seyoc: </div>
<div class='p'>―Xinechtoquili. </div>
<div class='p'>Pero yajaya quiilhui: </div>
<div class='p'>―NoTeco, achtohui xinechcahuili ma nijtlalpachos notata quema miquis. </div>
<div class='p'>
<span class="verse" id="LK9_60">60&#160;</span>Pero Jesús quiilhui: </div>
<div class='p'>―Xiquincahuili inijuanti tlen mictoque iixtla Toteco ma quintlalpachoca ininmijcatzitzi, huan ta xiya huan xiquinyolmelahuati tlacame quejatza Toteco tlanahuatía. </div>
<div class='p'>
<span class="verse" id="LK9_61">61&#160;</span>Huan seyoc tlacatl quiilhui Jesús: </div>
<div class='p'>―Nimitztoquilis, noTeco, pero achtohui xinechcahuili niyas niquinnahuatiti tlen itztoque nocalijtic. </div>
<div class='p'>
<span class="verse" id="LK9_62">62&#160;</span>huan Jesús quiilhui: </div>
<div class='p'>―Se tlacatl tlen tlapoxahua ica tlapiyalime huan moicanita quichihua isurco huijcoltic. Huan nojquiya se tlen pehua quitoquilía iojhui Toteco huan ajachica moilhuía tlen quicajtejtoc, ax quinamiqui calaquis campa Toteco tlanahuatía.  </div>
<div class='psalmlabel' id='LK10_0'> 10</div>
<div class='s'>Jesús quintitlanqui nopa setenta itlatoquilijcahua ma tequitica </div>
<div class='p'>
<span class="verse" id="LK10_1">1&#160;</span>Huan teipa Jesús quintequimacac seyoc setenta tlacame huan quintitlanqui ma yaca ojome para tlayacanase ipan nochi altepetini huan ranchos campa yajaya ajsisquía. 
<span class="verse" id="LK10_2">2&#160;</span>Huan yajaya quinilhui: “Itztoque miyaqui tlen quichiyaj para quicaquise notlajtol, pero ax miyaqui para yase huan quinilhuitij. Eltoc queja onca se hueyi pixquistli huan san itztoque se o ome tlacame para quisentilise. Xijtlajtlanica Toteco Dios ma quintitlani más tequipanohuani para ma tepohuilica itlajtol pampa nopa pixquistli iaxca. 
<span class="verse" id="LK10_3">3&#160;</span>Imojuanti inelise queja borregojme tlen mopantíaj ica tepechichime ipan nopa tequitl campa nimechtitlanis. 
<span class="verse" id="LK10_4">4&#160;</span>Amo xijhuicaca se morral, niyon se payo para inmotominpiquise. Amo xijhuicaca seyoc inmotecac huan amo ximoquetztiyaca ipan ojtli para intetlajpalose. 
<span class="verse" id="LK10_5">5&#160;</span>Huan quema incalaquise ipan se cali, xiquijtoca: ‘Ma Toteco inmechmaca tlasehuilistli nochi tlen initztoque nicani.’ 
<span class="verse" id="LK10_6">6&#160;</span>Huan intla itztoc nopona tlen quinequi itlasehuilis Toteco, huajca Toteco quitiochihuas huan quimacas tlasehuilistli, huan intla ax quinequi itlasehuilis Toteco ax quitiochihuas. 
<span class="verse" id="LK10_7">7&#160;</span>Huan ximocahuaca ipan nopa cali campa inmechselíaj, huan xijcuaca huan xiquica tlen inmechmacase pampa quinamiqui se tlatequipanojquetl quiselis itlaxtlahuil tlen itequi. Ximocahuaca ipan san se cali ipan sesen altepetl, huan ax san campa hueli xicochtinemica. 
<span class="verse" id="LK10_8">8&#160;</span>Huan quema inajsitij ipan se altepetl campa inmechselíaj, xijcuaca tlen inmechmacase. 
<span class="verse" id="LK10_9">9&#160;</span>Huan xiquinchicahuaca tlen mococohuaj huan xiquinilhuica: ‘Toteco Dios tlen tlanahuatía ipan ininyolo tlacame inmechnechcahuijtoc ama.’ 
<span class="verse" id="LK10_10">10&#160;</span>Huan quema incalaquise ipan se altepetl huan tlacame nepa ax inmechselise, xiyaca ipan ojtli huan xiquijtoca: 
<span class="verse" id="LK10_11">11&#160;</span>‘Nochi ni tlalpotectli tlen imoaltepe tlen tlatzquijtoc ipan totecac tijtzejtzelohuaj para quinextis nopa tlatzacuiltilistli tlen inmechajsis pampa ax inquiselijque. Pero xijmatica para melahuac ama Toteco inmechnechcahuijtoc para inmechnotzas xicalaquica campa yajaya tlanahuatía.’ 
<span class="verse" id="LK10_12">12&#160;</span>Huan nimechilhuía, quema Toteco tetajtolsencahuas, nopa tlacame ipan nopa altepetl tlen ax inmechselise, quiselise se tlatzacuiltili tlen más hueyi huan amo queja tlen quiselijque tlacame tlen itztoyaj ipan altepetl Sodoma huejcajquiya. </div>
<div class='s'>Teicneltique tlen ax quitlepanitaj Toteco </div>
<div class='p'>
<span class="verse" id="LK10_13">13&#160;</span>“Inteicneltijque inCorazín ehuani pampa Toteco inmechtlatzacuiltis. Inteicneltique inBetsaida ehuani, pampa ax innechneltocaque quema nijchijqui huejhueyi chicahual nescayotl imoixtla. Intla nopa tlacame tlen huejcajquiya itztoyaj ipan altepetini Tiro huan Sidón quiitztosquíaj tlen nijchijqui imoixtla, moyolcueptosquíaj nimantzi, huan nochi tlacame quimajtosquíaj. 
<span class="verse" id="LK10_14">14&#160;</span>Huajca quema Toteco tetlajtolsencahuas, más chicahuac inmechtlatzacuiltis que nopa ax cuajcualme tlen itztoyaj ipan Tiro huan Sidón huejcajquiya. 
<span class="verse" id="LK10_15">15&#160;</span>Imojuanti inCapernaum ehuani inmohueyimatij huan inmoilhuíaj inmotlalanase hasta elhuicac, pero ax neli. Intemose hasta mictla pampa ax inmoyolpatlatoque.” </div>
<div class='p'>
<span class="verse" id="LK10_16">16&#160;</span>Huan Jesús sampa quinilhui imomachtijcahua: “Tlacame tlen quicaquise imotlajtol ica cuali, cuali nechtlacaquilise, huan tlen inmechhuejcamajcahuase, nojquiya nechhuejcamajcahuase huan quihuejcamajcahuase yajaya tlen nechtitlantoc.” </div>
<div class='s'>Mocuepque nopa setenta </div>
<div class='p'>
<span class="verse" id="LK10_17">17&#160;</span>Huan teipa nopa setenta tlen Jesús quintitlantoya mocuepque ica paquilistli huan quiilhuijque: </div>
<div class='p'>―Toteco, hasta iajacahua Axcualtlacatl techneltoquilijque quema tiquinnahuatijque ipan motoca [10:17 Ica motequihuejcayo.]. </div>
<div class='p'>
<span class="verse" id="LK10_18">18&#160;</span>Huan Jesús quinilhui: </div>
<div class='p'>―Quena, niquitac Axcualtlacatl huetzqui tlen elhuicac queja quema huetzi se tlixochitl quema tlapetlani. 
<span class="verse" id="LK10_19">19&#160;</span>Xiquitaca, nimechmacatoc tequihuejcayotl para ipan inmoquejquetzase ipan cohuame huan colome, huan para inquitlanise nochi ichicahualis Axcualtlacatl, huan ax tleno huelis inmechchihuilise. 
<span class="verse" id="LK10_20">20&#160;</span>Pero amo xipaquica miyac pampa ajacame inmechchihuilíaj imotlajtol. Más xipaquica pampa ya ijcuilijtoc imotoca ipan iama Toteco nepa elhuicac. </div>
<div class='s'>Jesús quipaquilismacac Toteco </div>
<div class='p'>
<span class="verse" id="LK10_21">21&#160;</span>Huan ipan nopa tlalochtli Itonal Toteco quimacac Jesús miyac paquilistli huan Jesús quiilhui ITata: “Nimitzpaquilismaca, Papá, ta tiToteco Dios tlen titlanahuatía ipan elhuicac huan tlaltepactli. Ta Tijtlatijtoc motlalnamiquilis para ma amo quimachilica tlacame tlen mohueyimatij huan tlen moilhuíaj tlalnamiquij. Pero ama tiquinnextilía motlalnamiquilis tlacame tlen moicnonequij queja coneme moixtla. Quena, Papá, queja nopa tijchijqui pampa queja nopa mopaquilis.” </div>
<div class='p'>
<span class="verse" id="LK10_22">22&#160;</span>Huan Jesús quinilhui nopa tlacame: “Notata nechmacatoc tequihuejcayotl ica nochi tlamantli. Axaca cuali nechixmati na tlen niIcone Toteco, san Notata, quena, cuali nechixmati. Huan axaca cuali quiixmati noTata, san na niIcone huan ajqueya nijnequi nijnextilis ajqueya ya.” </div>
<div class='p'>
<span class="verse" id="LK10_23">23&#160;</span>Huan teipa moicancuepqui Jesús huan quintlachili imomachtijcahua huan iyoca quinilhui: “Xijpiyaca miyac paquilistli para inquiitaj tlaque nijchihua queja ama inquiitaj. 
<span class="verse" id="LK10_24">24&#160;</span>Nimechilhuía, miyac tiocamalohuani huan tlanahuatiani tlen huejcajquiya itztoyaj quinequiyaya quiitase tlen ama inquiitaj, pero ax quiitaque. Inijuanti quinequiyayaj quicaquise tlen ama inquicaquij, pero ax huelque.” </div>
<div class='s'>Nopa cuali Samaría ejquetl </div>
<div class='p'>
<span class="verse" id="LK10_25">25&#160;</span>Huan se tlamachtijquetl tlen itlanahualtilhua Moisés moquetzqui para quimasiltis Jesús ica itlajtol huan quitlajtlani: </div>
<div class='p'>―Tlamachtijquetl, ¿tlaque monequi nijchihuas para nijselis nopa yolistli yancuic tlen ax quema tlamis? </div>
<div class='p'>
<span class="verse" id="LK10_26">26&#160;</span>Huan Jesús quiilhui: </div>
<div class='p'>―¿Tlaque ijcuilijtoc ipan itlanahuatilhua Moisés? ¿Quejatza tijmachilía ta? </div>
<div class='p'>
<span class="verse" id="LK10_27">27&#160;</span>Huan yajaya quinanquili: </div>
<div class='p'>―Xiquicneli Toteco Dios ica nochi moyolo, huan ica nochi moyoltzi, huan ica nochi mochicahualis, huan ica nochi motlalnamiquilis. Huan xiquinicneli sequinoc queja timoicnelía. </div>
<div class='p'>
<span class="verse" id="LK10_28">28&#160;</span>Huan Jesús quiilhui: </div>
<div class='p'>―Cuali tinechnanquilijtoc. Huajca xijchihua nochi ya ni huan tiitztos. </div>
<div class='p'>
<span class="verse" id="LK10_29">29&#160;</span>Pero nopa tlacatl quinequiyaya monextis cuali iniixtla nopa tlacame, huajca quitlajtlani Jesús: </div>
<div class='p'>―¿Ajqueya inijuanti ne sequinoc tlen monequi niquinicnelis queja nimoicnelía? </div>
<div class='p'>
<span class="verse" id="LK10_30">30&#160;</span>Huan Jesús quinanquili: </div>
<div class='p'>―Se tlacatl quisqui altepetl Jerusalén huan temoyaya ipan nopa tlaixtemolis tlen ajsi altepetl Jericó. Huan tlaxtequini quipantijque, huan quiquixtilijque iyoyo huan nochi tlen quipixqui. Huan teipa quihuitejque huan quicajtejque queja mictoc. 
<span class="verse" id="LK10_31">31&#160;</span>Huan panoc se totajtzi ipan ojtli huan quiitac nopa tlacatl huilantoc, pero quitlalcahui huan ax quichihuili cuenta. 
<span class="verse" id="LK10_32">32&#160;</span>Huan nojquiya hualajqui se levita tlen tlapalehui ipan israelita tiopamitl. Huan yajaya ajsico campa huilantoya huan quiitac, pero nojquiya san quipanoc huan ax quichihuili cuenta. 
<span class="verse" id="LK10_33">33&#160;</span>Pero hualayaya ipan ojtli se Samaría ejquetl [10:33 Israelitame tlahuel quincocolijque nochi Samaría ehuani huan ax quema monojnotzque.], huan ajsico nopona huan quema quiitac nopa tlacatl huilantoc, quitlasojtlac. 
<span class="verse" id="LK10_34">34&#160;</span>Quinechcahuito huan quipajpaquili campa cocojtoya ica xocomeca atl, huan teipa quitequili aceite. Huan quipijqui ica se yoyomitl. Huan quitlejcolti ipan iburro huan quihuicac ipan se cali campa cochij paxalohuani huan quimocuitlahui. 
<span class="verse" id="LK10_35">35&#160;</span>Huan itonilijcapa quiquixti tomi para ome tonati tequitl, huan quimacac nopa tlacatl tlen quinmocuitlahuía ajsini huan quiilhui: ‘Xijmocuitlahui ni cocoxquetl huan intla tijyaltis más tomi para tijmocuitlahuis, huajca quema nimocuepas, nimitztlaxtlahuis.’ </div>
<div class='p'>Huajca Jesús quitlajtlani nopa tlamachtijquetl tlen itlanahuatilhua Moisés: </div>
<div class='p'>
<span class="verse" id="LK10_36">36&#160;</span>―¿Catlía tlen ni eyi tlacame tlen hualajque ipan ojtli quiicneli tlen huilantoya queja moicnelía? </div>
<div class='p'>
<span class="verse" id="LK10_37">37&#160;</span>Huan nopa tlamachtijquetl tlen itlanahuatilhua Moisés quiijto: </div>
<div class='p'>―Yajaya tlen quitlasojtlac. </div>
<div class='p'>Huan Jesús quiilhui: </div>
<div class='p'>―Quena, nelía. Xiya ta huan queja nopa nojquiya xijchihua. </div>
<div class='s'>Jesús ipan ichaj Marta huan María </div>
<div class='p'>
<span class="verse" id="LK10_38">38&#160;</span>Teipa Jesús yajqui ipan ojtli hasta se rancho, huan se sihuatl itoca eliyaya Marta quiseli ipan ichaj ica yejyectzi. 
<span class="verse" id="LK10_39">39&#160;</span>Yajaya quipixtoya se iicni tlen itoca María tlen mosehuico iicxitla Jesús huan quitlacaquiliyaya itlajtol. 
<span class="verse" id="LK10_40">40&#160;</span>Huan Marta quipixtoya miyac tequitl pampa quinequiyaya quisencahuas miyac tlacualistli para Jesús. Marta quinechcahuico huan quiilhui: </div>
<div class='p'>―Toteco, ¿ax tiquita noicni nechcajtejtoc para noselti ma nijsencahua nochi tlen tijcuase? Xiquilhui ma nechpalehuiqui. </div>
<div class='p'>
<span class="verse" id="LK10_41">41&#160;</span>Pero Tohueyiteco Jesús quinanquili: </div>
<div class='p'>―Marta, Marta, timocuesohua huan timocuatotonía ica miyac tlamantli tlen tijchihua, 
<span class="verse" id="LK10_42">42&#160;</span>pero san se tlamantli achi más ipati. María quitlapejpenijtoc para quicaquis notlajtol, huan nopa achi cuali, huan axaca huelis quiquixtilis.  </div>
<div class='psalmlabel' id='LK11_0'> 11</div>
<div class='s'>Jesús techilhui quejatza ma timomaijtoca </div>
<div class='p'>
<span class="verse" id="LK11_1">1&#160;</span>Se tonal Jesús moiyocaquixti huan momaijto campa momatqui yohui huan quema tlanqui, se imomachtijca quinechcahuico huan quiilhui: </div>
<div class='p'>―Tohueyiteco, xitechmachti quejatza ma timomaijtoca queja Juan quinmachti imomachtijcahua. </div>
<div class='p'>
<span class="verse" id="LK11_2">2&#160;</span>Huan Jesús quinilhui: </div>
<div class='p'>―Quema inmomaijtose ica Toteco Dios, xiquilhuica: </div>
<div class='q'>Toteco Totata, ta tlen tiitztoc nepa elhuicac. </div>
<div class='q'>Nochi tlacame ma mitzhueyichihuaca [11:2 Ma quihueyichihuaca motoca.]. </div>
<div class='q'>Xihuala xitlanahuatiqui nicani. </div>
<div class='q'>Ma nochi tlacame quichihuaca tlen ta tijnequi nicani ipan ni tlaltepactli, </div>
<div class='q'>queja nochi quichihuaj mopaquilis nepa elhuicac. </div>
<div class='q'>
<span class="verse" id="LK11_3">3&#160;</span>Xitechmaca nopa tlacualistli tlen monequi mojmostla. </div>
<div class='q'>
<span class="verse" id="LK11_4">4&#160;</span>Huan xitechtlapojpolhui totlajtlacolhua, </div>
<div class='q'>queja nojquiya tiquintlapojpolhuíaj tlen techixpanoj. </div>
<div class='q'>Axaca xijcahuili ma techyoltilanas para titlajtlacolchihuase. </div>
<div class='q'>Xitechmanahui ica nochi tlen ax cuali. </div>
<div class='p'>
<span class="verse" id="LK11_5">5&#160;</span>Huan Jesús quinilhui nojquiya: </div>
<div class='p'>―Ximoilhuica intla tlajco yohual se tlen imojuanti yas ichaj se imohuampo huan quiilhuis: ‘Nohuampo, xinechtlanejti se ome pantzi, 
<span class="verse" id="LK11_6">6&#160;</span>pampa se nohuampo ajsico huan huejca huala, huan ax tleno nijpiya para nijmacas.’ 
<span class="verse" id="LK11_7">7&#160;</span>Huan huelis mohuampo mitznanquilis nicaltzajtoca huan mitzilhuis: ‘Amo xinechcuatotoni. Ya nimocaltzactoc, huan noconehua ya motectoque nohuaya ipan tlapechtli. Ax hueli nimehuas para nimitzmacas tlen tijnequi.’ 
<span class="verse" id="LK11_8">8&#160;</span>Nimechilhuía, huelis yajaya ax mehuas para mitzmacas tlen tijtlajtlanía pampa tiihuampo, pero intla ax tijcahua tijtlajtlanía tlen tijnequi, yajaya mehuas huan mitzmacas nochi tlen tijtlajtlanía san pampa ayoc quinequis xijcuatotoni más. 
<span class="verse" id="LK11_9">9&#160;</span>Huajca nimechilhuía, xijtlajtlanica Toteco para tlen inmechpolohua huan yajaya inmechmacas. Xijtemoca tlen inmechpolohua huan inquipantise. Xijnotzaca Toteco huan yajaya inmechcaltlapos. 
<span class="verse" id="LK11_10">10&#160;</span>Pampa nochi tlen tlajtlanij, quiselíaj. Huan nochi tlen quitemohuaj tlen quinpolohua, quipantíaj. Huan nochi tlen quinotzaj Toteco, yajaya quincaltlapohua huan quinmaca tlen quitlajtlaníaj. </div>
<div class='p'>
<span class="verse" id="LK11_11">11&#160;</span>“Huan imojuanti tlen inquinpiyaj imoconehua, intla se mocone mitztlajtlanis se pantzi para quicuas, ax tijmacas se tetl. Huan intla mocone mitztlajtlanis se michi para quicuas, ax tijmacas se cohuatl. 
<span class="verse" id="LK11_12">12&#160;</span>Huan intla mocone mitztlajtlanis se tejquistli, ax tijmacas se colotl ma quicua. 
<span class="verse" id="LK11_13">13&#160;</span>Pampa yonque intlajtlacolchihuani, inquimatij inquinmacase imoconehua tlen cuali. Huajca achi más Totata tlen itztoc elhuicac quimati quinmacas iconehua tlen cuali. Huan yajaya quinmacas Toteco Itonal nochi tlen quitlajtlanise.” </div>
<div class='s'>Moilhuijque para Jesús quipixqui se ajacatl </div>
<div class='p'>
<span class="verse" id="LK11_14">14&#160;</span>Huan Jesús quiquixti se iajaca Axcualtlacatl ipan se tlacatl tlen quichijtoyaj ma nonotiya. Huan quisqui nopa ajacatl, huan nopa tlacatl camatqui huan nochi nopa tlacame quisentlachilijque. 
<span class="verse" id="LK11_15">15&#160;</span>Pero sequin inijuanti quiijtojque: “Axcualtlacatl, [11:15 Nopa tlacame quitocajtijque Axcualtlacatl, Beelzebú.] yajaya tlen quinyacana nochi ajacame quimaca chicahualistli ni Jesús para ma quinquixti ajacame.” </div>
<div class='p'>
<span class="verse" id="LK11_16">16&#160;</span>Huan sequinoc tlacame quinequiyayaj quiyejyecose Jesús huan quitlajtlaniyayaj ma quichihua se tlanescayotl tlen huala elhuicac para ma quinnextili ichicahualis. 
<span class="verse" id="LK11_17">17&#160;</span>Huan Jesús quimatqui inintlalnamiquilis huan quinilhui: “Intla tlacame ipan se tlali motlajcoxelohuaj, huajca ax hueli huejcahuas inintlal. Intla tlacame ipan se cali motlajcoxelohuaj, ax hueli itztose san sejco. 
<span class="verse" id="LK11_18">18&#160;</span>Huan intla Axcualtlacatl motehuis ica ajacame tlen iaxcahua, ¿quejatza huelis huejcahuas itlanahuatil? Inquiijtohuaj niquinquixtía ajacame ica chicahualistli tlen Axcualtlacatl nechmaca. 
<span class="verse" id="LK11_19">19&#160;</span>Pero intla niquinquixtisquía ajacame ica ichicahualis, huajca ¿ica ajqueya ichicahualis quinquixtíaj ajacame nopa tlacame tlen inmechtoquilíaj? Inijuanti nojquiya inmechilhuise para se huihuiyotl tlen inmoilhuíaj. 
<span class="verse" id="LK11_20">20&#160;</span>Pero xijmachilica, intla yajaya Toteco Dios tlen nechmaca ichicahualis para niquinquixtis ajacame, huajca Toteco tlen tlanahuatía ipan ininyolo tlacame ya ajsico imohuaya. </div>
<div class='p'>
<span class="verse" id="LK11_21">21&#160;</span>“Intla se tlacatl tlen tetixtoc queja Axcualtlacatl quipiya tepostli huan cuali quimocuitlahuía ichaj, huajca nochi tlen quipiya eltoc temachti imaco pampa axaca huelis quitlacuijcuilis. 
<span class="verse" id="LK11_22">22&#160;</span>Pero intla hualasquía seyoc queja na tlen más tetixtoc que ya huan quitlanis. Huajca quena, huelis quicuilis nochi itepos ipan tlen motemachía, huan huelis quihuicas nochi tlen quipixtoya huan quixelos ica sequinoc. </div>
<div class='p'>
<span class="verse" id="LK11_23">23&#160;</span>“Tlen ax quinequi nechpalehuis, yajaya nocualancaitacahua. Huan se tlen ax quinsentilía tlacame campa na, quinsemana. </div>
<div class='s'>Ajacame huelis mocuepase </div>
<div class='p'>
<span class="verse" id="LK11_24">24&#160;</span>“Quema quisa se ajacatl ipan se tlacatl, nemi ipan huactoc tlali quitemojtinemi campa mosehuis, huan intla ax tleno quipantis, moilhuis: ‘Nimocuepas nochaj ipan nopa tlacatl campa niitztoya.’ 
<span class="verse" id="LK11_25">25&#160;</span>Huan quema mocuepas, quipantis iyolo nopa tlacatl eltos queja se cali tlen tlaxpantli huan tlen quipiya nochi cuali tlacualtlalili. 
<span class="verse" id="LK11_26">26&#160;</span>Huajca nopa ajacatl yas huan quinhuicas chicome ajacame tlen más fiero que ya huan nochi nopa ajacame itztotij ipan nopa tlacatl. Huan nopa tlacatl mocahuas más fiero que achtohuiya.” </div>
<div class='s'>Ajqueya quipantía tlen cuali </div>
<div class='p'>
<span class="verse" id="LK11_27">27&#160;</span>Huan quema Jesús tlamachtiyaya ya ni, camatqui se sihuatl tlen itztoya ica nopa miyac tlacame, huan chicahuac quiijto: </div>
<div class='p'>―Cuali quipanti nopa sihuatl tlen mitztlacatilti huan mitzchichiti. </div>
<div class='p'>
<span class="verse" id="LK11_28">28&#160;</span>Pero Jesús quinanquili: </div>
<div class='p'>―Más cuali quipantíaj nopa tlacame tlen quicaquij itlajtol Toteco huan quineltoquilíaj. </div>
<div class='s'>Ax cuajcualme quinejque se tlanescayotl </div>
<div class='p'>
<span class="verse" id="LK11_29">29&#160;</span>Huan nopa tlacame pejque momiyaquilíaj huan Jesús quinilhui: </div>
<div class='p'>―Intlacame tlen ama initztoque ax incuajcualme. Inquinequij ma nimechchihuili se tlanescayotl para ma nimechnextili ajqueya na. Pero ax nijchihuas. San Jonás eltoc queja se tlanescayotl para imojuanti. 
<span class="verse" id="LK11_30">30&#160;</span>Pampa queja Jonás eltoya se tlanescayotl para tlacame ipan altepetl Nínive huejcajquiya, na tlen niMocuepqui Tlacatl nielis se tlanescayotl para intlacame tlen ama initztoque. 
<span class="verse" id="LK11_31">31&#160;</span>Ipan nopa tonal quema Toteco tetlajtolsencahuas, nopa sihua tlanahuatijquetl tlen Sur [11:31 Sabá.] moyolcuis huan inmechteilhuis tlen ama initztoque. Yajaya hualajqui tlahuel huejca quema itztoya ipan tlaltepactli pampa quinejqui quicaquis itlalnamiquilis Tlanahuatijquetl Salomón. Pero na más nihueyi que Salomón huan ax innechchihuilíaj cuenta. 
<span class="verse" id="LK11_32">32&#160;</span>Huan quema Toteco tetlajtolsencahuas, tlacame tlen huejcajquiya itztoyaj ipan altepetl Nínive moyolcuise huan inmechtlateilhuise, pampa inijuanti moyolcuepque quema Jonás quincamahui itlajtol Toteco, pero na más nihueyi que Jonás huan ax innechcaquij. </div>
<div class='s'>Nopa tlahuili ipan totlacayo </div>
<div class='p'>
<span class="verse" id="LK11_33">33&#160;</span>“Axaca quitlatía se tlahuili huan quitlalía campa ax nesi. Axaca quitlalis cajontzala. Intla se tlacatl quitlatía se tlahuili, quitlalía ipan se tlahuil quetzali para nochi tlen calaquise ma quiitaca. 
<span class="verse" id="LK11_34">34&#160;</span>Moixtiyol eltoc queja itlahuil motlacayo. Intla cuali moixtiyol, hueli tiquita tlen tijchihua. Pero intla ax cuali moixtiyol, tiitztoc queja se tlen tzactoc iyolo. Ax hueli tijmachilía notlajtol huan motlalnamiquilis mocahua ipan tzintlayohuilotl. 
<span class="verse" id="LK11_35">35&#160;</span>Huajca ximotlachili tlen tijchihua ica nopa tlahuili tlen tijpiya pampa tijcactoc tlen melahuac. Xijcahua ma mitzyolpatla para ax timocuepas ipan tzintlayohuilotl. 
<span class="verse" id="LK11_36">36&#160;</span>Pero intla nelía senquistoc tijselía notlajtol, huajca nochi motlacayo huan motlalnamiquilis quipiyas tlahuili huan ax oncas tzintlayohuilotl mopan ta. Quena, elis queja se tlahuili tlen mitztlahuilijtos ipan motlalnamiquilis.” </div>
<div class='s'>Jesús quinteilhui fariseos </div>
<div class='p'>
<span class="verse" id="LK11_37">37&#160;</span>Huan quema Jesús tlanqui tlamachtía, itztoya nopona se fariseo tlen quinotzqui ma yohui tlacuati ichaj. Huan Jesús yajqui huan mosehui campa mesa. 
<span class="verse" id="LK11_38">38&#160;</span>Huan nopa fariseo quisentlachili quema Jesús ax momajtequi miyac huelta queja quiijtojque itlanahuatilhua Moisés ma quichihuaca tlacame. 
<span class="verse" id="LK11_39">39&#160;</span>Pero Tohueyiteco quiilhui: </div>
<div class='p'>―Infariseos inquipajpacaj imotlacayo, pero imoyolo ax inquipajpacaj. Ipan imoyolo san inmoilhuíaj quejatza intlaxtequise huan tlen ax cuali hueli inquichihuase. 
<span class="verse" id="LK11_40">40&#160;</span>¡Inhuihuitique! Toteco quichijqui imotlacayo, pero nojquiya quichijqui imoyolo. 
<span class="verse" id="LK11_41">41&#160;</span>Xijchijtinemica tlen cuali ica nochi imoyolo huan imoyolo elis senquistoc tlapajpactic. </div>
<div class='p'>
<span class="verse" id="LK11_42">42&#160;</span>“¡Inteicneltijque infariseos! Toteco tlahuel inmechtlatzacuiltis. Inquimacaj Toteco majtlactli por ciento tlen nochi tlen inquipiyaj hasta nopa alojhueno huan ruda huan nochi xihuitini tlen más pilsiltzi ipan imoxochimil, pero ax inquichihuaj tlen xitlahuac huan ax inquichihuilíaj cuenta quejatza Toteco quinicnelía tlacame. Ni tlamantli achi más ipati iixtla Toteco. Huajca monequi xijchihuaca tlen más ipati huan nojquiya amo xijcahuaca xijmacaca Toteco se majtlactli por ciento. </div>
<div class='p'>
<span class="verse" id="LK11_43">43&#160;</span>“¡Inteicneltijque infariseos! Toteco tlahuel inmechtlatzacuiltis. Inmechpactía inmosehuise campa cuali siyaj campa onca más tlatlepanitacayotl ipan tiopamitl. Inmechpactía para tlacame ma inmechtlajpaloca ica cuali ipan tianquis. </div>
<div class='p'>
<span class="verse" id="LK11_44">44&#160;</span>“¡Inteicneltijque infariseos huan intlamachtiani tlen itlanahuatil Moisés! Toteco tlahuel inmechtlatzacuiltis. Initztoque queja nopa mijca tlacoyoctini tlen ax nesi intla mijca campo santo, huan yeca tlacame nemij ipani huan ax quimatij intla ipan moquejquetzaj.” </div>
<div class='p'>
<span class="verse" id="LK11_45">45&#160;</span>Huan se tlacatl tlen tlamachtía tlen quiijtosnequi itlanahuatilhua Moisés quiilhui Jesús: </div>
<div class='p'>―Tlamachtijquetl, quema tiquinteilhuía fariseos, nojquiya titechteilhuía tojuanti tlen titlamachtíaj tlen quiijtosnequi itlanahuatil Moisés. </div>
<div class='p'>
<span class="verse" id="LK11_46">46&#160;</span>Huan Jesús quinanquili: </div>
<div class='p'>―Nojquiya inteicneltique tlen intlamachtíaj itlanahuatilhua Moisés. Toteco tlahuel inmechtlatzacuiltis. Axaca huelis quitoquilis nochi tlanahuatili tlen inquiijtohuaj monequi quitoquilise. Eltoc queja inquinmamaltíaj tlacame tlen etic, pero ax inquinequij inquinpalehuise ica niyon se imomacpil. </div>
<div class='p'>
<span class="verse" id="LK11_47">47&#160;</span>“¡Inteicneltique! Toteco tlahuel inmechtlatzacuiltis. Inquinchihuilíaj panteones itiocamanalojcahua Toteco para sequinoc ma moilhuica inquintlepanitaj, pero imotatahua quinmictijque, 
<span class="verse" id="LK11_48">48&#160;</span>huan inpaquij ica tlen quichijque. Quena, imohuejcapan tatahua quinmictijque huan ama inquinchihuilíaj ininpanteón. </div>
<div class='p'>
<span class="verse" id="LK11_49">49&#160;</span>“Yeca Toteco tlen quipiya nochi tlalnamiquistli huejcajquiya quiijto tlen imojuanti: ‘Niquintitlanilis notiocamanalojcahua huan notlayolmelajcahua. Huan sequin quinmictise huan sequinoc quintlaijiyohuiltise.’ 
<span class="verse" id="LK11_50">50&#160;</span>Huan yeca Toteco inmechita intlacame tlen ama initztoque huan quiijtohua para inquihuicaj tlajtlacoli ipampa inieso nochi nopa tiocamanalohuani tlen tlacame quinmictijque hasta quema pejqui tlaltepactli. 
<span class="verse" id="LK11_51">51&#160;</span>Quena, imojuanti san sejco inquihuicaj tlajtlacoli para nochi tlen mijque hasta quema mijqui Abel huan hasta amanoc quema tlacame quimictijque Zacarías tlatlajco tlen nopa tlaixpamitl huan nopa hueyi tiopa. Nochi ni tlajtlacoli inquihuicaj tlen ama initztoque. </div>
<div class='p'>
<span class="verse" id="LK11_52">52&#160;</span>“¡Inteicneltique intlamachtiani tlen itlanahuatilhua Moisés! Toteco tlahuel inmechtlatzacuiltis. Inquintzacuilíaj tlen quinequij quimatise itlalnamiquilis Toteco. Ax inquimachilíaj itlalnamiquilis huan ax inquincahuilíaj ma quimachilica sequinoc tlen quinequij quimachilise.” </div>
<div class='p'>
<span class="verse" id="LK11_53">53&#160;</span>Huan quema Jesús tlanqui quiijto ya ni, nopa fariseos huan tlamachtiani tlen itlanahuatil Moisés tlahuel cualanque ihuaya huan pejque quitlajtlaníaj miyac tlamantli. 
<span class="verse" id="LK11_54">54&#160;</span>Quitemoliyayaj ma quiijto se tlenijqui tlen ica huelis quiteilhuise.  </div>
<div class='psalmlabel' id='LK12_0'> 12</div>
<div class='s'>Ma ax tijpiyaca ome toxayac </div>
<div class='p'>
<span class="verse" id="LK12_1">1&#160;</span>Quema Jesús quiijtohuayaya nochi ni tlajtoli, mosentilijtoyaj miyac miles tlacame huan tlahuel mocuatetzopayayaj. Huan Jesús quincamahui imomachtijcahua iniixtla nopa miyac tlacame huan quinilhui: “Ximotlachilica para ax inquiselise inintlasonejcayo fariseos pampa inijuanti quipiyaj ome ininxayac huan huelis inmechchihuilise nojquiya xijpiyaca ome imoxayac. 
<span class="verse" id="LK12_2">2&#160;</span>Nochi tlen tlacame quichihuaj ixtacatzi ama, teipa monextis. Huan nochi tlen ama ax nesi, teipa nochi quimatise. 
<span class="verse" id="LK12_3">3&#160;</span>Huan nochi tlen inquiijtojtoque quema tlayohua, nochi quicaquise tonaya. Huan tlen ixtacatzi inmoilhuijtoque ipan imocalijtic, teipa tlacame moquetzase huejcapa huan chicahuac quiijtose. </div>
<div class='s'>Amo xiquinimacasica tlacame </div>
<div class='p'>
<span class="verse" id="LK12_4">4&#160;</span>“Nohuampoyohua ya ni nimechilhuía. Amo xiquinimacasica tlacame. Inijuanti san hueli inmechmictise, pero ax tleno más hueli inmechchihuilise. 
<span class="verse" id="LK12_5">5&#160;</span>Pero nimechilhuis ajqueya monequi xiquiimacasica. Xiquimacasica Toteco, pampa yajaya huelis inmechmictis huan nojquiya quipiya tequihuejcayotl para quititlanis imoalma nepa mictla. Quena, nimechilhuía, yajaya tlen monequi inquimacasise. </div>
<div class='p'>
<span class="verse" id="LK12_6">6&#160;</span>“Yonque quinnamacaj macuili piltototzitzi para ome centavos, Toteco ax quiilcahua niyon se tlen inijuanti. 
<span class="verse" id="LK12_7">7&#160;</span>Huan ica imojuanti, miyac más Toteco inmechmocuitlahuía hasta quimati quesqui imotzoncal inquipiyaj. Huajca amo ximomajmatica. Achi más imopati iixtla Toteco que miyac totome. </div>
<div class='s'>Ajqueya iaxcahua Jesucristo </div>
<div class='p'>
<span class="verse" id="LK12_8">8&#160;</span>“Huan nimechilhuía, nochi tlacame tlen nechneltocaj huan tepohuilíaj para nechneltocaj, na tlen niMocuepqui Tlacatl, niquinilhuis ielhuicac ejcahua Toteco para inijuanti noaxcahua. 
<span class="verse" id="LK12_9">9&#160;</span>Pero intla se teilhuía para ax nechneltoca, huajca na nojquiya niquinilhuis ielhuicac ejcahua Toteco para yajaya ax noaxca. </div>
<div class='p'>
<span class="verse" id="LK12_10">10&#160;</span>“Intla se nechtlaijilhuía na tlen niMocuepqui Tlacatl ica tlen ax cuali, Toteco huelis quitlapojpolhuis. Pero intla se quitlaijilhuis Itonal Toteco, ax quema oncas tlapojpolhuili. </div>
<div class='p'>
<span class="verse" id="LK12_11">11&#160;</span>“Huan quema tlacame inmechhuicase iniixtla tlayacanani ipan toisraelita tiopa huan iniixtla sequinoc tlanahuatiani huan tequihuejme, amo ximocuesoca tlaque inquiijtose huan quejatza inmomanahuise, 
<span class="verse" id="LK12_12">12&#160;</span>pampa Itonal Toteco inmechnextilis ipan nopa tlalochtli tlaque monequi inquiijtose.” </div>
<div class='s'>Mahuilili tlen moricojchihuas </div>
<div class='p'>
<span class="verse" id="LK12_13">13&#160;</span>Huan se tlen nopa miyac tlacame quiilhui Jesús: </div>
<div class='p'>―Tlamachtijquetl, xiquilhui noicni ma nechmaca tlen nechtocarohua tlen totata techcahuilijtejtoc. </div>
<div class='p'>
<span class="verse" id="LK12_14">14&#160;</span>Huan Jesús quiilhui: </div>
<div class='p'>―Tate, axaca nechtequimacatoc para ma nieli imojuez huan ma nijtlajcoxelos tlen inquipiyaj. </div>
<div class='p'>
<span class="verse" id="LK12_15">15&#160;</span>Huan teipa Jesús quinilhui nopa miyac tlacame: </div>
<div class='p'>―Xijpiyaca cuidado para amo xijnequica nochi tlamantli tlen onca, pampa axaca quipantis yolistli tlen yancuic pampa quipiya miyac tlamantli para iaxca. </div>
<div class='p'>
<span class="verse" id="LK12_16">16&#160;</span>Huan Jesús quinilhui se huicaltili: “Imil se tlacatl tlen tominpixqui nelnelía temacac miyac itlajca. 
<span class="verse" id="LK12_17">17&#160;</span>Huan nopa tlacatl moilhui: ‘¿Tlaque nijchihuas? Ax nijpiya más cuescontini para ipan nicajcocuis ni pixquistli.’ 
<span class="verse" id="LK12_18">18&#160;</span>Huan teipa quiijto: ‘Nijmajtojca tlaque nijchihuas. Nijxolehuas nocuesconhua huan nepa nijchihuas tlen más hueyi huan ipan nicajcocuis nochi ni pixquistli huan nochi tlen nijpiya.’ 
<span class="verse" id="LK12_19">19&#160;</span>Huan teipa nimoyolilhuis: ‘Nijpiya miyac tomi huan tlacualistli tlen nechaxilis para miyac xihuitl, huajca san nimosehuis, huan nitlacuas huan nitlais queja nijnequis huan nitlamahuisos.’ Quej nopa moilhuiyaya nopa tlacatl tlen tominpixqui. 
<span class="verse" id="LK12_20">20&#160;</span>Pero Toteco Dios quiilhui: ‘Tlacatl ta tihuihuitic. Ama ni yohuali timiquis, huan ¿ajqueya quiselis nochi tlen timoajcocuilijtoc?’ 
<span class="verse" id="LK12_21">21&#160;</span>Queja nopa eltoc ica tlacame tlen quiajcocuij miyac tlamantli para iniaxca ipan ni tlaltepactli, pero ax quipiyaj ininricojyo nopona iixtla Toteco.” </div>
<div class='s'>Toteco quinmocuitlahuía iconehua </div>
<div class='p'>
<span class="verse" id="LK12_22">22&#160;</span>Huan Jesús quinilhui imomachtijcahua: “Yeca nimechilhuía, amo ximocuesoca ica tlen inpanose. Amo ximocuesoca tlen inquicuase huan inquiise huan ica tlaque inmoyoyontise. 
<span class="verse" id="LK12_23">23&#160;</span>Toteco inmechmacatoc yolistli huan ya nopa más ipati huan inmechmacas tlacualistli nojquiya. Yajaya inmechmacatoc imotlacayo tlen más ipati huan inmechmacas nojquiya tlen ica inmoyoyontise. 
<span class="verse" id="LK12_24">24&#160;</span>Xiquintlachilica totome. Ax momiltíaj, huan ax pixcaj huan ax quipiyaj inincuesconhua para ipan quiajcocuise inintlacualis, pero Toteco quintlamaca. Huan Toteco nojquiya inmechtlamacas pampa más imopati iixtla que totome. 
<span class="verse" id="LK12_25">25&#160;</span>San tlapic para inmotequipachohuaj. Intla inmocuesohuaj pampa ax inhuejcapantique, ¿huelis inmoscaltise seyoc ome mistitl san pampa miyac inmocuesohuaj? Ax inhuelij. 
<span class="verse" id="LK12_26">26&#160;</span>Huan intla ax inhuelij inquichihuaj se tlamantli pilsiltzi, ¿para tlen inmocuesohuaj ica sequinoc tlamantli? </div>
<div class='p'>
<span class="verse" id="LK12_27">27&#160;</span>“Xijtlachilica nopa xochitl tlen moscaltíaj campa hueli. Ax tequitij huan ax tlajtzomaj, pero nimechilhuía, nopa hueyi Tlanahuatijquetl Salomón ica nochi iricojyo ax quipixqui iyejca que se xochitl. 
<span class="verse" id="LK12_28">28&#160;</span>Toteco quinmacatoc xochitl iniyejca yonque san yoltoque se tlalochtli, huan tonilía pilintoc huan tlacame quitlatise. Huan miyac más Toteco inmechyoyontis yonque quentzi inquineltocaj. 
<span class="verse" id="LK12_29">29&#160;</span>Huajca amo ximocuesojtinemica tlaque inquicuase huan tlaque inquise, 
<span class="verse" id="LK12_30">30&#160;</span>pampa queja nopa motequipachohuaj tlacame tlen ax quiixmatij Toteco, pero Toteco imoTata quimati monequi nochi ni tlamantli para ica inmopanoltise. 
<span class="verse" id="LK12_31">31&#160;</span>Achtohui xijtemoca para incalaquise ipan itlanahuatilis Toteco huan yajaya no inmechmacas nochi ni tlamantli tlen monequi para inpanose. </div>
<div class='s'>Tlen ipati nepa elhuicac </div>
<div class='p'>
<span class="verse" id="LK12_32">32&#160;</span>“Amo ximomajmatica yonque ax inmiyaqui tlen innoaxcahua, pampa ica paquilistli Toteco inmechcalaquis campa yajaya tlanahuatía. 
<span class="verse" id="LK12_33">33&#160;</span>Huajca xijnamacaca tlen imoaxca huan xiquinmajmacaca teicneltzitzi para inquiajcocuise tlen ipati nepa elhuicac. Tlen inquiajcocuise nepa ax ijtlacahuis huan ax quicuase cuatzipime, niyon tlaxtequini ax huelis quihuicase. 
<span class="verse" id="LK12_34">34&#160;</span>Huan intla inquimatij tlen yejyectzi inmechchiya ipan elhuicac, huajca ipan imoyolo inquinequise initztose nepa. </div>
<div class='s'>Ximocualtlalijtoca </div>
<div class='p'>
<span class="verse" id="LK12_35">35&#160;</span>“Ximocualtlalijtoca huan xijpixtoca imotlahuilhua tlatlatoque para quema nihualas yonque niajsis tonaya o tlayohua. 
<span class="verse" id="LK12_36">36&#160;</span>Xiitztoca queja tlatequipanohuani tlen quichiyaj ininteco ma mocuepa tlen itlacualis tlen nenamictili. Inijuanti ax cochij para huelis quicaltlapose nimantzi quema yajaya ajsis huan quinnotzas. Huan queja nopa nijnequi ximocualtlalijtoca huan xitlachixtoca para quema nihualas. 
<span class="verse" id="LK12_37">37&#160;</span>Cuali quipantise nopa tlatequipanohuani tlen tlachixtoque quema mocuepas ininteco. Nelía nimechilhuía, ininteco moyoyontis queja se tlatequipanojquetl huan quinsehuis campa mesa huan quintlamacas. 
<span class="verse" id="LK12_38">38&#160;</span>Huan yonque ininteco mocuepas tlajcoyohual o tlanestihuala, nopa tlatequipanohuani tlachixtoque, cuali inijuanti quipantise. 
<span class="verse" id="LK12_39">39&#160;</span>Inquimatij intla se tlacatl quimatisquía ipan tlaque hora ajsisquía se tlaxtejquetl, huajca tlachixtosquía huan ax quicahuilisquía ma calaqui para tlaxtequis ipan ichaj. 
<span class="verse" id="LK12_40">40&#160;</span>Huajca imojuanti nojquiya ximocualtlalijtoca pampa na tlen niMocuepqui Tlacatl nimocuepas ipan se hora quema ax innechchiyaj.” </div>
<div class='s'>Nopa tlatequipanojquetl tlen temachtli </div>
<div class='p'>
<span class="verse" id="LK12_41">41&#160;</span>Huan Pedro quitlajtlani Jesús: </div>
<div class='p'>―Tohueyiteco, ¿titechilhuijtoc ni huicaltili para tojuanti timomomachtijcahua ma timitzchiyaca o para nochi ni tlacame nojquiya ma mitzchiyaca? </div>
<div class='p'>
<span class="verse" id="LK12_42">42&#160;</span>Huan Tohueyiteco quiilhui: “Nicamati tlen aqui hueli tlayacanca tequipanojquetl tlen temachtli huan tlalnamiqui tlen se tecojtli quitlalis para quinmocuitlahuis itequipanojcahua huan mojmostla quintlamacas tlen itztoque ipan ichaj. 
<span class="verse" id="LK12_43">43&#160;</span>Cuali quipantis nopa tlatequipanojquetl intla quema iteco mocuepas, quipantis ya quitlamichijtoc nochi tlen quiilhui. 
<span class="verse" id="LK12_44">44&#160;</span>Nimechilhuía iteco quitequitlalis ma quimocuitlahuis hasta nochi tlen iaxca. 
<span class="verse" id="LK12_45">45&#160;</span>Pero intla se tlayacanquetl quiijtohua: ‘Noteco huejcahuas.’ Huan intla pehuas quinhuitequis nopa sequinoc tlatequipanohuani, huan pehuas neltlacuas, huan neltlais huan ihuintis, 
<span class="verse" id="LK12_46">46&#160;</span>huajca iteco nimantzi mocuepas ipan se tonal quema nopa tlayacanca tlatequipanojquetl ax quichiya huan ipan se hora quema ax quimati. Huan nopa tecojtli chicahuac quitlatzacuiltis itlayacanca tequipanojca huan quiquixtis huan quitlalis campa quinamiqui para inijuanti tlen ax tlaneltocaj. </div>
<div class='p'>
<span class="verse" id="LK12_47">47&#160;</span>“Huan se tlayacanca tlatequipanojquetl tlen quimatqui tlen iteco quinequiyaya huan ax mocualtlali huan ax quineltocac, huajca iteco quihuitequi nelchicahuac. 
<span class="verse" id="LK12_48">48&#160;</span>Pero seyoc tlatequipanojquetl tlen ax quimatqui tlen iteco quinequiyaya, huan quichijqui tlen ax cuali, huajca quiselis se tlatzacuiltilistli tlen ax más hueyi. Pampa nochi tlen Toteco miyac quintlamajmaca, quintlajtlanía ma quichihuaca miyac tlen cuali. Huan intla Toteco quicahua miyac tequitl imaco se itequipanojca, miyac tequitl monequi quichihuas. </div>
<div class='s'>Jesús quinxejxelohua tlacame </div>
<div class='p'>
<span class="verse" id="LK12_49">49&#160;</span>“Nihualajtoc ipan ni tlaltepactli para nijlemenaltis se tlitl. Huan nijnequisquía ma ajsiya nopa tonal. 
<span class="verse" id="LK12_50">50&#160;</span>Nijpiya se tlaijiyohuilistli tlen monequi nijxicos huan nitlaijiyohuis hasta panos. 
<span class="verse" id="LK12_51">51&#160;</span>Amo ximoilhuica nihualajtoc para ma onca tlasehuilistli ipan ni tlaltepactli. ¡Axtle! Nopampa, moxelose tlacame. 
<span class="verse" id="LK12_52">52&#160;</span>Para ama huan teipa campa itztoque macuilme tlacame ipan se cali, moxelose. Eyi mocualanise ica nopa ome, huan nopa ome ica nopa eyi. 
<span class="verse" id="LK12_53">53&#160;</span>Moxelose tetatme ica inintelpocahua huan tename ica iniichpocahua. Yeyojme moxelose ininhuaya iniyejnahua huan yenajme ica iniyeyojhua.” </div>
<div class='s'>Tlanescayotl tlen ni tonali </div>
<div class='p'>
<span class="verse" id="LK12_54">54&#160;</span>Huan Jesús nojquiya quinilhui nopa miyac tlacame: “Quema inquiitaj se mixtli tlen tlejcos campa temo tonati, nimantzi inquiijtohuaj: ‘Tlaahuetzis’, huan queja nopa pano. 
<span class="verse" id="LK12_55">55&#160;</span>Huan quema inquimachilíaj huala se ajacatl tlen sur, inquiijtohuaj: ‘Nelía tlatotoniyas ama.’ Huan queja nopa eli. 
<span class="verse" id="LK12_56">56&#160;</span>Imojuanti inquipiyaj ome imoxayac. Inquimatij tlen quiijtosnequi tlen nesi ipan tlaltepactli huan elhuicactli, pero ax inquimachilíaj tlen pano ipan ni tonali ica ni tlanescayotl tlen nijchihua. </div>
<div class='s'>Ximoseselti ica mocualancaitaca </div>
<div class='p'>
<span class="verse" id="LK12_57">57&#160;</span>“Huan, ¿para tlen ax inmomacaj cuenta para monequi inquichihuase tlen xitlahuac? 
<span class="verse" id="LK12_58">58&#160;</span>Quema mocualancaitaca mitzteilhuía ica se juez huan noja initztoque ipan ojtli para inajsitij, achi cuali xijcamahui para inquisencahuase nopa tlamantli san imojuanti. Pampa intla axtle, yajaya mitzhuicas iixtla juez huan nopa juez mitztemactilis ica policías, huan nopa policías mitztlalise ipan tlatzactli. 
<span class="verse" id="LK12_59">59&#160;</span>Huan intla queja nopa panos, ax tiquisas hasta titlaxtlahuas nochi tlen monequi.”  </div>
<div class='psalmlabel' id='LK13_0'> 13</div>
<div class='s'>Monequi tlacame moyolcuepase </div>
<div class='p'>
<span class="verse" id="LK13_1">1&#160;</span>Sequin tlacame tlen itztoyaj nopona ipan nopa tonal quiilhuijque Jesús para Pilato quinmictijtoya sequin Galilea ehuani quema nopa Galilea ehuani quinmictiyayaj tlapiyalime para tlacajcahualistli. Huan yeca inieso momanelo ica inieso nopa tlacajcahualistli. </div>
<div class='p'>
<span class="verse" id="LK13_2">2&#160;</span>Huan Jesús quinnanquili: “¿Inmoilhuíaj nopa Galilea ehuani quipixtoyaj más tlajtlacoli que sequinoc Galilea ehuani pampa quej nopa ininpantic? 
<span class="verse" id="LK13_3">3&#160;</span>Nimechilhuía, axtle. Ax más tlajtlacoli quipixtoyaj, huan inmopolose nojquiya intla ax inmoyolcuepaj. 
<span class="verse" id="LK13_4">4&#160;</span>Huan quema nopa huejcapantic cali ipan Siloé huetzqui ipan dieciocho tlacame huan inijuanti mijque, huelis inmoilhuíaj inijuanti quipixtoyaj más tlajtlacoli que nochi sequinoc ipan altepetl Jerusalén. 
<span class="verse" id="LK13_5">5&#160;</span>Nimechilhuía, axtle. Ax más tlajtlacoli quipixtoyaj que sequinoc, huan nochi imojuanti nojquiya inmopolose, intla ax inmoyolcuepaj.” </div>
<div class='s'>Se cuahuitl tlen ax temacac itlajca </div>
<div class='p'>
<span class="verse" id="LK13_6">6&#160;</span>Huan Jesús pejqui quinilhuía ni huicaltili: “Se tlacatl quipixtoya se higuera cuahuitl tlen quitojqui ipan ixocomeca mil. Huan se tonal quitemoco itlajca, pero ax tleno quipixqui. 
<span class="verse" id="LK13_7">7&#160;</span>Huan quiilhui tlen quimocuitlahuía ixocomeca mil: ‘Quipixtojca eyi xihuitl nijhualtemohua higos ipan ni cuahuitl, huan niyon se ax quipiya, huajca xijtzontequi pampa san tlapic ijcatoc.’ 
<span class="verse" id="LK13_8">8&#160;</span>Huan tlen quimocuitlahuiyaya ixocomeca mil quinanquili: ‘Noteco, xijcahua para ni xihuitl huan nijtzinxahuas huan nijtlalilis yamanic tlali, 
<span class="verse" id="LK13_9">9&#160;</span>huan intla quipiyas itlajca ipan se xihuitl, cualtitoc, huan intla axtle, huajca quena, tijtzontequise.’ ” </div>
<div class='s'>Jesús quichicajqui se sihuatl tlen cuitlapantomotztic </div>
<div class='p'>
<span class="verse" id="LK13_10">10&#160;</span>Huan Jesús tlamachtiyaya ipan se israelita tiopamitl ipan sábado nopa tonal para mosehuise israelitame, 
<span class="verse" id="LK13_11">11&#160;</span>huan hualajqui se sihuatl tlen quipixtoya se ajacatl para dieciocho xihuitl tlen quicuitlapantomotzchijtoya huan ayoc huelqui momelahua. 
<span class="verse" id="LK13_12">12&#160;</span>Huan quema Jesús quiitac, quinojnotzqui huan quiilhui: </div>
<div class='p'>―Nane, nimitzquixtilía mococolis. </div>
<div class='p'>
<span class="verse" id="LK13_13">13&#160;</span>Huan Jesús quitlalili ima huan nimantzi nopa sihuatl huelqui momelajqui huan pejqui quihueyichihua Toteco. 
<span class="verse" id="LK13_14">14&#160;</span>Huan nelía cualanqui nopa tiopan tlayacanquetl pampa Jesús quichicajtoya ipan sábado, nopa tonal para israelitame ma ax tequitica. Huajca nopa tlayacanquetl quinilhui nopa miyac tlacame: </div>
<div class='p'>―Onca chicuase tonali ipan se samano para ma titequitica, huajca xihualaca ipan seyoc tonal intla inquinequij para Jesús ma inmechchicahua, huan ayoc xihualaca ipan sábado. </div>
<div class='p'>
<span class="verse" id="LK13_15">15&#160;</span>Huan Tohueyiteco Jesús quinanquili: </div>
<div class='p'>―Ta tijpiya ome moxayac. Se sen imojuanti inquitojtomaj imohuacax o imoburro quema ilpitoc ipan sábado, huan inquihuicaj ma atliti. 
<span class="verse" id="LK13_16">16&#160;</span>Para dieciocho xihuitl Axcualtlacatl quipixtoya ilpitoc ni sihuatl tlen nojquiya se iteipa ixhui tohuejcapan tata Abraham. ¿Ax tiquita cuali nojquiya nijmacahuas tlen icocolis ipan sábado? </div>
<div class='p'>
<span class="verse" id="LK13_17">17&#160;</span>Huan quema Jesús quiilhui ya ni, nochi icualancaitacahua mopinajque iniixtla nopa miyac tlacame, pero nopa tlacame nelía paquiyayaj ica nopa huejhueyi tlamantli tlen quichihuayaya. </div>
<div class='s'>Nopa xinachtli tlen mostaza </div>
<div class='p'>
<span class="verse" id="LK13_18">18&#160;</span>Huan Jesús quiijto: “¿Quejatza huelis nimechilhuis quejatza eltoc ipan itlanahuatilis Toteco? 
<span class="verse" id="LK13_19">19&#160;</span>Eltoc queja se ixinajcho mostaza tlen se tlacatl quitoca. Huan nopa xinachtli ixhuas huan moscaltis hasta mochihuas se cuahuitl campa totome quichihuase inintepasol ipan imacuayo.” </div>
<div class='s'>Huicaltili tlen tlasonejcayotl </div>
<div class='p'>
<span class="verse" id="LK13_20">20&#160;</span>Nojquiya Jesús quiijto: “¿Ica tlaque huelis niquinhuicalotis quejatza momiyaquilía tlacame tlen quicahuilíaj Toteco ma tlanahuati ipan ininyolo? 
<span class="verse" id="LK13_21">21&#160;</span>Inijuanti momiyaquilise queja mosonehua pantzi quema se sihuatl quitlalía se quentzi tlasonejcayotl ipan eyi kilos harina huan teipa nopa tlasonejcayotl quisonehuas nochi nopa pantzi.” </div>
<div class='s'>Nopa puerta pitzahuac </div>
<div class='p'>
<span class="verse" id="LK13_22">22&#160;</span>Jesús noja nejnemiyaya ipan ojtli hasta altepetl Jerusalén huan quinpanotiyajqui altepetini huan ranchos huan tlamachtijtiyohuiyaya. 
<span class="verse" id="LK13_23">23&#160;</span>Huan se quiilhui: </div>
<div class='p'>―Tohueyiteco, ¿nelquentzi tlacame Toteco quinmaquixtis tlen inintlajtlacolhua? </div>
<div class='p'>Huan Jesús quinanquili: </div>
<div class='p'>
<span class="verse" id="LK13_24">24&#160;</span>―Xijchihuaca campeca xicalaquise ipan nopa pitzahuac puerta tlen yohui elhuicac, pampa miyac tlacame quinequise calaquise nopona huan ax huelise. 
<span class="verse" id="LK13_25">25&#160;</span>Pampa ajsis tonali quema motzacuas puerta nepa elhuicac. Huan na nielis queja se tetat tlen quitzacua puerta ipan ichaj ica tlayohua huan ayoc aqui quicahuilis ma calaqui. Huan inmoquetzase calteno, huan innechnotzase huan innechilhuise: ‘Toteco, xitechcaltlapo’, huan na nimechnanquilis: ‘¡Axtle! Ax nimechixmati, niyon ax nijmati canque inehuaj.’ 
<span class="verse" id="LK13_26">26&#160;</span>Huan yonque innechilhuise: ‘Titlacuajque huan tiatlique mohuaya, huan titlamachti ipan toaltepe’, 
<span class="verse" id="LK13_27">27&#160;</span>pero na nimechilhuis: ‘Nelía nimechilhuía, ax nimechixmati huan ax nijmati canque inehuaj. Xinechtlalcahuica imojuanti tlen inquichihuaj tlen ax cuali.’ 
<span class="verse" id="LK13_28">28&#160;</span>Huan imojuanti inchocase huan intlanhuehuechocase ica nopa tlatzacuiltili pampa inquiitase Abraham, Isaac, Jacob ihuaya nochi tiocamanalohuani nopona campa Toteco tlanahuatía, huan inmocahuase calteno. 
<span class="verse" id="LK13_29">29&#160;</span>Huan tlacame hualase campa quisa tonati huan campa oncalaqui, huan hualase tlen norte huan tlen sur huan mosehuise para tlacuase nopona campa Toteco Dios tlanahuatía. 
<span class="verse" id="LK13_30">30&#160;</span>Huan sequin tlen ama teicneltique, Toteco quinachtohuis ipan nopa tonal, huan sequin tlen tlayacanaj ama, Toteco quintlalis hasta teipa. </div>
<div class='s'>Jesús quintlapojpolhuijtosquía Jerusalén ehuani </div>
<div class='p'>
<span class="verse" id="LK13_31">31&#160;</span>Huan ipan nopa tlalochtli hualajque sequin fariseos huan quiilhuijque Jesús: </div>
<div class='p'>―Xiquisa nica huan xiya intla tijnequi tiitztos pampa Tlanahuatijquetl Herodes Ántipas quinequi mitzmictis. </div>
<div class='p'>
<span class="verse" id="LK13_32">32&#160;</span>Huan Jesús quinilhui: </div>
<div class='p'>―Xiquilhuitij nopa cayochi Herodes para ama huan mostla niquinquixtis iajacahua Axcualtlacatl huan niquinchicahuas tlacame, huan huiptla nijtlamiltis notequi. 
<span class="verse" id="LK13_33">33&#160;</span>Huajca ama, mostla huan huiptla niitztos ipan ojtli para niajsis Jerusalén huan ax mahuilili, pampa san ipan altepetl Jerusalén quinmictíaj itiocamanalojcahua Toteco. </div>
<div class='p'>
<span class="verse" id="LK13_34">34&#160;</span>“¡Inteicneltijque inJerusalén ehuani! Inquinmictíaj itiocamanalojcahua Toteco huan inquintepachohuaj inijuanti tlen yajaya inmechtitlanilijtoc. Miyac huelta nijnequiyaya nimechsentilis ica imoconehua para nimechnajnahuas queja se tenanpiyo quinsentilía ipilconehua ieltlapaltzala, pero ax inquinejque. 
<span class="verse" id="LK13_35">35&#160;</span>Xiquita, Toteco Dios ayoc mocahua ipan imotiopa, huan nimechyolmelahua ax innechitase sampa hasta ajsis hora quema innechilhuise: ‘Ma Toteco Dios mitztiochihua Ta tlen tihuala ipan itoca [13:35 Ica itequihuejcayo.].’ ”  </div>
<div class='psalmlabel' id='LK14_0'> 14</div>
<div class='s'>Jesús quichicajqui se tlacatl tlen tejtemiyaya </div>
<div class='p'>
<span class="verse" id="LK14_1">1&#160;</span>Huan se sábado nopa tonal quema israelitame mosehuíaj, Jesús yajqui tlacuato ichaj se inintlayacanca fariseos, huan nopa fariseos quitlachiliyayaj ajachica. 
<span class="verse" id="LK14_2">2&#160;</span>Huan itztoya nopona iixtla Jesús se tlacatl tlen tejtemiyaya. 
<span class="verse" id="LK14_3">3&#160;</span>Huan Jesús quintlajtlani nopa tlamachtiani tlen itlanahuatilhua Moisés huan nopa fariseos: </div>
<div class='p'>―¿Itlanahuatilhua Moisés techcahuilíaj ma tiquinchicahuaca tlacame ipan ni tonal para ma timosehuica o ma ax tiquinchicahuaca? </div>
<div class='p'>
<span class="verse" id="LK14_4">4&#160;</span>Huan inijuanti ax molinijque. Huan Jesús quimaitzqui nopa tlacatl huan quichicajqui. Huan quiilhui ma yohui. 
<span class="verse" id="LK14_5">5&#160;</span>Huan teipa Jesús quinilhui: </div>
<div class='p'>―Intla imoburro o imotoro tlen tlaxahua huetzisquía ipan se tlacoyoctli, ¿ax inquiquixtisquíaj nimantzi yonque ipan sábado? </div>
<div class='p'>
<span class="verse" id="LK14_6">6&#160;</span>Huan inijuanti ax tleno quinanquilijque. </div>
<div class='s'>Tlanotzalme ipan se nenamictili </div>
<div class='p'>
<span class="verse" id="LK14_7">7&#160;</span>Huan Jesús quiitac nopa tlacame quitlapejpeniyayaj nopa siyas tlen más quipixqui tlatlepanitacayotl campa mesas, huajca pejqui quinpohuilía se huicaltili tlen se tlacatl tlen quinnotztoya tlacame ipan se tlacualistli. Quinilhui: </div>
<div class='p'>
<span class="verse" id="LK14_8">8&#160;</span>―Quema se inmechnotzas ipan se tlacualistli tlen nenamictili, amo xijtemoca nopa siya campa quipiya más tlatlepanitacayotl pampa huelis teipa ajsis seyoc tlacatl tlen no quinotztoque tlen achi más monequi quitlepanitase. 
<span class="verse" id="LK14_9">9&#160;</span>Huan huelis monequis para yajaya tlen inmechnotztoc hualas campa ta huan mitzilhuis: ‘Xijmaca mosiya ni tlacatl tlen ajsico.’ Huan nelía timopinahuas huan monequis tijtemoti tlen hueli siya para ipan timosehuis. 
<span class="verse" id="LK14_10">10&#160;</span>Quema se inmechnotzas xiyaca ipan se tlacualistli, achi cuali ximosehuica campa ax más cuali huan teipa huelis hualas yajaya tlen mitznotzqui huan mitzilhuis: ‘Nohuampo, ximosehuiqui ipan nopa siya tlen achi cuali.’ Huan queja nopa mitzhueyitlalis iniixtla nochi tlen mosehuíaj campa mesa. 
<span class="verse" id="LK14_11">11&#160;</span>Pampa tlacame tlen mohueyimatij ica ininselti ama, teipa Toteco quinpinahualtis. Huan tlen moicnonequij ama, Toteco teipa quinhueyitlalis. </div>
<div class='p'>
<span class="verse" id="LK14_12">12&#160;</span>Huan nojquiya Jesús quiilhui nopa tlacatl tlen quinnotztoya para ma tlacuatij ichaj: </div>
<div class='p'>―Quema titemaca se tlacualistli, amo xiquinnotza mohuampoyohua, o moicnihua, o mocalnechcahua tlen más quipiyaj tomi, pampa inijuanti teipa mitznotzase ipan se tlacualistli para mitzcuepilise nopa tlacualistli. 
<span class="verse" id="LK14_13">13&#160;</span>Pero quema tijpiya se tlacualistli, xiquinnotza tlen teicneltzitzi huan tlen macototique huan tlen metzcuachotique huan tlen popoyotzitzi, 
<span class="verse" id="LK14_14">14&#160;</span>pampa inijuanti ax hueli mitzcuepilise. Huan Toteco mitztiochihuas huan mitztlaxtlahuis quema moyolcuise nochi tlacame tlen itztoque xitlahuaque iixtla. </div>
<div class='s'>Nopa hueyi tlacualistli </div>
<div class='p'>
<span class="verse" id="LK14_15">15&#160;</span>Huan se tlacatl tlen mosehuiyaya campa mesa ihuaya Jesús quicajqui tlen quiijto huan quiilhui: </div>
<div class='p'>―Cuali quipantis tlen mosehuis huan tlacuas nepa campa Toteco Dios tlanahuatía. </div>
<div class='p'>
<span class="verse" id="LK14_16">16&#160;</span>Huan Jesús quiilhui: </div>
<div class='p'>―Se tlacatl temacayaya se hueyi tlacualistli huan quinnotzqui miyac ma tlacuatij. 
<span class="verse" id="LK14_17">17&#160;</span>Huan quema cualtitoyaya nochi tlacualistli, huajca quititlanqui itequipanojca ma yohui ma quinilhuiti nopa tlanotzalme: ‘Xihualaca pampa nochi ya tlacuajtlalili.’ 
<span class="verse" id="LK14_18">18&#160;</span>Huan nochi nopa tlanotzalme pejque motechtíaj. Nopa tlen achtohui quiilhui nopa tlatequipanojquetl: ‘Nijcojqui se tlali huan monequi niyas niquitati. Xinechtlapojpolhui, pero ax huelis niyas.’ 
<span class="verse" id="LK14_19">19&#160;</span>Huan seyoc quiilhui: ‘Niquincojtoc macuili pares torojme para tlapoxahuase huan monequi niyas niquinyejyecoti intla tequitij cuali. Xinechtlapojpolhui, pero ax huelis niyas campa nopa tlacualistli.’ 
<span class="verse" id="LK14_20">20&#160;</span>Huan seyoc quiilhui: ‘Nel amanoc nimosihuajti huan yeca ax huelis niyas.’ </div>
<div class='p'>
<span class="verse" id="LK14_21">21&#160;</span>“Huan nopa tlatequipanojquetl mocuepqui huan quiyolmelajqui iteco nochi tlen quinanquilijque. Huan nopa tlanotzquetl cualanqui pampa axaca hualajqui. Huajca quiilhui itequipanojca: ‘Nimantzi xiya tianquis huan xiya ipan nochi callejtipa ipan toaltepe, huan xiquinhualica nochi tlen teicneltzitzi, huan tlen macototique, huan tlen metzcuachotique huan tlen popoyotzitzi para ma hualaca ipan totlacualis.’ 
<span class="verse" id="LK14_22">22&#160;</span>Huan nopa tlatequipanojquetl yajqui huan teipa mocuepqui huan quiilhui: ‘Noteco, ya nijchijqui tlen tinechnahuati huan miyac niquinhualicac, pero noja mocahua siyas.’ 
<span class="verse" id="LK14_23">23&#160;</span>Huan nopa tecojtli quiilhui itequipanojca: ‘Xiya ipan ojoteno huan ipan miltini huan xiquinfuerzajhuiti tlacame ma hualaca para ma temi nochaj. 
<span class="verse" id="LK14_24">24&#160;</span>Huan nimitzilhuía, niyon se inijuanti tlen achtohui niquinnotzqui ax quiyecos notlacualis.’ ” </div>
<div class='s'>Tlaijiyohuise inijuanti tlen quitoquilise Cristo </div>
<div class='p'>
<span class="verse" id="LK14_25">25&#160;</span>Huan tlahuel miyac tlacame nejnemiyayaj ihuaya Jesús ipan ojtli, huan yajaya moicancuepqui huan quinilhui: 
<span class="verse" id="LK14_26">26&#160;</span>“Intla se quinequi nechtoquilis, monequi nechicnelis miyac huan ax queja quiicnelía itata, huan inana, huan isihua, huan iconehua huan iicnihua. Quena, monequi tlahuel nechicnelis más miyac huan ax queja ya moicnelía, pampa intla ax queja nopa nechicnelía, ax huelis elis nomomachtijca. 
<span class="verse" id="LK14_27">27&#160;</span>Nomomachtijca monequi elis queja se tlacatl tlen quihuica icuamapel para ipan miquis. Intla ax queja nopa nechtoquilía mocualtlalijtoc para miquis pampa nechneltoca na, ax hueli elis nomomachtijca. </div>
<div class='p'>
<span class="verse" id="LK14_28">28&#160;</span>“Intla se tlen imojuanti quinequi quichihuas se hueyi cali, huajca achtohui mosehuis huan quipohuas quesqui tomi monequis para quimatis intla quiaxilía para quitlamiltis. 
<span class="verse" id="LK14_29">29&#160;</span>Pampa intla ax moilhuía quesqui ipati achtohui, huelis san quitzinpehualtis nopa cali huan tlamis itomi. Huan nochi quiitase para ax huelqui quitlamilti huan quihuihuiitase. 
<span class="verse" id="LK14_30">30&#160;</span>Quiijtose: ‘Ne tlacatl pejqui quichihua ichaj, pero ax huelqui quitlamilti.’ </div>
<div class='p'>
<span class="verse" id="LK14_31">31&#160;</span>“Huan intla itztoc se tlanahuatijquetl tlen quinequi motehuis ihuaya seyoc, ¿ax mosehuis huan moilhuis achtohui intla nopa diez mil soldados tlen quinpiya huelis quitlanise nopa seyoc tlanahuatijquetl tlen quinpixtoc veinte mil soldados? 
<span class="verse" id="LK14_32">32&#160;</span>Huan intla quiitas para ax huelis quintlanise, quema quihuejcaitas nopa tlanahuatijquetl huala ica isoldados, nimantzi quintitlanis tlacame ma quicamahuitij, huan mosencahuase quejatza huelis mosejseltise inincualancayo. 
<span class="verse" id="LK14_33">33&#160;</span>Huajca axaca huelis elis nomomachtijca intla ax quicahua nochi tlen quipiya para iaxca. </div>
<div class='s'>Istatl ax ipati intla ax poyec </div>
<div class='p'>
<span class="verse" id="LK14_34">34&#160;</span>“Istatl nelía cuali, pero intla ayoc poyec, ¿quejatza huelis tlapoyeltisoc sampa? 
<span class="verse" id="LK14_35">35&#160;</span>Intla ayoc poyec ax hueli tijtequihuise para tlacualistli. Niyon ax hueli tijtequihuise ipan tlali, o ipan yamanic tlali para toctli. San monequi tijtepehuase. Nochi imojuanti inquipiyaj imonacas, huajca xijtlacaquilica tlen nimechilhuía.”  </div>
<div class='psalmlabel' id='LK15_0'> 15</div>
<div class='s'>Nopa borrego tlen mocuapolo </div>
<div class='p'>
<span class="verse" id="LK15_1">1&#160;</span>Huan monechcahuiyayaj campa Jesús para quitlacaquilise nochi nopa tlacame tlen tlainanque impuesto huan tlen miyac tlajtlacoli quichijtoyaj. 
<span class="verse" id="LK15_2">2&#160;</span>Huajca nopa fariseos huan tlamachtiani tlen itlanahuatil Moisés pejque quiteilhuíaj huan quiijtojque: </div>
<div class='p'>―Ni tlacatl Jesús quinselía tlacame tlen huejhueyi tlajtlacolchihuaj huan hasta tlacua ininhuaya. </div>
<div class='p'>
<span class="verse" id="LK15_3">3&#160;</span>Huajca Jesús quinpohuili ni huicaltili: 
<span class="verse" id="LK15_4">4&#160;</span>“Intla se tlen imojuanti quinpiyasquía cien borregojme huan se polihuisquía, ¿ax quicahuasquía nopa noventa y nueve campa potrero huan contemosquía nopa se tlen polijtoc hasta quipantis? 
<span class="verse" id="LK15_5">5&#160;</span>Huan quema quipantis, quiajcolpantlalis ica paquilistli huan quihuicas ichaj. 
<span class="verse" id="LK15_6">6&#160;</span>Huan quema ajsiti ichaj, quinnotzas ihuampoyohua huan icalnechcahua huan quinilhuis: ‘Xipaquica nohuaya pampa ya nijpanti nopilborrego tlen mocuapolojtoya.’ 
<span class="verse" id="LK15_7">7&#160;</span>Nimechilhuía, ihuical eltoc nepa elhuicac. Nepa onca más paquilistli ica se tlajtlacolchijquetl tlen moyolcuepa huan quicahua itlajtlacolhua, huan ax queja ica noventa y nueve tlen moilhuíaj ya itztoque xitlahuaque iixtla Toteco huan ax monequi moyolcuepase. </div>
<div class='s'>Nopa tomi tlen polijqui </div>
<div class='p'>
<span class="verse" id="LK15_8">8&#160;</span>“Huan intla se sihuatl quipiyasquía majtlactli huejhueyi plata tomi huan quipolosquía se, ¿ax quitlatisquía se tlahuili, huan tlachpanasquía cuali calijtic huan quitemosquía cuali hasta quipantis? 
<span class="verse" id="LK15_9">9&#160;</span>Huan quema quipantis, huajca quinnotzas ihuampoyohua huan icalnechcahua huan quinilhuis: ‘Xipaquica nohuaya pampa ya nijpanti nopa tomi tlen nijpolojtoya.’ 
<span class="verse" id="LK15_10">10&#160;</span>Huan nimechilhuía, queja nopa paquij ielhuicac ejcahua Toteco quema se tlajtlacolchijquetl moyolcuepa huan quicajtehua itlajtlacolhua.” </div>
<div class='s'>Nopa telpocatl tlen monejnencachijqui </div>
<div class='p'>
<span class="verse" id="LK15_11">11&#160;</span>Huan Jesús quinilhui: “Se tlacatl quinpixtoya ome itelpocahua, 
<span class="verse" id="LK15_12">12&#160;</span>huan yajaya tlen teipa ejquetl quiilhui itata: ‘Papá, xinechmaca ama nochi tlen elis noaxca quema timiquis.’ Huajca nopa tetat quitlajcoxelo tlen quipixtoya, huan quimacac tlen quiaxcatisquía. 
<span class="verse" id="LK15_13">13&#160;</span>Huan ax huejcajqui nopa telpocatl tlen teipa ejquetl quisentili nochi tlen iaxca huan quistejqui para yas huejca ipan seyoc tlali. Huan nepa san quinenpolo nochi itomi ica tlamantli tlen fiero. 
<span class="verse" id="LK15_14">14&#160;</span>Huan quema ya quitlamiltijtoya nochi itomi, ajsico se hueyi mayantli ipan nopa tlali, huan nopa telpocatl ax quipixqui tomi para itlacualis. 
<span class="verse" id="LK15_15">15&#160;</span>Huan quitemoto tequitl ica se tlen nopona ehuayaya, huan yajaya quititlanqui ma quintlamacati ipitzohua. 
<span class="verse" id="LK15_16">16&#160;</span>Huan nopa telpocatl nelía mayanayaya hasta quinequiyaya quicuas nopa epetlatl tlen quicuayayaj pitzome, pampa axaca quimacayaya tlen quicuas. 
<span class="verse" id="LK15_17">17&#160;</span>Pero quema pejqui motejtemo, quiilnamijqui quejatza eltoya nepa ichaj itata huan moilhui: ‘Nochi itequipanojcahua notata quipiyaj hasta mocahua tlen quicuase, huan na nica nimayancamictinemi. 
<span class="verse" id="LK15_18">18&#160;</span>Niquisas nica huan niyas campa notata huan niquilhuis: Papá, na nitlajtlacolchijtoc iixtla Toteco Dios huan moixtla. 
<span class="verse" id="LK15_19">19&#160;</span>Ayoc quinamiqui para tinechitas queja nimocone. San xinechcahuili ma nimitztequipano.’ Queja nopa moilhui para quiilhuis itata. </div>
<div class='p'>
<span class="verse" id="LK15_20">20&#160;</span>“Huan yajaya quisqui huan yajqui ichaj itata. Pero quema aya onajsiyaya ichaj, itata quihuejcaitac huan quitlasojtlac. Huan itata motlalojtejqui, huan quicuanajnahuajqui huan quitzoponi. 
<span class="verse" id="LK15_21">21&#160;</span>Huan nopa telpocatl quiilhui: ‘Papá, nitlajtlacolchijtoc iixtla Toteco Dios huan moixtla, huan ayoc quinamiqui para tinechitas queja nimocone.’ </div>
<div class='p'>
<span class="verse" id="LK15_22">22&#160;</span>“Pero itata quinnotzqui itequipanojcahua huan quinilhui: ‘Nimantzi, xijhualicaca nopa yoyomitl tlen achi cuali para ma moquenti notelpoca. Huan xijhualicaca se anillo para ima huan xijhualicaca tecactli para ma motlalili. 
<span class="verse" id="LK15_23">23&#160;</span>Huan xijhualicaca nopa pilhuacaxtzi tlen achi más tomahuac huan xijmictica. Ma titlacuaca huan ma tiilhuichihuaca, 
<span class="verse" id="LK15_24">24&#160;</span>pampa ni nocone eltoya queja mictoya, huan ama queja moyolcuitoc. Polijtoya huan ama ya tijpantijque.’ </div>
<div class='p'>“Huajca inijuanti pejque ilhuichihuaj. </div>
<div class='p'>
<span class="verse" id="LK15_25">25&#160;</span>“Huan iachtohui ejca cone tequitiyaya mila. Huan quema monechcahuico ichaj, quicajqui tlatzotzonayayaj huan mijtotiyayaj. 
<span class="verse" id="LK15_26">26&#160;</span>Huan quinotzqui se itequipanojca huan quitlajtlani tlaque oncayaya ipan ichaj. 
<span class="verse" id="LK15_27">27&#160;</span>Huan itequipanojca quiilhui: ‘Moicni mocuepqui huan motata quimicti nopa pilhuacaxtzi tlen achi más tomahuac pampa mocuepquiya ica cuali huan ax tleno más fiero ipantic.’ </div>
<div class='p'>
<span class="verse" id="LK15_28">28&#160;</span>“Huan nopa achtohui ejquetl nelía cualanqui huan ax quinequiyaya calaquis ichaj. Huan itata hualajqui huan quiilhui ica cuali ma calaqui. 
<span class="verse" id="LK15_29">29&#160;</span>Pero nopa achtohui ejquetl quiilhui itata: ‘Xiquita, nimitztequipanojtoc para miyac xihuitl huan nochipa nijchijtoc tlen tinechnahuatijtoc, pero ax quema tinechmacac se chivo para ma niilhuichihua ica nohuampoyohua. 
<span class="verse" id="LK15_30">30&#160;</span>Pero quema mocuepqui ne motelpoca tlen quiahuiloto nochi motomi ica ahuilnenca sihuame, ta tijselía ica cuali. Huan tijmictijtoc nopa pilhuacaxtzi tlen achi tomahuac para ma quicua.’ </div>
<div class='p'>
<span class="verse" id="LK15_31">31&#160;</span>“Huan itata quiilhui: ‘Nocone, nochi tonali tiitztoc nohuaya huan nochi tlen nijpiya moaxca. 
<span class="verse" id="LK15_32">32&#160;</span>Pero monequi tiilhuichihuase huan tijpiyase paquilistli pampa eltoya queja ya mictoya moicni huan ama eltoc queja moyolcuitoc sampa, huan polijtoya huan ama ya tijpantijque.’ ”  </div>
<div class='psalmlabel' id='LK16_0'> 16</div>
<div class='s'>Nopa tlayacanquetl ipan ichaj iteco </div>
<div class='p'>
<span class="verse" id="LK16_1">1&#160;</span>Huan Jesús nojquiya quincamahui imomachtijcahua huan quinilhui: “Itztoya se tominpixquetl tlen quipixtoya se itlayacanca tlatequipanojca ipan ichaj tlen quimocuitlahui nochi tlen iaxca. Huan sequinoc quiyolmelajque para itlayacanca tlatequipanojca san quiahuilpolohuayaya nochi tlen quipixqui. 
<span class="verse" id="LK16_2">2&#160;</span>Huajca nopa tominpixquetl quinotzqui itlayacanca tlatequipanojca huan quiilhui: ‘¿Tlaque ya ni tlen ica mitzteilhuíaj tlacame? Xinechsencahuili se amatl ica nochi cuentas huan ica nochi tlen tijchijtoc pampa ayoc huelis tinechtequipanos ipan nochaj.’ </div>
<div class='p'>
<span class="verse" id="LK16_3">3&#160;</span>“Huajca nopa tlayacanca tequitiquetl moilhui: ‘¿Tlaque nijchihuas para ica nimopanoltis? Noteco ayoc nechcahuilis ma nijtequipanos. Ayoc nijpiya fuerza para nitequitis chicahuac huan nimopinahua para nimotlaejehuis. 
<span class="verse" id="LK16_4">4&#160;</span>Nijmajtojca tlaque nijchihuas. Nijsencahuas para tlacame ma nechselica queja niininhuampo quema ayoc huelis nijtequipanos noteco.’ </div>
<div class='p'>
<span class="verse" id="LK16_5">5&#160;</span>“Huan nopa tlayacanquetl quinnotzqui sesen nopa tlacame tlen quitlahuiquiliyayaj iteco huan pejqui ica yajaya tlen achtohui. Huan quiilhui: ‘¿Quesqui tijtlahuiquilía noteco?’ 
<span class="verse" id="LK16_6">6&#160;</span>Huan quiijto: ‘Nitlahuica cien tambores tlen aceite.’ Huan nopa tlayacanquetl quiilhui: ‘Xijhuica nopa mocuenta ama huan nimantzi xijsencahua seyoc mocuenta tlen quiijtos san tijtlahuiquilía cincuenta tambores.’ 
<span class="verse" id="LK16_7">7&#160;</span>Huan nopa tlayacanquetl quiilhui seyoc: ‘¿Quesqui tijtlahuiquilía noteco?’ Huan quiijto: ‘Nijtlahuiquilía cien tlayejyecoli tlen trigo.’ Huan nopa tlayacanquetl quiilhui: ‘Xijhuica nopa mocuenta huan xijsencahua seyoc mocuenta tlen quiijtos san tijtlahuiquilía ochenta tlayejyecoli.’ 
<span class="verse" id="LK16_8">8&#160;</span>Huan teipa iteco quimatqui tlen quichijtoya huan quiijto para itlayacanca nelía monexti tlalnamiqui para tlacajcayahuas para huelis mohuicas cuali ica sequinoc. Huan ama nojquiya sequinoc tlacame monextíaj más tlalnamiquij ica tlen quichihuilíaj sequinoc que imojuanti intlacame tlen inquipiyaj tlahuili. </div>
<div class='p'>
<span class="verse" id="LK16_9">9&#160;</span>“Huan nimechilhuía achi cuali xijtequihuica imotomi nicani ipan ni tlaltepactli para xiquinpalehuica tlen quinpolohuaj tlen ica panose huan queja nopa mochihuase imohuampoyohua. Huan teipa quema tlamis imotomi, inijuanti inmechselise ipan caltini tlen huejcahuas para nochipa. </div>
<div class='p'>
<span class="verse" id="LK16_10">10&#160;</span>“Pero nimechilhuía intla se tlacatl eli temachtli ica pilquentzi tlen seyoc quicahua imaco, nojquiya elis temachtli quema se quicahuas miyac imaco. Huan intla se tlaxtequis quema seyoc quicahua quentzi imaco, nojquiya tlaxtequis quema se quicahuas miyac imaco. 
<span class="verse" id="LK16_11">11&#160;</span>Huan intla ax intemachme para cuali inquitequihuíaj nopa tomi tlen inquipiyaj ipan ni tlaltepactli, Toteco ax inmechcahuilis imomaco tlamantli tlen nelía ipati. 
<span class="verse" id="LK16_12">12&#160;</span>Huan intla ax intemachme quema inquitequihuíaj tomi tlen iaxca seyoc, huajca axaca inmechaxcatis se tlamantli para xijtequihuica. </div>
<div class='p'>
<span class="verse" id="LK16_13">13&#160;</span>“Axaca huelis quintequipanos ome itecojhua pampa quicocolis se huan quiicnelis ne se. Huan ica se elis temachtli, pero ica ne se quitlahuelcahuas. Nojquiya ax huelis inquitequipanose Toteco Dios huan tomi.” </div>
<div class='p'>
<span class="verse" id="LK16_14">14&#160;</span>Huan quicaquiyayaj itlajtol nopa fariseos tlen tlahuel quinejque moricojchihuase huan inijuanti pejque quihuihuiitaj. 
<span class="verse" id="LK16_15">15&#160;</span>Huan Jesús quinilhui: “Iniixtla tlacame infariseos inmochihuaj queja incuajcualme, pero Toteco quimati para fiero imoyolo. Onca tlamantli tlen tlacame quitlepanitaj, pero Toteco quielihuishuía. </div>
<div class='s'>Quisas melahuac tlen nopa tlanahuatili quiijtohuaj </div>
<div class='p'>
<span class="verse" id="LK16_16">16&#160;</span>“Itlanahuatil Moisés huan tlen quiijcuilojque itiocamanalojcahua Toteco quipixque tequihuejcayotl hasta quema hualajqui Juan tlen tecuaaltiyaya. Pero Juan pejqui tepohuilía queja Toteco tlanahuatía huan hasta ama noja ya nopa tepohuilíaj. Huan eltoc queja nochi tlacame mocuatetzopaj pampa tlahuel quinequij calaquise campa Toteco tlanahuatía. </div>
<div class='p'>
<span class="verse" id="LK16_17">17&#160;</span>“Pero ya nopa ax quinequi quiijtos para itlanahuatilhua Moisés ayoc quipiya inintequi. Noja quisas melahuac sesen piltlamantzitzi tlen quiijtohua itlanahuatil yonque panotehuas elhuicac huan tlaltepactli. </div>
<div class='s'>Se tlacatl ma ax quicahua isihua </div>
<div class='p'>
<span class="verse" id="LK16_18">18&#160;</span>“Intla se tlacatl quicahua isihua o amaxolehua ihuaya huan teipa mosejcotilía ica seyoc, huajca nopa tlacatl momecatía. Huan intla se tlacatl mosejcotilis ica se sihuatl tlen quicajtejtoc ihuehue, huajca nopa tlacatl nojquiya momecatía. </div>
<div class='s'>Se tominpixquetl huan Lázaro </div>
<div class='p'>
<span class="verse" id="LK16_19">19&#160;</span>“Itztoya se tlacatl tlen nelía quipiyayaya tomi huan mojmostla moquentiyaya iyoyo tlen nelía yejyectzi huan tlen moradojtic queja elisquía se tlanahuatijquetl. Huan mojmostla quipiyayaya se hueyi tlacualistli ica nochi tlen ajhuiyac quinequiyaya. 
<span class="verse" id="LK16_20">20&#160;</span>Huan nojquiya itztoya se motlaejehuijquetl teicneltzi tlen itoca eliyaya Lázaro tlen mojmostla mosehuiyaya icalteno nopa tominpixquetl. Huan Lázaro quipixtoya miyac cocome ipan itlacayo. 
<span class="verse" id="LK16_21">21&#160;</span>Huan tlahuel mayanayaya huan quinequiyaya quicuas nopa panpayaxtli tlen huetziyaya imesa tzala nopa tominpixquetl. Huan hualayayaj chichime huan quipipitzohuayayaj icocohua. 
<span class="verse" id="LK16_22">22&#160;</span>Huan quema ajsic hora, Lázaro tlen teicneltzi mijqui huan hualajque elhuicac ehuani huan quihuicaque campa tlayejyejca campa Abraham itztoc. Huan nojquiya mijqui nopa tominpixquetl huan tlacame quitlalpachojque. 
<span class="verse" id="LK16_23">23&#160;</span>Huan teipa ipan tlitl nepa mictla, nopa tominpixquetl tlahuel tlaijiyohuiyaya. Huan quihuejcaitac Abraham ihuaya Lázaro. 
<span class="verse" id="LK16_24">24&#160;</span>Huajca camatqui chicahuac nopa tominpixquetl huan quiilhui: ‘Notata Abraham, xinechtlasojtla, huan xijtitlani Lázaro ma quixoloni imacpilyacapa huan ma quiseseliqui nonenepil pampa nelnelía nitlaijiyohuía miyac ipan ni tlitl.’ 
<span class="verse" id="LK16_25">25&#160;</span>Pero Abraham quiilhui: ‘Nocone, xiquilnamiqui quema tiitztoya ipan tlaltepactli tijpixtoya miyac tlamantli tlen cuali huan Lázaro quipanoc miyac tlaohuijcayotl. Ama yajaya quipiya tlen cuali huan ta titlaijiyohuía. 
<span class="verse" id="LK16_26">26&#160;</span>Nojquiya onca se hueyi tlalcoyoctli tlatlajco tojuanti huan intla se tlen nicani quinequisquía yas campa tiitztoc, ax huelis. Huan axaca tlen itztoc nopona huelis hualas nica campa tojuanti tiitztoque.’ </div>
<div class='p'>
<span class="verse" id="LK16_27">27&#160;</span>“Huan nopa tominpixquetl nepa mictla quiilhui: ‘Huajca, notata, nimitztlajtlanía ica nochi noyolo, xijtitlani Lázaro nepa ichaj notata. 
<span class="verse" id="LK16_28">28&#160;</span>Pampa niquinpiya macuilti noicnihua. Ma quinilhuiti quejatza eltoc nica para ma ax hualaca campa tlacame tlaijiyohuíaj miyac.’ 
<span class="verse" id="LK16_29">29&#160;</span>Pero Abraham quiilhui: ‘Moicnihua quipiyaj nopa libros tlen Itlajtol Toteco tlen Moisés huan itiocamanalojcahua quiijcuilojque. Ma quichihuilica cuenta tlen quiijtohua.’ 
<span class="verse" id="LK16_30">30&#160;</span>Pero nopa tominpixquetl quiilhui: ‘¡Axtle! Notata Abraham, ax quichihuilíaj cuenta. Pero intla se tlen mictoc moyolcuis huan quincamahuis, huajca moyolcuepase huan quicahuase inintlajtlacolhua.’ 
<span class="verse" id="LK16_31">31&#160;</span>Pero Abraham quiilhui: ‘Intla inijuanti ax quitlacaquilíaj tlen Moisés huan itiocamanalojcahua tlajcuilojque, nojquiya ax quichihuilise cuenta itlajtol se tlen ya mictoc huan moyolcuis.’ ”  </div>
<div class='psalmlabel' id='LK17_0'> 17</div>
<div class='s'>Tlacame ma ax tlajtlacolchihuaca </div>
<div class='p'>
<span class="verse" id="LK17_1">1&#160;</span>Huan Jesús quinilhui imomachtijcahua: “Nochipa oncas tlamantli tlen quinyoltilanas tlacame ma tlajtlacolchihuaca. Pero se hueyi tlatzacuiltili quichiyas nopa tlacatl tlen quiyoltilanas seyoc. 
<span class="verse" id="LK17_2">2&#160;</span>Más cuali quema aya quichihua nopa hueyi tlajtlacoli, ma moquechilpi imetl huan ma moisahuiti ipan hueyi atl para ax quichihuilis ma tlajtlacolchihua se tlen noaxca tlen ax quipiya fuerza. 
<span class="verse" id="LK17_3">3&#160;</span>Ximomocuitlahuica ica tlen inquichihuaj. </div>
<div class='p'>“Intla moicni mitzixpanos, huajca xiquilhui tlen quichijtoc. Huan intla yajaya moyolcuepa ica tlen quichijtoc, huajca xijtlapojpolhui. 
<span class="verse" id="LK17_4">4&#160;</span>Huan intla yajaya mitzixpanos chicome hueltas ipan se tonal huan sesen huelta mocuepas huan quiijtos: ‘Xinechtlapojpolhui tlen ax cuali nimitzchihuilijtoc’, huajca sesen huelta xijtlapojpolhui.” </div>
<div class='s'>Monequi más tijneltocase Toteco </div>
<div class='p'>
<span class="verse" id="LK17_5">5&#160;</span>Huan itlayolmelajcahua Tohueyiteco Jesús quiilhuijque: </div>
<div class='p'>―Xitechpalehui para más ma timitzneltoquilica. </div>
<div class='p'>
<span class="verse" id="LK17_6">6&#160;</span>Huan Tohueyiteco quinilhui: </div>
<div class='p'>―Se mostaza xinachtli eltoc nelía pilsiltzi pero teipa mochihua hueyi. Huan intla queja nopa mohueyilis imotlaneltoquilis, huajca huelis inquiilhuise ni hueyi cuahuitl: ‘Ximoquixti huan ximotoca ipan hueyi atl’, huan ni cuahuitl inmechneltoquilis. </div>
<div class='s'>Quinamiqui ma tijtequipanoca Toteco </div>
<div class='p'>
<span class="verse" id="LK17_7">7&#160;</span>“Intla itequipanojca se tlacatl tlamehua ipan imil o quinmocuitlahuía iborregojhua, huan teipa quitlamiltis itequi huan mocuepas ichaj, iteco ax quiilhuis: ‘Xihuala huan ximosehui para titlacuas.’ 
<span class="verse" id="LK17_8">8&#160;</span>¡Axtle! Quema yajaya hualas, iteco quiilhuis: ‘Xijsencahua tlen nijcuas huan xinechtequili notlacualis huan teipa ta titlacuas.’ 
<span class="verse" id="LK17_9">9&#160;</span>Huan teipa iteco ax monequi quitlascamatis pampa quichijqui tlen quinahuati ma quichihua pampa quejnopa itequi para quichihuas mojmostla. 
<span class="verse" id="LK17_10">10&#160;</span>Huan queja nopa eltoc ica imojuanti pampa initequipanojcahua Toteco, huan quema inquichihuaj nochi tlen yajaya inmechnahuatía, xiquilhuica: ‘Toteco, ax quinamiqui titechtlascamatis pampa tojuanti timoaxcahua huan san tijchijtoque tlen quinamiqui tijchihuase.’ ” </div>
<div class='s'>Jesús quinchicajqui majtlactli tlacame </div>
<div class='p'>
<span class="verse" id="LK17_11">11&#160;</span>Huan Jesús noja nejnemiyaya ipan ojtli para altepetl Jerusalén huan panotinenqui nopa inepantipa estado Galilea huan estado Samaría. 
<span class="verse" id="LK17_12">12&#160;</span>Huan calajqui ipan se rancho huan hualajque quinamiquicoj majtlactli tlacame tlen palaniyayaj inintlacayo. Inijuanti mohuejcaquetzque queja monequiyaya ipampa inincocolis, 
<span class="verse" id="LK17_13">13&#160;</span>huan inijuanti quitzajtzilijque: </div>
<div class='p'>―Jesús, titlamachtijquetl, xitechtlasojtla huan xitechchicahua. </div>
<div class='p'>
<span class="verse" id="LK17_14">14&#160;</span>Huan quema Jesús quinitac, quinilhui: </div>
<div class='p'>―Xiyaca ximonextitij iixtla nopa totajtzi para quimatis inmochicajtoque. </div>
<div class='p'>Huan quema yohuiyayaj ipan ojtli campa totajtzi, nochi mochicajque tlen inincocolis yonque eltoya nelfiero. 
<span class="verse" id="LK17_15">15&#160;</span>Huan se tlen nopa tlacame momacac cuenta para Jesús ya quichicajtoya, huajca mocuepqui, tlahuel quihueyichijtihualayaya Toteco Dios. 
<span class="verse" id="LK17_16">16&#160;</span>Huan yajaya motlancuaquetzqui iicxitla Jesús huan quitlascamatqui. Huan nopa tlacatl eliyaya se Samaría ejquetl. 
<span class="verse" id="LK17_17">17&#160;</span>Huan Jesús quiijto: </div>
<div class='p'>―¿Ax niquinchicajqui majtlactli tlacame? ¿Canque itztoque nopa seyoc chicnahui? 
<span class="verse" id="LK17_18">18&#160;</span>¿Axaca más quinequiyaya mocuepas para quihueyichihuas Toteco, san ni sejcoyoc ejquetl? </div>
<div class='p'>
<span class="verse" id="LK17_19">19&#160;</span>Huan Jesús quiilhui nopa tlacatl: </div>
<div class='p'>―Ximoquetza huan xiya mochaj. Timochicajqui pampa tinechneltocac. </div>
<div class='s'>Quema Toteco tlanahuatis </div>
<div class='p'>
<span class="verse" id="LK17_20">20&#160;</span>Huan sequin fariseos quitlajtlanijque Jesús quema hualas Toteco para tlanahuatis ipan ni tlaltepactli. Huan Jesús quinnanquili huan quinilhui: </div>
<div class='p'>―Quema Toteco tlanahuatis, ax oncas tlanescayotl tlen huelis inquiitase. 
<span class="verse" id="LK17_21">21&#160;</span>Huan axaca quiijtos: ‘Xiquitaca, nicani Toteco tlanahuatía’ o ‘Nepa Toteco tlanahuatía’, pampa Toteco tlanahuatía ipan ininyolo tlacame. </div>
<div class='p'>
<span class="verse" id="LK17_22">22&#160;</span>Huan Jesús quinilhui imomachtijcahua: </div>
<div class='p'>―Ajsis tonali quema inquinequise innechitase na tlen niMocuepqui Tlacatl huan inquinequise sampa initztose nohuaya, pero ax huelis innechitase. 
<span class="verse" id="LK17_23">23&#160;</span>Huan tlacame inmechilhuise: ‘Xijtlachilitij nepa itztoc’ o ‘Xijtlachiliquij nica itztoc’, pero amo xiyaca xinechtemotij. 
<span class="verse" id="LK17_24">24&#160;</span>Queja nochi hueli quiitaj quema tlapetlani ipan elhuicactli huan tlahuía campa hueli, queja nopa nojquiya nochi nechitase na tlen niMocuepqui Tlacatl ipan nopa tonal quema nimocuepas ipan tlaltepactli. 
<span class="verse" id="LK17_25">25&#160;</span>Pero achtohui monequi para tlahuel nitlaijiyohuis, huan tlacame tlen ama itztoque nechhuejcamajcahuase. </div>
<div class='p'>
<span class="verse" id="LK17_26">26&#160;</span>“Quema na tlen niMocuepqui Tlacatl nimocuepas ipan tlaltepactli elis queja eltoya quema Noé itztoya. 
<span class="verse" id="LK17_27">27&#160;</span>Ipan nopa tonali quema Noé itztoya, tlacame tlacuayayaj, tlaiyayaj, mosihuajtiyayaj huan quisencahuayayaj para iniichpocahua ma monamictica. Quichihuayayaj nochi tlen ipa momajtoyaj quichihuaj hasta nopa tonal quema Noé calajqui ipan cuacanahua. Huan nopa tonal pejqui tlaahuetzi huan tlatemic campa hueli hasta quintlamimicti nochi tlacame. </div>
<div class='p'>
<span class="verse" id="LK17_28">28&#160;</span>“Huan ihuical panoyaya quema Lot itztoya ipan tlaltepactli. Tlacame tlacuayayaj, tlaiyayaj, tlacohuayayaj, tlanamacayayaj, tlatojtocayayaj huan quichihuayayaj ininchaj. 
<span class="verse" id="LK17_29">29&#160;</span>Pero ipan nopa tonal quema Lot quisqui altepetl Sodoma, huetzqui tlitl ihuaya azufre huan quintlamitlati nochi nopa tlacame tlen itztoyaj nopona. 
<span class="verse" id="LK17_30">30&#160;</span>Huan ihuical elis nojquiya ipan nopa tonal quema na tlen niMocuepqui Tlacatl nimonextis, ax oncas tlanescayotl para inmechilhuis intla se tlajquía panos. </div>
<div class='p'>
<span class="verse" id="LK17_31">31&#160;</span>“Ipan nopa tonal intla se itztos icalpani, ma cholo nimantzi. Ma ax temos huan calaquis calijtic para quihuicas se tlenijqui. Huan inijuanti tlen itztose ipan ininmil ma ax mocuepase ininchajchaj. 
<span class="verse" id="LK17_32">32&#160;</span>Xiquilnamiquica tlen ipantic isihua Lot. 
<span class="verse" id="LK17_33">33&#160;</span>Nojquiya nimechilhuía intla se momanahuisnequi para ax miquis nopampa, quipolos ialma. Huan ajqueya ax majmahui miquis nopampa, quimaquixtis ialma. </div>
<div class='p'>
<span class="verse" id="LK17_34">34&#160;</span>“Huan nimechilhuía, ipan nopa tlayohua, ome itztose ipan se tlapechtli, huan nijnahuatis notequipanojca ma quihuica se huan ne se ma quicajtehua nopona. 
<span class="verse" id="LK17_35">35&#160;</span>Huan intla itztose ome sihuame tlen tisij san sejco, yajaya quihuicas se huan ne seyoc quicajtehuas. 
<span class="verse" id="LK17_36">36&#160;</span>Huan ome tlacame tequititinemise ipan mili, huan notequipanojca no quihuicas se huan nopa seyoc quicajtehuas.” </div>
<div class='p'>
<span class="verse" id="LK17_37">37&#160;</span>Huan inijuanti quitlajtlanijque: </div>
<div class='p'>―Tohueyiteco, ¿canque panos nochi ya ni? </div>
<div class='p'>Huan Jesús quinnanquili: </div>
<div class='p'>―Queja nochi quiitaj quema mosentilíaj tzopilome campa huetztoc se mijcatzi, nochi quiitase ya ni.  </div>
<div class='psalmlabel' id='LK18_0'> 18</div>
<div class='s'>Se cahual toahui huan se juez </div>
<div class='p'>
<span class="verse" id="LK18_1">1&#160;</span>Huan Jesús quinilhui imomachtijcahua se huicaltili para quinnextilis cuali ma quisenhuiquilica momaijtoca ica Toteco hasta yajaya quinmacas tlen quitlajtlaníaj. 
<span class="verse" id="LK18_2">2&#160;</span>Huan quinilhui: “Ipan se altepetl itztoya se juez tlen ax quitlepanitayaya Toteco huan ax quinchihuiliyaya cuenta tlacame. 
<span class="verse" id="LK18_3">3&#160;</span>Nojquiya itztoya se cahual toahui ipan nopa altepetl huan yajaya ajachica quitlajtlaniyaya ma quitlajtolsencahua ica tlen fiero icualancaitacahua quichihuilijtoyaj. 
<span class="verse" id="LK18_4">4&#160;</span>Huan miyac huelta quitlajtlani nopa juez huan ax quinequiyaya quipalehuis, pero teipa nopa juez moilhui: ‘Yonque ax nijtlepanita Dios huan ax niquinchihuilía cuenta tlacame, 
<span class="verse" id="LK18_5">5&#160;</span>monequi nijchihuas tlen xitlahuac. Monequi nijtlajtolsencahuas queja tlen quinamiqui para ni cahual toahui. Yajaya tlahuel nechcuatotonía pampa ajachica huala nechtlajtlanía huan ya nechpastlami.’ ” </div>
<div class='p'>
<span class="verse" id="LK18_6">6&#160;</span>Huan Tohueyiteco quinilhui: “Xijmachilica quejatza nopa ax cual juez moilhui quema quiijto quipalehuis nopa cahual toahui. 
<span class="verse" id="LK18_7">7&#160;</span>Huan Toteco achi más nimantzi quintlajtolsencahuas itlacajhua tlen quintlapejpenijtoc intla inijuanti momaijtohuaj tonaya huan yohuali. Yajaya ax quinilcahuas huan quiijtos para mostla quichihuas. 
<span class="verse" id="LK18_8">8&#160;</span>Nimechilhuía, nimantzi quinpalehuis. Pero quema na tlen niMocuepqui Tlacatl nimocuepas, ¿quesqui tlacame noja nechneltoquilise huan momaijtojtose ipan ni tlaltepactli?” </div>
<div class='s'>Ome tlacame momaijtotoj </div>
<div class='p'>
<span class="verse" id="LK18_9">9&#160;</span>Huan Jesús quinilhui ni huicaltili para tlacame tlen mohueyimatiyayaj. Moilhuiyayaj ya itztoyaj xitlahuaque iixtla Toteco, huan yeca quincocoliyayaj sequinoc pampa quinitayayaj para ax cuajcualme. Huan Jesús quiijto: 
<span class="verse" id="LK18_10">10&#160;</span>“Ome tlacame yajque ipan hueyi tiopamitl para momaijtotij ica Toteco. Se eliyaya se fariseo huan seyoc se tlacatl tlen tlainanqui impuesto huan momatqui tlacajcayahua. 
<span class="verse" id="LK18_11">11&#160;</span>Huan nopa fariseo moquetzqui huan momaijto huan quiijto: ‘Toteco Dios, nimitztlascamati pampa ax niitztoc queja sequinoc. Inijuanti tlaxtequij, momecatíaj huan quichihuaj tlen ax cuali. Nojquiya nipaqui pampa ax niitztoc queja ni tlacatl tlen nonechca itztoc tlen tlainama impuesto huan tlacajcayahua. 
<span class="verse" id="LK18_12">12&#160;</span>Na nimosahua ompa ipan se samano huan nimitzmaca majtlactli por ciento tlen nochi tlen nijpiya.’ 
<span class="verse" id="LK18_13">13&#160;</span>Pero nopa tlacatl tlen tlainanqui impuesto moquetzqui ica huejca huan mohuijtzonqui pampa mopinahuayaya quitlalanas itzonteco para quitlachilis elhuicac. Huan yajaya moyoltejtejtzonayaya ica cuesoli huan quiijto: ‘Toteco xinechtlasojtla pampa miyac nijhuica tlajtlacoli moixtla.’ 
<span class="verse" id="LK18_14">14&#160;</span>Na nimechilhuía, Toteco quitlapojpolhui nopa tlacatl tlen tlainanqui impuesto huan yajaya yajqui ichaj xitlahuac iixtla Toteco, pero nopa fariseo, axtle. Pampa nochi tlen mohueyimatij, Toteco quinpinahualtis huan nochi tlen moicnonequij iixtla Toteco, Toteco quinhueyitlalis.” </div>
<div class='s'>Jesús quintiochijqui coneme </div>
<div class='p'>
<span class="verse" id="LK18_15">15&#160;</span>Huan sihuame quinhualicayayaj campa Jesús ininpilconehua para ma quintlalili ima ininpani para ma quintiochihua. Huan imomachtijcahua Jesús quinitaque huan quinajhuaque. 
<span class="verse" id="LK18_16">16&#160;</span>Pero Jesús quinnotzqui imomachtijcahua huan quinilhui: </div>
<div class='p'>―Xiquincahuilica coneme ma hualaca campa na. Amo xiquintzacuilica, pampa Toteco quinnahuatis ipan ininyolo tlacame tlen nechselíaj queja ni coneme nechselíaj. 
<span class="verse" id="LK18_17">17&#160;</span>Huan nelía nimechilhuía ajqueya ax quiselía Toteco huan ax quicahuilía ma quinnahuati ipan iyolo queja ni coneme quichihuaj, ax calaquis campa Toteco tlanahuatía. </div>
<div class='s'>Se tominpixquetl quicamahui Jesús </div>
<div class='p'>
<span class="verse" id="LK18_18">18&#160;</span>Huan hualajqui se tominpixquetl huan quitlajtlani Jesús: </div>
<div class='p'>―Ticuali tlamachtijquetl, ¿tlaque cuali monequi nijchihuas para Toteco ma nechmacas yolistli yancuic para nochipa? </div>
<div class='p'>
<span class="verse" id="LK18_19">19&#160;</span>Huan Jesús quiilhui: </div>
<div class='p'>―¿Tijmati tlaque quiijtosnequi para tinechnotza nicuali? San Toteco Dios itztoc cuali. 
<span class="verse" id="LK18_20">20&#160;</span>Tijmati itlanahuatil Toteco: ‘Amo ximomecati, amo xitemicti, amo xitlaxtequi huan ax quema xiteistlacahui. Xiquintlepanita motata huan monana.’ </div>
<div class='p'>
<span class="verse" id="LK18_21">21&#160;</span>Huan yajaya quiilhui Jesús: </div>
<div class='p'>―Nochi ya ni nijchijtihualajtoc hasta quema niconetzi nieliyaya. </div>
<div class='p'>
<span class="verse" id="LK18_22">22&#160;</span>Huan quema Jesús quicajqui ni, quiilhui: </div>
<div class='p'>―Intla melahuac tlen tiquijtohua, san se tlamantli noja mitzpolohua. Xijnamacati nochi tlen moaxca huan xiquinmaca nopa tomi tlen teicneltzitzi huan queja nopa tijpiyas tlen ipati para moaxca nepa elhuicac. Huan teipa xihuala huan xinechtoquili. </div>
<div class='p'>
<span class="verse" id="LK18_23">23&#160;</span>Pero quema nopa tlacatl quicajqui tlen Jesús quiilhui, pejqui mocuesohua pampa nelía quipixtoya tomi. 
<span class="verse" id="LK18_24">24&#160;</span>Huan Jesús quitlachili huan quiijto: </div>
<div class='p'>―Nelía ohui para tlacame tlen tominpiyaj quicahuilise Toteco ma quinnahuati ipan ininyolo. 
<span class="verse" id="LK18_25">25&#160;</span>Ohui para se hueyi tlapiyali queja se camello ma pano ipan iixtiyol se huitzmalotl, pero noja más ohui para se tlacatl tlen tominpiya calaquis campa Toteco tlanahuatía. </div>
<div class='p'>
<span class="verse" id="LK18_26">26&#160;</span>Huan inijuanti tlen quicajque quiilhuijque: </div>
<div class='p'>―Huajca ¿ajqueya huelis momaquixtis tlen itlajtlacolhua? </div>
<div class='p'>
<span class="verse" id="LK18_27">27&#160;</span>Huan Jesús quinilhui: </div>
<div class='p'>―Nopa tlen tlacame ax hueli quichihuaj, Toteco quena, hueli quichihua. </div>
<div class='p'>
<span class="verse" id="LK18_28">28&#160;</span>Huan Pedro quiilhui: </div>
<div class='p'>―Xiquita, tojuanti tijcajtejtoque nochi tlen tijpixtoyaj para timitztoquilise. </div>
<div class='p'>
<span class="verse" id="LK18_29">29&#160;</span>Huan Jesús quinilhui: </div>
<div class='p'>―Nelía nimechilhuía nochi tlen quicajtejtoc ichaj, o isihua, o iicnihua, o itatahua o iconehua para quichihuas tlen Toteco quinahuatía, 
<span class="verse" id="LK18_30">30&#160;</span>quiselis miyac más ipan ni tonali huan ipan nopa tonali tlen huala, quipiyas yolistli tlen yancuic para nochipa. </div>
<div class='s'>Jesús quiijto para tlacame quimictise </div>
<div class='p'>
<span class="verse" id="LK18_31">31&#160;</span>Huan Jesús quinhuicac nopa majtlactli huan ome imomachtijcahua iyoca huan quinilhui: “Xiquitaca, amantzi tiyohuij altepetl Jerusalén campa panos nochi tlen nopa tiocamanalohuani huejcajquiya tlajcuilojque para nopantis na tlen niMocuepqui Tlacatl. 
<span class="verse" id="LK18_32">32&#160;</span>Tlacame nechtemactilise ininmaco sejcoyoc ehuani huan nechhuihuiitase huan nechchihuilise tlen fiero. Nechchajchase, 
<span class="verse" id="LK18_33">33&#160;</span>huan nechhuijhuitequise huan nechmictise, pero ica eyi tonali nimoyolcuis.” </div>
<div class='p'>
<span class="verse" id="LK18_34">34&#160;</span>Huan imomachtijcahua ax quimachilijque tlen quinilhuiyaya pampa Toteco quitlatiyaya tlen Jesús quiijtohuayaya para ma ax quimachilica. </div>
<div class='s'>Jesús quichicajqui se popoyotzi </div>
<div class='p'>
<span class="verse" id="LK18_35">35&#160;</span>Huan quema Jesús monechcahuiyaya altepetl Jericó, itztoya nepa se popoyotzi tlen mosehuiyaya ojteno motlaejehuiyaya tlen ica panos. 
<span class="verse" id="LK18_36">36&#160;</span>Huan quema nopa popoyotzi quincajqui nochi nopa miyac tlacame tlen panohuayayaj ihuaya Jesús, huajca quintlajtlani ajqueya huala. 
<span class="verse" id="LK18_37">37&#160;</span>Huan tlacame quiilhuijque para hualayaya Jesús tlen ehua altepetl Nazaret. 
<span class="verse" id="LK18_38">38&#160;</span>Huan huajca nopa popoyotzi chicahuac quiijto: </div>
<div class='p'>―¡Jesús, tiiixhui Tlanahuatijquetl David tlen huejcajquiya, xinechtlasojtla! </div>
<div class='p'>
<span class="verse" id="LK18_39">39&#160;</span>Huan nopa tlacame tlen tlayacanayayaj quiajhuaque huan quiilhuijque ma ayoc molini, pero yajaya achiyoc chicahuac tzajtzic: </div>
<div class='p'>―¡Jesús tiiixhui David, xinechtlasojtla! </div>
<div class='p'>
<span class="verse" id="LK18_40">40&#160;</span>Huan Jesús moquetzqui huan quinahuati se ma quihualiquili nopa popoyotzi. Huan quema ajsico, Jesús quitlajtlani: </div>
<div class='p'>
<span class="verse" id="LK18_41">41&#160;</span>―¿Tlaque tijnequi ma nimitzchihuili? </div>
<div class='p'>Huan nopa tlacatl quiilhui: </div>
<div class='p'>―NohueyiTeco, nijnequi nitlachiyas sampa. </div>
<div class='p'>
<span class="verse" id="LK18_42">42&#160;</span>Huan Jesús quiilhui: </div>
<div class='p'>―¡Xitlachiya! Ya timochicajtoc pampa tinechneltocac. </div>
<div class='p'>
<span class="verse" id="LK18_43">43&#160;</span>Huan nimantzi huelqui tlachiya cuali, huan quitoquili Jesús ipan ojtli, quihueyichijtiyajqui Toteco Dios. Huan nochi nopa tlacame tlen quiitaque tlen panoc nojquiya quipaquilismacayayaj Toteco.  </div>
<div class='psalmlabel' id='LK19_0'> 19</div>
<div class='s'>Jesús huan Zaqueo </div>
<div class='p'>
<span class="verse" id="LK19_1">1&#160;</span>Huan Jesús calajqui ipan altepetl Jericó, pero san panotiquisato. 
<span class="verse" id="LK19_2">2&#160;</span>Huan itztoya nopona se tlacatl tlen itoca eliyaya Zaqueo. Yajaya eliyaya se inintlayacanca nopa tlacame tlen tlainamayayaj impuesto huan quipixqui miyac tomi. 
<span class="verse" id="LK19_3">3&#160;</span>Huan Zaqueo quichihuayaya campeca para quiitas Jesús, pero ax huelqui pampa itztoyaj miyac tlacame tlen quiyahualojtoyaj, huan Zaqueo eliyaya tlalchipantic. 
<span class="verse" id="LK19_4">4&#160;</span>Huajca Zaqueo motlalo huan tlayacanqui huan tlejcoto ipan se cuahuitl para huelis quiitas Jesús quema panosquía ojtipa. 
<span class="verse" id="LK19_5">5&#160;</span>Huan quema Jesús ajsico nopona, ajcotlachixqui ipan nopa cuahuitl huan quiitac Zaqueo huan quiilhui: </div>
<div class='p'>―Zaqueo, ximoisihuilti huan xitemo, pampa ama nimocahuas mochaj. </div>
<div class='p'>
<span class="verse" id="LK19_6">6&#160;</span>Huajca moisihuilti huan nimantzi temoc, huan ica paquilistli quiseli Jesús ipan ichaj. 
<span class="verse" id="LK19_7">7&#160;</span>Huan quema tlacame quiitaque tlen panoc, pejque quitlaijilhuíaj Jesús pampa yajqui quipaxaloto se tlacatl tlen miyac tlajtlacoli quipixtoya. 
<span class="verse" id="LK19_8">8&#160;</span>Huan teipa Zaqueo moquetzqui iniixtla nochi huan quiilhui Tohueyiteco: </div>
<div class='p'>―Xiquita, Tohueyiteco, ama nimoyolpatlatoc. Niquinmacas tlajco tlen nijpiya ica inijuanti tlen teicneltzitzi. Huan ica nochi tlen niquincajcayajtoc huan niquinquixtili más tomi tlen monequiyaya, niquincuepilis nahui huelta tlen niquinquixtili. </div>
<div class='p'>
<span class="verse" id="LK19_9">9&#160;</span>Huan Jesús quinilhui nopa tlacame nopona: </div>
<div class='p'>―Ama nijmaquixti ni tlacatl tlen itlajtlacolhua pampa nechneltoquili queja nojquiya Abraham nechneltoquili. 
<span class="verse" id="LK19_10">10&#160;</span>Na tlen niMocuepqui Tlacatl nihualajtoc ipan ni tlaltepactli para niquintemos huan niquinmaquixtis tlacame tlen mocuapolojtoyaj ipan inintlajtlacolhua. </div>
<div class='s'>Se tecojtli huan majtlactli tlatequipanohuani </div>
<div class='p'>
<span class="verse" id="LK19_11">11&#160;</span>Huan nochi nopa tlacame quicaquiyayaj. Huan Jesús quinilhui se tlatenpohualistli pampa monechcahuiyaya Jerusalén, huan miyac tlacame moilhuiyayaj monextis itlanahuatilis Toteco huan nimantzi Jesús pehuasquía tlanahuatis ipan ni tlaltepactli. Huan nopa tlacame quicaquiliyayaj tlen Jesús quiijtohuayaya huan yeca quinilhui se huicaltili. 
<span class="verse" id="LK19_12">12&#160;</span>Huan Jesús quiijto: “Se tlacatl tlen itztoya ipan se familia tlen tlanahuatiani quisayaya para yas ipan seyoc tlali tlen huejca para quiselis tequihuejcayotl para tlanahuatis, huan teipa mocuepasquía. 
<span class="verse" id="LK19_13">13&#160;</span>Huan achtohui quinnotzqui majtlactli itequipanojcahua huan quinmacac se sen imiyaca tomi queja se tlacatl quitlanis ipan eyi metztli tlen tequitl. Quinilhui ma tlacohuaca huan ma tlanamacaca para quitlanilise más tomi hasta yajaya mocuepas. 
<span class="verse" id="LK19_14">14&#160;</span>Pero miyac tlacame nepa campa quisqui quicualancaitac nopa tlanahuatijquetl huan quititlanque se amatl tlasencahuali campa ajsiti huan nopa amatl quiijto: ‘Ax tijnequij para ni tlacatl ma technahuati.’ </div>
<div class='p'>
<span class="verse" id="LK19_15">15&#160;</span>“Pero yonque ya nopa panoc, nopa tlanahuatijquetl quiseli tequihuejcayotl para tlanahuatis campa yajqui. Huan teipa se tonal mocuepqui itlal huan quinnahuati ma mosentilica nopa tlatequipanohuani tlen quintominmacatoya para quimatis quejatza quitequihuiyayaj itomi. 
<span class="verse" id="LK19_16">16&#160;</span>Huan nopa tlatequipanojquetl tlen achtohui monexti, quiilhui: ‘Noteco, ica nopa tomi tlen tinechmacac ya nijtlantoc majtlactli huelta más imiyaca tomi.’ 
<span class="verse" id="LK19_17">17&#160;</span>Huan iteco quiilhui: ‘Cualtitoc, tinocual tlatequipanojca. Temachtli tiitztoya ica pilquentzi tomi tlen nimitzmacac, huan ama nimitztlalis xijnahuati majtlactli altepetini.’ 
<span class="verse" id="LK19_18">18&#160;</span>Huan nopa ompa tlatequipanojquetl monexti huan quiilhui: ‘Noteco, ica nopa tomi tlen tinechmacac, ya nijtlantoc macuili hueltas más imiyaca tomi.’ 
<span class="verse" id="LK19_19">19&#160;</span>Huan ihuical quiilhui nopa ompa tlatequipanojquetl huan nojquiya quiilhui: ‘Nimitztlalis xijnahuati macuili altepetini.’ </div>
<div class='p'>
<span class="verse" id="LK19_20">20&#160;</span>“Huan seyoc itequipanojca hualajqui huan quiilhui: ‘Noteco, nicani eltoc nopa tomi tlen tinechmacac. Nicajcojqui ipan se payo. 
<span class="verse" id="LK19_21">21&#160;</span>Nimitzimacasiyaya intla nijpolojtosquía motomi ica tlanamaquilistli, pampa nijmati chicahuac titlanahuatía. Tijcui tomi tlen ax tijtlantoc huan tipixca campa ax titoctoc.’ 
<span class="verse" id="LK19_22">22&#160;</span>Huan iteco quiilhui: ‘Ta tifiero tlatequipanojquetl, nimitztlajtolsencahuas ica tlen tiquijtojtoc. Tijmatqui chicahuac nitlanahuatía. Nijcui tomi tlen ax nijtlantoc huan nipixca campa ax nitoctoc. 
<span class="verse" id="LK19_23">23&#160;</span>¿Para tlen ax tijtlali notomi ipan se banco, huan quema nihualasquía, nopa banco nechtlaxtlahuijtosquía se quentzi itlapanca pampa quitequihuiyaya notomi?’ </div>
<div class='p'>
<span class="verse" id="LK19_24">24&#160;</span>“Huan nojquiya nopa tecojtli quinilhui nopa tlacame tlen ijcatoyaj nechca: ‘Xijquixtilica nopa tomi tlen nijmacac, huan xijmacaca yajaya tlen quitlanqui majtlactli huelta tlen quipixtoya.’ 
<span class="verse" id="LK19_25">25&#160;</span>Huan nopa tlacame quiilhuijque: ‘Toteco, yajaya quipixtojca majtlactli huelta más tomi.’ </div>
<div class='p'>
<span class="verse" id="LK19_26">26&#160;</span>“Pero ininteco quinilhui: ‘Nimechilhuía, nochi tlen cuali quimati quejatza quitequihuise tlen quipiyaj, niquinmacas más, huan tlen ax quitequihuía tlen quipiyaj, yonque pilquentzi quipixque, niquinquixtilis nopa pilquentzi tlen quipixtoyaj. 
<span class="verse" id="LK19_27">27&#160;</span>Huan nocualancaitacahua tlen ax quinequiyayaj ma niquinnahuatiqui, ama xiquinhualicaca huan xiquinmictica nica noixtla.’ ” </div>
<div class='s'>Jesús calajqui altepetl Jerusalén ipan burro </div>
<div class='p'>
<span class="verse" id="LK19_28">28&#160;</span>Quema Jesús quinilhuijtoya ni huicaltili, sampa quiitzqui iojhui para Jerusalén. 
<span class="verse" id="LK19_29">29&#160;</span>Huan quema monechcahuiyaya altepetini Betfagé huan Betanía huan nopa tepetl tlen itoca Olivos, quintitlanqui ome imomachtijcahua ipan se tequitl, 
<span class="verse" id="LK19_30">30&#160;</span>quinilhui: </div>
<div class='p'>―Xiyaca nopa rancho tlen mocahua imoixmelac huan quema incalaquise nepa inquipantise se pilburrojtzi ilpitoc tlen aya aca tlejcotoc ipani. Xijtojtomaca huan xinechhualiquilica. 
<span class="verse" id="LK19_31">31&#160;</span>Huan intla se acajya inmechtlajtlanis para tlen inquitojtomaj, nopa pilburrojtzi, huajca xiquilhuica: ‘Toteco quinequi quitequihuis.’ </div>
<div class='p'>
<span class="verse" id="LK19_32">32&#160;</span>Huan nopa ome imomachtijcahua yajque huan nelía quipantijque nopa pilburrojtzi queja Jesús quinilhuijtoya. 
<span class="verse" id="LK19_33">33&#160;</span>Huan quema quitojtomayayaj, nopa tecojtli quintlajtlani: </div>
<div class='p'>―¿Para tlen inquitojtomaj nopa pilburrojtzi? </div>
<div class='p'>
<span class="verse" id="LK19_34">34&#160;</span>Huan inijuanti quiilhuijque: </div>
<div class='p'>―Toteco quinequi quitequihuis. </div>
<div class='p'>
<span class="verse" id="LK19_35">35&#160;</span>Huan inijuanti quihuicaque campa Jesús huan quitlalilijque inintlaque ipan nopa burro huan Jesús ipan tlejcoc. 
<span class="verse" id="LK19_36">36&#160;</span>Huan miyac tlacame quisohuayayaj inintlaque ipan ojtli campa Jesús nejnemiyaya. 
<span class="verse" id="LK19_37">37&#160;</span>Huan quema monechcahuijque campa itlaixtemolis nopa tepetl Olivos, nochi nopa miyac tlacame tlen quitoquiliyayaj pejque quipaquilismacaj Toteco ipampa nochi nopa chicahualnescayotl tlen quiitztoyaj Jesús quichihuayaya. Huan ica paquilistli, 
<span class="verse" id="LK19_38">38&#160;</span>inijuanti tlahuejchihuayayaj huan quiijtohuayayaj: </div>
<div class='q'>“¡Ma Toteco Dios quitiochihua ni tlanahuatijquetl tlen huala ipan itoca [19:38 Ica itequihuejcayo.]! </div>
<div class='q'>Oncasa tlasehuilistli ica tojuanti huan Toteco tlen itztoc elhuicactli. </div>
<div class='q'>¡Ma tijhueyichihuaca Toteco Dios hasta tlacaquistis ipan elhuicac campa más huejcapa!” </div>
<div class='p'>
<span class="verse" id="LK19_39">39&#160;</span>Huan sequin nopa fariseos tlen nejnemiyayaj ica nopa miyac tlacame quiilhuijque Jesús: </div>
<div class='p'>―Tlamachtijquetl, xiquinajhua momachtijcahua pampa quiijtohuaj tlamantli tlen ax quinamiqui. </div>
<div class='p'>
<span class="verse" id="LK19_40">40&#160;</span>Huan Jesús quinnanquili: </div>
<div class='p'>―Nimechilhuía intla nomomachtijcahua ax molinisquíaj para nechhueyitlalisquíaj, huajca ni tetini camatisquíaj para nechhueyichihuasquíaj. </div>
<div class='p'>
<span class="verse" id="LK19_41">41&#160;</span>Huan quema Jesús monechcahui nepa Jerusalén, quitlachili nopa altepetl huan chocac ininpampa nopa tlacame tlen nopona itztoyaj, 
<span class="verse" id="LK19_42">42&#160;</span>huan quiijto: “InJerusalén ehuani, intla inquimachilisquíaj tlen pano ama ni tonali, inhueltosquíaj inquipantisquíaj tlasehuilistli. Pero tzactoc imoixtiyol. 
<span class="verse" id="LK19_43">43&#160;</span>Huajca se tonal imocualancaitacahua hualase huan inmechyahualose huan inmechojtzacuase para axaca huelis cholos. 
<span class="verse" id="LK19_44">44&#160;</span>Huan inijuanti quixolehuase imoaltepe huan inmechmictise nochi imojuanti tlen initztoque nica. Huan ax tleno mocahuas queja eltoya pampa ax inquichihuilijque cuenta quema nimechpaxaloco.” </div>
<div class='s'>Jesús quintotocac tlanamacani tiopan calijtic </div>
<div class='p'>
<span class="verse" id="LK19_45">45&#160;</span>Huan Jesús calajqui ipan nopa hueyi israelita tiopamitl huan pejqui quintotoca nopa tlanamacani tlen itztoyaj calijtic. 
<span class="verse" id="LK19_46">46&#160;</span>Huan quinilhui: </div>
<div class='p'>―Ijcuilijtoc ipan Itlajtol Toteco campa quiijtohua: ‘Nochaj eltoc nopa cali campa tlacame momaijtose ica Toteco.’ Pero inquichijtoque campa inquintlaxtequilíaj tlacame tlen hualahuij. </div>
<div class='p'>
<span class="verse" id="LK19_47">47&#160;</span>Huan Jesús tlamachti mojmostla ipan nopa hueyi tiopamitl, pero quinequiyayaj quimictise nopa tlayacanca totajtzitzi, huan tlamachtiani tlen itlanahuatilhua Moisés, huan inijuanti tlen quihuicayayaj tequitl. 
<span class="verse" id="LK19_48">48&#160;</span>Pero ax quimatiyayaj quejatza quichihuasquíaj pampa nochi tlacame nelía quisentlacaquiliyayaj ica tlen quiijtohuayaya  </div>
<div class='psalmlabel' id='LK20_0'> 20</div>
<div class='s'>Itequihuejcayo Jesús </div>
<div class='p'>
<span class="verse" id="LK20_1">1&#160;</span>Se tonal Jesús tlamachtiyaya huan quiixtomayaya icual tlajtol Toteco ipan nopa hueyi israelita tiopamitl, huan hualajque nopa tlayacanca totajtzitzi, huan tlamachtiani tlen itlanahuatil Moisés huan nopa huehue tlacame tlen israelitame para quitlajtlanise. 
<span class="verse" id="LK20_2">2&#160;</span>Huan quiilhuijque: </div>
<div class='p'>―Xitechilhui ica tlaque tequihuejcayotl tijchihua ni tlamantli. ¿Ajqueya mitzmacatoc tequihuejcayotl? </div>
<div class='p'>
<span class="verse" id="LK20_3">3&#160;</span>Huan Jesús quinnanquili: </div>
<div class='p'>―Na nojquiya nimechtlajtlanis se tlamantli. Xinechnanquilica ya ni. 
<span class="verse" id="LK20_4">4&#160;</span>¿Ajqueya quititlanqui Juan para tecuaaltis? ¿Toteco quititlanqui o san tlacame quititlanque? </div>
<div class='p'>
<span class="verse" id="LK20_5">5&#160;</span>Huajca inijuanti iyoca pejque mocamahuíaj quejatza quinanquilisquíaj. Quiijtojque: “Intla tiquijtose Toteco quititlanqui Juan, huajca technanquilis ¿para tlen ax tijneltocaque itlajtol? 
<span class="verse" id="LK20_6">6&#160;</span>Pero intla tiquijtose san tlacame quititlanque, nochi ni tlacame techtepachose pampa inijuanti quineltocaj para Juan eliyaya se itiocamanalojca Toteco.” </div>
<div class='p'>
<span class="verse" id="LK20_7">7&#160;</span>Huan yeca inijuanti quinanquilijque, huan quiilhuijque ax quimatiyayaj ajqueya quititlanqui Juan. 
<span class="verse" id="LK20_8">8&#160;</span>Huan Jesús quinilhui: </div>
<div class='p'>―Huajca na nojquiya ax nimechilhuis ajqueya nechmacatoc tequihuejcayotl para nijchihuas nochi ni tlamantli. </div>
<div class='s'>Se huicaltili tlen tequitini tlen ax cuajcualme </div>
<div class='p'>
<span class="verse" id="LK20_9">9&#160;</span>Huan Jesús pejqui quinilhuía ni huicaltili, quiijto: “Itztoya se tlacatl tlen quitojqui xocomecatl ipan imil huan quincahuilijtejqui ininmaco sequin tlacame para ma quimocuitlahuica huan teipa moajachihuisquíaj tlen temacasquía nopa mili. Huan teipa nopa tlacatl yajqui huejca. 
<span class="verse" id="LK20_10">10&#160;</span>Huan teipa quema ajsic tonali para tlatequistli, nopa tecojtli quititlanqui se itequipanojca ma quinitati nopa tlacame para ma quimacaca tlen ya iaxca tlen nopa tlatequistli. Pero nopa tlacame tlen ininmaco eltoya nopa mili quimaquilijque itequipanojca huan san imacajya quimacajque. 
<span class="verse" id="LK20_11">11&#160;</span>Huajca nopa tlacatl tlen iaxca nopa mili sampa quititlanqui seyoc itequipanojca, huan nojquiya quimaquilijque, huan fiero quichihuilijque huan ax tleno quimacaque. 
<span class="verse" id="LK20_12">12&#160;</span>Huan ica expa nopa tlacatl sampa quititlanqui seyoc itequipanojca, huan nopa tlacame quicocojque huan quitotocaque. </div>
<div class='p'>
<span class="verse" id="LK20_13">13&#160;</span>“Huan nopa tlacatl tlen iaxca nopa xocomeca mili moilhui: ‘Nijmajtojca tlaque nijchihuas. Nijtitlanis notelpoca tlen niquicnelía huan temachtli quitlepanitase.’ 
<span class="verse" id="LK20_14">14&#160;</span>Pero quema nopa tlacame tlen ininmaco eltoya nopa mili quiitaque nopa telpocatl, huajca moilhuijque se ica seyoc: ‘Yajaya ni tlen teipa quiselis ni xocomeca mili. Ma tijmictica huan teipa ni mili elis toaxca.’ 
<span class="verse" id="LK20_15">15&#160;</span>Huajca inijuanti quihuahuatatzque xocomeca milteno huan quimictijque. </div>
<div class='p'>“Huajca ¿tlaque inmoilhuíaj quichihuas nopa tlacatl tlen iaxca nopa xocomeca mili ica nopa fiero tlacame? 
<span class="verse" id="LK20_16">16&#160;</span>Yajaya hualas huan quinmictis huan quicahuas imil ininmaco sequinoc.” </div>
<div class='p'>Huan quema nopa fariseos quicajque ni, quimatque para inijuanti eliyayaj nopa fiero tlacame ipan nopa huicaltili, huajca quiilhuijque Jesús: </div>
<div class='p'>―¡Toteco ma amo quicahuili ma pano ya nopa! </div>
<div class='p'>
<span class="verse" id="LK20_17">17&#160;</span>Huan Jesús quintlachili huan quintlajtlani: </div>
<div class='p'>―Huajca ¿tlaque quiijtosnequi tlen ijcuilijtoc ipan Itlajtol Toteco campa camati tlen na queja nieli se hueyi tetl? Queja ni quiijtohua: </div>
<div class='q'>‘Calchihuani ax quinejque quitequihuise se hueyi tetl, </div>
<div class='q'>huan quimajcajque. </div>
<div class='q'>Pero teipa nopa hueyi tetl tlen quimajcajtoyaj, </div>
<div class='q'>elqui tlen más monequiyaya para yas calnacastla huan ipan quiquetzase nopa cali.’ </div>
<div class='m'>
<span class="verse" id="LK20_18">18&#160;</span>Na nieli nopa hueyi tetl huan nochi tlen ax nechnequij itztoque queja tlen motilose huan huetzise ipan nopa hueyi tetl, huan tlahuel mococose. Huan quema niquinpanajsis tlen ax nechselíaj, huajca niquinchihuas xacualtic. </div>
<div class='s'>Ajqueya tlaxtlahua impuesto </div>
<div class='p'>
<span class="verse" id="LK20_19">19&#160;</span>Huan ipan nopa tonali nopa tlamachtiani tlen itlanahuatil Moisés huan nopa tlayacanca totajtzitzi quimachilijque para inijuanti nopa fiero tlacame ipan nopa tlatenpohualistli. Huan yeca quinequiyayaj quiitzquise Jesús, pero quinimacasiyayaj nopa miyac tlacame. 
<span class="verse" id="LK20_20">20&#160;</span>Huajca san quintitlanque tlacame para ma quitlachilijtinemica para quicaquisquíaj se tlajtoli tlen ica quiteilhuisquíaj Jesús iixtla nopa gobernador. 
<span class="verse" id="LK20_21">21&#160;</span>Huan se tlen inijuanti quitlajtlani Jesús: </div>
<div class='p'>―Tlamachtijquetl, tojuanti tijmatij tiquijtohua huan titlamachtía tlen xitlahuac huan axaca tijchicoicnelía. San titlamachtía tlen melahuac quinequi Toteco Dios ma tijchihuaca. 
<span class="verse" id="LK20_22">22&#160;</span>Huajca ¿tiquita cuali tiquixtlahuase tlen techtlajtlanía totlanahuatijca César o axtle? </div>
<div class='p'>
<span class="verse" id="LK20_23">23&#160;</span>Huan Jesús momacac cuenta quinequiyayaj quimasiltise ica itlajtol, huajca quinilhui: </div>
<div class='p'>―¿Para tlen inquinequij innechcajcayahuase? 
<span class="verse" id="LK20_24">24&#160;</span>Xinechnextilica se tomi ica tlen intlaxtlahuasquíaj nopa impuesto. ¿Ajqueya iixcopinca eltoc ipan ni tomi? Huan ¿ajqueya itoca ijcuilijtoc ipani? </div>
<div class='p'>Huan inijuanti quinanquilijque: </div>
<div class='p'>―Iixcopinca huan itoca Tlanahuatijquetl César. </div>
<div class='p'>
<span class="verse" id="LK20_25">25&#160;</span>Huan Jesús quinilhui: </div>
<div class='p'>―Huajca xijmacaca César tlen iaxca huan nojquiya xijmacaca Toteco tlen Toteco iaxca. </div>
<div class='p'>
<span class="verse" id="LK20_26">26&#160;</span>Huan ax huelque quicajcayajque Jesús o quimasiltise ica tlen quiijto iniixtla nopa tlacame. San mosentlachilijque, huan ayoc molinijque. </div>
<div class='s'>Jesús quiijto sampa moyolcuise mijcatzitzi </div>
<div class='p'>
<span class="verse" id="LK20_27">27&#160;</span>Huan hualajque campa Jesús sequin saduceos. Inijuanti ax quineltocaj para sampa moyolcuise mijcatzitzi. 
<span class="verse" id="LK20_28">28&#160;</span>Huan nopa saduceos quiilhuijque: </div>
<div class='p'>―Tlamachtijquetl, Moisés quiijcuilo huejcajquiya intla se tlacatl miquis huan ax quicajtehuas niyon se conetl, huajca iteipa ejca icni nopa mijcatzi monequi mosihuajtis ihuaya ihuejpol para quipiyase se conetl tlen elis queja icone yajaya tlen mijqui huan quimacas iteipa ixhuihua. 
<span class="verse" id="LK20_29">29&#160;</span>Itztoyaj chicome icnime huan nopa tlen achtohui ejquetl mosihuajti huan teipa mijqui, huan ax quipixqui niyon se conetl. 
<span class="verse" id="LK20_30">30&#160;</span>Huan nopa ompa tlacatl mosihuajti ica nopa toahui huan nojquiya mijqui huan ax quinpixqui coneme. 
<span class="verse" id="LK20_31">31&#160;</span>Huan nopa expa tlacatl mosihuajti ihuaya huan queja nopa panotiyajqui hasta nochi chicome icnime mosihuajtijque ihuaya nopa sihuatl huan ax quipixtoyaj ininconehua. 
<span class="verse" id="LK20_32">32&#160;</span>Huan teipa nojquiya mijqui nopa sihuatl. 
<span class="verse" id="LK20_33">33&#160;</span>Huajca ipan nopa tonali quema moyolcuise nochi tlen mictoque, ¿ajqueya tlen inijuanti quipiyas nopa sihuatl para iaxca? pampa nochi chicome quipixtoyaj para ininsihua. </div>
<div class='p'>
<span class="verse" id="LK20_34">34&#160;</span>Huan Jesús quinilhui: </div>
<div class='p'>―Ipan ni tonali nica ipan ni tlaltepactli tlacame mosihuajtíaj, huan quisencahuaj para iniichpocahua ma monamictica. 
<span class="verse" id="LK20_35">35&#160;</span>Pero quema tlacame moyolcuise huan inijuanti tlen quinamiqui calaquise elhuicac, ayoc mosihuajtis huan ayoc quisencahuase para iniichpocahua ma monamictica para quintlacatiltise coneme, 
<span class="verse" id="LK20_36">36&#160;</span>pampa nepa ayoc aca miquis. Nochi itztose queja ielhuicac ejcahua Toteco, tlen ax miquij huan ax monamictíaj. Huan itztose iconehua Toteco tlen yajaya quinyolcuic para itztose para nochipa. 
<span class="verse" id="LK20_37">37&#160;</span>Pero quena, mijcatzitzi moyolcuij pampa Moisés technextili para noja yoltoque tlen mictoyaj campa quiijcuilo queja quiitac nopa xihuitzontli tlen tlatlayaya huan Toteco quiilhui: ‘Na niininteco Abraham, Isaac huan Jacob.’ 
<span class="verse" id="LK20_38">38&#160;</span>Huan pampa Toteco quiijto yajaya noja eliyaya ininTeco Abraham, Isaac huan Jacob yonque inijuanti ya mictoyaj huejcajquiya quema quiijto nopa tlajtoli, huajca tijmatij inijuanti noja yoltoque nepa elhuicac iixtla Toteco, pampa iixtla Toteco nochi yoltoque. </div>
<div class='p'>
<span class="verse" id="LK20_39">39&#160;</span>Huan sequin nopa tlamachtiani tlen itlanahuatilhua Moisés quiilhuijque: </div>
<div class='p'>―Tlamachtijquetl, nelía cuali tijnanquili. </div>
<div class='p'>
<span class="verse" id="LK20_40">40&#160;</span>Pero axaca mosemacac para más quitlajtlanis. </div>
<div class='s'>Cristo iteipa ixhui David </div>
<div class='p'>
<span class="verse" id="LK20_41">41&#160;</span>Huajca Jesús quintlajtlani: </div>
<div class='p'>―¿Para tlen tlacame quiijtohuaj para nopa Cristo tlen Toteco quiijto hualasquía elis se iteipa ixhui Tlanahuatijquetl David tlen huejcajquiya? 
<span class="verse" id="LK20_42">42&#160;</span>Pampa David iselti quinotzqui Cristo ‘noTeco’ ipan Salmos campa quiijcuilo: </div>
<div class='q'>‘Toteco Dios quicamahui noTeco Cristo huan quiilhui: </div>
<div class='q'>Ximosehui nica nonejmatl, </div>
<div class='q'>
<span class="verse" id="LK20_43">43&#160;</span>hasta nimitzmactilis mocualancaitacahua para tiquinnahuatis.’ </div>
<div class='m'>
<span class="verse" id="LK20_44">44&#160;</span>Huajca Tlanahuatijquetl David quinotzqui Cristo ‘noTeco’ huan ya nopa technextilía Cristo yajaya Tecojtli, yonque nelía yajaya nojquiya se iixhui David. </div>
<div class='s'>Jesús quinteilhui nopa tlamachtiani tlen itlanahuatilhua Moisés </div>
<div class='p'>
<span class="verse" id="LK20_45">45&#160;</span>Huan quema nochi nopa tlacame quitlacaquiliyayaj, Jesús quinilhui imomachtijcahua: 
<span class="verse" id="LK20_46">46&#160;</span>“Ximomocuitlahuica ica nopa tlamachtiani tlen itlanahuatilhua Moisés tlen quinpactía moquentise ininyoyo huejhuehueyac. Quinpactía quema tlacame quintlajpalohuaj ica cuali ipan tianquis. Huan inijuanti quinequij mosehuise ipan nopa sillas tlen más quipiya tlatlepanitacayotl huan quinequij tlacuase achtohui ipan se tlacualistli. 
<span class="verse" id="LK20_47">47&#160;</span>Pero iyoca inijuanti quinquixtilíaj ininchajchaj cahual toahuime. Huejcahuaj quema momaijtohuaj ica Toteco para sequinoc ma quintlepanitaca, pero san tlacajcayahuaj, huajca achi más Toteco quintlatzacuiltis que sequinoc.”  </div>
<div class='psalmlabel' id='LK21_0'> 21</div>
<div class='s'>Nopa tomi tlen se cahual toahui quimacac Toteco </div>
<div class='p'>
<span class="verse" id="LK21_1">1&#160;</span>Huan nopona tiopan calijtic Jesús quintlachiliyaya quejatza tlacame tlen tominpixque quitlaliyayaj inintomi ipan nopa caja para quimacase Toteco. 
<span class="verse" id="LK21_2">2&#160;</span>Huan nojquiya quiitac se cahual toahui tlen nelteicneltzi quitenqui ome centavos. 
<span class="verse" id="LK21_3">3&#160;</span>Huan Jesús quiijto: </div>
<div class='p'>―Nelía nimechilhuía ni cahual toahui tlen teicneltzi quimacatoc Toteco más tlen nochi ne sequinoc. 
<span class="verse" id="LK21_4">4&#160;</span>Pampa nochi inijuanti quimacaque tlen ax quitequihuíaj, pero yajaya nelía teicneltzi, huan quimacatoc Toteco nochi tlen quipixtoya para ica mopanoltisquía. </div>
<div class='s'>Tlacame quixolehuase tiopamitl </div>
<div class='p'>
<span class="verse" id="LK21_5">5&#160;</span>Huan itztoyaj sequin tlen camatiyayaj tlen iyejyejca nopa hueyi tiopamitl huan tlen nopa yejyectzi tetl tlen quipixtoya huan nochi más tlen tlacame temacatoyaj para ma quisencahuaca. Huan Jesús quinilhui: </div>
<div class='p'>
<span class="verse" id="LK21_6">6&#160;</span>―Ajsis se tonal quema tlacame quixolehuase nochi ni tlamantli yejyectzi tlen ama inquitlachilíaj, huan niyon se tetl ax mocahuas campa eltoya. </div>
<div class='s'>Tlanescayotl tlen mochihuas ipan san itlamiya tonali </div>
<div class='p'>
<span class="verse" id="LK21_7">7&#160;</span>Huan inijuanti quitlajtlanijque: </div>
<div class='p'>―Tlamachtijquetl, ¿quema panos nopa tlamantli? ¿Tlaque tlanescayotl quiitase tlacame para quimatise monechcahuía para panos ni tlamantli? </div>
<div class='p'>
<span class="verse" id="LK21_8">8&#160;</span>Huan Jesús quinilhui: “Ximomocuitlahuica. Ma axaca inmechcajcayahuas pampa miyac tlacame hualase huan quiijtose para najaya. Quiijtose: ‘Na niCristo’, huan ‘Ya ajsic hora’, pero amo xiquintoquilica. 
<span class="verse" id="LK21_9">9&#160;</span>Huan inquicaquise para oncas tlatehuijcayotl huan para miyac tlahuel mosentlanchihuaj, pero amo ximajmahuica pampa achtohui monequi panos nochi ni tlamantli, pero noja polihuiyoc para tlamis tlaltepactli.” </div>
<div class='p'>
<span class="verse" id="LK21_10">10&#160;</span>Huan Jesús noja quincamahui huan quinilhui: “Tlacame ipan se tlali motlalanase huan quintehuise tlen itztoque ipan seyoc tlali. Tlanahuatiani motehuise ininhuaya sequinoc tlanahuatiani huan ininsoldados. 
<span class="verse" id="LK21_11">11&#160;</span>Huan campa hueli tlahuel mojmolinis tlali, huan oncas hueyi mayantli, huan huejhueyi cocolistli. Huan ipan elhuicac tlacame quiitase hueyi tlanescayotl huan tlamantli tlen quinmajmatis. </div>
<div class='p'>
<span class="verse" id="LK21_12">12&#160;</span>“Pero achtohui, quema noja polihui nochi ni tlamantli, tlacame inmechitzquise huan inmechtlaijiyohuiltise. Huan inmechtemactilise iniixtla tequihuejme ipan tiopantini, huan inmechtzacuase. Huan inmechhuicase iniixtla tlanahuatiani huan gobernadores para inmechteilhuise pampa innechneltoquilíaj. 
<span class="verse" id="LK21_13">13&#160;</span>Huan queja nopa huelis inquinpohuilise tlen na. 
<span class="verse" id="LK21_14">14&#160;</span>Huan amo ximoilhuica quejatza inquinnanquilise o quejatza inmomanahuise, 
<span class="verse" id="LK21_15">15&#160;</span>pampa ipan nopa hora na nimechmacas tlalnamiquistli huan nimechmacas nopa tlajtoli tlen monequi inquinilhuise, huan niyon se imocualancaitaca ax huelis inmechnanquilis. 
<span class="verse" id="LK21_16">16&#160;</span>Huan hasta imotatahua, o imoicnihua, o imochampoyohua o imohuampoyohua inmechtemactilise ica ax cuajcualme. Huan inijuanti quinmictise sequin tlen imojuanti. 
<span class="verse" id="LK21_17">17&#160;</span>Huan nochi tlacame inmechcualancaitase pampa innechneltoquilíaj. 
<span class="verse" id="LK21_18">18&#160;</span>Pero ax tleno huelis inmechchihuilise, niyon ax inquipolose niyon se imotzoncal. 
<span class="verse" id="LK21_19">19&#160;</span>Huan intla inquipiyase imoyolo huan inquiijiyohuise, inmomaquixtise. </div>
<div class='p'>
<span class="verse" id="LK21_20">20&#160;</span>“Pero quema inquiitase soldados tlen miyac tlaltini quiyahualojtose ni altepetl Jerusalén, huajca ximomacaca cuenta ya ajsico hora para quixolehuase. 
<span class="verse" id="LK21_21">21&#160;</span>Huajca ipan nopa hora, inijuanti tlen itztoque ipan estado Judea ma choloca ipan tepetini. Huan inijuanti tlen itztoque ipan altepetl Jerusalén ma quisaca. Huan inijuanti tlen itztoque ipan mili ma ax mocuepaca para calaquise ipan nopa altepetl, 
<span class="verse" id="LK21_22">22&#160;</span>pampa ipan nopa tonali Toteco nelía quintlatzacuiltis tlacame icualancayo. Huan nochi panos queja ijcuilijtoc ma pano. 
<span class="verse" id="LK21_23">23&#160;</span>Teicneltique sihuame tlen tlanemiltise huan tlen quinchichitise coneme ipan nopa tonali pampa ohui cholose. Huan oncas hueyi tlaijiyohuilistli ipan ni tlali, huan Toteco quintlatzacuiltis tlacame. 
<span class="verse" id="LK21_24">24&#160;</span>Huan tlacame quinmictise sequin ica machetes huan sequinoc quinhuicase hasta tlen hueli tlaltini ipan tlaltepactli para ma quintequipanose san tlapic. Huan tlen ax israelitame ipan moquejquetzase altepetl Jerusalén. Huan quichihuilise tlen quinequise hasta tlamis nopa tonali tlen Toteco quitlalijtoc para sejcoyoc ehuani ma tlatlanica. </div>
<div class='s'>Quema Jesús mocuepas </div>
<div class='p'>
<span class="verse" id="LK21_25">25&#160;</span>“Huan teipa oncas tlanescayotl ipan tonati huan ipan metztli huan ipan sitlalime huan ipan tlaltepactli. Huan tlacame ax quimatise tlaque quichihuase pampa nelnelía momajmatise. Huan tlahuel majmahuise pampa nelajcahuacas huan motlalanas hueyi atl huan chicahuac mojmolinis. 
<span class="verse" id="LK21_26">26&#160;</span>Huan tlacame tlapolose pampa tlahuel majmahuise ica nochi tlen quiitase huala ipan ni tlaltepactli, pampa quiitase para huihuipicas tonati, metztli huan sitlalime huan nochi tlen eltoc ipan elhuicactli. 
<span class="verse" id="LK21_27">27&#160;</span>Huan huajca quena, nechitase na tlen niMocuepqui Tlacatl nihualasoc ipan se mixtli, huan nijpiyas hueyi chicahualistli, huan ica notlatlanex tlen tlahuel yejyectzi. 
<span class="verse" id="LK21_28">28&#160;</span>Huajca quema pehuas mochihuas nochi ni tlamantli, ximoyolchicahuaca huan xiajcotlachiyaca ica paquilistli pampa nechcatzi para nihualas huan nimechmaquixtis.” </div>
<div class='p'>
<span class="verse" id="LK21_29">29&#160;</span>Huan nojquiya Jesús quinilhui se huicaltili: “Ximoilhuica queja pano ica se higuera cuahuitl huan nochi sequinoc cuatini. 
<span class="verse" id="LK21_30">30&#160;</span>Quema nopa cuatini moseliltía, huajca nimantzi inquimatij ajsisa tlatotonilotl. 
<span class="verse" id="LK21_31">31&#160;</span>Huajca nojquiya quema inquiitase panotos nochi ni tlamantli, xijmatica nechcatitoc para Toteco tlanahuatis ipan ni tlaltepactli. </div>
<div class='p'>
<span class="verse" id="LK21_32">32&#160;</span>“Huan nimechilhuía para ax miquise nopa tlacame tlen quiitase ni tlanextili hasta nihualas. 
<span class="verse" id="LK21_33">33&#160;</span>Elhuicactli huan tlaltepactli panotehuas, pero notlajtol nochipa motlamichijtiyas. </div>
<div class='p'>
<span class="verse" id="LK21_34">34&#160;</span>“Ximomocuitlahuica. Nopa tonal ma ax inmechpantiqui ipan tlajtlacoli. Niyon ma ax nimechpantiqui inihuintitoque, yon ma nimechpantiqui inmocuatotonijtoque ica tlamantli tlen ni nemilistli nica, pampa intla san ya nopa inmoilhuíaj, ax inmocualtlalijtose, huan nopa tonal nimantzi inmechajsis queja se tlaquetztli. 
<span class="verse" id="LK21_35">35&#160;</span>Huan nopa tonal nimantzi quinajsis nochi tlacame tlen itztose campa hueli ipan tlaltepactli. 
<span class="verse" id="LK21_36">36&#160;</span>Pero ximocualchijchijtoca mojmostla para quema nihualas. Xijtlajtlanica Toteco Dios para ax monequi inpanose ipan nochi nopa tlamantli tlen hualas huan para huelis inmoquetzase noixpa na tlen niMocuepqui Tlacatl.” </div>
<div class='p'>
<span class="verse" id="LK21_37">37&#160;</span>Huan mojmostla quema tonaya Jesús tlamachtiyaya ipan hueyi israelita tiopamitl huan ica tlayohua quisayaya para toniliti ipan nopa tepetl tlen itoca Olivos. 
<span class="verse" id="LK21_38">38&#160;</span>Huan tlahuel miyac tlacame mehuayayaj cualca para yase ipan nopa hueyi israelita tiopamitl para quitlacaquilise.  </div>
<div class='psalmlabel' id='LK22_0'> 22</div>
<div class='s'>Quinejque quiitzquise Jesús </div>
<div class='p'>
<span class="verse" id="LK22_1">1&#160;</span>Huan monechcahuiyaya nopa ilhuitl tlen itoca Pascua quema quicuaj pantzi tlen ax quipiya tlasonejcayotl. 
<span class="verse" id="LK22_2">2&#160;</span>Huan nopa tlayacanca totajtzitzi huan tlamachtiani tlen itlanahuatil Moisés quitemoliyayaj quejatza huelis quimictise Jesús, pero quinimacasiyayaj nopa miyac tlacame tlen quitoquiliyayaj. </div>
<div class='p'>
<span class="verse" id="LK22_3">3&#160;</span>Huan Axcualtlacatl calajqui ipan iyolo Judas Iscariote tlen eltoya se tlen nopa majtlactli huan ome imomachtijcahua Jesús. 
<span class="verse" id="LK22_4">4&#160;</span>Huan Judas yajqui quincamahuito nopa tlayacanca totajtzitzi huan ininteco nopa soldados ipan tiopamitl, huan quisencajqui ininhuaya quejatza huelis quinmactilis Jesús. 
<span class="verse" id="LK22_5">5&#160;</span>Huan inijuanti paquiyayaj ica itlapalehuil Judas huan quiijtojque quitlaxtlahuise. 
<span class="verse" id="LK22_6">6&#160;</span>Huan Judas quipacti tlen quiijtojque huan yajaya pejqui quitemohua quejatza huelis quinmactilis Jesús quema ax aquise miyac tlacame. </div>
<div class='s'>Itlacualis Tohueyiteco </div>
<div class='p'>
<span class="verse" id="LK22_7">7&#160;</span>Huan ajsic nopa tonal para quicuase pantzi tlen ax quipiya tlasonejcayotl, huan para quimictise nopa pilborregojtzi para Pascua. 
<span class="verse" id="LK22_8">8&#160;</span>Huan Jesús quintitlanqui Juan ihuaya Pedro huan quinilhui: </div>
<div class='p'>―Xiyaca huan xijsencahuaca nopa Pascua tlacualistli para nochi tojuanti titlacuatij. </div>
<div class='p'>
<span class="verse" id="LK22_9">9&#160;</span>Huan inijuanti quiilhuijque: </div>
<div class='p'>―¿Canque tijnequi ma tijsencahuatij? </div>
<div class='p'>
<span class="verse" id="LK22_10">10&#160;</span>Huan Jesús quinilhui: </div>
<div class='p'>―Xiquitaca, quema incalaquise ipan nopa altepetl, inquinamiquise se tlacatl tlen quihuica iajcolpa se comitl atl. Xijtoquilijtiyaca hasta nopa cali campa calaquis. 
<span class="verse" id="LK22_11">11&#160;</span>Huan nepa inquiilhuise tlen iaxca nopa cali: ‘Nopa tlamachtijquetl quiijtohua ma timitztlajtlaniquij, ¿canque eltoc nopa hueyi cuarto campa quicuas nopa Pascua tlacualistli ihuaya imomachtijcahua?’ 
<span class="verse" id="LK22_12">12&#160;</span>Huan yajaya inmechnextilis se cali tlen itzonpac eltoc se hueyi cuarto, huajca nepa xijsencahuaca nopa tlacualistli. </div>
<div class='p'>
<span class="verse" id="LK22_13">13&#160;</span>Huan inijuanti quisque huan quipantijque nochi queja Jesús quinilhuijtoya huan nopona quisencajque nopa Pascua tlacualistli. </div>
<div class='p'>
<span class="verse" id="LK22_14">14&#160;</span>Huan quema ajsic hora, Jesús ajsico ica nochi imomachtijcahua huan mosehuijque campa mesa. 
<span class="verse" id="LK22_15">15&#160;</span>Huan Jesús quinilhui: </div>
<div class='p'>―Nelía miyac nijnequiyaya nijcuas ni Pascua tlacualistli imohuaya pampa ayoc miyac polihui para nitlaijiyohuis huan nimiquis. 
<span class="verse" id="LK22_16">16&#160;</span>Nimechilhuía, ax nijcuas sampa hasta tiitztose nepa campa Toteco tlanahuatía huan ya panotos nochi tlen quinextía ni tlacualistli. </div>
<div class='p'>
<span class="verse" id="LK22_17">17&#160;</span>Huan Jesús quicuic se taza ica xocomecatl iayo huan quitlascamatqui Toteco huan quiijto: </div>
<div class='p'>―Xiquica ipan ni taza huan ximomajmacaca nochi imojuanti. 
<span class="verse" id="LK22_18">18&#160;</span>Pampa nimechilhuía, ax niquis xocomeca atl sampa hasta nopa tonali quema tlanahuatis Toteco. </div>
<div class='p'>
<span class="verse" id="LK22_19">19&#160;</span>Huan quiitzqui se pantzi huan quitlascamatqui Itata Dios. Huan quitlapanqui huan quinmajmacac imomachtijcahua huan quinilhui: </div>
<div class='p'>―Ni notlacayo tlen nitemactilis imopampa. Xijchihuaca ya ni para inquinescayotise innechilnamiquij. </div>
<div class='p'>
<span class="verse" id="LK22_20">20&#160;</span>Huan quema tlacuajtoyajya, sampa quichijqui san se huan quiitzqui se taza huan quinilhui: </div>
<div class='p'>―Ni noeso. Ica noeso tlen nijtoyahuas imopampa nijpehualtis itequihuejcayo nopa yancuic tlajtolsencahuali ica tlacame huan Toteco. 
<span class="verse" id="LK22_21">21&#160;</span>Pero xiquitaca, yajaya tlen nechtemactilis tlacua nohuaya ipan ni mesa. 
<span class="verse" id="LK22_22">22&#160;</span>Quena, na tlen niMocuepqui Tlacatl nimiquis pampa queja nopa Toteco quitlalijtoc, pero teicneltic nopa tlacatl tlen nechtemactilis pampa tlahuel tlaijiyohuis. </div>
<div class='p'>
<span class="verse" id="LK22_23">23&#160;</span>Huan imomachtijcahua pejque mocamahuíaj ajqueya quitemactilisquía. </div>
<div class='s'>Ajqueya achi hueyi iixtla Toteco </div>
<div class='p'>
<span class="verse" id="LK22_24">24&#160;</span>Huan imomachtijcahua Jesús nojquiya pejque monajnanquilíaj ajqueya elisquía más hueyi iixtla. 
<span class="verse" id="LK22_25">25&#160;</span>Huan Jesús quinilhui: “Tlanahuatiani nica ipan ni tlaltepactli tlahuel tlanahuatíaj chicahuac huan yonque ya nopa quichihuaj inintlacajhua monequi quinnotzaj ‘cuali tecojme’. 
<span class="verse" id="LK22_26">26&#160;</span>Pero ax queja nopa inmochihuase inhuejhueyi iixpa Toteco. Aqui tlen imojuanti tlen quinequi elis más hueyi, monequi mochihuas queja se tlen más telpocatl tlen nochi. Huan ajqueya quinequi elis imotlayacanca, ma eli inmotequipanojca. 
<span class="verse" id="LK22_27">27&#160;</span>¿Ajqueya inquiitaj para más hueyi, yajaya tlen mosehuía campa mesa o yajaya tlen quintequipanohua? Inmoilhuíaj yajaya tlen mosehuía achi hueyi. Pero xiquitaca na ax nimohueyimati. Huan na niitztoc imohuaya queja niimotequipanojca. </div>
<div class='p'>
<span class="verse" id="LK22_28">28&#160;</span>“Imojuanti initztoque tlen inmocajtoque nohuaya quema nijpanotoc tlaohuijcayotl. 
<span class="verse" id="LK22_29">29&#160;</span>Huan yeca nimechmacas tequihuejcayotl para intlanahuatise queja Notata nechmacatoc tequihuejcayotl nitlanahuatis. 
<span class="verse" id="LK22_30">30&#160;</span>Huan intlacuase nohuaya campa na nitlanahuatis huan nimechsehuis ipan siyas tlen yejyectzi para inquintlajtolsencahuase nopa majtlactli huan ome huejhueyi familias tlen israelitame.” </div>
<div class='s'>Pedro quiijtos para ax quiixmati Jesús </div>
<div class='p'>
<span class="verse" id="LK22_31">31&#160;</span>Huan nojquiya Toteco quiilhui Pedro: </div>
<div class='p'>―Simón, Simón, ximomocuitlahui. Axcualtlacatl ya tlajtlanqui mano para mitzyejyecos huan mitztzejtzelos queja se tlen quitzejtzelohua trigo, 
<span class="verse" id="LK22_32">32&#160;</span>pero nimomaijtojtoc ica Toteco para ax tijcahuas tinechneltoquilis. Huan teipa quema timoyolpatlas ica tlen ax cuali tijchijtoc, xiquinyolchicahua ni moicnihua huan xiquinmaca tetili. </div>
<div class='p'>
<span class="verse" id="LK22_33">33&#160;</span>Huan Simón Pedro quiilhui: </div>
<div class='p'>―Tohueyiteco, nimocahuas mohuaya yonque nechtzacuase o nechmictise. </div>
<div class='p'>
<span class="verse" id="LK22_34">34&#160;</span>Huan Jesús quiilhui: </div>
<div class='p'>―Nimitzilhuía Pedro, ax tzajtzis se cuapelech ica ijnaloc hasta expa tiquijtos para ax tinechixmati. </div>
<div class='s'>Ama xijhuicaca imobolsa </div>
<div class='p'>
<span class="verse" id="LK22_35">35&#160;</span>Huan Jesús quinilhui nochi imomachtijcahua: </div>
<div class='p'>―Quema nimechtitlanqui huan nimechilhui amo xijhuicaca tomi, niyon morral, niyon tecactli, ¿tlaque inmechpolo? </div>
<div class='p'>Huan quinanquilijque: </div>
<div class='p'>―Ax tleno techpolo. </div>
<div class='p'>
<span class="verse" id="LK22_36">36&#160;</span>Huan Jesús quinilhui: </div>
<div class='p'>―Pero ama, nimechilhuía intla inquipiyaj tomi, xijhuicaca. Huan nojquiya xijhuicaca se morral. Huan intla se ax quipiya se machete, ma quinamaca itlaque huan ma quicohua. 
<span class="verse" id="LK22_37">37&#160;</span>Pampa nimechilhuía, ama tlamis tlen quiijcuilojque huejcajquiya tlen na campa quiijtohua: ‘Tlacame quiitase queja se tlen ax cuali pampa quitlalise ininhuaya ax cuajcualme.’ </div>
<div class='p'>
<span class="verse" id="LK22_38">38&#160;</span>Huan inijuanti quiijtojque: </div>
<div class='p'>―Tohueyiteco, xiquita nica tijpiyaj ome machetes. </div>
<div class='p'>Huan Jesús quiijto: </div>
<div class='p'>―Ya cuali. </div>
<div class='s'>Jesús momaijto nepa Getsemaní </div>
<div class='p'>
<span class="verse" id="LK22_39">39&#160;</span>Huan Jesús quisqui huan yajqui campa nopa tepetl tlen itoca Olivos queja ya momajtoya, huan imomachtijcahua quitoquilijque. 
<span class="verse" id="LK22_40">40&#160;</span>Huan quema ajsitoj nepa, quinilhui: </div>
<div class='p'>―Ximomaijtoca ica Toteco para ax inmechyoltilanas tlajtlacoli. </div>
<div class='p'>
<span class="verse" id="LK22_41">41&#160;</span>Huan yajaya sampa moiyocaquixti, huan motlancuaquetzqui, huan pejqui momaijtohua, 
<span class="verse" id="LK22_42">42&#160;</span>huan quiijto: “Papá, intla ta mopaquilis, xinechquixtili ni hueyi tlaijiyohuilistli tlen huala, pero amo xijchihua tlen na nijnequi, san xijchihua tlen ta mopaquilis.” </div>
<div class='p'>
<span class="verse" id="LK22_43">43&#160;</span>Huan hualajqui se elhuicac ejquetl tlen elhuicac huan quimacac fuerza. 
<span class="verse" id="LK22_44">44&#160;</span>Jesús nelía tlaijiyohuiyaya huan chicahuac momaijtohuayaya. Mitoniyaya miyac huan iitonal elqui queja estli tlen chipiniyaya. </div>
<div class='p'>
<span class="verse" id="LK22_45">45&#160;</span>Huan quema tlantoya momaijtohua, moquetzqui huan mocuepqui campa itztoyaj imomachtijcahua. Huan quinpantito cochtoque pampa tlahuel tlaxicohuayayaj pampa tlahuel mocuesohuayayaj. 
<span class="verse" id="LK22_46">46&#160;</span>Huan Jesús quinilhui: </div>
<div class='p'>―¿Para tlen incochtoque? Ximoquetzaca huan ximomaijtoca para ax intlajtlacolchihuase. </div>
<div class='s'>Quiitzquijque Jesús </div>
<div class='p'>
<span class="verse" id="LK22_47">47&#160;</span>Huan quema Jesús noja quincamahuiyaya, ajsicoj miyac tlacame. Huan Judas se imomachtijca quinyacanayaya. Huan yajaya monechcahui campa Jesús huan quitzoponi. 
<span class="verse" id="LK22_48">48&#160;</span>Huan Jesús quiilhui: </div>
<div class='p'>―Judas, ¿ta tinechtzoponi para tinechtemactilis na tlen niMocuepqui Tlacatl? </div>
<div class='p'>
<span class="verse" id="LK22_49">49&#160;</span>Huan inijuanti tlen itztoyaj ihuaya Jesús quiitaque tlen panoyaya huan huajca quitlajtlanijque: </div>
<div class='p'>―Tohueyiteco, Tohueyiteco, ¿tijnequi ma titlatehuica ica tomachete? </div>
<div class='p'>
<span class="verse" id="LK22_50">50&#160;</span>Huan se tlen itztoya ihuaya Jesús, quimaquili itequipanojca nopa hueyi totajtzi huan quitequili inacas tlen inejmatl. 
<span class="verse" id="LK22_51">51&#160;</span>Huan Jesús quinilhui: </div>
<div class='p'>―¡Xijcahua! Ayoc xitlatehui. </div>
<div class='p'>Huan Jesús quiitzqui inacas huan quichicajqui. 
<span class="verse" id="LK22_52">52&#160;</span>Huan hualajtoyaj nopa tlayacanca totajtzitzi huan inintecohua nopa soldados ipan nopa hueyi israelita tiopamitl huan nopa huehue tlacame tlen israelitame. Huan Jesús quinilhui: </div>
<div class='p'>―¿Para tlen inhualajtoque nica para innechitzquise ica machetes huan ica cuahuitl queja nielisquía se nitlaxtejquetl? 
<span class="verse" id="LK22_53">53&#160;</span>Mojmostla niitztoya imohuaya ipan nopa hueyi tiopamitl, huan ax quema innechitzquijque. Pero nelía ni hora imoaxca huan iaxca Axcualtlacatl tlen quipiya chicahualistli para tlanahuatis ipan tzintlayohuilotl. </div>
<div class='s'>Pedro quiijto ax quiixmati Jesús </div>
<div class='p'>
<span class="verse" id="LK22_54">54&#160;</span>Huan inijuanti quiitzquijque Jesús, huan quihuicaque hasta ichaj nopa hueyi totajtzi huan Pedro quitoquili ica huejca. 
<span class="verse" id="LK22_55">55&#160;</span>Huan tlacame tlipitztoyaj tlajco calixpa pampa tlaseseyayaya huan mosehuijque san sejco. Huan Pedro nojquiya mosehuito ininhuaya. 
<span class="verse" id="LK22_56">56&#160;</span>Huan se sihua tlatequipanojquetl quiitac Pedro mosehuiyaya tliteno huan quitlachili huan quiijto: </div>
<div class='p'>―Ni tlacatl nojquiya itztoya ihuaya Jesús. </div>
<div class='p'>
<span class="verse" id="LK22_57">57&#160;</span>Huan Pedro quiijto para axtle. Quiilhui: </div>
<div class='p'>―Nane, ax niquixmati. </div>
<div class='p'>
<span class="verse" id="LK22_58">58&#160;</span>Huan quentzi teipa seyoc quiitac huan quiijto: </div>
<div class='p'>―Ta tiitztoya se tlen quitoquili Jesús. </div>
<div class='p'>Huan Pedro quiijto: </div>
<div class='p'>―¡Axtle, Tate! ¡Ax na! </div>
<div class='p'>
<span class="verse" id="LK22_59">59&#160;</span>Huan panoc se hora huan seyoc tlacatl quiijto: </div>
<div class='p'>―Temachtli ni tlacatl nejnenqui ihuaya pampa yajaya se Galilea ejquetl nojquiya. </div>
<div class='p'>
<span class="verse" id="LK22_60">60&#160;</span>Huan Pedro quiijto: </div>
<div class='p'>―Tate, ax nijmati tlaque tiquijtohua. </div>
<div class='p'>Huan nimantzi quema noja camatiyaya Pedro, tzajtzic se cuapelech. 
<span class="verse" id="LK22_61">61&#160;</span>Huan Tohueyiteco moicancuepqui huan quitlachili. Huan Pedro quiilnamijqui tlen Tohueyiteco quiilhuijtoya: “Ax tzajtzis se cuapelech ica ijnaloc hasta tiquijtos expa para ax tinechixmati.” 
<span class="verse" id="LK22_62">62&#160;</span>Huan Pedro quisqui calteno huan tlahuel mochoquili. </div>
<div class='s'>Tlacame quimaquilijque Jesús </div>
<div class='p'>
<span class="verse" id="LK22_63">63&#160;</span>Huan nopa soldados tlen quimocuitlahuiyayaj Jesús quihuihuiitayayaj huan quimaquiliyayaj. 
<span class="verse" id="LK22_64">64&#160;</span>Huan quiixtzajque huan quitlajtlanijque: </div>
<div class='p'>―Ta tiocamanalojquetl, xitechilhui, ¿catlía tlen tojuanti timitzmaquilíaj? </div>
<div class='p'>
<span class="verse" id="LK22_65">65&#160;</span>Huan quiilhuiyayaj miyac tlamantli tlen fiero. </div>
<div class='s'>Jesús iixtla nopa hueyi tlasentilistli tlen tequihuejme </div>
<div class='p'>
<span class="verse" id="LK22_66">66&#160;</span>Huan quema tlanesqui, mosentilijque nopa huehue tlacame tlen quihuicayayaj tequitl ipan tlali Israel, huan nopa tlayacanca totajtzitzi huan nopa tlamachtiani tlen itlanahuatil Moisés. Huan quihuicaque Jesús iniixtla nopa tlasentilistli tlen más quipixqui tlanahuatili. Huan nopa tlacame quitlajtlanijque: </div>
<div class='p'>
<span class="verse" id="LK22_67">67&#160;</span>―Intla ta tiCristo tlen Toteco techilhui techtitlanilisquía, huajca xitechilhui. </div>
<div class='p'>Huan Jesús quinilhui: </div>
<div class='p'>―Intla nimechilhuisquía, ax innechneltoquilisquíaj. 
<span class="verse" id="LK22_68">68&#160;</span>Huan intla nimechtlajtlanis se tlamantli para ica nimomanahuis, ax innechnanquilisquíaj, niyon ax innechmajcahuasquíaj. 
<span class="verse" id="LK22_69">69&#160;</span>Pero ama, ax huejcahuas para na tlen niMocuepqui Tlacatl nimosehuiti inejmatl Toteco Dios tlen quipiya nochi chicahualistli. </div>
<div class='p'>
<span class="verse" id="LK22_70">70&#160;</span>Huan inijuanti quitlajtlanijque: </div>
<div class='p'>―Huajca ¿ta tiIcone Toteco Dios? </div>
<div class='p'>Huan Jesús quinilhui: </div>
<div class='p'>―Quena, najaya niIcone. </div>
<div class='p'>
<span class="verse" id="LK22_71">71&#160;</span>Huan inijuanti moilhuijque se ica seyoc: </div>
<div class='p'>―Huajca axaca más monequi quiteilhuis, pampa tojuanti ya tijcajque tlen yajaya quiijto. San ya nopa monequi.  </div>
<div class='psalmlabel' id='LK23_0'> 23</div>
<div class='s'>Jesús iixtla Pilato </div>
<div class='p'>
<span class="verse" id="LK23_1">1&#160;</span>Huajca nochi inijuanti moquetzque huan quihuicaque Jesús iixtla Pilato. 
<span class="verse" id="LK23_2">2&#160;</span>Huan pejque quiteilhuíaj huan quiilhuijque Pilato: </div>
<div class='p'>―Tijpantijque ni tlacatl quincajcayahuayaya tlacame ipan totlal huan quinilhuiyaya ma ax tlaxtlahuaca impuesto tlen Tlanahuatijquetl César techtlajtlanía. Huan quinilhuiyaya tlacame para yajaya nopa Cristo huan yajaya se tlanahuatijquetl. </div>
<div class='p'>
<span class="verse" id="LK23_3">3&#160;</span>Huan Pilato quitlajtlani Jesús: </div>
<div class='p'>―¿Ta tiinintlanahuatijca israelitame? </div>
<div class='p'>Huan Jesús quinanquili: </div>
<div class='p'>―Quena, na niinintlanahuatijca queja tiquijtohua. </div>
<div class='p'>
<span class="verse" id="LK23_4">4&#160;</span>Huan Pilato quinilhui nopa tlayacanca totajtzitzi huan nochi nopa miyac tlacame: </div>
<div class='p'>―Ax nijpantilía tlen ax cuali quichijtoc. </div>
<div class='p'>
<span class="verse" id="LK23_5">5&#160;</span>Pero inijuanti achi más tlahuejchijque huan quiilhuijque: </div>
<div class='p'>―Yajaya quinajcomantinemi tlacame campa hueli ica itlamachtil. Pejqui ipan estado Galilea huan hualajtoc hasta nica ipan Judea. </div>
<div class='p'>
<span class="verse" id="LK23_6">6&#160;</span>Huan quema Pilato quicajqui ya ni, quintlajtlani intla Jesús ehuayaya estado Galilea. 
<span class="verse" id="LK23_7">7&#160;</span>Huan quema quicajqui para quena, quimatqui para elqui itequi Herodes Ántipas para quitlajtolsencahuas pampa yajaya quipixqui tlanahuatili ipan Galilea. Huajca quititlanqui Jesús para Herodes ma quitlajtolsencahua, huan Herodes paxalohuayaya ipan altepetl Jerusalén ipan nopa tonali. </div>
<div class='s'>Jesús iixtla Herodes </div>
<div class='p'>
<span class="verse" id="LK23_8">8&#160;</span>Huan quema Herodes quiitac Jesús, nelía paquiyaya pampa miyac tonali quinequiyaya quiitas. Quicactoya miyac tlamantli tlen ya huan quinequiyaya para Jesús ma quichihua se chicahualnescayotl iixtla. 
<span class="verse" id="LK23_9">9&#160;</span>Huajca Tlanahuatijquetl Herodes quitlajtlani Jesús miyac tlamantli, pero Jesús ax quinanquili. 
<span class="verse" id="LK23_10">10&#160;</span>Huan nopa tlayacanca totajtzitzi huan tlamachtiani tlen itlanahuatil Moisés moquetzayayaj nepa, huan chicahuac quiteilhuiyayaj. 
<span class="verse" id="LK23_11">11&#160;</span>Huajca Herodes huan isoldados pejque quihuihuiitaj huan ica pajque. Huan quiyoyonti ica se yoyomitl tlen yejyectzi queja moquentíaj tlanahuatiani, huan sampa quititlanqui ica Pilato. 
<span class="verse" id="LK23_12">12&#160;</span>Huan ipan nopa tonali Herodes huan Gobernador Pilato moyoltlalijque pampa nelía mocualanijtoyaj. </div>
<div class='s'>Quiijtojque ma miqui Jesús </div>
<div class='p'>
<span class="verse" id="LK23_13">13&#160;</span>Huan Pilato quinnotzqui nopa tlayacanca totajtzitzi, huan nopa tequihuejme, huan nopa miyac tlacame 
<span class="verse" id="LK23_14">14&#160;</span>huan quinilhui: </div>
<div class='p'>―Innechhualiquilijque ni tlacatl huan innechilhuíaj para quinyacana tlacame ma motlalanaca. Pero nijtlajtlani nochi tlen ica inquiteilhuijtoque imoixtla, huan ax nijpanti niyon se tlajtlacoli tlen quichijtoc. 
<span class="verse" id="LK23_15">15&#160;</span>Huan nojquiya Herodes ax tleno quipantili, huan yeca nechtitlanili sampa. Ax tleno quichijtoc para ma tijmictica. 
<span class="verse" id="LK23_16">16&#160;</span>Huajca nijtlatzacuiltis huan nijmajcahuas para ma yohui. </div>
<div class='p'>
<span class="verse" id="LK23_17">17&#160;</span>Huan sesen xihuitl ipan nopa Pascua ilhuitl Pilato monejqui quimajcahuas se tlen itztoya ipan tlatzactli. 
<span class="verse" id="LK23_18">18&#160;</span>Pero nochi nopa tlacame chicahuac quiijtojque: </div>
<div class='p'>―¡Xijmicti Jesús! ¡Xitechmajcahuili Barrabás! </div>
<div class='p'>
<span class="verse" id="LK23_19">19&#160;</span>Huan Barrabás quitzactoyaj pampa quintlalanqui tlacame ma tlatehuica ica gobierno, huan nojquiya pampa temicti. 
<span class="verse" id="LK23_20">20&#160;</span>Huan Pilato sampa quincamahui nopa tlacame pampa quinequiyaya quimalacanis Jesús, 
<span class="verse" id="LK23_21">21&#160;</span>pero nopa miyac tlacame achi más tzajtziyayaj: </div>
<div class='p'>―¡Xijcuamapelolti! ¡Xijcuamapelolti! </div>
<div class='p'>
<span class="verse" id="LK23_22">22&#160;</span>Huan Pilato ica expa quinilhui: </div>
<div class='p'>―¿Para tlen? ¿Tlaque ax cuali quichijtoc? Ax tleno nijpantili tlen quichijtoc para ma tijmictica. San nijtlatzacuiltis huan teipa nijmalacanis ma yohui. </div>
<div class='p'>
<span class="verse" id="LK23_23">23&#160;</span>Pero nopa miyac tlacame huan tlayacanca totajtzitzi achi más tlahuejchijque. Quitlajtlaniyayaj ma quicuamapelolti huan yeca quifuerzajhuijque Pilato. 
<span class="verse" id="LK23_24">24&#160;</span>Huajca Pilato mosemacac para quichihuas tlen inijuanti quinequiyayaj. 
<span class="verse" id="LK23_25">25&#160;</span>Huan quinmajcahuili nopa tlacatl tlen tzactoya pampa tlatehui ica gobierno huan temicti pampa yajaya tlen quitlajtlanijque. Huan quinmactili Jesús ininmaco para ma quichihuaca ica ya tlen inijuanti quinequiyayaj. </div>
<div class='s'>Quicuamapeloltijque Jesús </div>
<div class='p'>
<span class="verse" id="LK23_26">26&#160;</span>Huan nopa soldados quihuicaque Jesús. Teipa quiitzquijque se tlacatl tlen itoca eliyaya Simón tlen ejqui tlali Cirene. Yajaya ajsitinemiyaya tlen itlal huan nopa soldados quiquechpanoltijque nopa cuamapeli para ma quihuica iica Jesús. </div>
<div class='p'>
<span class="verse" id="LK23_27">27&#160;</span>Huan tlahuel miyac tlacame quitoquiliyayaj. Huan miyac sihuame chocayayaj huan tlahuejchihuayayaj pampa quicuamapeloltise Jesús. 
<span class="verse" id="LK23_28">28&#160;</span>Huan Jesús moicancuepqui huan quinilhui: </div>
<div class='p'>―Naname tlen inehuaj Jerusalén. Amo xichocaca nopampa, pero ximochoquilica para imojuanti huan ipampa imoconehua. 
<span class="verse" id="LK23_29">29&#160;</span>Pampa ajsis tonali quema tlacame tlahuel tlaijiyohuise huan quiijtose para cuali ininpantis sihuame tlen ax tlatlacatiltijque huan ax quinchichitijque coneme. 
<span class="verse" id="LK23_30">30&#160;</span>Huan ipan nopa tonali tlacame quiilhuise tepetini ma huetzi ininpani huan ma quintlatis. 
<span class="verse" id="LK23_31">31&#160;</span>Pampa intla monequi nitlaijiyohuis queja ni, huan ax nitlajtlacolchijtoc, ¿quejatza monequi tlaijiyohuise tlacame tlen hueyi tlajtlacoli quihuicaj? </div>
<div class='p'>
<span class="verse" id="LK23_32">32&#160;</span>Huan no quinhuicayayaj ome tlaxtequini para ma quincuamapeloltise ihuaya Jesús. 
<span class="verse" id="LK23_33">33&#160;</span>Huan nochi ajsitoj nopa lugar campa itoca Mijcatzontecomitl, huan quicuamapeloltijque Jesús ica nopa tlaxtequini, se ipan inejmatl huan seyoc ipan iarraves. 
<span class="verse" id="LK23_34">34&#160;</span>Pero Jesús momaijto huan quiilhui iTata: </div>
<div class='p'>―Papá, xiquintlapojpolhui pampa ax quimatij tlaque quichihuaj. </div>
<div class='p'>Huan nopa soldados momajmacaque iyoyo Jesús huan mahuiltijque ica piltetzitzi tlen yejyectzi para quimatise tlaque iyoyo quihuicas sesen soldado. 
<span class="verse" id="LK23_35">35&#160;</span>Huan nopa miyac tlacame moquetzayayaj nepa huan quitlachiliyayaj. Huan nojquiya nopa tequihuejme quihuihuiitayayaj Jesús huan quiijtohuayayaj tlen ya: </div>
<div class='p'>―Quinmaquixti sequinoc, huajca ma momaquixti intla nelía yajaya nopa Cristo tlen Toteco quitlapejpenijtoc para techtitlanilis. </div>
<div class='p'>
<span class="verse" id="LK23_36">36&#160;</span>Huan nopa soldados nojquiya quihuihuiitayayaj. Monechcahuijque campa ya huan quitenamiquiltijque xocomeca atl tlen ya xocoxtoya, 
<span class="verse" id="LK23_37">37&#160;</span>huan quiilhuijque: </div>
<div class='p'>―Intla nelía ta tiinintlanahuatijca israelitame, huajca ximomaquixti. </div>
<div class='p'>
<span class="verse" id="LK23_38">38&#160;</span>Huan nojquiya quitlalijque se tlajcuiloli ipan cuamapeli itzonpac Jesús huan quiijto: NI JESÚS ININTLANAHUATIJCA ISRAELITA TLACAME. </div>
<div class='p'>
<span class="verse" id="LK23_39">39&#160;</span>Huan se tlen nopa tlaxtequini tlen quicuamapeloltijtoyaj nojquiya ica paquiyaya Jesús huan quiilhui: </div>
<div class='p'>―Intla nelía ta tiCristo tlen Toteco techtitlanilijtoc, huajca ximomaquixti huan xitechmaquixti nojquiya. </div>
<div class='p'>
<span class="verse" id="LK23_40">40&#160;</span>Huan ne se tlaxtejquetl quiajhuac ica tlen quiijto. Huan quiilhui: </div>
<div class='p'>―¿Ax tiquimacasi Toteco, yonque nimantzi timiquis? 
<span class="verse" id="LK23_41">41&#160;</span>Quinamiqui para ta huan na ma timiquica pampa ax cuali tlen tijchijtoque, pero ni Jesús ax tleno quichijtoc tlen ax cuali. </div>
<div class='p'>
<span class="verse" id="LK23_42">42&#160;</span>Huan teipa nopa tlaxtejquetl quiilhui Jesús: </div>
<div class='p'>―Jesús, xinechilnamiqui quema tihualas para titlanahuatis. </div>
<div class='p'>
<span class="verse" id="LK23_43">43&#160;</span>Huan Jesús quiilhui: </div>
<div class='p'>―Nelía nimitzilhuía para temachtli, ama ni tonal tiitztoti nohuaya nepa campa tlahuel tlayejyeca. </div>
<div class='s'>Jesús mijqui </div>
<div class='p'>
<span class="verse" id="LK23_44">44&#160;</span>Huan queja tlajco tona, tzintlayohuac campa hueli ipan tlaltepactli huan queja nopa mocajqui hasta las tres ica tiotlac. 
<span class="verse" id="LK23_45">45&#160;</span>Huan tonati ayoc tlahuiyaya. Huan tlajco tzayanqui nopa hueyi cortina tlen quitzacuayayaj nopa cuarto Campa Más Tlatzejtzeloltic ipan nopa hueyi tiopan calijtic. 
<span class="verse" id="LK23_46">46&#160;</span>Huan Jesús camatqui chicahuac, huan quiilhui iTata: </div>
<div class='p'>―Papá, nimitzmactilía notonal momaco. </div>
<div class='p'>Huan quema Jesús quiijto ya ni, mijqui. </div>
<div class='p'>
<span class="verse" id="LK23_47">47&#160;</span>Huan nopa capitán tlen soldados quiitac tlen Jesús quichijqui, huan pejqui quihueyichihua Toteco Dios huan quiijto: </div>
<div class='p'>―Nelía ni Jesús eltoya se tlacatl tlen xitlahuac. </div>
<div class='p'>
<span class="verse" id="LK23_48">48&#160;</span>Huan nochi nopa miyac tlacame tlen mosentilijtoyaj para quimatise tlaque ipantis Jesús, quiitaque nochi tlen panoc huan mocuepque ininchajchaj moyoltejtejtzontiyajque pampa tlahuel mocuesohuayayaj. 
<span class="verse" id="LK23_49">49&#160;</span>Huan nochi iteixmatcahua Jesús huan nopa sihuame tlen hualajtoyaj ihuaya tlen estado Galilea moquetzayayaj ica huejca, quitlachiliyayaj nochi ni tlamantli. </div>
<div class='s'>Quitlalijque Jesús ipan tlacacahuaya </div>
<div class='p'>
<span class="verse" id="LK23_50">50&#160;</span>Huan itztoya se tlacatl tlen itoca eliyaya José tlen ehuayaya altepetl Arimatea ipan estado Judea. Yajaya nojquiya eliyaya se tequihue ipan nopa tlasentilistli tlen más quipixqui tlanahuatili campa quitlajtlanijque Jesús huan quiijtojque para monequi miquis. José eliyaya se cuali tlacatl huan xitlahuac iyolo iixtla Toteco. 
<span class="verse" id="LK23_51">51&#160;</span>Yajaya quichiyayaya para Toteco Dios ma tlanahuatis, ipan tlaltepactli huan yeca ax quiyolpacti quema ihuampoyohua ipan nopa tlasentililistli quiteilhuijtoyaj Jesús. 
<span class="verse" id="LK23_52">52&#160;</span>Huan ni José yajqui quiitato Pilato huan quitlajtlani ma quimaca itlacayo Jesús. 
<span class="verse" id="LK23_53">53&#160;</span>Huan quitemohuito itlacayo huan quiquimilo ica se hueyi yoyomitl. Huan quitejqui ipan se tlacacahuaya tlen yancuic quicoyonijtoya ipan se tepetl huan aya quitlalijtoyaj yon se mijcatzi. 
<span class="verse" id="LK23_54">54&#160;</span>Huan eltoya nopa tonal para mocualtlalise para ne seyoc tonal quema nochi israelitame mosiyajcahuasquíaj, huan ya ajsiyaya nopa hora para pehuas nopa tonali quema israelitame mosehuisquíaj. </div>
<div class='p'>
<span class="verse" id="LK23_55">55&#160;</span>Huan nopa sihuame tlen hualajque tlen estado Galilea ihuaya Jesús quitoquilijque José huan quiitaque nopa tlacacahuaya huan quejatza quitlalijtoya itlacayo. 
<span class="verse" id="LK23_56">56&#160;</span>Huan mocuepque ininchaj huan quisencajque tlaajhuiyacayotl. Huan ipan nopa tonal para mosehuise israelitame, inijuanti mosiyajcajque queja quiijto nopa tlanahuatili.  </div>
<div class='psalmlabel' id='LK24_0'> 24</div>
<div class='s'>Moyolcuic Jesús </div>
<div class='p'>
<span class="verse" id="LK24_1">1&#160;</span>Ipan domingo, nopa achtohui tonal ipan samano, nelía cualca nopa sihuame yajque campa tlacacahuaya huan quihuicaque nopa tlaajhuiyacayotl tlen quisencajtoyaj. Huan sequinoc sihuame nojquiya yajque ininhuaya. 
<span class="verse" id="LK24_2">2&#160;</span>Huan quema ajsicoj, quiitaque ya quiijcuenijtoyaj nopa hueyi tetl tlen quiixtzacuayaya nopa tlacacahuaya. 
<span class="verse" id="LK24_3">3&#160;</span>Huan calajque, pero ax quipantijque itlacayo Tohueyiteco Jesús. 
<span class="verse" id="LK24_4">4&#160;</span>Huan mosentlachilijque huan san moilhuiyayaj tlaque panotoya. Huan nimantzi moquetzque ininnechca ome tlacame tlen moquentijtoyaj ininyoyo tlen nelía cahuaniyaya. 
<span class="verse" id="LK24_5">5&#160;</span>Huan tlahuel momajmatijque huan mohuijtzonque huan nopa tlacame quinilhuijque: </div>
<div class='p'>―¿Para tlen inquitemohuaj se tlen yoltoc nicani campa quincahuaj mijcatzitzi? 
<span class="verse" id="LK24_6">6&#160;</span>Jesús ax aqui nicani. Moyolcuijca. Xiquilnamiquica quema noja itztoya ipan Galilea inmechilhui para moyolcuisquía. 
<span class="verse" id="LK24_7">7&#160;</span>Inmechilhui para monequi quitemactilise yajaya tlen Mocuepqui Tlacatl ininmaco tlajtlacolchijca tlacame huan quicuamapeloltise huan ica eyi tonati moyolcuisquía sampa. </div>
<div class='p'>
<span class="verse" id="LK24_8">8&#160;</span>Huajca nopa sihuame quiilnamijque tlen quiijtojtoya, 
<span class="verse" id="LK24_9">9&#160;</span>huan quisque ipan tlacacahuaya huan quinyolmelahuatoj nopa majtlactli huan se imomachtijcahua huan nochi sequinoc ihuampoyohua Jesús tlen quiitztoyaj. 
<span class="verse" id="LK24_10">10&#160;</span>Huan nopa sihuame tlen quinyolmelahuatoj itlayolmelajcahua Jesús tlen quiitztoyaj inintoca eliyaya María Magdalena, Juana huan María inana Jacobo huan nojquiya itztoyaj sequinoc sihuame ininhuaya. 
<span class="verse" id="LK24_11">11&#160;</span>Pero nopa tlacame moilhuijque huihuitiyayaj huan ax quineltocaque tlen quinilhuicoj. </div>
<div class='p'>
<span class="verse" id="LK24_12">12&#160;</span>Pero Pedro moquetztiquisqui huan motlalojqui hasta nopa tlacacahuaya. Huan quitlachili iijtic huan quiitac san eltoya nopa hueyi yoyomitl tlen ica quipijque itlacayo Jesús. Huan nelía mosentlachilijqui ica tlen panotoya, huan mocuepqui ichaj. </div>
<div class='s'>Ipan ojtli para Emaús </div>
<div class='p'>
<span class="verse" id="LK24_13">13&#160;</span>Huan ipan nopa tonal itztoyaj ome ihuampoyohua Jesús tlen nejnemiyayaj ipan ojtli hasta se rancho tlen itoca Emaús tlen mocajqui nechca once kilómetros ihuejcaca altepetl Jerusalén. 
<span class="verse" id="LK24_14">14&#160;</span>Huan inijuanti mocamahuiyayaj se ica seyoc ica nochi tlen panotoya. 
<span class="verse" id="LK24_15">15&#160;</span>Huan quema mocamahuiyayaj, Jesús monechcahuico huan pejqui ininhuaya nejnemi. 
<span class="verse" id="LK24_16">16&#160;</span>Pero Toteco ax quincahuili ma quiixmatica intla ya. 
<span class="verse" id="LK24_17">17&#160;</span>Huan Jesús quintlajtlani: </div>
<div class='p'>―¿Tlaque inmocamahuijtiyohuij ipan ojtli? ¿Para tlen tlahuel inmocuesohuaj? </div>
<div class='p'>
<span class="verse" id="LK24_18">18&#160;</span>Huan se tlen inijuanti tlen itoca eliyaya Cleofas quinanquili Jesús: </div>
<div class='p'>―¿Huelis san ta ipan nochi altepetl Jerusalén ax tijmati nochi tlamantli tlen panotoc nica ipan ni tonali? </div>
<div class='p'>
<span class="verse" id="LK24_19">19&#160;</span>Huan Jesús quintlajtlani: </div>
<div class='p'>―¿Tlaque tlamantli? </div>
<div class='p'>Huan quiilhuijque: </div>
<div class='p'>―Nopa tlamantli tlen panoc ica Jesús tlen ehua Nazaret. Yajaya eltoya se tiocamanalojquetl tlen quipixqui chicahualistli quichihuas huejhueyi tiochicahualnescayotl. Tlamachti ica miyac chicahualistli huan quiyolpacti Toteco Dios huan nojquiya quinyolpacti tlacame. 
<span class="verse" id="LK24_20">20&#160;</span>Huan nopa tlayacanani tlen totajtzitzi huan nopa tequihuejme quitemactilijque para ma quimictica. Huan quicuamapeloltijque. 
<span class="verse" id="LK24_21">21&#160;</span>Huan tojuanti timotemachiyayayaj ipan ya para techmaquixtis tiisraelitame. Huan quipiya eyi tonati quicuamapeloltijque. 
<span class="verse" id="LK24_22">22&#160;</span>Ama nojquiya timosentlachilijque pampa sequin sihuame yajque cualca hasta campa tlacacahuaya, 
<span class="verse" id="LK24_23">23&#160;</span>huan ax quipantijque itlacayo. Techilhuicoj quinitaque se tlanextili ica elhuicac ehuani tlen quinilhuijque para Jesús yoltojca. 
<span class="verse" id="LK24_24">24&#160;</span>Huan sequinoc tlen itztoyaj tohuaya nojquiya yajque campa tlacacahuaya huan quipantijque nochi queja nopa sihuame quiijtojtoyaj, pero ax quiitaque Jesús. </div>
<div class='p'>
<span class="verse" id="LK24_25">25&#160;</span>Huan Jesús quinilhui: </div>
<div class='p'>―¿Ax inquimachilíaj? Nelía ohui para inquineltocaj nochi tlen quiijtojque itiocamanalojcahua Toteco. 
<span class="verse" id="LK24_26">26&#160;</span>Toteco quitlalijtoya para na ninopa Cristo ma nitlaijiyohuis huan nimiquis huan teipa niyas elhuicac campa nijpiyas notlatlanex. </div>
<div class='p'>
<span class="verse" id="LK24_27">27&#160;</span>Huan Jesús pejqui ica tlen quiijcuilo Moisés huan panoc inintlajcuilol nochi sequinoc itiocamanalojcahua Toteco, huan quinixtomili nochi tlen ijcuilijtoc tlen ya ipan Itlajtol Toteco. </div>
<div class='p'>
<span class="verse" id="LK24_28">28&#160;</span>Huan quema monechcahuiyayaj nopa rancho campa ajsisquíaj, Jesús mochijqui queja achi más huejca yohuiyaya. 
<span class="verse" id="LK24_29">29&#160;</span>Huan nopa ome tlacame ica nochi ininyolo quitlajtlanijque: </div>
<div class='p'>―Ximocahua tohuaya pampa tlayohuaya huan temojca tonati. </div>
<div class='p'>Huan Jesús yajqui para mocahuas ininhuaya. 
<span class="verse" id="LK24_30">30&#160;</span>Huan quema mosehuiyaya ininhuaya campa mesa, quiitzqui pantzi huan quitlajtlani Toteco ma quitiochihua, teipa quitlajcoitac huan quinmajmacac. 
<span class="verse" id="LK24_31">31&#160;</span>Huajca elqui queja tlapojque iniixtiyolhua huan inijuanti quiixmatque, huan nimantzi Jesús ayoc monexti iniixtla. 
<span class="verse" id="LK24_32">32&#160;</span>Huan inijuanti quiijtojque se ica seyoc: </div>
<div class='p'>―¿Ax tijmachiliyaya queja yejyectzi eliyaya ipan toyolo quema yajaya techcamahuiyaya ipan ojtli huan techilhuiyaya tlen quiijtosnequi Itlajtol Toteco? </div>
<div class='p'>
<span class="verse" id="LK24_33">33&#160;</span>Huan nopa ome tlacame moquetzque nimantzi huan mocuepque Jerusalén. Huan quinpantijque nopa majtlactli huan se imomachtijcahua Jesús mosentilijtoyaj ininhuaya sequinoc 
<span class="verse" id="LK24_34">34&#160;</span>tlen quiijtohuayayaj para Tohueyiteco nelía moyolcuitoc huan monextijtoya ica Simón Pedro. 
<span class="verse" id="LK24_35">35&#160;</span>Huajca nopa ome nojquiya pejque quinyolmelahuaj tlen ininpantic ipan ojtli huan queja quiixmatque Jesús quema quitlajcoitac nopa pantzi. </div>
<div class='s'>Jesús monexti iniixtla imomachtijcahua </div>
<div class='p'>
<span class="verse" id="LK24_36">36&#160;</span>Huan quema noja quinilhuiyayaj ni tlamantli, Jesús moquetzqui tlatlajco tlen inijuanti huan quinilhui: </div>
<div class='p'>―Ma Toteco inmechmaca tlasehuilistli. </div>
<div class='p'>
<span class="verse" id="LK24_37">37&#160;</span>Huan inijuanti quisentlachilijque huan momajmatijque huan moilhuijque quiitayayaj se animajtzi. 
<span class="verse" id="LK24_38">38&#160;</span>Huan Jesús quinilhui: </div>
<div class='p'>―¿Para tlen inmajmahuij huan inmoilhuíaj ipan imoyolo queja nopa? 
<span class="verse" id="LK24_39">39&#160;</span>Xiquitaca noma huan noicxihua campa calactoya lavos. Nelía najaya. Xinechitzquica huan xijmachilica. Se animajtzi ax quipiya inacayo huan iomiyo queja inquiitaj nijpiya. </div>
<div class='p'>
<span class="verse" id="LK24_40">40&#160;</span>Huan quema quiijtohuayaya ni tlajtoli, quinnextili ima huan iicxihua. 
<span class="verse" id="LK24_41">41&#160;</span>Huan ax quineltocayayaj pampa tlahuel paquiyayaj huan quisentlachiliyayaj. Huan yeca Jesús quinilhui: </div>
<div class='p'>―¿Ax tleno inquipiyaj nica para nijcuas? </div>
<div class='p'>
<span class="verse" id="LK24_42">42&#160;</span>Huan inijuanti quimacaque se michi tlacacatzoli huan se quentzi nectli. 
<span class="verse" id="LK24_43">43&#160;</span>Huan quiitzqui huan quicuajqui iniixtla. 
<span class="verse" id="LK24_44">44&#160;</span>Huan quinilhui: </div>
<div class='p'>―Quema noja niitztoya imohuaya, nimechilhui monequiyaya para ma panos nochi tlen ijcuilijtoc tlen na ipan itlanahuatilhua Moisés, huan ipan Salmos, huan ipan iniama nopa tiocamanalohuani. </div>
<div class='p'>
<span class="verse" id="LK24_45">45&#160;</span>Huan Jesús quintlapohuili inintlalnamiquilis para ma quimachilica Itlajtol Toteco. 
<span class="verse" id="LK24_46">46&#160;</span>Huan quinilhui: </div>
<div class='p'>―Queja ni ijcuilijtoc para nopantisquía na niCristo. Monejqui nitlaijiyohuis huan nimiquis huan ica eyi tonali monejqui nimoyolcuis sampa huan queja nopa panotoc. 
<span class="verse" id="LK24_47">47&#160;</span>Huan ama monequi imojuanti xijpehualtica nica Jerusalén huan xitepohuilica ni tlajtoli ica notequihuejcayo para tlacame ma moyolpatlaca huan ma quicahuaca inintlajtlacolhua huan Toteco quintlapojpolhuis. Huan teipa xitepohuilica ni tlajtoli ipan nochi tlaltini ipan tlaltepactli. 
<span class="verse" id="LK24_48">48&#160;</span>Imojuanti inquiitztoque ni tlamantli huan ama monequi inteyolmelahuase tlen inquiitztoque. 
<span class="verse" id="LK24_49">49&#160;</span>Huan xiquitaca, nechca para nijtitlanis Itonal Toteco ipan imojuanti queja noTata inmechtencahuilijtoc inmechmacas. Huajca ximocahuaca ipan altepetl Jerusalén hasta yajaya ajsis huan inmechtemitis ica chicahualistli tlen elhuicac. </div>
<div class='s'>Jesús tlejcoc elhuicac </div>
<div class='p'>
<span class="verse" id="LK24_50">50&#160;</span>Huan Jesús quinhuicac imomachtijcahua hasta Betanía huan momatlalanqui huan quintiochijqui. 
<span class="verse" id="LK24_51">51&#160;</span>Huan quema noja quintiochihuayaya, quistejqui huan tlejcoc elhuicac. 
<span class="verse" id="LK24_52">52&#160;</span>Huan imomachtijcahua quihueyichijque huan teipa mocuepque altepetl Jerusalén ica hueyi paquilistli. 
<span class="verse" id="LK24_53">53&#160;</span>Huan mojmostla itztoyaj ipan nopa hueyi israelita tiopamitl quipaquilismacayayaj huan quihueyichihuayayaj Toteco Dios. Queja nopa ma eli.</div><div class="footnote">
<hr />
</div>
</div></body></html>
