<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhe" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol toteco: Santa Biblia NEHEMÍAS 1</title>
</head>
<body dir='ltr'>
<ul class='tnav'>
<li><a href='index.xhtml'>NEHEMÍAS</a></li>
</ul><ul class='tnav'><li><a href='NEH.xhtml#NH1_0'>1</a></li>
<li><a href='NEH.xhtml#NH2_0'>2</a></li>
<li><a href='NEH.xhtml#NH3_0'>3</a></li>
<li><a href='NEH.xhtml#NH4_0'>4</a></li>
<li><a href='NEH.xhtml#NH5_0'>5</a></li>
<li><a href='NEH.xhtml#NH6_0'>6</a></li>
<li><a href='NEH.xhtml#NH7_0'>7</a></li>
<li><a href='NEH.xhtml#NH8_0'>8</a></li>
<li><a href='NEH.xhtml#NH9_0'>9</a></li>
<li><a href='NEH.xhtml#NH10_0'>10</a></li>
</ul><ul class='tnav'>
<li><a href='NEH.xhtml#NH11_0'>11</a></li>
<li><a href='NEH.xhtml#NH12_0'>12</a></li>
<li><a href='NEH.xhtml#NH13_0'>13</a></li>
</ul>

<div class='main' id='NH0_0'>

<div class='mt'>Nehemías  </div>
<div class='psalmlabel' id='NH1_0'> 1</div>
<div class='s'>Nehemías momaijto ipampa israelitame </div>
<div class='p'>

<span class="verse" id="NH1_1">1&#160;</span>Ya ni nopa tlajtoli tlen na, niNehemías, niicone Hacalías, niquijcuilohua. </div>
<div class='p'>Ipan metztli Quisleu ipan toisraelita calendario [1:1 Elqui huejcajquiya ipan se metztli diciembre ipan tocalendario tlen ama.], quema Tlanahuatijquetl Artajerjes yahuiyaya para 20 xihuitl tlanahuatis ipan tlali Persia, na niNehemías niitztoya ipan nopa hueyi altepetl Susa ipan icaltlanahuatil pampa nijtequipanohuayaya nopa tlanahuatijquetl. 
<span class="verse" id="NH1_2">2&#160;</span>Huan nechpaxaloco se noisraelita icni tlen itoca Hanani, huan ihuaya hualajque sequinoc israelita tlacame tlen tlali Judá. Huan niquintlatzintoquili quejatza eltoya ica nopa israelitame tlen achtohui quinhuicatoyaj ilpitoque hasta nopano Babilonia, huan teipa sampa quincahuilijque ma mocuepaca altepetl Jerusalén. 
<span class="verse" id="NH1_3">3&#160;</span>Huan yajuanti nechnanquilijque: “Se hueyi pinahualistli queja itztoque nopa israelitame tlen sampa mocueptoque Jerusalén. Nelía tlaijiyohuíaj miyac. Mocahua sosolijtoc altepetl Jerusalén, huan nopa tepamitl huetztoc huan ipuertas nochi tlatlatoc.” </div>
<div class='p'>
<span class="verse" id="NH1_4">4&#160;</span>Huan quema na nijcajqui nochi ya ni, nimosehui huan nichocac. Para miyac tonali nimocueso, huan nimosajqui, huan nimomaijto ica Toteco Dios tlen itztoc ipan elhuicac. 
<span class="verse" id="NH1_5">5&#160;</span>Huan niquilhui: </div>
<div class='q'>“TOTECO, ta tiDios tlen tiitztoc elhuicac, nimitztlajtlanía chicahuac xinechtlacaquili. Ta tlahuel tihueyi hasta titemajmati. Ta tijchihua nochi tlen tijtencahua tiquinchihuilis moconehua. Tlahuel tiquinicnelía nochi tlen quichihuaj motlanahuatil. 
<span class="verse" id="NH1_6">6&#160;</span>Pero xinechtlacaquili na, nimotlatequipanojca, tlen yohuali tonali nimitztlajtlanía ipampa tiisraelitame tlen timotlatequipanojcahua. Nimoixmati ica ta queja na huan nochi tiisraelitame tlahuel titlajtlacolchijtoque moixtla. 
<span class="verse" id="NH1_7">7&#160;</span>Tlahuel timotochonchijtoque ica ta, huan ax tijneltocatoque motlanahuatilhua, niyon moleyes, niyon sequinoc tlamachtili tlen titechmacac huejcajquiya ica motlatequipanojca Moisés. </div>
<div class='q'>
<span class="verse" id="NH1_8">8&#160;</span>“Xiquilnamiqui tlen ta tiquilhui Moisés. Tiquijto intla tiisraelitame titlajtlacolchihuasquíaj, huajca titechtzontlamiltisquía huan titechcahuasquía campa hueli ipan nochi tlaltepactli. 
<span class="verse" id="NH1_9">9&#160;</span>Pero intla timoyolcuepasquíaj sampa huan tijneltocasquíaj motlanahuatilhua, huajca yonque timopantisquíaj huejca, titechhualicasquía huan titechsejcotilisquía sampa ipan Jerusalén, nopa altepetl tlen ta tijtlapejpenijtoc para elis moaxca. </div>
<div class='q'>
<span class="verse" id="NH1_10">10&#160;</span>“Tojuanti timotlatequipanojcahua tlen titechmanahuijtoc huan titechchihuilijtoc timoaxcahua ica mohueyi chicahualis. 
<span class="verse" id="NH1_11">11&#160;</span>Huan nimitztlajtlanía TOTECO para xijtlacaquili tlen nimitztlajtlanía huan xiquintlacaquili moconehua tlen mitzhueyichihuaj ica paquilistli. Xinechpalehui para nopa tlanahuatijquetl ma quiita para cuali tlen niquijtohua huan ma nechtlasojtla quema niyas niquilhuiti ni tlamantli. </div>
<div class='q'>“Queja nopa na niNehemías niquilhui TOTECO. Na tlen nijtequipanohuayaya nopa tlanahuatijquetl. Nijpixqui nopa tequitl para nijyecos nochi itlailis quema aya quiiyaya intla se quitlalijtoya ipajyo.”  </div>
<div class='psalmlabel' id='NH2_0'> 2</div>
<div class='s'>Artajerjes quicahuili Nehemías ma yahui Jerusalén </div>
<div class='p'>
<span class="verse" id="NH2_1">1&#160;</span>Teipa quema panotoya nahui metztli huan eliyaya ipan metztli Nisán ipan toisraelita calendario [2:1 Elqui se tonali huejcajquiya ipan se abril o mayo ipan tocalendario tlen ama.], na nijhuiquili ixocomeca atl nopa tlanahuatijquetl huan nimantzi yajaya nechitac para nimocuesohua pampa ax quema nechitztoya queja nopa. 
<span class="verse" id="NH2_2">2&#160;</span>Huajca nechtlatzintoquili: </div>
<div class='p'>―¿Para tlen timocuesohua? Ax nesi intla timococohua. Xinechilhui tlaque cuesoli tijpiya. </div>
<div class='p'>Huajca yonque tlahuel nimajmahuiyaya, 
<span class="verse" id="NH2_3">3&#160;</span>nijnanquili: </div>
<div class='p'>―Tlanahuatijquetl, xiitzto para nochipa. ¿Para tlen ax nimocuesos quema quitlahuelcajtoque nopa altepetl Jerusalén campa motlalpachojque nohuejcapan tatahua? Nochi sosolijtoc huan ipuertas tlatlatoc. </div>
<div class='p'>
<span class="verse" id="NH2_4">4&#160;</span>Huan nopa tlanahuatijquetl nechtlajtlani: </div>
<div class='p'>―¿Tlaque tijnequi para ma nijchihua? </div>
<div class='p'>Huajca na nimomaijto ica Toteco Dios para ma techpalehui, 
<span class="verse" id="NH2_5">5&#160;</span>huan niquilhui: </div>
<div class='p'>―Intla tiquita para cuali huan intla hueyi moyolo ica na, huajca xinechtitlani ipan tlali Judá campa notatahua motlalpachojque para huelis nijcualchijchihuati nopa altepetl. </div>
<div class='p'>
<span class="verse" id="NH2_6">6&#160;</span>Huan nopa sihua tlanahuatijquetl mosehuijtoya ihuaya nopa tlanahuatijquetl quema nicamatqui. Huan nopa tlanahuatijquetl nechilhui: </div>
<div class='p'>―Huan ¿quesqui tonali monequis timocahuas? ¿Quema timocuepasquía? </div>
<div class='p'>Huajca na niquilhui quema niyas huan niquixtlalijqui se tonal quema nimocuepasquía. Huan yajaya quipacti huan nechtitlanqui. 
<span class="verse" id="NH2_7">7&#160;</span>Huan nojquiya niquilhui: “Intla mitzpactía, xinechmaca amatlajcuiloli para nopa gobernadores ipan seyoc nali atemitl Éufrates para nechcahuase nipanos inintlal para huelis niajsiti tlali Judá. 
<span class="verse" id="NH2_8">8&#160;</span>Huan nojquiya xinechmaca seyoc amatlajcuiloli para Asaf tlen quinmocuitlahuía nochi cuamili tlen moaxca para ma nechmaca cuahuitl tlen monequi para tlaquetzali, huan para puertas ipan nopa cali tlen nelchicahuac inacastla nopa hueyi israelita tiopamitl. Huan nojquiya ma nechmaca cuahuitl para puertas ipan nopa tepamitl tlen quiyahualohua nopa altepetl huan para se cali para na.” Queja nopa niquilhui. Huan nochi ya nopa nechmacac nopa tlanahuatijquetl pampa na nimotemachijtoya ipan Toteco Dios. </div>
<div class='p'>
<span class="verse" id="NH2_9">9&#160;</span>Huan teipa quema niajsito iniixtla nopa tlanahuatiani tlen seyoc nali atemitl Éufrates, niquinmactili nopa amatlajcuiloli tlen nechmacatoya Tlanahuatijquetl Artajerjes. Huan itztoyaj nohuaya miyac tlayacanani tlen soldados tlen nopa tlanahuatijquetl quintitlantoya para ma nechmocuitlahuica. Sequin cahuajtipa nemiyayaj huan sequin san icxi nejnemiyayaj. 
<span class="verse" id="NH2_10">10&#160;</span>Pero quema quimatque nochi ya ni, Sanbalat tlen ejqui Horón huan Tobías tlen ejqui Amón, tlahuel cualanque pampa ajsitoya se tlen motemacatoya para quinpalehuis israelitame. </div>
<div class='s'>Nehemías ajsic altepetl Jerusalén </div>
<div class='p'>
<span class="verse" id="NH2_11">11&#160;</span>Huan niajsic ipan altepetl Jerusalén huan quema ya niitztoya eyi tonali nopano, 
<span class="verse" id="NH2_12">12&#160;</span>niquisqui ica tlayohua huan niquinhuicac se quesqui tlacame nohuaya. Huan axaca niquilhui tlen Toteco Dios quitlalijtoya ipan noyolo para nijchihuasquía ipan altepetl Jerusalén. Huan niyohuiyaya ipan se burro huan nopa tlacame nechtoquiliyaya icxinejnemij. 
<span class="verse" id="NH2_13">13&#160;</span>Huan ipan nopa yohuali tiquisque nopa altepetl campa itoca nopa Tlamayamitl Puerta, huan tiyajque campa nopa ameli tlen itoca Dragón huan sampa tiyajque campa seyoc puerta tlen itoca Tlasoli Puerta. Huan niquitac nochi nopa tepamitl tlen huetztoya huan nochi nopa puertas tlen tlatlatoya. 
<span class="verse" id="NH2_14">14&#160;</span>Huan teipa tiyajque campa nopa puerta tlen itoca Ameli Puerta, huan teipa tiajsitoj ipan nopa ameli tlen nopa tlanahuatijquetl. Huan nopano ax huelqui panoc noburro pampa tlahuel tlafiero. 
<span class="verse" id="NH2_15">15&#160;</span>Teipa nopa tlayohua ninejnentiyajqui hasta campa nopa huactoc atentli huan queja nopa nijyahualo nochi nopa altepetl. Huan niquitac nochi quejatza eltoya huan nimocuepqui sampa campa nopa puerta campa niquistejqui. </div>
<div class='p'>
<span class="verse" id="NH2_16">16&#160;</span>Huan nopa tequihuejme ax quimatque canque niyajtoya huan tlaque nijchihuayaya pampa aya tleno niquinilhuijtoya tlen nimoilhuijtoya para nijchihuasquía. Ax tleno niquinilhuijtoya noisraelita icnihua, niyon nopa totajtzitzi, niyon tequihuejme, niyon tlayacanani, niyon nopa sequinoc tlacame tlen teipa quichihuasquíaj nopa tequitl. </div>
<div class='s'>Nehemías quinyolchicajqui tlacame para tequitise </div>
<div class='p'>
<span class="verse" id="NH2_17">17&#160;</span>Pero teipa niquinnotzqui nochi nopa israelitame huan niquinilhui: </div>
<div class='p'>―Imojuanti cuali inquimatij para tlahuel tlafiero queja tiitztoque nica ipan ni altepetl pampa nochi tlamisosolijtoc. Huetztoc nochi tepamitl huan ipuertas tlatlatoque. Huajca ama ma tijpehualtica titequitise huan tijcualchijchihuase nochi para ayoc aqui hueli techpinajtis. </div>
<div class='p'>
<span class="verse" id="NH2_18">18&#160;</span>Huan teipa niquinilhui quejatza Toteco Dios nechpalehuijtoya pampa hueyi iyolo. Niquinilhui nochi tlen nechilhuijtoya nopa tlanahuatijquetl huan quejatza nechcajqui ma nihuala hasta Jerusalén para nijchihuas nopa tequitl tlen nimoilhuijtoya para nijchihuas. Huajca nochi yajuanti tlananquilijque: </div>
<div class='p'>―Cualtitoc, ma titequitica. </div>
<div class='p'>Huan nochi pejque tequitij ica miyac paquilistli. 
<span class="verse" id="NH2_19">19&#160;</span>Pero quema quimatque Sanbalat tlen ejqui altepetl Horón, huan Tobías tlen elqui se amonita tlacatl, huan Gesem nopa árabe tlacatl, yajuanti techpinajtijque huan techcualancaitaque. Techilhuijque: </div>
<div class='p'>―¿Tlaque inquichihuaj imojuanti? San inmoajcomanaj ica nopa tlanahuatijquetl huan inquiixpanoj. </div>
<div class='p'>
<span class="verse" id="NH2_20">20&#160;</span>Huan na niquinnanquili: </div>
<div class='p'>―Ica itlapalehuil Toteco Dios tlen quichijqui elhuicactli, tojuanti, tiitlatequipanojcahua, tijcualchijchihuase ni altepetl. Pero imojuanti ax tleno inquipiyaj nica tohuaya huan ax huelis inmocalaquise ipan ni tlamantli.  </div>
<div class='psalmlabel' id='NH3_0'> 3</div>
<div class='s'>Inintoca tlen quicualchijchijque tepamitl </div>
<div class='p'>
<span class="verse" id="NH3_1">1&#160;</span>Huajca nopa totajtzi Eliasib huan iicnihua tlen itztoyaj totajtzitzi pejque quicualchijchihuaj nopa tepamitl campa itoca nopa Borrego Puerta. Quiiyocatlalijque nopa puerta para Toteco huan quiquetzque. Huan nojquiya quicualchijchijque nopa tepamitl hasta nopa huejcapantic tetzoptli tlen itoca Torre Hananeel tlen elqui para se tlamocuitlahuijquetl. 
<span class="verse" id="NH3_2">2&#160;</span>Tlen nopano, quicualchijchijque nopa tepamitl nopa tlacame tlen ejque altepetl Jericó. Huan ininnacastla quicualchijchijqui Zacur, icone Imri. </div>
<div class='p'>
<span class="verse" id="NH3_3">3&#160;</span>Huan iconehua Senaa quiquetzque itlaquetzalhua nopa Michi Puerta, huan quitlalijque nopa puerta ica nochi nopa huejhueyi lavos huan nopa tepos barra tlen monequi para ma motzacua cuali. 
<span class="verse" id="NH3_4">4&#160;</span>Huan ininnacastla quicualchijchijqui tepamitl Meremot, icone Urías huan iixhui Cos. Huan inacastla quicualchijchijqui Mesulam, icone Berequías huan iixhui Mesezabeel. Huan iquespa quicualchijchijqui nopa tepamitl Sadoc, icone Baana. 
<span class="verse" id="NH3_5">5&#160;</span>Huan itepotzco tequitique tlacame tlen ehuaj altepetl Tecoa, pero tlen tlayacanani ipan Tecoa ax quinejque quinpalehuise. 
<span class="verse" id="NH3_6">6&#160;</span>Huan Joiada, icone Paseah, huan Mesulam, icone Besodías, quicualchijchijque nopa Puerta Sosoltic. Quiquejquetzque itlaquetzalhua huan quitlalijque nopa puerta ica nochi nopa huejhueyi lavos huan tepos barras. 
<span class="verse" id="NH3_7">7&#160;</span>Huan campa tlanque inintequi ipan tepamitl, quicualchijchijque Melatías tlen ehua altepetl Gabaón, huan Jadón tlen altepetl Meronot, ininhuaya tlacame tlen ehuaj altepetini Gabaón huan Mizpa. Nopa altepetini mocajqui ipan itlanahuatilis nopa tlanahuatijquetl ipan ne se nali atemitl Éufrates. 
<span class="verse" id="NH3_8">8&#160;</span>Huan ininnacastla quicualchijchijqui nopa tepamitl Uziel, icone Harhaía, nopa oro teposchijquetl. Huan inacastla quicualchijchijqui tepamitl Hananías tlen quimatqui quichijchihua nochi tlamantli tlaajhuiyacayotl. Huan queja nopa quicualchijchijtiyajque nopa tepamitl tlen quiyahualo altepetl Jerusalén hasta nopa tepamitl ajsito campa itoca nopa Tepamitl Patlahuac. 
<span class="verse" id="NH3_9">9&#160;</span>Ininnacastla quicualchijchijqui Refaías, icone Hur. Refaías elqui gobernador ipan tlajco altepetl Jerusalén. 
<span class="verse" id="NH3_10">10&#160;</span>Huan inacastla Jedaías, icone Harumaf, tequitic iixmelac ichaj. Huan inacastla quicualchijchijqui tepamitl Hatús, icone Hasabnías. </div>
<div class='p'>
<span class="verse" id="NH3_11">11&#160;</span>Huan iquespa quicualchijchijque Malquías, icone Harim, huan Hasub, icone Pahat Moab. Quicualchijchijque campa nopa huejcapantic tetzoptli tlen itoca Torre Horno campa mocahuas se tlamocuitlahuijquetl para tlachiyas. 
<span class="verse" id="NH3_12">12&#160;</span>Huan ininnacastla quicualchijchijque Salum, icone Halohes, ininhuaya iichpocahua. Salum eliyaya gobernador ipan ne seyoc tlajco altepetl Jerusalén. </div>
<div class='p'>
<span class="verse" id="NH3_13">13&#160;</span>Huan Hanún huan nopa tlacame tlen ehuaj altepetl Zanoa quicualchijchijque nopa Tlamayamitl Puerta. Quiquejquetzque itlaquetzalhua huan quitlalijque nopa puerta ica nopa huejhueyi lavos huan nopa tepos barras. Nojquiya quicualchijchijque 450 metros tlen tepamitl huan tlamitoj nechca campa nopa Tlasoli Puerta. 
<span class="verse" id="NH3_14">14&#160;</span>Huan nopa Tlasoli Puerta quicualchijchijqui Malquías, icone Recab. Malquías elqui gobernador ipan nopa municipio itoca Bet Haquerem. Quinquetzqui tlaquetzali huan quitlali nopa puerta ica nopa huejhueyi lavos huan nopa tepos barra. </div>
<div class='p'>
<span class="verse" id="NH3_15">15&#160;</span>Huan Salum, icone Colhoze, tlen elqui gobernador ipan nopa municipio Mizpa quicualchijchijqui nopa Ameli Puerta. Cuali quisencajqui ica tlaquetzali huan quitzontzajqui. Teipa quitlali ipuertas ica huejhueyi lavos huan nopa tepos barra. Huan yajaya nojquiya quicualchijchijqui nopa tepamitl hasta nopa Ameli Siloé huan tlamito campa huejcajquiya elqui ixochimil Tlanahuatijquetl David huan hasta campa temo nopa escalones tlen Ialtepe David. 
<span class="verse" id="NH3_16">16&#160;</span>Teipa campa yajaya itequi tlanqui, quicualchijchijqui Nehemías, icone Azbuc, tlen eliyaya gobernador ipan tlajco nopa municipio Bet Sur. Huan yajaya quicualchijchijqui hasta iixmelac campa motlalpacho David, huan hasta campa eltoya nopa ameli. Huan tlamito itequi hasta campa achtohuiya elqui Ininchaj Nopa Soldados Tlen Más Motemacaj. </div>
<div class='p'>
<span class="verse" id="NH3_17">17&#160;</span>Huan inacastla quicualchijchijque nopa tepamitl nopa levitame tlen tequitiyayaj imaco Rehum, icone Bani. Huan ininnacastla, Hasabías nopa gobernador ipan tlajco nopa municipio Keila tequitqui para imunicipio. 
<span class="verse" id="NH3_18">18&#160;</span>Huan inacastla, quicualchijchijque nopa tepamitl ihuampoyohua tlen tequitiyayaj imaco Bavai, icone Henadad, tlen elqui gobernador ipan ne seyoc tlajco nopa municipio Keila. 
<span class="verse" id="NH3_19">19&#160;</span>Huan ininnacastla quicualchijchijqui nopa tepamitl Ezer, icone Jesúa, tlen elqui gobernador ipan tlajco nopa municipio Mizpa. Yajaya tequitqui iixmelac nopa tlaixtemolis campa nopa cali campa quiajoctoya nochi tepostli para ica tlatehuise nopano campa moixnamiquiyaya nopa tepamitl. 
<span class="verse" id="NH3_20">20&#160;</span>Huan inacastla Baruc, icone Zabai, pejqui quicualchijchihua seyoc achi ipan nopa tepamitl tlen campa moixnamijqui hasta ipuerta ichaj Eliasib, nopa hueyi totajtzi. 
<span class="verse" id="NH3_21">21&#160;</span>Huan inacastla, tequitic Meremot, icone Urías huan iixhui Cos. Yajaya quicualchijchijqui nopa tepamitl tlen ipuerta totajtzi Eliasib hasta campa inacastla ichaj. </div>
<div class='p'>
<span class="verse" id="NH3_22">22&#160;</span>Huan iquespa quicualchijchijque nopa tepamitl nopa totajtzitzi tlen ejque nopa tlamayamitl nechca atemitl Jordán. 
<span class="verse" id="NH3_23">23&#160;</span>Huan ininnacastla tequitique Benjamín huan Hasub. Yajuanti quicualchijchijque nopa tepamitl tlen mocahuayaya inincalixpa. Huan ininnacastla tequitqui Azarías, icone Maazías huan iixhui Ananías. Yajaya quicualchijchijqui tlen nechca ichaj. 
<span class="verse" id="NH3_24">24&#160;</span>Huan inacastla tequitic Binúi, icone Henadad. Yajaya quicualchijchijqui nopa tepamitl tlen ichaj Azarías hasta campa monamijqui nopa tepamitl ipan esquina. 
<span class="verse" id="NH3_25">25&#160;</span>Huan Palal, icone Uzai, quicualchijchijqui nopa tepamitl iixmelac nopa esquina huan ipan nopa huejcapantic tetzoptli para se tlamocuitlahuijquetl. Nopa tetzoptli quisa ipan ichaj nopa tlanahuatijquetl huan mocahua inacastla icalixpa nopa tlatzactli. Huan inacastla tequitic Pedaías, icone Faros. 
<span class="verse" id="NH3_26">26&#160;</span>Huan inacastla, quicualchijchijque nopa tepamitl nopa tiopa tequipanohuani tlen ejque nopa tepetl Ofel. Yajuanti quisencajque nopa tepamitl hasta nopa Atl Puerta tlen mocajqui campa quisa tonati tlen nopa huejcapantic pilcaltzi tlen quisqui ipan nopa tepamitl para ipan moquetzas se tlamocuitlahuijquetl. 
<span class="verse" id="NH3_27">27&#160;</span>Huan ininnacastla tequitque tlacame tlen ejque altepetl Tecoa. Yajuanti quicualtlalijque seyoc parte nopa tepamitl tlen iixmelac nopa tetzoptli tlen huejcapantic hasta nopa tepamitl campa nopa municipio Ofel. </div>
<div class='p'>
<span class="verse" id="NH3_28">28&#160;</span>Huan ininquespa tequitque nopa totajtzitzi. Yajuanti quicualchijchijque nopa tepamitl iajco nopa Cahuayo Puerta huan sesen tequitqui iixmelac ichaj. 
<span class="verse" id="NH3_29">29&#160;</span>Huan ininnacastla tequitqui Sadoc, icone Imer. Yajaya quicualchijchijqui iixmelac ichaj. Huan inacastla tequitqui Semaías, icone Secanías, tlen nojquiya quimocuitlahui nopa Puerta Campa Quisa Tonati. 
<span class="verse" id="NH3_30">30&#160;</span>Huan iquespa tequitque Hananías, icone Selemías, huan Hanún, ichicuasempa cone Salaf. Huan nechca ya tequitic Mesulam, icone Berequías. Yajaya quicualchijchijqui nopa tepamitl iixmelac ichaj. 
<span class="verse" id="NH3_31">31&#160;</span>Huan inacastla tequitqui nopa oro teposchijquetl Malquías. Yajaya quicualchijchijqui nopa tepamitl hasta nopa cali campa mocajque tlanamacani huan tlen tlatequipanojque tiopan calijtic. Malquías tequitqui iixmelac nopa Puerta Campa Tetlajtolxitlahuaj huan hasta nopa cuarto tlen huejcapa nechca campa moixnamiquiyaya nopa tepamitl. 
<span class="verse" id="NH3_32">32&#160;</span>Huan nopa sequinoc tlacame tlen itztoyaj oro teposchihuani huan tlanamacani quicualchijchijque nopa tepamitl tlen nopa cuarto tlen huejcapa hasta nopa Borrego Puerta.  </div>
<div class='psalmlabel' id='NH4_0'> 4</div>
<div class='s'>Inincualancaitacahua quinpinahualtijque tlen tequitiyayaj </div>
<div class='p'>
<span class="verse" id="NH4_1">1&#160;</span>Huan quema quimatqui Sanbalat para tijcualchijchihuayayaj nopa tepamitl tlen quiyahualo nopa altepetl, tlahuel cualanqui. Huan pejqui techpinahualtía tiisraelitame. 
<span class="verse" id="NH4_2">2&#160;</span>Huan tlamiyacapa iniixtla ihuampoyohua huan nopa tlayacanca tlacame tlen tlali Samaria, Sanbalat quiijto: “Pilteicneltzitzi ni israelitame. Huelis moilhuíaj para nimantzi tlamise quicualchijchihuase inialtepe. ¿Huelis moilhuíaj sampa huelise quitlatise tlacajcahualistli nica? Xiquitaca queja quiquixtíaj tetl tlen ya tlatlatoc huan sampa quitequihuíaj.” </div>
<div class='p'>
<span class="verse" id="NH4_3">3&#160;</span>Huan inechca itztoya Tobías nopa amonita tlacatl tlen quiijto: “Xiquitaca quejatza nelyamanic nopa tepamitl tlen quicualchijchihuaj. Intla tlejcos se cayochi ipani, quitlamixolehuas.” </div>
<div class='s'>Nehemías momaijto </div>
<div class='p'>
<span class="verse" id="NH4_4">4&#160;</span>Huajca na nimomaijto huan niquijto: “Toteco Dios, xijcaqui quejatza techpinajtíaj. Xijchihua para nochi tlen yajuanti techilhuíaj ma eli para yajuanti. Ma huetzica ininmaco inincualancaitacahua huan ma quinhuicaca ilpitoque para tlatequipanose ipan sequinoc tlaltini. 
<span class="verse" id="NH4_5">5&#160;</span>Amo xiquintlapojpolhui inintlajtlacolhua huan amo xiquilcahua tlen quichijtoque pampa quintzinquixtíaj ni tlacame tlen tequitij.” </div>
<div class='s'>Inincualancaitacahua quinmajmatijque </div>
<div class='p'>
<span class="verse" id="NH4_6">6&#160;</span>Huan tijcualchijchijque nopa tepamitl hasta titlantoyaj tlajco ihuejcapanca tlen quipixqui achtohuiya. 
<span class="verse" id="NH4_7">7&#160;</span>Huan Sanbalat, Tobías huan nopa sequinoc árabe huan amonita tlacame ininhuaya nopa tlacame tlen altepetl Asdod quimatque tlen tijchihuayayaj. Quimatque tijsenhuiquilijtoyaj tijcualchijchihuaj nopa tepamitl huan tijtemitiyayaj campa sosolijtoc, huan yeca tlahuel cualanque. 
<span class="verse" id="NH4_8">8&#160;</span>Huan sentic quisencajque para ajsise ipan altepetl Jerusalén ica soldados para techtehuiquij huan quixolehuase totequi. 
<span class="verse" id="NH4_9">9&#160;</span>Huajca tojuanti timomaijtojque ica Toteco Dios, huan tiquintlalijque tlamocuitlahuiani para techmocuitlahuise yohuali tonali para timomanahuise tlen yajuanti. 
<span class="verse" id="NH4_10">10&#160;</span>Teipa nopa israelitame tlen tlali Judá pejque quiijtohuaj para ya tlaxicojtoque nochi tlen tequitiyayaj ipan nopa tepamitl huan noja polihuiyaya miyac tequitl. Huan quiijtojque para ax tiyajatise para tijcualchijchihuase nochi nopa tepamitl. </div>
<div class='p'>
<span class="verse" id="NH4_11">11&#160;</span>Huan tocualancaitacahua quiijtohuayayaj para calaquisquíaj ipan toaltepe ixtacatzi quema ax tiquinchiyayaya huan techmictise. Queja nopa quiijtojque, quiquetzasquíaj totequi. 
<span class="verse" id="NH4_12">12&#160;</span>Huan nopa israelitame tlen itztoyaj ininnechca hualajque techilhuicoj miyac hueltas para tocualancaitacahua hualayayaj tlen campa hueli para techtehuiquij. 
<span class="verse" id="NH4_13">13&#160;</span>Huajca niquintlali tlacame ica ininfamilias ma tlamocuitlahuica iica nopa tepamitl campa más tlalchipantzi huan campa tlacoyontoya. Huan quihuicayayaj ininmachete, inincuatlamin tlen huehueyac huan inincuahuitol para ica momanahuise. 
<span class="verse" id="NH4_14">14&#160;</span>Teipa quema niquitac queja nochi momajmatiyayaj, huajca nimoquetzqui huan niquincamahui nopa tlayacanani, tequihuejme huan nochi nopa tlacame, huan niquinilhui: “Amo xiquinimacasica. Xiquilnamiquica para Toteco nelhueyi huan temajmati. Huajca xitlatehuica ipampa imoicnihua, huan imoconehua, huan imosihuajhua huan imochajchaj.” Queja nopa niquinilhui. </div>
<div class='p'>
<span class="verse" id="NH4_15">15&#160;</span>Huan quema tocualancaitacahua quimatque para Toteco Dios technextilijtoya tlen quichihuasnequiyayaj huan tijmachiliyayaj, ayoc huelque calaquise pampa tiquinchiyayayaj. Huajca ayoc tleno techchihuilijque huan nochi tojuanti timocuepque sampa ipan totequi. 
<span class="verse" id="NH4_16">16&#160;</span>Huan tlen nopa tonali, san tlajco tlacame tequitiyayaj, huan tlajco tlamocuitlahuiyayaj ica machetes, cuatlamintli tlen huejhuehueyac, cuahuitoli huan cuatlamintli. Huan yajuanti moquentiyayaj inintepos yolixtzajcahua. Huan nopa tlayacanca soldados moquetzque iniica nopa israelitame tlen tlali Judá 
<span class="verse" id="NH4_17">17&#160;</span>tlen quicualchijchihuayayaj nopa tepamitl. Huan nopa tlacame tlen tlamamayayaj tequitiyayaj ica se ininma huan ipan seyoc quihuicayayaj inintepos. 
<span class="verse" id="NH4_18">18&#160;</span>Huan nochi tlen tepanchihuani tequitiyayaj ica ininmachete motzinquechilpitoyaj. Huan yajaya tlen quimatqui quipitza tlapitzali mocajqui nonacastla. 
<span class="verse" id="NH4_19">19&#160;</span>Huan niquinilhui nopa tlayacanani, tequihuejme huan nochi nopa sequinoc tlacame: “Tlahuel hueyi ni tequitl huan timoxelojtoque huan timopantíaj huejca campa titequitij, 
<span class="verse" id="NH4_20">20&#160;</span>huajca campa inquicaquise nopa tlapitzali, nopano xiyaca para ximosejcotilitij nohuaya para tiquintehuitij tocualancaitacahua huan Toteco Dios tlatehuis topampa tojuanti.” </div>
<div class='p'>
<span class="verse" id="NH4_21">21&#160;</span>Tipehuayayaj titequitij quema tlanesiyaya huan tijsenhuiquiliyayaj hasta quema ya tlayohua huan quema monextiyaya sitlalime. Huan tlajco tojuanti titlamocuitlahuiyayaj ica tepostli. 
<span class="verse" id="NH4_22">22&#160;</span>Huan nojquiya niquinilhui nopa tlacame tlen ejque ipan sequinoc altepetini para yajuanti huan inintlatequipanojcahua ma mocahuaca ipan altepetl Jerusalén para cochise para nojquiya ma techpalehuica timopatlatiyase titlamocuitlahuise ica tlayohua huan quema tonaya titequitise. 
<span class="verse" id="NH4_23">23&#160;</span>Huan niyon na, niyon noicnihua, niyon notlatequipanojcahua huan niyon ajqueya tlen itztoyaj nohuaya ax timoquixtiliyayaj toyoyo huan nochipa tijpixque toteposhua nechca toma.  </div>
<div class='psalmlabel' id='NH5_0'> 5</div>
<div class='s'>Quintzacuilijque inincualancaitacahua tlen yoltetique </div>
<div class='p'>
<span class="verse" id="NH5_1">1&#160;</span>Teipa miyac tlacame huan sihuame pejque quintelhuíaj sequin israelita tlacame tlen tominpixtoyaj pampa quintlajtlaniyayaj miyac tomi iniisraelita icnihua. 
<span class="verse" id="NH5_2">2&#160;</span>Quiijtohuayayaj: “Tojuanti tlahuel timiyaquij ica nochi toconehua huan yeca monequi timotlanehuise trigo san para ica timopanoltise.” 
<span class="verse" id="NH5_3">3&#160;</span>Sequinoc quiijtohuayayaj: “Ya tijtlaminamacatoque totlal, tomil, toxocomecamil huan tochajchaj ininmaco ni tlacame tlen tominpiyaj para ma techtlanejtica tomi para ax timayancamiquise ipan ni hueyi mayantli.” 
<span class="verse" id="NH5_4">4&#160;</span>Huan sequinoc quiijtohuayayaj: “Monejqui timotlanehuise tomi para tijtlaxtlahuise ne tlanahuatijquetl nopa impuestos tlen tlajtlanij ipampa tomil huan toxocomecamil. 
<span class="verse" id="NH5_5">5&#160;</span>Huan yonque tojuanti nochi tiisraelitame huan tiicnime ica san se toeso huan toconehua san se queja ininconehua, monequi tojuanti tiquinnamaquiltíaj toconehua para ma quintequipanoca para yajuanti ma techtlanejtica tomi. Sequin toichpocahua ya tiquinnamacatoque para quintequipanose san tlapic huan ayoc hueli titlaxtlahuase para tiquincuilise pampa totlal huan nochi tlen tijpixtoyaj ayoc toaxca.” </div>
<div class='p'>
<span class="verse" id="NH5_6">6&#160;</span>Huan quema na nijcajqui nochi tlen nechilhuijtoyaj, tlahuel nicualanqui. 
<span class="verse" id="NH5_7">7&#160;</span>Teipa nimoyolilhui quejatza nijchihuas. Huan niyajqui huan niquinajhuac nopa tequihuejme huan nopa tominpiyani huan niquinilhui: “¿Para tlen queja ni inquinchihuaj imoisraelita icnihua? Ax xitlahuac para intlainamaj itlanca tomi huan inquincuilíaj inintlal.” Nojquiya niteyolmelajqui para tijchihuase se hueyi tlasentilili para tijsencahuase ni tlamantli. 
<span class="verse" id="NH5_8">8&#160;</span>Huan nojquiya niquinilhui para hasta campa tihuelque tiquincojtoyaj sampa toisraelita icnihua tlen quinnamacatoyaj ipan sequinoc tlaltini. Huan ama sampa inquinnamacaj imoicnihua para ma tlatequipanoca san tlapic. Huajca sampa monequi tiquincohuase para tiquinmanahuise. </div>
<div class='p'>Huan axaca nechnanquili pampa ax quimatque tlaque nechnanquilise. 
<span class="verse" id="NH5_9">9&#160;</span>Huan na niquinilhui: “Ax cuali tlen inquichihuaj. ¿Para tlen ax inquitlepanitaj Toteco Dios? ¿Para tlen inquichihuaj tlen ica tocualancaitacahua techpinajtise? 
<span class="verse" id="NH5_10">10&#160;</span>Na huan nochaj ehuani nojquiya titetlanejtijtoque tomi huan trigo, pero ax tiquintlajtlaníaj itlanca. Huajca imojuanti ayoc xiquininamaca israelitame itlapanca quema inquintlanejtíaj tomi. 
<span class="verse" id="NH5_11">11&#160;</span>Huan nojquiya nimechtlajtlanía para nimantzi xiquincuepilica ininmilhua, ininxocomeca milhua, iniolivo milhua, ininchajchaj huan nochi itlanca tomi tlen inquininamayayaj ipampa tlen inquintlanejtijtoyaj.” </div>
<div class='p'>
<span class="verse" id="NH5_12">12&#160;</span>Huan nochi yajuanti tlananquilijque: “Tiquincuepilise nochi tlen iniaxca huan ax tleno tiquininamase. Nochi tlen tiquijtojtoc, tijchihuase.” </div>
<div class='p'>Huajca na niquinnotzqui totajtzitzi ma hualaca huan para yajuanti ma motestigojquetzaca iniixtla para, quena, quichihuase queja quiijtojque. 
<span class="verse" id="NH5_13">13&#160;</span>Teipa nijtzejtzelo noyoyo huan niquijto: “Quej ni ma quichihua Toteco Dios nopa tlacatl tlen ax quinequis quichihuas tlen quiijtojtoc para quichihuas.” </div>
<div class='p'>Huan nochi tlananquilijque: “Queja nopa ma eli.” Huan quihueyichijque TOTECO huan quena, quichijque queja quiijtojtoyaj. </div>
<div class='s'>Nehemías quinpalehui itlacajhua </div>
<div class='p'>
<span class="verse" id="NH5_14">14&#160;</span>Na nipejqui nitequiti queja gobernador quema Artajerjes yahuiyaya para 20 xihuitl tlanahuatis huan nechtitlanqui para nielis gobernador nica ipan tlali Judá. Huan nitequitqui 12 xihuitl hasta Artajerjes yahuiyaya para 32 xihuitl tlanahuatis. Huan ipan nochi nopa xihuitl quema niitztoya queja gobernador ax quema, niyon na, niyon noicnihua ax tijselijque nopa tlaxtlahuili tlen eliyaya para tojuanti para totlacualis o para totequi. 
<span class="verse" id="NH5_15">15&#160;</span>Pero tlen elque gobernadores achtohuiya, quena, tlahuel quininanque israelitame huan quinnahuatiyayaj ma quinhualiquilica inintlacualis huan ininxocomeca iayo mojmostla. Nojquiya quinnahuatiyayaj ma quinmacaca nechca tlajco kilo tlen plata. Huan hasta inintlatequipanojcahua nopa gobernadores nojquiya quininamayayaj. Pero na ax quema nijchijqui queja nopa pampa nijtlepanita Toteco Dios. 
<span class="verse" id="NH5_16">16&#160;</span>Huan nojquiya na nitequitic chicahuac para nijcualchijchihuas nopa tepamitl campa nechtocaro. Ax nijcojqui tlali huan nochi notlatequipanojcahua mosentilijque para tequitise mojmostla. 
<span class="verse" id="NH5_17">17&#160;</span>Huan mojmostla ipan nomesa niquintlamacayaya 150 israelitame huan tequihuejme. Huan iyoca ajsiyayaj nechpaxalohuaj tequihuejme tlen hualajque ipan sequinoc tlaltini tlen monejqui niquintlamacas. 
<span class="verse" id="NH5_18">18&#160;</span>Huan mojmostla quisencahuayayaj para totlacualis se hueyi toro, chicuase borregojme tlen tomahuaque huan miyac patojme huan huejhueyi totome. Huan sesen majtlactli tonati titemacaque xocomeca atl hasta mocahuayaya, pero ax quema niquinilhui tlacame ma nechtlaxtlahuica pampa nigobernador pampa nijmatqui para nelía ohui para panose. 
<span class="verse" id="NH5_19">19&#160;</span>Huan nimomaijto: “NoTeco Dios, xiquilnamiqui nochi tlen cuali nijchijtoc ica ni tlacame huan xinechmaca motlatiochihualis.”  </div>
<div class='psalmlabel' id='NH6_0'> 6</div>
<div class='s'>Tlacame quicualancaitaque Nehemías </div>
<div class='p'>
<span class="verse" id="NH6_1">1&#160;</span>Quema Sanbalat, Tobías, huan Gesem, nopa árabe tlacatl, huan sequinoc tocualancaitacahua quimatque para ya titlantoyaj tijcualchijchihuaj nopa tepamitl huan ax tleno más polihuiyaya, san monequiyaya cuapuertas tijtlatzquiltise, nelía cualanque. 
<span class="verse" id="NH6_2">2&#160;</span>Huan Sanbalat huan Gesem nechtitlanilijque se amatlajcuiloli. Nechilhui ma nimosentili ininhuaya ipan se pilaltepetzi ipan nopa tlamayamitl tlen itoca Ono. Pero na nijmachili para quinequiyayaj nechmictise, 
<span class="verse" id="NH6_3">3&#160;</span>huajca na niquintitlanili tlayolmelahuani para quinilhuise: “Na nimotequihuía ipan se hueyi tequitl huan ax hueli nijcajtehuas. ¿Para tlen monequi moquetzas ni tequitl para niquisas huan nitemos campa imojuanti?” 
<span class="verse" id="NH6_4">4&#160;</span>Huan yajuanti queja nopa nechtitlanilijque tlajtoli nahui hueltas huan na san se niquinnanquiliyaya. </div>
<div class='p'>
<span class="verse" id="NH6_5">5&#160;</span>Teipa ica macuili hueltas Sanbalat quititlanqui itlatequipanojca ma nechhualiquili seyoc amatlajcuiloli tlapojtoc ipan ima, 
<span class="verse" id="NH6_6">6&#160;</span>huan ya nopa quiijto: </div>
<div class='q'>“Campa hueli nochi quimatij para ta huan nochi israelitame intlasencahuaj para inmoajcomanase ica totlanahuatijca huan yeca inquicualtlalíaj nopa tepamitl. Ihuical nojquiya quiijtohua Gesem. Nojquiya quiijtohuaj para timochihuas tiinintlanahuatijca. 
<span class="verse" id="NH6_7">7&#160;</span>Huan quiijtohuaj para ya tiquintlalijtoc tiocamanalohuani para ma quiijtoca ipan altepetl Jerusalén para ta titlanahuatijquetl. Temachtli quimatis Tlanahuatijquetl Artajerjes nochi ni tlajtoli tlen nemi. Huajca más cuali xihuala huan ticamatise san tojuanti.” </div>
<div class='p'>
<span class="verse" id="NH6_8">8&#160;</span>Huajca na nijcuepili ica se amatlajcuiloli tlen quiijto: “Ax tleno melahuac tlen tiquijtojtoc. San tiistlacati.” </div>
<div class='p'>
<span class="verse" id="NH6_9">9&#160;</span>Yajuanti san quinequiyayaj techmajmatise para ayoc tijchihuase nopa tequitl, pero na achi más nimoyolchicajqui. 
<span class="verse" id="NH6_10">10&#160;</span>Teipa niyajqui nijpaxaloto Semaías, icone Delaía huan iixhui Mehetabel. Yajaya senitztoya ipan ichaj huan ax huelqui quisa. Yajaya quiijto para Toteco Dios quinojnotztoya ma nechilhui ma timosentilica ipan tiopa calijtic huan ma tijtzacuaca cuali nopa puertas huan ma timotlatica. Quiijto para hualayayaj tlacame nopa tlayohua para techmictiquij. 
<span class="verse" id="NH6_11">11&#160;</span>Huan na nijnanquili: “Tlacame queja na ax cholohuaj. Ax nitotajtzi para nicalaquis tiopan calijtic, niyon para nijmanahuis noyolis, huajca ax niyas.” </div>
<div class='p'>
<span class="verse" id="NH6_12">12&#160;</span>Huan na nimomacac cuenta para Toteco Dios ax quinojnotztoya. San quiijtojtoya nopa tlajtoli tlen nopantis queja elisquía se tiocamanalojquetl pampa Sanbalat huan Tobías quitlaxtlahuijtoyaj. 
<span class="verse" id="NH6_13">13&#160;</span>Quitlaxtlahuiyayaj para ma nechmajmati para ma nijchihua tlen ax monequi huan nitlajtlacolchihuas. Queja nopa quipiyasquíaj se tlajtoli ax cuali tlen na para ma nechteilhuica. 
<span class="verse" id="NH6_14">14&#160;</span>Huajca nimomaijto huan niquijto: “NoTeco Dios, xiquilnamiqui tlen ax cuali quichijtoque Sanbalat huan Tobías. Nojquiya xiquilnamiqui tlen fiero quichijtoque nopa sihua tiocamanalojquetl, Noadías, huan nochi nopa sequinoc tiocamanalohuani tlen quinequij nechmajmatise.” Queja nopa nimomaijto. </div>
<div class='s'>Quitlamiltijque nopa tepamitl </div>
<div class='p'>
<span class="verse" id="NH6_15">15&#160;</span>Huan tijtlamiltijque tijcualchijchihuaj nopa tepamitl ipan tonal 25 itequi nopa metztli Elul ipan toisraelita xihui [6:15 Elqui ipan se 2 itequi octubre ipan tocalendario tlen ama.]. Huajca tlen ipejya totequi hasta tijtlamiltijque tijcualchijchijque nopa tepamitl ipan san 52 tonali. 
<span class="verse" id="NH6_16">16&#160;</span>Huan quema quimatque tocualancaitacahua huan nopa tlacame ipan nochi tlaltini tlen quiyahualojtoque altepetl Jerusalén para tijtlamiltijtoyaj nopa tequitl, tlahuel momajmatijque pampa quimachilijque para san ica ichicahualis Toteco Dios tijtlamiltijtoyaj nopa tequitl. </div>
<div class='p'>
<span class="verse" id="NH6_17">17&#160;</span>Huan ipan nopa 52 tonali tlayacanca tlacame ipan tlali Judá quititlaniliyayaj miyac amatlajcuiloli Tobías, huan nimantzi quincuepiliyaya. 
<span class="verse" id="NH6_18">18&#160;</span>Queja nopa quichijque pampa miyac tlacame tlen tlali Judá motemacatoyaj ihuaya Tobías pampa imontat eliyaya Secanías, icone Ara. Nojquiya icone Tobías tlen itoca Johanán mosihuajtijtoya ihuaya iichpoca Mesulam, icone Berequías. 
<span class="verse" id="NH6_19">19&#160;</span>Ajachica nopa tlayacanca tlacame hualayayaj huan nechpohuiliyayaj para nelía se cuali tlacatl Tobías huan sampa yahuiyayaj quipohuiliyayaj Tobías nochi tlen na niquijtohuayaya. Huan Tobías nojquiya nechtitlaniliyaya miyac amatlajcuiloli para nechmajmatis.  </div>
<div class='psalmlabel' id='NH7_0'> 7</div>
<div class='s'>Hanani huan Hananías quimocuitlahuijque Jerusalén </div>
<div class='p'>
<span class="verse" id="NH7_1">1&#160;</span>Quema ya tijsencajtoyaj nopa tepamitl tlen quiyahualo altepetl Jerusalén huan nochi ipuertas ya tijtlatzquiltijtoyaj, tiquintequimacaque puerta tlamocuitlahuiani, huicani huan levitame para tlamocuitlahuise. 
<span class="verse" id="NH7_2">2&#160;</span>Huan niquintequimacac ma quipiyaca tlanahuatili ipan nopa altepetl noicni Hanani huan Hananías tlen eliyaya capitán tlen soldados ipan nopa cuartel tlen eltoya nopano. Hananías eliyaya se tlacatl tlen nelía temachtli huan quitlepanitac Toteco Dios miyac huan ax queja sequinoc. 
<span class="verse" id="NH7_3">3&#160;</span>Huan na niquinilhui: “Amo xijtlapoca cuapuertas tlen Jerusalén hasta quema ya quistos cuali tonati huan sampa xijtzacuaca nopa puertas quema noja itztose tlamocuitlahuiani. Huan xijtzacuaca nopa puertas cuali huan xijtlalica nopa hueyi tepos barra. Huan nojquiya xiquintequimaca tlacame tlen Jerusalén ehuani ma tlamocuitlahuica. Sesen ma quipiya itequi campa ta tijtlalis o nechca ichaj.” </div>
<div class='s'>Inintoca tlen mocuepque tlen tlali Babilonia </div>
<div class='p'>
<span class="verse" id="NH7_4">4&#160;</span>Niquilhui ya nopa pampa nopa altepetl elqui tlahuel hueyi huan san quentzi tlacame itztoyaj ipani pampa aya oncayaya caltini tlasencahuali. 
<span class="verse" id="NH7_5">5&#160;</span>Huan Toteco Dios nechyoltilana para ma niquinsentilis nochi tlayacanca tlacame, nochi tequihuejme, huan nochi tlacame para ma moijcuiloca ipampa familias. Ya nicajsic se amatlapohuali ica inintoca tlen achtohuiya mocueptoyaj huan ya ni tlen nijpanti ijcuilijtoc ipani: </div>
<div class='p'>
<span class="verse" id="NH7_6">6&#160;</span>Nica eltoc inintoca nopa israelitame tlen ehuani altepetl Jerusalén huan campa hueli ipan tlali Judá tlen Nabucodonosor quinhuicac tlali Babilonia para tlatequipanotij huan teipa sampa mocuepque ipan Jerusalén huan nopa sequinoc pilaltepetzitzi campa ejque. 
<span class="verse" id="NH7_7-25">7-25&#160;</span>Mocuepque ininhuaya nopa tlayacanani tlen inintoca eliyayaj Zorobabel, Jesúa, Nehemías, Azarías, Raamías, Nahamani, Mardoqueo, Bilsán, Misperet, Bigvai, Nehum huan Baana. Nica techilhuía ipan tlaque familia hualajque nopa tlacame huan quesqui yajuanti mocuepque tlen nopa familia. </div>
<div class='b'> &#160; </div>
<div class='q'>Familia, Quesqui </div>
<div class='q'>Paros, 2,172 </div>
<div class='q'>Sefatías, 372 </div>
<div class='q'>Ara, 652 </div>
<div class='q'>Pahat Moab ipampa Jesúa huan Joab, 2,818 </div>
<div class='q'>Elam, 1,254 </div>
<div class='q'>Zatu, 845 </div>
<div class='q'>Zacai, 760 </div>
<div class='q'>Binúi, 648 </div>
<div class='q'>Bebai, 628 </div>
<div class='q'>Azgad, 2,622 </div>
<div class='q'>Adonicam, 667 </div>
<div class='q'>Bigvai, 2,067 </div>
<div class='q'>Adín, 655 </div>
<div class='q'>Ezequías ipampa icone Ater, 98 </div>
<div class='q'>Hasum, 328 </div>
<div class='q'>Bezai, 324 </div>
<div class='q'>Harif, 112 </div>
<div class='q'>Gabaón, 95 </div>
<div class='b'> &#160; </div>
<div class='p'>
<span class="verse" id="NH7_26-38">26-38&#160;</span>Huan nica techilhuía inialtepe canque hualajque nopa tlacame huan quesqui yajuanti mocuepque tlen nopa altepetl. </div>
<div class='b'> &#160; </div>
<div class='q'>Altepetl, Quesqui </div>
<div class='q'>Belén huan Netofa, 188 </div>
<div class='q'>Anatot, 128 </div>
<div class='q'>Bet Azmavet, 42 </div>
<div class='q'>Quiriat Jearim, Cafira huan Beerot, 743 </div>
<div class='q'>Ramá huan Geba, 621 </div>
<div class='q'>Micmas, 122 </div>
<div class='q'>Betel huan Hai, 123 </div>
<div class='q'>nopa seyoc altepetl Nebo, 52 </div>
<div class='q'>nopa seyoc altepetl Elam, 1,254 </div>
<div class='q'>Harim, 320 </div>
<div class='q'>Jericó, 345 </div>
<div class='q'>Lod, Hadid huan Ono, 721 </div>
<div class='q'>Senaa, 3,930 </div>
<div class='s'>Totajtzitzi tlen mocuepque </div>
<div class='p'>
<span class="verse" id="NH7_39-42">39-42&#160;</span>Huan nica techilhuía quesqui totajtzitzi mocuepque tlen tlali Babilonia huan ipan tlen familia hualajque: </div>
<div class='b'> &#160; </div>
<div class='q'>Familia, Quesqui </div>
<div class='q'>Jedaías, 973 </div>
<div class='q'>Imer, 1,052 </div>
<div class='q'>Pasur, 1,247 </div>
<div class='q'>Harim, 1,017 </div>
<div class='s'>Levitame tlen mocuepque </div>
<div class='p'>
<span class="verse" id="NH7_43">43&#160;</span>Mocuepque 74 levitame tlen itztoyaj iixhuihua Josué ipampa Jesúa huan Cadmiel. </div>
<div class='p'>
<span class="verse" id="NH7_44">44&#160;</span>Mocuepque 148 huicani tlen itztoyaj iixhuihua Asaf. </div>
<div class='p'>
<span class="verse" id="NH7_45">45&#160;</span>Mocuepque 138 tiopan puerta tlamocuitlahuiani tlen itztoyaj iniixhuihua Salum, Ater, Talmón, Acub, Hatita huan Sobai. </div>
<div class='p'>
<span class="verse" id="NH7_46">46&#160;</span>Huan mocuepque tiopan calijtic tequipanohuani tlen itztoyaj iniixhuihua: </div>
<div class='q'>Ziha, Hasufa, Tabaot, </div>
<div class='q'>
<span class="verse" id="NH7_47">47&#160;</span>Queros, Siaha, Padón, </div>
<div class='q'>
<span class="verse" id="NH7_48">48&#160;</span>Lebana, Hagaba, Salmai, </div>
<div class='q'>
<span class="verse" id="NH7_49">49&#160;</span>Hanán, Gidel, Gahar, </div>
<div class='q'>
<span class="verse" id="NH7_50">50&#160;</span>Reaía, Rezín, Necoda, </div>
<div class='q'>
<span class="verse" id="NH7_51">51&#160;</span>Gazam, Uza, Paseah, </div>
<div class='q'>
<span class="verse" id="NH7_52">52&#160;</span>Besai, Mehunim, Nefisesim, </div>
<div class='q'>
<span class="verse" id="NH7_53">53&#160;</span>Bacbuc, Hacufa, Harhur, </div>
<div class='q'>
<span class="verse" id="NH7_54">54&#160;</span>Bazlut, Mehída, Harsa, </div>
<div class='q'>
<span class="verse" id="NH7_55">55&#160;</span>Barcos, Sísara, Tema, </div>
<div class='q'>
<span class="verse" id="NH7_56">56&#160;</span>Nezía huan Hatifa. </div>
<div class='p'>
<span class="verse" id="NH7_57">57&#160;</span>Huan mocuepque ininteipa ixhuihua itlatequipanojcahua Salomón tlen inintoca eliyayaj: </div>
<div class='q'>Sotai, Soferet, Perida, </div>
<div class='q'>
<span class="verse" id="NH7_58">58&#160;</span>Jaala, Darcón, Gidel, </div>
<div class='q'>
<span class="verse" id="NH7_59">59&#160;</span>Sefatías, Hatil, Poqueret Hazebaim huan Amón. </div>
<div class='p'>
<span class="verse" id="NH7_60">60&#160;</span>Huajca ica nochi mocuepque 392 tlen itztoyaj iniixhuihua tiopan calijtic tequipanohuani huan tlen itztoyaj iniixhuihua itlatequipanojcahua Salomón. </div>
<div class='p'>
<span class="verse" id="NH7_61">61&#160;</span>Huan ipan nopa tonali nojquiya mocuepque sequinoc tlacame tlen altepetini tlen itoca Tel Mela, Tel Harsa, Querub, Adón huan Imer ipan tlali Persia, pero ax quipantijque inintoca ipan nopa amatlapohuali huan ax huelque quiixnextijque ajqueya inintata, niyon ininhueyi tata, niyon intla nelía itztoyaj israelitame. 
<span class="verse" id="NH7_62">62&#160;</span>Elque 642 tlen ni tlacame huan elque iixhuihua: </div>
<div class='q'>Delaía, Tobías huan Necoda. </div>
<div class='p'>
<span class="verse" id="NH7_63">63&#160;</span>Huan mocuepque totajtzitzi tlen itztoyaj iixhuihua Habaía, Cos, huan Barzilai tlen monamicti ihuaya se iichpoca Barzilai tlen tlali Galaad huan quicuili itoca isihua. 
<span class="verse" id="NH7_64">64&#160;</span>Nochi ni totajtzitzi quintemolijque inintoca ipan nopa amatlapohuali huan ax quipantijque. Huajca ax quintequimacaque queja totajtzitzi pampa ax quimatque intla tlapajpactique o axtle. 
<span class="verse" id="NH7_65">65&#160;</span>Huan na nigobernador niquinilhui ma amo quicuaca tlacualistli tlen tlatzejtzeloltic para totajtzitzi hasta quema quitlajtlanise TOTECO ica nopa piltetzitzi tlen itoca Urim huan Tumim, nopa dados tlatzejtzeloltic, para quimatise intla eliyayaj totajtzitzi o axtle. </div>
<div class='p'>
<span class="verse" id="NH7_66">66&#160;</span>Huajca ica nochi tlen mocuepque ipan tlali Judá eliyayaj 42,360 tlacame. 
<span class="verse" id="NH7_67">67&#160;</span>Huan nojquiya mocuepque 7,337 inintlatequipanojcahua, tlacame huan sihuame. Huan mocuepque 245 huicani, tlacame huan sihuame. 
<span class="verse" id="NH7_68">68&#160;</span>Huan quinhualicatoyaj ininhuaya 736 cahuayojme, huan 245 mulas, 
<span class="verse" id="NH7_69">69&#160;</span>huan 435 camellos, huan 6,720 burrojme. </div>
<div class='p'>
<span class="verse" id="NH7_70">70&#160;</span>Huan sequin tlayacanani ipan familias tlapalehuijque ica tomi para nopa tequitl. Huan na tlen nigobernador nitemacac 8 kilos huan tlajco tlen oro, huan 50 tazas, huan 530 ininyoyo totajtzitzi. 
<span class="verse" id="NH7_71">71&#160;</span>Huan sequin tetajme ipan familias temacaque 170 kilos tlen oro huan 1,210 kilos tlen plata. 
<span class="verse" id="NH7_72">72&#160;</span>Huan nochi sequinoc tlen itztoyaj ipan nopa altepetl temacaque 170 kilos tlen oro, huan se mil cien kilos tlen plata, huan 67 ininyoyo totajtzitzi. </div>
<div class='p'>
<span class="verse" id="NH7_73">73&#160;</span>Huan teipa nochi totajtzitzi, levitame, puerta tlamocuitlahuiani, huicani huan tlen tequipanohuayayaj ipan tiopamitl, huan nochi sequinoc israelitame mocuepque ipan inialtepe campa ejque huan mochantijque. </div>
<div class='s'>Esdras tepohuili itlanahuatilhua Moisés </div>
<div class='p'>Huan quema ajsiyaya nopa metztli chicome ipan toisraelita xihui [7:73 Elqui huejcajquiya ipan octubre o noviembre ipan tocalendario tlen ama.], nochi nopa israelitame ya quipixque ininchajchaj para ipan itztose sesen ipan ialtepe.  </div>
<div class='psalmlabel' id='NH8_0'> 8</div>
<div class='p'>
<span class="verse" id="NH8_1">1&#160;</span>Huan ipan nopa achtohui tonal tlen nopa metztli chicome [8:1 Elqui huejcajquiya ipan se 8 itequi octubre ipan tocalendario tlen ama.], nochi nopa tlacame queja san se tlacatl mosentilijque campa quichihuaj tianquis ipan Jerusalén iixmelac nopa Atl Puerta. Huan quiilhuijque tlamachtijquetl Esdras ma quihualica nopa amatlapohuali tlen quipixqui nopa tlanahuatili tlen huejcajquiya TOTECO quinmacatoya israelitame ica Moisés para quipohuas iniixtla. 
<span class="verse" id="NH8_2">2&#160;</span>Huajca nopa totajtzi Esdras quihualicac nopa amatlapohuali iniixtla nopa tlasentililistli ipan nopa achtohui tonal ipan nopa metztli. Nopano itztoyaj nochi tlacame, sihuame huan coneme tlen hueliyayaj tlamachilíaj. 
<span class="verse" id="NH8_3">3&#160;</span>Huan Esdras pejqui quipohua nopa amatlapohuali ica ijnaloc huan quipojqui hasta tlajco tona ipan nopa plaza tlen eltoya iixmelac nopa Atl Puerta iniixtla nopa tlacame, sihuame huan nochi coneme tlen huelqui quimachilíaj. </div>
<div class='p'>Huan nochi nopa tlacame tlacactoyaj para ma quimachilica cuali nopa tlanahuatili tlen TOTECO quinmacatoya. 
<span class="verse" id="NH8_4">4&#160;</span>Huan Esdras moquetztoya tlaixpa huejcapa ipan se tlapechtli tlen quicualchijchijtoyaj ica huapali para ipan ma moquetza para nochi huelise quiitase. Huan ipan nopa tlapechtli ipan inejmatl moquetztoyaj Matatías, Sema, Anías, Urías, Hilcías huan Maasías. Huan ipan iarraves moquetztoyaj Pedaías, Misael, Malquías, Hasum, Hasbadana, Zacarías huan Mesulam. 
<span class="verse" id="NH8_5">5&#160;</span>Huan Esdras quitlapo nopa amatlapohuali huan nochi hueliyayaj quiitaj pampa itztoya huejcapa. Huan quema pejqui tlapohua, nochi nopa tlacame moquetzque. 
<span class="verse" id="NH8_6">6&#160;</span>Huan Esdras quipaquilismacac TOTECO, yajaya Dios tlen tlahuel hueyi huan nochi quinanquilijque itlajtol huan quiijtojque: “Queja nopa melahuac.” Huan momatlalanque para elhuicac. Teipa motlancuaquetzque huan mohuijtzonque hasta tlalchi huan quihueyichijque TOTECO. </div>
<div class='p'>
<span class="verse" id="NH8_7">7&#160;</span>Huan nopa levitame: Jesúa, Bani, Serebías, Jamín, Acub, Sabetai, Hodías, Maasías, Kelita, Azarías, Jozabed, Hanán huan Pelaía; quiixtomayayaj nopa tlanahuatili tlen quipohuayaya para nochi huelque quimachilíaj. 
<span class="verse" id="NH8_8">8&#160;</span>Huan yajuanti quipojque chicahuac para nochi quicaquisquíaj huan teipa nopa levitame quinmachtijque tlacame tlaque quinequi quiijtos sesen tlamachtili para ma quimachilica cuali huan nochi huelque quimachilijque. </div>
<div class='p'>
<span class="verse" id="NH8_9">9&#160;</span>Huan nochi nopa tlacame chocayayaj quema quicaquiyayaj itlanahuatilhua TOTECO. Huajca na niNehemías nopa gobernador, huan Esdras nopa tlamachtijquetl huan nopa levitame tiquinilhuijque ma ax chocaca huan para nopa tonal eliyaya tlatzejtzeloltic para TOTECO toDIOS huan para ma amo mocuesoca niyon ma amo chocaca. 
<span class="verse" id="NH8_10">10&#160;</span>Huan nojquiya Esdras quinilhui: “Xiyaca xiyolpactoca. Xijcuatij tlacualistli tlen más cuali huan xiquitij xocomeca atl tlen más tzopelic. Nojquiya xiquintitlanilica tlacualistli tlen teicneltzitzi huan ax tleno quipiyaj para quicualtlalise. Ama ni tonal eltoc tlatzejtzeloltic huan tlaiyocatlalili para Toteco. Amo ximocuesoca pampa nopa paquilistli tlen techmaca TOTECO, techmaca chicahualistli.” </div>
<div class='p'>
<span class="verse" id="NH8_11">11&#160;</span>Huan nopa levitame nojquiya quinyoltlaliyayaj nopa tlacame huan quinilhuijque: “Amo ximocuesoca pampa tlatzejtzeloltic ni tonal para TOTECO.” 
<span class="verse" id="NH8_12">12&#160;</span>Huajca nochi nopa tlacame yajque para quicuatij huan quiitij tlen más cuali huan quititlanque tlacualistli para tlen teicneltzitzi. Huan nochi mopaquilismacaque huan ilhuichijque pampa quicactoyaj itlajtol TOTECO tlen quinpohuilijtoyaj huan quinmachtijtoyaj. </div>
<div class='s'>Quichijque nopa Ilhuitl tlen Pilxajcaltzitzi </div>
<div class='p'>
<span class="verse" id="NH8_13">13&#160;</span>Huan ipan seyoc tonal nochi tlen tlayacanca tetajme, nopa totajtzitzi huan nopa levitame mosentilijque ihuaya nopa tlamachtijquetl Esdras para quipohuase ica más tlamocuitlahuili nopa amatlapohuali para noja más quimachilise. 
<span class="verse" id="NH8_14">14&#160;</span>Huan quipantijque nopa tlanahuatili campa TOTECO quinahuatijtoya Moisés para nochi israelitame ma quichihuaca pilxajcaltzitzi sesen xihuitl huan ipan itztose ipan nopa Ilhuitl tlen Pilxajcaltzitzi. 
<span class="verse" id="NH8_15">15&#160;</span>Huajca quintitlanque tlayolmelahuani campa hueli ipan nochi altepetini huan ipan Jerusalén para ma teyolmelahuase. Quinilhuijque nochi israelitame ma quisaca quitemotij imacuayohua olivo cuatini, apach cuatini, higo cuatini o tlen hueli cuahuitl tlen quipiya miyac ixihuiyo tlen tlaecahuilía para ica mochantise queja TOTECO tlanahuatijtoya. 
<span class="verse" id="NH8_16">16&#160;</span>Huajca nochi israelitame yajque cuatitla quitemotij tlen ica moxajcaltise. Huan nochi quichijque pilxajcaltzitzi inintzonatipa ininchajchaj, o ipan inincalixpa, o icalixpa tiopamitl, o ipan nopa plazas iniixmelac nopa Atl Puerta huan Efraín Puerta. 
<span class="verse" id="NH8_17">17&#160;</span>Huajca nochi israelitame tlen mocueptoyaj tlen campa quinhuicatoyaj tlatequipanotij mocajque ipan nopa pilxajcaltzitzi tlen quichijtoyaj para 7 tonali. Huan nochi tlahuel yolpajque para sampa quitoquilise nopa tlanahuatili tlen ax nochi tlacame sentic quitoquilijtoyaj hasta quema Josué, icone Nun, huejcajquiya quinyacanayaya israelitame. 
<span class="verse" id="NH8_18">18&#160;</span>Huan ipan sesen nopa chicome tonali ipan nopa ilhuitl Esdras quipojqui nopa amatlapohuali tlen quipixqui itlanahuatilhua Toteco Dios. Huan ipan tonali chicueyi quipixque se hueyi tlasentililistli para quihueyichihuase Toteco queja quiijto tlanahuatili ma quichihuaca.  </div>
<div class='psalmlabel' id='NH9_0'> 9</div>
<div class='s'>Israelitame mosajque huan quipohuilijque TOTECO inintlajtlacolhua </div>
<div class='p'>
<span class="verse" id="NH9_1">1&#160;</span>Huan teipa ipan tonal 24 itequi nopa chicome metztli ipan toisraelita xihui [9:1 Elqui huejcajquiya ipan se 31 itequi octubre ipan tocalendario tlen ama.], mosentilijque nochi israelitame para mosahuase. Huan mosajque huan moquentijque yoyomitl tlen fiero huan motlalilijque tlali ipan inintzonteco para quinextise inincuesol ipampa inintlajtlacolhua. 
<span class="verse" id="NH9_2">2&#160;</span>Huan moiyocatlalijque ica tlacame tlen ax israelitame huan nochi moquetzque huan iixtla TOTECO quitenpojque inintlajtlacolhua huan inintlajtlacolhua inintatahua. 
<span class="verse" id="NH9_3">3&#160;</span>Huan para eyi horas mojmostla yajuanti mocajque ijcatoque huan se quinpohuili tlen nopa amatlapohuali ica itlanahuatilhua TOTECO Dios. Huan para seyoc eyi horas mojmostla quipohuilijque TOTECO Dios inintlajtlacolhua huan quihueyichijque. 
<span class="verse" id="NH9_4">4&#160;</span>Huan tlahuejcapa ipan nopa escalones moquetzayayaj nopa levitame: Jesúa, Bani, Cadmiel, Sebanías, Buni, Serebías, Bani huan Quenani. Huan chicahuac quinojnotzayayaj TOTECO Dios. 
<span class="verse" id="NH9_5">5&#160;</span>Huan teipa nopa tlayacanca levitame, Jesúa, Cadmiel, Bani, Hasabnías, Serebías, Hodías, Sebanías huan Petaías quinilhuijque nopa tlacame: “Ximoquetzaca huan xijhueyichihuaca TOTECO Dios tlen ipa itztoya para nochipa huan para nochipa itztos.” Huan quiijtojque: </div>
<div class='p'>“Nochi ma timitzhueyichihuaca huan ma timitzpaquilismacaca, TOTECO Dios, pampa ta tlahuel tihueyi huan tlahuel ticuajcualtzi. 
<span class="verse" id="NH9_6">6&#160;</span>TOTECO, san ta tiiyojtzi tiDios huan axaca seyoc. Ta tijchijqui elhuicac campa tiitztoc huan nopa elhuicactli campa sitlalime. San ta tijchijchijqui tlaltepactli huan nochi tlen onca ipani. San ta tijchijchijqui nochi huejhueyi atl huan nochi tlen nopano itztoque. Ta tiquinmaca yolistli nochi tlen itztoque. Nochi elhuicac ehuani ipan elhuicac motlancuaquetzaj moixtla ta. </div>
<div class='p'>
<span class="verse" id="NH9_7">7&#160;</span>“Ta tiTOTECO Dios tlen tijtlapejpeni Abram huan tijquixti ipan tlali Ur, inintlal nopa caldeos huan tijtocajtlali Abraham. 
<span class="verse" id="NH9_8">8&#160;</span>Tiquitac para temachtli iyolo moixtla. Huan ihuaya tijchijqui se tlajtolsencahuali para tiquinmacasquía iixhuihua nopa tlaltini tlen iniaxcahua nopa cananeos, heteos, amorreos, ferezeos, jebuseos, huan gergeseos. Huan tijtlamichijtoc nochi tlen tijtencajqui pampa nelía tixitlahuac. </div>
<div class='p'>
<span class="verse" id="NH9_9">9&#160;</span>“Ta tiquitac quejatza tlaijiyohuiyayaj tohuejcapan tatahua ipan tlali Egipto. Tijcajqui quema mitztlajtlanijque tlapalehuili iteno nopa Hueyi Atl Chichiltic. 
<span class="verse" id="NH9_10">10&#160;</span>Huan tijchijqui huejhueyi tlanescayotl huan chicahualis nescayotl iixtla Faraón, huan nochi itlatequipanojcahua huan nochi tlen tlali Egipto ehuani. Tiquinmanahui israelitame ininmaco pampa tiquitac quejatza mohueyimatiyayaj Egipto ehuani huan quejatza quinchihuiliyayaj tlen fiero. Huajca tijchijqui para nochi tlacame ma mitzixmatica huan hasta ama nochi mitzixmatij para tlahuel hueyi mochicahualis. 
<span class="verse" id="NH9_11">11&#160;</span>Tijxelo nopa hueyi atl iniixtla huan nochi israelitame panoque tlajco hueyi atl ipan tlali huactoc. Huan nochi inincualancaitacahua tiquinmajcajqui campa más huejcatla queja quiisahuíaj se tetl huan yahui hasta atzintla huan nopano mocahua. 
<span class="verse" id="NH9_12">12&#160;</span>Tonaya tiquinyacanqui ipan ojtli ica se hueyi mixtli huan tlayohua ica se hueyi tlilelemectli para tlahuijtiyas campa nejnentiyohuiyayaj. </div>
<div class='p'>
<span class="verse" id="NH9_13">13&#160;</span>“Ta tihualtemoc ipan nopa tepetl Sinaí, huan ticamatqui ininhuaya israelitame huan tiquinmacac cuali tlamachtilme huan tlanahuatili tlen xitlahuac, huan tlen melahuac huan tlen cuali. 
<span class="verse" id="NH9_14">14&#160;</span>Tiquinmacac tlanahuatili ica quejatza ma mosiyajcahuaca ipan sábado nopa tonal tlen tlaiyocatlalili para ta. Quena, ica motlatequipanojca Moisés tiquinmacac tlanahuatili huan tlamachtilme para ma quichihuaca. 
<span class="verse" id="NH9_15">15&#160;</span>Tiquinmacac pantzi tlen huetzqui tlen elhuicac quema mayanayayaj. Huan quema amiquiyayaj, ta tijchijqui ma quisa atl ipan se tetl hueyi. Huan tiquinilhui ma calaquica huan ma moaxcatica nopa tlali tlen tiquintencahuili tiquinmacasquía. </div>
<div class='p'>
<span class="verse" id="NH9_16">16&#160;</span>“Pero tohuejcapan tatahua tlahuel mohueyimatque huan moyoltetilijque huan ax quichihuilijque cuenta motlanahuatil. 
<span class="verse" id="NH9_17">17&#160;</span>Ax quinejque mitztlacaquilise. Ax quiilnamijque nochi nopa chicahualis nescayotl tlen ta tijchijtoya iniixtla. Huajca motochonchijque huan quitlalijque se tlayacanquetl para sampa quinhuicasquía ipan tlali Egipto campa tlatequipanohuayayaj san tlapic. Pero ta, tiToteco Dios tlen titetlapojpolhuía huan tlen tijpiya hueyi moyolo. Ta ax nimantzi ticualani. Titetlasojtla huan hueyi motlaicnelil, huajca ax tiquintlahuelcajqui. </div>
<div class='p'>
<span class="verse" id="NH9_18">18&#160;</span>“Yonque quichijque se becerro tlen oro, huan yonque quiijtojque para ya nopa elqui inindios tlen quinquixti ipan tlali Egipto, huan tlahuel hueyi mitzmahuispolojque, 
<span class="verse" id="NH9_19">19&#160;</span>ta tlen tlahuel hueyi motlaicnelil, ax tiquincajtejqui ipan huactoc tlali campa ax tleno onca. Ax tiquinquixtili nopa hueyi mixtli tlen quinyacanqui tonaya, niyon nopa tlilelemectli tlen quintlahuili tlayohua para ma quimatica catlía ojtli ipan yase. 
<span class="verse" id="NH9_20">20&#160;</span>Huan tiquinmacac moTonaltzi tlen cuali para quinmachtis. Ax tiquinquixtili nopa maná tlen eliyaya inintlacualis. Niyon ax tiquinquixtili atl quema amiquiyaya. 
<span class="verse" id="NH9_21">21&#160;</span>Para 40 xihuitl tiquinmacayaya nochi tlen monejqui ipan nopa huactoc tlali huan ax tleno quinpolo. Ininyoyo ax sosolijqui huan iniicxihua ax sesemacaque. </div>
<div class='p'>
<span class="verse" id="NH9_22">22&#160;</span>“Tiquinpalehui para quintlanque miyac tlanahuatiani huan tlaltini ica miyac inintlacajhua. Tiquinmacac tlaltini hasta nopa nepamitl tlen más huejca. Moaxcatijque Hesbón tlen eliyaya itlal Tlanahuatijquetl Sehón huan moaxcatijque Basán tlen eliyaya itlal Tlanahuatijquetl Og. 
<span class="verse" id="NH9_23">23&#160;</span>Huan tiquinmiyaquili ininconehua queja elisquíaj sitlalime ipan elhuicac. Huan tiquinhualicac ipan ni tlali tlen tiquinilhuijtoya inintatahua ma calaquica huan ma moaxcatica. 
<span class="verse" id="NH9_24">24&#160;</span>Huajca elque ininconehua tlen hualajque ipan ni tlali huan moaxcatijque. Iniixtla tiquintlanque nopa cananeos tlen achtohuiya itztoyaj nica. Tiquinmactili israelitame inintlanahuatijcahua cananeos ininhuaya inintlacajhua para ma quinchihuilica tlen yajuanti quinequisquíaj. 
<span class="verse" id="NH9_25">25&#160;</span>Huan yajuanti calajque campa altepetini tlen más cuali tlasencahuali, huan ipan tlaltini tlen más cuali. Moaxcatijque caltini tlen tejtemitoya ica nochi tlamantli tlen más cuali huan ameltini tlen ya tlaxahuali. Moaxcatijque xocomeca miltini, huan olivo miltini huan miltini ica nochi tlamantli cuatini tlen ya quipiyayayaj inintlajca hasta mocahua. Huan quicuajque hasta cuali ixhuique, huan hasta motomajque huan tlahuel pajque ica nochi tlen cuali tiquinchihuilijtoya. </div>
<div class='p'>
<span class="verse" id="NH9_26">26&#160;</span>“Pero yonque queja nopa tiquintiochijqui, ax mitztlepanitaque. San motochonojque huan ax quinejque quiitase motlanahuatilhua. Quinmictijque motiocamanalojcahua tlen quinnojnotzayayaj chicahuac para ma moyolcuepaca ica ta. Tlahuel mitzixpanoque. 
<span class="verse" id="NH9_27">27&#160;</span>Huajca yeca tiquinmactili ininmaco inincualancaitacahua para ma quintlaijiyohuiltica. Huan quema tlaijiyohuiyayaj, mitztlajtlanijque xiquinpalehui, huan ta ica mohueyi tlaicnelilis, tiquintlacaquili huan tiquinmacac tlamanahuiani para ma quinmaquixtica ininmaco inincualancaitacahua. </div>
<div class='p'>
<span class="verse" id="NH9_28">28&#160;</span>“Pero quema ya oncayaya se quentzi tlasehuilistli, yajuanti sampa quichihuayayaj tlen fiero moixtla huan yeca tiquincajqui ma huetzica ininmaco inincualancaitacahua huan para yajuanti ma quintlanica. Huan yeca sampa mitztlajtlanijque motlapalehuil huan ta, tlen elhuicac, tiquintlacaquili huan pampa tiquintlasojtlac, tiquinmanahui tlen inincualancaitacahua. Huan queja nopa panoc miyac hueltas. </div>
<div class='p'>
<span class="verse" id="NH9_29">29&#160;</span>“Tiquinilhuiyaya sampa ma quichihuaca tlen quiijtohua motlanahuatilhua, pero yajuanti tlahuel motlepanitayayaj huan ax quicajque tlen tiquinnahuati. Noja más quiixpanoque motlanahuatilhua tlen quichihua para tlacame ma itztoca ica cuali intla quitoquilíaj. Pero yajuanti más motochonchijque, huan moyoltetilijque huan ax mitztlacaquilijque. 
<span class="verse" id="NH9_30">30&#160;</span>Huan para miyac xihuitl tijpixqui hueyi moyolo ica yajuanti. Huan ica Motonal tijnequiyaya tiquintlalnamiquiltis pampa tiquinmacac motiocamanalojcahua motlajtol para quinilhuise tlaque inintlajtlacolhua, pero yajuanti ax quinchihuilijque cuenta. Huajca yeca tiquinmactili sampa ininmaco inincualancaitacahua ipan ni tlali para ma quintlatzacuiltica. 
<span class="verse" id="NH9_31">31&#160;</span>Pero pampa ta tlahuel titetlasojtla, ax tiquintzontlamilti, niyon ax tiquintlahuelcajqui pampa ta tiToteco Dios tlen hueyi moyolo huan tlahuel titeicnelía. </div>
<div class='p'>
<span class="verse" id="NH9_32">32&#160;</span>“Toteco Dios, ta tlen tihueyi huan tijpiya hueyi mochicahualis. Ta tlen titemajmati huan tijtlamichihua nochi tlen tijtencahua para tijchihuas, ama na nimitztlajtlanía amo xiquilcahua totlaijiyohuilis. Amo xiquilcahua queja tlaijiyohuijtoque tlen totlanahuatijcahua, totlayacancahua, totajtzitzi, totiocamanalojcahua, tohuejcapan tatahua huan nochi motlacajhua tlen quema nopa Asiria tlanahuatiani techtlanque huan hasta ama ni tonal. 
<span class="verse" id="NH9_33">33&#160;</span>Ta ax motlajtlacol nochi tlen techpanotihualajtoc pampa ta tijchijtoc tlen xitlahuac huan tojuanti tlahuel titlajtlacolchijtoque. 
<span class="verse" id="NH9_34">34&#160;</span>Totlanahuatijcahua, totlayacancahua, totajtzitzi huan tohuejcapan tatahua ax quitoquilijque motlanahuatilhua. Ax quichihuilijque cuenta tlen tiquinilhuiyaya ma quichihuaca. 
<span class="verse" id="NH9_35">35&#160;</span>Quema ajsitoj ipan inintlal huan quipixque inintlanahuatijcahua pampa tiquintiochijqui miyac, ax mitzhueyitlalijque. Yonque tiquinmacac ininmaco hueyi tlali tlen miyac itlajca, ax quicajque inintlajtlacolhua. </div>
<div class='p'>
<span class="verse" id="NH9_36">36&#160;</span>“Huan ama timocueptoque titlatequipanohuani ipan ni cuali tlali tlen tiquinmacac tohuejcapan tatahua para ma quicuaca nochi tlen cuali quipiya. 
<span class="verse" id="NH9_37">37&#160;</span>Pero ama nochi cuatlactli tlen onca mocahua para tlanahuatiani tlen ta tiquintlalijtoc para technahuatise ipampa totlajtlacolhua. Nojquiya tojuanti totlacayohua huan totlapiyalhua tiitztoque ininmaco para ma techchihuilica tlen quinequij huan yeca miyac titlaijiyohuíaj. </div>
<div class='s'>Inintoca tlen motemacaque para quitequipanose TOTECO </div>
<div class='p'>
<span class="verse" id="NH9_38">38&#160;</span>“Pero yonque nochi ni tlamantli panotoc, ama tojuanti tijchihuaj ni tlajcuiloli campa tojuanti, totlayacancahua, tolevitajhua huan tototajtzitzi timotemacaj para temachtli tijtoquilise motlanahuatilhua huan yeca nochi tojuanti tijtlalíaj totoca ipan ni tlajcuiloli.”  </div>
<div class='psalmlabel' id='NH10_0'> 10</div>
<div class='p'>
<span class="verse" id="NH10_1">1&#160;</span>Huan nica eltoc totoca tojuanti tlen timotocajtlalijque ipan amatl: </div>
<div class='q'>Na niNehemías, niicone Hacalías, tlen nigobernador. </div>
<div class='q'>Huan totajtzitzi tlen motocajtlalijque elque Sedequías, 
<span class="verse" id="NH10_2">2&#160;</span>Seraías, Azarías, Jeremías, </div>
<div class='q'>
<span class="verse" id="NH10_3">3&#160;</span>Pasur, Amarías, Malquías. </div>
<div class='q'>
<span class="verse" id="NH10_4">4&#160;</span>Hatús, Sebanías, Maluc, </div>
<div class='q'>
<span class="verse" id="NH10_5">5&#160;</span>Harim, Meremot, Obadías, </div>
<div class='q'>
<span class="verse" id="NH10_6">6&#160;</span>Daniel, Ginetón, Baruc, </div>
<div class='q'>
<span class="verse" id="NH10_7">7&#160;</span>Mesulam, Abías, Mijamín, </div>
<div class='q'>
<span class="verse" id="NH10_8">8&#160;</span>Maazías, Bilgai huan Semaías. </div>
<div class='p'>
<span class="verse" id="NH10_9">9&#160;</span>Huan levitame tlen motocajtlalijque elque: </div>
<div class='q'>Jesúa, icone Azanías, Binúi tlen se iixhui Henadad, huan Cadmiel, </div>
<div class='q'>
<span class="verse" id="NH10_10">10&#160;</span>ihuaya ininlevita icnihua: Sebanías, </div>
<div class='q'>Hodías, Kelita, Pelaías, Hanán, </div>
<div class='q'>
<span class="verse" id="NH10_11">11&#160;</span>Micaía, Rehob, Hasabías, </div>
<div class='q'>
<span class="verse" id="NH10_12">12&#160;</span>Zacur, Serebías, Sebanías, </div>
<div class='q'>
<span class="verse" id="NH10_13">13&#160;</span>Hodías, Bani, huan Beninu. </div>
<div class='p'>
<span class="verse" id="NH10_14">14&#160;</span>Huan motocajtlalijque tlayacanani ipan nopa tlacame: </div>
<div class='q'>Paros, Pahat Moab, Elam, Zatu, Bani, </div>
<div class='q'>
<span class="verse" id="NH10_15">15&#160;</span>Buni, Azgad, Bebai, </div>
<div class='q'>
<span class="verse" id="NH10_16">16&#160;</span>Adonías, Bigvai, Adín, </div>
<div class='q'>
<span class="verse" id="NH10_17">17&#160;</span>Ater, Ezequías, Azur, </div>
<div class='q'>
<span class="verse" id="NH10_18">18&#160;</span>Hodías, Hasum, Bezai, </div>
<div class='q'>
<span class="verse" id="NH10_19">19&#160;</span>Harif, Anatot, Nebai, </div>
<div class='q'>
<span class="verse" id="NH10_20">20&#160;</span>Magpías, Mesulam, Hezir, </div>
<div class='q'>
<span class="verse" id="NH10_21">21&#160;</span>Mesezabeel, Sadoc, Jadúa, </div>
<div class='q'>
<span class="verse" id="NH10_22">22&#160;</span>Pelatías, Hanán, Anaías, </div>
<div class='q'>
<span class="verse" id="NH10_23">23&#160;</span>Oseas, Hananías, Hasub, </div>
<div class='q'>
<span class="verse" id="NH10_24">24&#160;</span>Halohes, Pilha, Sobec, </div>
<div class='q'>
<span class="verse" id="NH10_25">25&#160;</span>Rehum, Hasabna, Maasías, </div>
<div class='q'>
<span class="verse" id="NH10_26">26&#160;</span>Ahías, Hanán, Anán, </div>
<div class='q'>
<span class="verse" id="NH10_27">27&#160;</span>Maluc, Harim huan Baana. </div>
<div class='s'>Israelitame quitestigojquetzque Toteco nochi tlen quichihuasquíaj </div>
<div class='p'>
<span class="verse" id="NH10_28">28&#160;</span>Huan nochi sequinoc tlacame, nopa sequinoc totajtzitzi, levitame, puerta tlamocuitlahuiani, huicani, tiopa tequipanohuani, huan nochi sequinoc tlen moiyocatlalijque tlen tlacame tlen ax quiixmatij Toteco Dios tlen nopano itztoyaj, nochi motemacaque para quitequipanose Toteco Dios ininhuaya ininsihuajhua huan ininconehua tlen ya hueliyayaj tlamachilíaj, 
<span class="verse" id="NH10_29">29&#160;</span>nochi mosejcotilijque huan sentic ininhuaya iniicnihua huan inintlayacancahua tlatestigojquetzque para quitlamichihuase nochi itlanahuatilhua Toteco Dios tlen quinmacatoya ica itlatequipanojca Moisés. Nojquiya tlatestigojquetzque para quichihuase nochi tlajtoli, tlamachtilme huan leyes tlen TOTECO quinilhuijtoc. Huan intla axtle, huajca yajuanti quiselisquíaj nochi nopa tlatelchihualistli tlen quinamiqui quinajsis. </div>
<div class='p'>
<span class="verse" id="NH10_30">30&#160;</span>Huan nochi nopa tlacame quiijtojque: “Tijcahuaj totlajtol para ax tiquincahuilise toichpocahua ma monamictica ininhuaya tlacame tlen ax israelitame, huan niyon totelpocahua ininhuaya ichpocame tlen ax israelitame. </div>
<div class='p'>
<span class="verse" id="NH10_31">31&#160;</span>“Intla tlacame tlen ax israelitame quihualicase tlamantli para quinamacase ipan sábado quema timosiyajcahuaj o ipan tlen hueli tonali tlen tlatzejtzeloltic para TOTECO, huajca ax tiquintlacohuilise. Nojquiya quema ajsi nopa chicome xihuitl tijcahuilise ma mosiyajcahuas nopa tlali huan ax tleno tijtocase huan tiquintlapojpolhuise nochi israelitame tlen techtlahuiquilíaj. </div>
<div class='p'>
<span class="verse" id="NH10_32">32&#160;</span>“Nojquiya tiquijtohuaj para sesen xihuitl titemacase nahui gramos tlen plata tomi para itiopa Toteco Dios huan nochi itequi. 
<span class="verse" id="NH10_33">33&#160;</span>Elis para nopa pantzi tlen quinextíaj iixtla, huan para nopa tlacajcahualistli tlen harina, huan nopa tlacajcahualistli tlatlatili tlen ajachica monequi, huan nopa tlacajcahualistli ipan tonali para ma timosiyajcahuaca, huan quema yancuic metztli, huan nochi nopa ilhuime tlen yaja quitlalijtoc. Nojquiya elis para gastos ica tlamantli tlatzejtzeloltique, huan nopa tlacajcahualistli para tlajtlacoli para quiixtzacuas totlajtlacolhua tiisraelitame iixtla, huan nochi sequinoc tlamantzitzi tlen monequi motequihuis ipan itiopa Toteco Dios. </div>
<div class='p'>
<span class="verse" id="NH10_34">34&#160;</span>“Nojquiya timahuiltijtoque ica nopa piltetzitzi para tijmatise catlía familia tlen totajtzitzi, tolevita icnihua o sequinoc tiisraelitame totequi para ma tijhuicaca cuahuitl huan ipan catlía tonal ipan sesen xihuitl monequi tijhuicase nopa cuahuitl para quitlatise ipan itlaixpa Toteco Dios queja yaja tlanahuati ma tijchihuaca ipan itlanahuatilhua. </div>
<div class='p'>
<span class="verse" id="NH10_35">35&#160;</span>“Nojquiya sesen xihuitl titlatestigojquetzaj para tijhuicase ipan itiopa TOTECO itlajca tlen achtohui quisa tlen totlatochua huan inintlajca tlen achtohui temaca nochi cuatini tlen tijpiyaj. </div>
<div class='p'>
<span class="verse" id="NH10_36">36&#160;</span>“Nojquiya tiquijtohuaj para tijhuicase ipan itiopa Toteco Dios toachtohui cone, huan iniachtohui conehua tohuacaxhua huan toborregojhua. Huan tiquinmacase nopa totajtzitzi tlen quitequipanohuaj Toteco Dios queja quiijtohua nopa tlanahuatili. </div>
<div class='p'>
<span class="verse" id="NH10_37">37&#160;</span>“Nojquiya tijhualicase para nopa totajtzitzi nopa achtohui harina, nopa achtohui cuatlactli tlen sesen cuahuitl, nopa achtohui xocomeca atl huan nopa achtohui aceite hasta campa quiajocuise ipan tiopamitl. Huan para nopa levitame, tijhuicase se chiquihuitl ipan sesen majtlactli chiquihuitl tlen nochi tlen temaca totlal huan ya nopa elis todiezmo. Huan nopa levitame quiselise huan quisentilise ipan nochi topilaltepetzitzi pampa queja nopa inintequi. </div>
<div class='p'>
<span class="verse" id="NH10_38">38&#160;</span>“Huan nopano ininhuaya nopa levitame tlen quiselíaj diezmos itztos se totajtzi tlen se iixhui Aarón. Huan se chiquihuitl tlen sesen majtlactli chiquihuitl tlen quiselise para diezmos tlen tlacualistli, nopa levitame quiajcocuise ipan nopa cuarto ipan itiopa Toteco Dios campa tlaajcocuij. 
<span class="verse" id="NH10_39">39&#160;</span>Pampa israelitame ininhuaya nopa levitame quintequimacatoc Toteco Dios para quiajocuise nopa tlacajcahualistli tlen trigo, xocomeca atl, huan aceite ipan nopa cali campa quinajocuij nopa tlamantli tlatzejtzeloltic para quitequihuise totajtzitzi, huan puerta tlamocuitlahuiani huan huicani. </div>
<div class='p'>“Huajca nica tijcahuaj totlajtol para ax tijcahuase tijmacase itiopa Toteco Dios tlen monequi nopano.”  </div>
<div class='psalmlabel' id='NH11_0'> 11</div>
<div class='s'>Nopa yancuic ehuani ipan altepetl Jerusalén </div>
<div class='p'>
<span class="verse" id="NH11_1">1&#160;</span>Nopa tlayacanani tlen israelitame ya mocahuayayaj para itztose ipan altepetl Jerusalén. Pero nochi sequinoc israelitame monejqui mahuiltise ica piltetzitzi para quiitase ajqueya más itztoquij nopano pampa monequi se ipan sesen majtlactli tlacame mochantis para mocahuas ipan altepetl Jerusalén, nopa altepetl tlatzejtzeloltic para TOTECO. Huan nopa seyoc chicnahui yasquíaj itztotij ipan sequinoc altepetini. 
<span class="verse" id="NH11_2">2&#160;</span>Huan sequin tlacame ica ininpaquilis motemacaque para mocahuase altepetl Jerusalén. Huan nochi israelitame quintiochijque pampa queja nopa monequiyaya. </div>
<div class='p'>
<span class="verse" id="NH11_3">3&#160;</span>Huan ya ni inintoca nopa tlayacanani ipan sequinoc estados tlen mocahuacoj ipan Jerusalén. Nechca nochi tlacame, totajtzitzi, levitame, tiopa tlatequipanohuani huan iniixhuihua Salomón itlatequipanojcahua noja mocajque ipan ininchajchaj ipan miyac pilaltepetzitzi ipan tlali Judá. Pero sequin tlacame tlen tlali Judá hualajque huan mochantijque ipan altepetl Jerusalén. </div>
<div class='p'>
<span class="verse" id="NH11_4">4&#160;</span>Sequin tlacame tlen nopa huejhueyi familias Judá huan Benjamín hualajque para mocahuase ipan altepetl Jerusalén. </div>
<div class='q'>Tlen iixhuihua Judá mocajque ipan Jerusalén: </div>
<div class='q'>Ataías, icone Uzías, tlen elqui icone Zacarías, tlen elqui icone Amarías, tlen elqui icone Sefatías, tlen elqui icone Mahalaleel, tlen elqui se ipan ifamilia Fares. 
<span class="verse" id="NH11_5">5&#160;</span>Nojquiya hualajqui Maasías, icone Baruc, tlen elqui icone Colhoze, tlen elqui icone Hazaías, tlen elqui icone Adaías, tlen elqui icone Joiarib, icone Zacarías, tlen elqui icone Siloni. </div>
<div class='q'>
<span class="verse" id="NH11_6">6&#160;</span>Huajca ica nochi sequinoc tlen iixhuihua Fares tlen mocajque altepetl Jerusalén eliyayaj 468 tlacame tlen tetique para tlatehuise. </div>
<div class='q'>
<span class="verse" id="NH11_7">7&#160;</span>Tlen iixhuihua Benjamín mocajque ipan Jerusalén: </div>
<div class='q'>Salú, icone Mesulam, tlen elqui icone Joed, tlen icone Pedaías, tlen icone Colaías, tlen icone Maasías, tlen icone Itiel, tlen elqui icone Jesaías. 
<span class="verse" id="NH11_8">8&#160;</span>Huan ica Salú mocajque Gabai huan Salai huan sequinoc tlen para nochi mochijque 928. 
<span class="verse" id="NH11_9">9&#160;</span>Huan inintlayacanca ipan nopa altepetl elqui Joel, icone Zicri, huan iniompa tlayacanca elqui Judá, icone Senúa. </div>
<div class='q'>
<span class="verse" id="NH11_10">10&#160;</span>Tlen nopa totajtzitzi mocajque ipan Jerusalén: </div>
<div class='q'>Jedaías, icone Joiarib, Jaquín, 
<span class="verse" id="NH11_11">11&#160;</span>huan Seraías, icone Hilcías, tlen elqui icone Mesulam, tlen icone Sadoc, tlen icone Meraiot, tlen icone Ahitob, tlen elqui se tlayacanquetl ipan itiopa Toteco Dios. 
<span class="verse" id="NH11_12">12&#160;</span>Huan yajuanti ininhuaya tlen tequitiyayaj ipan tiopamitl eliyayaj 822. Nojquiya hualajqui para mocahuas Adaías, icone Jeroham, tlen elqui icone Pelalías, tlen icone Amsi, tlen icone Zacarías, tlen icone Pasur, tlen icone Malquías, 
<span class="verse" id="NH11_13">13&#160;</span>huan ininhuaya nochi iteixmatcahua tlen tlayacanani tlen ininchaj ehuani mochihuayayaj 242. Nojquiya hualajqui para mocahuas Amasai, icone Azareel, tlen elqui icone Azai, tlen icone Mesilemot, tlen elqui icone Imer. 
<span class="verse" id="NH11_14">14&#160;</span>Huan ihuaya hualajque 128 ihuampoyohua tlen quinyacanayayaj ininchaj ehuani huan eliyayaj tlacame tlen tlahuel tetique. Huan quinyacanayayaj Zabdiel, icone Gedolim. </div>
<div class='q'>
<span class="verse" id="NH11_15">15&#160;</span>Tlen nopa levitame mocajque ipan Jerusalén: </div>
<div class='q'>Semaías, icone Hasub, tlen elqui icone Azricam, tlen icone Hasabías, tlen elqui icone Buni. 
<span class="verse" id="NH11_16">16&#160;</span>Huan mocajque Sabetai huan Jozabad tlen eliyayaj tlayacanca levitame, tlen quintequimacatoyaj para quiyacanase nochi tequitl calteno ipan itiopa Toteco Dios. 
<span class="verse" id="NH11_17">17&#160;</span>Huan mocajqui ipan Jerusalén Matanías, icone Micaía, tlen elqui icone Zabdi, tlen icone Asaf. Yajaya tlen momaijto quema quipehualti sesen culto para quitlascamatise Toteco Dios. Nojquiya mocajqui Bacbuquías tlen nopa ompa para tlayacanas huan teipa Abda, icone Samúa, tlen elqui icone Galal, tlen elqui icone Jedutún. 
<span class="verse" id="NH11_18">18&#160;</span>Huajca nochi ni levitame tlen mocajque ipan altepetl Jerusalén mochijque 284. </div>
<div class='q'>
<span class="verse" id="NH11_19">19&#160;</span>Tlen nopa puerta tlamocuitlahuiani mocajque ipan Jerusalén: </div>
<div class='q'>Acub, Talmón huan iniicnihua tlen nojquiya quimocuitlahuijque puertas. Huan ica nochi mochijque 172. </div>
<div class='s'>Nopa tlacame tlen itztoyaj ipan sequinoc altepetini </div>
<div class='p'>
<span class="verse" id="NH11_20">20&#160;</span>Huan nopa sequinoc israelitame, totajtzitzi huan levitame mochantijque ipan sequinoc altepetini ipan tlali Judá campa quiselijtoyaj tlali tlen ininhuejcapan tatahua. 
<span class="verse" id="NH11_21">21&#160;</span>Pero nopa tlacame tlen tequipanohuayayaj tiopan calijtic mochantijque ipan nopa tepetl Ofel nechca Jerusalén. Inintlayacancahua eliyaya Ziha huan Gispa. </div>
<div class='p'>
<span class="verse" id="NH11_22">22&#160;</span>Huan nopa tlayacanquetl tlen levitame tlen itztoyaj ipan Jerusalén eliyaya Uzi tlen elqui icone Bani, tlen elqui icone Hasabías, tlen icone Matanías, tlen icone Micaía, tlen elqui se iixhui Asaf. Huan nochi iixhuihua Asaf itztoyaj huicani ipan tiopamitl. 
<span class="verse" id="NH11_23">23&#160;</span>Huan nopa huicani mocajque imaco tlanahuatili tlen hualajqui tlen nopa tlanahuatijquetl ipan tlali Persia. Huan nopa tlanahuatijquetl quinnahuatiyaya tlen quichihuasquíaj mojmostla. </div>
<div class='p'>
<span class="verse" id="NH11_24">24&#160;</span>Huan Petaías, icone Mesezabeel, tlen elqui se tlen iixhuihua Zera, tlen elqui icone Judá, yajaya elqui itlatequipanojca nopa tlanahuatijquetl para quiitas nochi tlamantli ica israelitame. </div>
<div class='s'>Nopa tlacame tlen itztoyaj ipan sequinoc pilaltepetzitzi </div>
<div class='p'>
<span class="verse" id="NH11_25">25&#160;</span>Huan sequin iixhuihua Judá mocajque para itztose ipan altepetini Quiriat Arba, Dibón huan ipilaltepehua, Jecabseel huan ipilaltepehua, 
<span class="verse" id="NH11_26">26&#160;</span>Jesúa, Molada, Bet Pelet, 
<span class="verse" id="NH11_27">27&#160;</span>Hazar Sual, Beerseba huan ipilaltepehua, 
<span class="verse" id="NH11_28">28&#160;</span>Siclag, Mecona huan ipilaltepehua, 
<span class="verse" id="NH11_29">29&#160;</span>Enrimón, Zora, Jarmut, 
<span class="verse" id="NH11_30">30&#160;</span>Zanoa, Adulam huan ininpilaltepetzitzi, Laquis huan imilhua huan Azeca huan ipilaltepehua. Huajca iixhuihua Judá mochantijtoyaj tlen altepetl Beerseba hasta nopa tlamayamitl tlen itoca Hinom. </div>
<div class='p'>
<span class="verse" id="NH11_31">31&#160;</span>Huan yajuanti tlen eliyayaj ipan nopa hueyi familia tlen iixhuihua Benjamín mochantijque ipan altepetini: Geba, Micmas, Aía, Betel huan ipilaltepehua, 
<span class="verse" id="NH11_32">32&#160;</span>Anatot, Nob, Ananías, 
<span class="verse" id="NH11_33">33&#160;</span>Hazor, Ramá, Gitaim, 
<span class="verse" id="NH11_34">34&#160;</span>Hadid, Seboim, Nebalat, 
<span class="verse" id="NH11_35">35&#160;</span>Lod, Ono huan ipan nochi nopa tlamayamitl campa itztoyaj nopa tlacame tlen quipixque miyac yajatili para quichihuase miyac tlamantli. </div>
<div class='p'>
<span class="verse" id="NH11_36">36&#160;</span>Huan quintitlanque sequin levitame tlen itztoyaj ipan tlali Judá para ma itztotij ipan inintlal iixhuihua Benjamín.  </div>
<div class='psalmlabel' id='NH12_0'> 12</div>
<div class='s'>Totajtzitzi huan levitame tlen hualajque ihuaya Zorobabel </div>
<div class='p'>
<span class="verse" id="NH12_1">1&#160;</span>Ya ni techilhuía tlen totajtzitzi huan levitame mocuepque ihuaya Zorobabel, icone Salatiel, huan ihuaya Jesúa. Inintoca nopa totajtzitzi elque: </div>
<div class='q'>Seraías, Jeremías, Esdras, </div>
<div class='q'>
<span class="verse" id="NH12_2">2&#160;</span>Amarías, Maluc, Hatús, </div>
<div class='q'>
<span class="verse" id="NH12_3">3&#160;</span>Secanías, Rehum, Meremot, </div>
<div class='q'>
<span class="verse" id="NH12_4">4&#160;</span>Iddo, Gineto, Abías, </div>
<div class='q'>
<span class="verse" id="NH12_5">5&#160;</span>Mijamín, Maadías, Bilga, </div>
<div class='q'>
<span class="verse" id="NH12_6">6&#160;</span>Semaías, Joiarib, Jedaías, </div>
<div class='q'>
<span class="verse" id="NH12_7">7&#160;</span>Salú, Amoc, Hilcías, huan Jedaías. </div>
<div class='p'>Nochi ya ni eliyayaj tlayacanani tlen totajtzitzi huan inintlapalehuijcahua ipan nopa tonali quema tequitiyaya Jesúa. </div>
<div class='p'>
<span class="verse" id="NH12_8">8&#160;</span>Huan nopa levitame tlen mocuepque ininhuaya elque: Jesúa, Binúi, Cadmiel, Serebías, Judá huan Matanías tlen ica ihuampoyohua tlayacanayayaj ipan huicatl para quitlascamatise TOTECO ipan tlasentililistli. 
<span class="verse" id="NH12_9">9&#160;</span>Nojquiya iniicnihua Bacbuquías huan Uni moquetzayayaj iniixmelac huan tlapalehuiyayaj ipan tlasentililistli. </div>
<div class='q'>
<span class="verse" id="NH12_10">10&#160;</span>Nopa hueyi totajtzi Jesúa quipixqui itelpoca, Joiacim. </div>
<div class='q'>Joiacim elqui itata Eliasib. </div>
<div class='q'>Eliasib teipa elqui itata Joiada. </div>
<div class='q'>
<span class="verse" id="NH12_11">11&#160;</span>Joiada teipa elqui itata Jonatán. </div>
<div class='q'>Jonatán teipa elqui itata Jadúa. </div>
<div class='s'>Totajtzitzi quema Joiacim elqui hueyi totajtzi. </div>
<div class='p'>
<span class="verse" id="NH12_12">12&#160;</span>Nica eltoc inintoca nopa tlayacanca totajtzitzi tlen quinyacanayayaj ininhueyi familia tlen totajtzitzi huan tequitque imaco Joiacim quema yajaya eliyaya hueyi totajtzi: </div>
<div class='q'>Meraías quinyacanayaya ichaj ehuani Seraías. </div>
<div class='q'>Hananías quinyacanayaya ichaj ehuani Jeremías. </div>
<div class='q'>
<span class="verse" id="NH12_13">13&#160;</span>Mesulam quinyacanayaya ichaj ehuani Esdras. </div>
<div class='q'>Johanán quinyacanayaya ichaj ehuani Amarías. </div>
<div class='q'>
<span class="verse" id="NH12_14">14&#160;</span>Jonatán quinyacanayaya ichaj ehuani Melicú. </div>
<div class='q'>José quinyacanayaya ichaj ehuani Sebanías. </div>
<div class='q'>
<span class="verse" id="NH12_15">15&#160;</span>Adna quinyacanayaya ichaj ehuani Harim. </div>
<div class='q'>Helcai quinyacanayaya ichaj ehuani Meraiot. </div>
<div class='q'>
<span class="verse" id="NH12_16">16&#160;</span>Zacarías quinyacanayaya ichaj ehuani Iddo. </div>
<div class='q'>Mesulam quinyacanayaya ichaj ehuani Ginetón. </div>
<div class='q'>
<span class="verse" id="NH12_17">17&#160;</span>Zicri quinyacanayaya ichaj ehuani Abías. </div>
<div class='q'>Piltai quinyacanayaya ichaj ehuani Miniamín huan Moadías. </div>
<div class='q'>
<span class="verse" id="NH12_18">18&#160;</span>Samúa quinyacanayaya ichaj ehuani Bilga. </div>
<div class='q'>Jonatán quinyacanayaya ichaj ehuani Semaías. </div>
<div class='q'>
<span class="verse" id="NH12_19">19&#160;</span>Matenai quinyacanayaya ichaj ehuani Joiarib. </div>
<div class='q'>Uzi quinyacanayaya ichaj ehuani Jedaías. </div>
<div class='q'>
<span class="verse" id="NH12_20">20&#160;</span>Calai quinyacanayaya ichaj ehuani Salai. </div>
<div class='q'>Eber quinyacanayaya ichaj ehuani Amoc. </div>
<div class='q'>
<span class="verse" id="NH12_21">21&#160;</span>Hasabías quinyacanayaya ichaj ehuani Hilcías </div>
<div class='q'>huan Natanael quinyacanayaya ichaj ehuani Jedaías. </div>
<div class='p'>
<span class="verse" id="NH12_22">22&#160;</span>Quema Darío tlanahuatiyaya ipan tlali Persia quichijque se lista ica inintoca nopa tlayacanani tlen familias tlen levitame huan totajtzitzi. Quichijque ipan nopa tonali quema Eliasib, Joiada, Johanán huan Jadúa eliyayaj huejhueyi totajtzitzi. 
<span class="verse" id="NH12_23">23&#160;</span>Huan nopa tlayacanca levitame quiijcuilojque inintoca ipan se amatlapohuali hasta ipan nopa tonali quema itztoya hueyi totajtzi Johanán, icone Eliasib. </div>
<div class='p'>
<span class="verse" id="NH12_24">24&#160;</span>Huan nopa levitame tlen tlayacanani elque: Hasabías, Serebías huan Jesúa, icone Cadmiel. Huan iniicnihua tlen san se ininchaj ehuani moquetzayayaj iniixmelac ipan nopa tlasentililistli para quipaquilismacase huan quitlascamatise Toteco Dios quema quintocarohua tequitise. Queja nopa tlapalehuiyayaj queja huejcajquiya tlanahuatijtoya David tlen elqui itlatequipanojca Toteco Dios. </div>
<div class='p'>
<span class="verse" id="NH12_25">25&#160;</span>Huan Matanías, Bacbuquías, Obadías, Mesulam, Talmón huan Acub eliyayaj puerta tlamocuitlahuiani. 
<span class="verse" id="NH12_26">26&#160;</span>Yajuanti tequitique quema Joiacim, icone Jesúa huan iixhui Josadac, eliyaya hueyi totajtzi, huan na niNehemías nieliyaya gobernador, huan Esdras eliyaya totajtzi huan tlamachtijquetl. </div>
<div class='s'>Ilhuichijque pampa ya quisencajque nopa tepamitl </div>
<div class='p'>
<span class="verse" id="NH12_27">27&#160;</span>Quema ajsic tonali para quiiyocatlalise para TOTECO nopa yancuic tepamitl para altepetl Jerusalén tlen ya quitlamicualchijchijtoyaj, huajca quintemojque nochi levitame ipan campa hueli altepetini huan quinhualicaque hasta altepetl Jerusalén para tlapalehuise ipan nopa ilhuitl. Quinejque ma quihueyichihuaca TOTECO ica paquilistli, huan ica huicatl para quitlascamatise, huan ica tlatzotzonali ipan panderos, arpas, huan liras. 
<span class="verse" id="NH12_28">28&#160;</span>Huan nojquiya hualajque nopa levita huicani tlen itztoyaj ipan pilaltepetzitzi nechca Jerusalén huan ipan nopa altepetini tlen nopa netofatitame. 
<span class="verse" id="NH12_29">29&#160;</span>Huan nojquiya hualajque huicani tlen Gilgal, tlen nopa mili nechca Geba huan tlen Azmavet pampa nochi tlen huicani mochantijtoyaj yahualtic altepetl Jerusalén. 
<span class="verse" id="NH12_30">30&#160;</span>Achtohui nochi nopa totajtzitzi huan levitame motlapajpacchijque. Huan nojquiya quintlapajpacchijque nochi israelitame, huan nopa puertas tlen nopa altepetl huan nopa tepamitl. </div>
<div class='p'>
<span class="verse" id="NH12_31">31&#160;</span>Teipa niquinnahuati tequihuejme ipan tlali Judá ma tlejcoca itzonpac nopa tepamitl. Huan niquintlali ome pamitl tlen huicani. Nopa achtohui pamitl nejnenque ica inejmatl itzonpac nopa tepamitl hasta nopa Tlasoli Puerta. 
<span class="verse" id="NH12_32">32&#160;</span>Huan Osaías quintoquili ica tlajco nopa tequihuejme tlen tlali Judá, 
<span class="verse" id="NH12_33">33&#160;</span>ininhuaya Azarías, Esdras, Mesulam, 
<span class="verse" id="NH12_34">34&#160;</span>Judá, Benjamín, Samaías huan Jeremías. 
<span class="verse" id="NH12_35">35&#160;</span>Huan quintoquilijque sequin totajtzitzi tlen quipitzayayaj tlapitzali. Teipa yajqui Zacarías, icone Jonatán, tlen elqui icone Semaías, tlen elqui icone Matanías, tlen elqui icone Micaías, tlen elqui icone Zacur, tlen elqui icone Asaf. 
<span class="verse" id="NH12_36">36&#160;</span>Huan inintepotzco yajque Zacarías iicnihua, Semaías, Azarael, Milalai, Gilalai, Maai, Natanael, Judá huan Hanani tlen tlatzotzonayayaj ica itlatzotzonalhua David tlen huejcajquiya eliyaya itlatequipanojca Toteco Dios. Huan nopa tlamachtijquetl Esdras quinyacanayaya. 
<span class="verse" id="NH12_37">37&#160;</span>Huan quema ajsitoj campa nopa Ameli Puerta quisenhuiquilijque nejnenque huan tlejcoque ipan nopa ojtli tlen escalones tlen yahui hasta campa itoca Ialtepe David. Teipa tlejcoque campa ixtlejco nopa tepamitl huan panoque ica huejcapa ichaj David hasta nopa Atl Puerta ica campa quisa tonati. </div>
<div class='p'>
<span class="verse" id="NH12_38">38&#160;</span>Huan nopa seyoc pamitl tlen huicani nejnenque ica iarraves, huan na niNehemías, niyohuiyaya iniica, itzonpac nopa tepamitl ica ne seyoc tlajco tlacame. Huan tijpanoque nopa tetzoptli tlen itoca Horno Torre, huan hasta campa más patlahuac nopa tepamitl. 
<span class="verse" id="NH12_39">39&#160;</span>Huan tijpanoque itzonpac nopa Efraín Puerta, nopa Sosoltic Puerta, nopa Michi Puerta, nopa tetzoptli itoca Torre tlen Hananeel, huan nopa seyoc tetzoptli tlen itoca Torre tlen Hamea. Teipa tijpanoque hasta nopa Borrego Puerta huan timoquetzatoj campa Caltlatzactli Puerta. 
<span class="verse" id="NH12_40">40&#160;</span>Huan teipa nochi ome pamitl tlen huicani huan na huan tlajco nopa tequihuejme tiyajque hasta itiopa Toteco Dios campa timoquetzatoj. </div>
<div class='p'>
<span class="verse" id="NH12_41">41&#160;</span>Tinejnemiyayaj ininhuaya nopa totajtzitzi tlen tlapitzayayaj tlen inintoca: Eliacim, Maaseías, Miniamín, Micaías, Elioenai, Zacarías huan Hananías, 
<span class="verse" id="NH12_42">42&#160;</span>huan nopa huicani tlen huicayayaj chicahuac tlen inintoca: Maasías, Semaías, Eleazar, Uzi, Johanán, Malquías, Elam huan Ezer. Huan Izrahías quinyacanayaya. </div>
<div class='p'>
<span class="verse" id="NH12_43">43&#160;</span>Huan ipan nopa tonal quitlatijque miyac tlacajcahualistli para Toteco huan nochi paquiyayaj miyac pampa Toteco Dios quinmacatoya se hueyi paquilistli. Hasta nojquiya sihuame huan coneme tlahuel paquiyayaj huan nopa tlahuelchihualistli tlen paquilistli ipan altepetl Jerusalén quicaquiyayaj hasta huejca. </div>
<div class='s'>Nehemías quiyancuili nochi itequi nopa tiopamitl </div>
<div class='p'>
<span class="verse" id="NH12_44">44&#160;</span>Huan ipan nopa tonal quintlalijque tlacame para quimocuitlahuise nopa cali campa quiajcocuise nopa ofrendas, nopa achtohui pixquistli huan nopa diezmos tlen quihualicayayaj tlacame. Monequi quisentilise tlen nochi miltini ipan nochi altepetini tlen itlanahuatilhua Moisés quiijto pampa ya nopa quintocaro nopa totajtzitzi huan levitame. Huan nopa tlacame tlen tlali Judá paquiyayaj para temacase pampa nopa totajtzitzi huan levitame quintequipanohuayayaj. 
<span class="verse" id="NH12_45">45&#160;</span>Huan nopa totajtzitzi, huan levitame, ininhuaya nopa huicani, huan puerta tlamocuitlahuiani quihueyichijque Toteco Dios huan motlapajpacchijque queja quiijto nopa tlanahuatili tlen David huan Salomón quinmacaque. 
<span class="verse" id="NH12_46">46&#160;</span>Pampa hasta huejcajquiya quema itztoyaj David huan Asaf, itztoyaj tlayacanani tlen quinyacanayayaj huicani para quihueyichihuase huan quitlascamatilise Toteco Dios. </div>
<div class='p'>
<span class="verse" id="NH12_47">47&#160;</span>Huajca ipan ni tonali quema Zorobabel huan na, niNehemías, titlayacanayayaj, nochi israelitame quihualicayayaj nopa tlacualistli tlen mojmostla monequiyaya para nopa huicani huan nopa puerta tlamocuitlahuiani huan nojquiya para nopa levitame. Huan nopa levitame teipa quiiyocatlaliyayaj se diezmo para iteipa ixhuihua Aarón, nopa totajtzitzi ma quitequihuica.  </div>
<div class='psalmlabel' id='NH13_0'> 13</div>
<div class='s'>Nopa cuali tlamantli tlen pejque quichihuaj </div>
<div class='p'>
<span class="verse" id="NH13_1">1&#160;</span>Huan ipan nopa tonali quema quipohuayayaj tlamiyacapa iniixtla nopa israelitame iamatlapohual Moisés, quipantijque ijcuilijtoc ipan nopa amatl para niyon se amonita o moabita tlacatl ax quema huelis mosentilis ininhuaya itlacajhua Toteco Dios. 
<span class="verse" id="NH13_2">2&#160;</span>Queja nopa elqui pampa amonitame huan moabitame ax quisque para quinnamiquiquij israelitame ica tlen quicuase huan tlen quiise huejcajquiya. Quinchihuilijtosquíaj israelitame tlen cuali, pero ax ya nopa quichijque. Yajuanti quitlaxtlahuijque Balaam para ma quintelchihua israelitame. Pero Toteco Dios quicuepqui nopa tlatelchihuali ica tlatiochihuali. 
<span class="verse" id="NH13_3">3&#160;</span>Huajca quema quicajque ni tlanahuatili quiniyocaquixtijque nochi tlen ax nelía israelitame. </div>
<div class='p'>
<span class="verse" id="NH13_4">4&#160;</span>Pero quema aya quicaquiyayaj ni tlanahuatili, nopa hueyi totajtzi Eliasib quipixqui imaco nochi cuartos huan tlamantli tlen quihualicayayaj ipan itiopa Toteco Dios. Huan yajaya moixmatiyaya ica Tobías. 
<span class="verse" id="NH13_5">5&#160;</span>Huan Eliasib quicualchijchihuilijtoya se cuarto hueyi ipan itiopa Toteco Dios huan quicahuili imaco Tobías para quitequihuis quema quinequi. Nopa cuarto elqui campa achtohuiya quiajocuiyayaj harina para tlacajcahualistli, huan copali, huan nochi tepos tlamantzitzi tlen motequihuiyayaj ipan tiopamitl. Nopano quicahuayayaj nopa diezmos tlen trigo, xocomeca atl huan aceite queja elqui tlanahuatili para quinmacase nopa levitame, huicani, puerta tlamocuitlahuiani huan totajtzitzi. 
<span class="verse" id="NH13_6">6&#160;</span>Quema panoc nochi ya ni, ax niitztoya altepetl Jerusalén pampa quema Tlanahuatijquetl Artajerjes ipan tlali Babilonia yahuiyaya para 32 xihuitl tlanahuatis, na nimocuepqui nopano ipan nopa caltlanahuatili para nijtequipanos. Pero teipa nijtlajtlani ma nechcahua sampa nihualas ipan altepetl Jerusalén, 
<span class="verse" id="NH13_7">7&#160;</span>huan yajaya nechcajqui huan nihualajqui altepetl Jerusalén. Huan quema niajsico ipan Jerusalén huan nijmatqui Eliasib quichijtoya tlen fiero huan quimacatoya se cuarto Tobías ipan itiopa Toteco Dios, 
<span class="verse" id="NH13_8">8&#160;</span>huajca tlahuel nicualanqui. Huan nijquixti nochi itlamantzitzi Tobías ipan nopa cuarto. 
<span class="verse" id="NH13_9">9&#160;</span>Huan nitlanahuati para ma quitlapajpacchihuaca nopa cuarto huan sampa ma quitlalica nopano nopa tepos tlamantzitzi tlen motequihuíaj ipan itiopa Toteco Dios, huan nopa harina para tlacajcahualistli huan nopa copali. </div>
<div class='p'>
<span class="verse" id="NH13_10">10&#160;</span>Nojquiya nijpanti para ayoc quinmacatoyaj inintlacualis levitame huan huicani queja quinamiquiyaya. Yeca nochi yajuanti mocueptoyaj ipan sesen inialtepehua para tequitise ipan ininmil. 
<span class="verse" id="NH13_11">11&#160;</span>Huajca niquinajhuac nopa tequihuejme huan niquinilhui: “¿Para tlen inquitlahuelcajtoque itiopa Toteco Dios?” Teipa niquinsentili nochi nopa levitame huan huicani, huan sampa niquintlali campa quintocarohua para tequipanose. 
<span class="verse" id="NH13_12">12&#160;</span>Huajca nochi israelitame ipan tlali Judá sampa pejque quihualicaj inindiezmos tlen trigo, tlen xocomeca atl huan tlen aceite para quiajocuise. 
<span class="verse" id="NH13_13">13&#160;</span>Huan niquintequimacac nopa totajtzi Selemías, huan nopa tlamachtijquetl Sadoc, huan nopa levita Pedaías para yajuanti ma quimocuitlahuica nopa cuartos campa quiajocuij nochi tlamantli. Huan nojquiya nijtequitlali Hanán, icone Zacur huan iixhui Matanías, para quinpalehuis. Nochi niquinitac para tlacame tlen temachme. Huan inintequi elqui para quinmajmacase tlacualistli ininlevita icnihua. Huan nimomaijto: 
<span class="verse" id="NH13_14">14&#160;</span>“NoTeco Dios, xiquilnamiqui ni tlamantli tlen cuali tlen nijchijtoc, huan amo xiquilcahua nopa sequinoc tlamantli tlen nijchijtoc para motiopa huan nochi tequitl tlen mochijtoc nopano.” </div>
<div class='s'>Quiixpanoque nopa tonal sábado </div>
<div class='p'>
<span class="verse" id="NH13_15">15&#160;</span>Ipan nopa tonali nojquiya niquitac para miyac tlacame ipan tlali Judá tequitiyayaj ipan sábado. Quixacualohuayayaj xocomecatl para quiquixtise iayo, huan quihualicayayaj tlamamali tlen trigo huan quinmamaltiyayaj ininburrojhua. Nojquiya ipan sábado quihualicayayaj xocomeca atl, xocomecatl, higos huan nochi tlen quipixque altepetl Jerusalén para quinamacaquij. Huajca niquinajhuac pampa tlanamacayayaj ipan sábado. 
<span class="verse" id="NH13_16">16&#160;</span>Huan nojquiya itztoyaj sequin tlacame tlen altepetl Tiro tlen quinhualicayayaj michime huan miyac tlamantzitzi para quintlanamaquiltise israelitame ipan sábado. 
<span class="verse" id="NH13_17">17&#160;</span>Huajca niquinajhuac nopa tequihuejme tlen tlali Judá huan niquinilhui: </div>
<div class='p'>―Tlahuel fiero tlen inquichihuaj pampa inquiixpanoj ni tonal para timosiyajcahuase. 
<span class="verse" id="NH13_18">18&#160;</span>¿Ax inquimatij para queja nopa quichijque tohuejcapan tatahua huan yeca Toteco Dios techhualiquilijtoc nochi ni tlaijiyohuilistli ipan tojuanti huan toaltepe? Huan ama achi más inquihueyilíaj icualancayo Toteco Dios para tiisraelitame pampa hueyi inquiixpanoj ni tonal sábado. </div>
<div class='p'>
<span class="verse" id="NH13_19">19&#160;</span>Huajca na nitlanahuati para sesen viernes ica tiotlac quema pehuayaya nopa tonal para timosiyajcahuase, ma quitzacuaca nopa huejhueyi puertas ipan nopa tepamitl tlen toaltepe. Huan niquinilhui ma amo quitlapoca hasta quema panotos sábado. Huan nojquiya niquintlali notlatequipanojcahua para ma tlamocuitlahuica huan axaca ma quicahuilica calaquis ipan sábado ica itlamamal para quinamacas. 
<span class="verse" id="NH13_20">20&#160;</span>Huajca se ome hueltas nopa tlanamacani monejqui tonilis calteno nopa tepamitl tlen quiyahualo altepetl Jerusalén. 
<span class="verse" id="NH13_21">21&#160;</span>Huan na niquinajhuac chicahuac huan niquinilhui: “¿Para tlen inmochijtoque nechca itepa ni altepetl? Intla sampa inquichihuase, nimechtzacuas.” Huajca ayoc quema hualajque ipan sábado. 
<span class="verse" id="NH13_22">22&#160;</span>Teipa niquinnahuati tlen levitame ma motlapajpacchihuaca huan ma tlamocuitlahuica ipan puertas para axaca ma quiixpano nopa sábado para mocahuas tlatzejtzeloltic nopa tonal para Toteco Dios. Huan nimomaijto: “NoTeco Dios, xiquilnamiqui nojquiya ni tlen nijchijtoc. Xinechtlasojtla ica mohueyi tlaicnelil.” </div>
<div class='p'>
<span class="verse" id="NH13_23">23&#160;</span>Ipan nopa tonali nojquiya nimomacac cuenta para miyac israelitame monamictijtoyaj ininhuaya sihuame tlen ax israelitame tlen hualajque tlen tlaltini Asdod, Amón huan Moab. 
<span class="verse" id="NH13_24">24&#160;</span>Huan queja tlajco ininconehua camatiyayaj inintlajtol tlacame tlen Asdod huan ax hueliyayaj camatij totlajtol titlali Judá ehuani. 
<span class="verse" id="NH13_25">25&#160;</span>Huajca niquinixnamijqui huan niquintelchijqui. Huan sequin niquinmaquili huan niquintzoncalhuihuitlac. Huan niquinchijqui ma quitestigojquetzaca Toteco Dios para ayoc monamictise ininhuaya, niyon temacase iniichpocahua para ma monamictica ininhuaya tlen ax israelitame. 
<span class="verse" id="NH13_26">26&#160;</span>Huan nojquiya niquinilhui: “Ya ni nopa tlajtlacoli tlen quichijqui Tlanahuatijquetl Salomón tlen tlali Israel. Ax oncayaya seyoc tlanahuatijquetl queja ya ipan sejcoyoc. Huan Toteco Dios tlahuel quiicneli huan quichijqui tlanahuatijquetl ipan nochi tlali Israel, pero yajaya huetzqui ipan tlajtlacoli ipampa nopa sihuame tlen mocuili tlen sequinoc tlali ehuani. 
<span class="verse" id="NH13_27">27&#160;</span>Ax timechcahuilise inquichihuase ni hueyi tlajtlacoli huan inquiixpanose Toteco Dios. Ax hueli inmocuilise tlen ax israelitame.” Queja nopa niquinilhui. </div>
<div class='p'>
<span class="verse" id="NH13_28">28&#160;</span>Huan se icone Joiada tlen elqui icone nopa hueyi totajtzi Eliasib mosihuajtijtoya ica iichpoca Sanbalat huan mochijqui imontica Sanbalat nopa horonita tlacatl. Huajca nijquixti para ax quema huelis nechnechcahuis sampa. Huan nimomaijto: 
<span class="verse" id="NH13_29">29&#160;</span>“NoTeco Dios, xiquinilnamiqui nopa totajtzitzi huan levitame tlen tlajtlacolchijtoque huan quimahuispolojtoque inintequi.” </div>
<div class='p'>
<span class="verse" id="NH13_30">30&#160;</span>Huan queja nopa niquinquixti nochi tlen ax israelitame. Huan niquintequimacac totajtzitzi huan levitame sesen yajuanti campa quintocarohua. 
<span class="verse" id="NH13_31">31&#160;</span>Huan nojquiya nijmocuitlahui nochipa para nochi tlacame quihualicase cuahuitl para tlaixpamitl quema quitocarosquía. Huan nijmocuitlahui para quihualicase iachtohui tlajca ininmilhua. Huan nimomaijto: “Xinechilnamiqui ica cuali, NoTeco Dios.”</div><div class="footnote">
<hr />
</div>
</div></body></html>
