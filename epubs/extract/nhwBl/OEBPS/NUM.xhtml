<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhw" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Bíblia NÚMEROS 1</title>
</head>
<body dir='ltr'>
<ul class='tnav'>
<li><a href='index.xhtml'>NÚMEROS</a></li>
</ul><ul class='tnav'><li><a href='NUM.xhtml#NU1_0'>1</a></li>
<li><a href='NUM.xhtml#NU2_0'>2</a></li>
<li><a href='NUM.xhtml#NU3_0'>3</a></li>
<li><a href='NUM.xhtml#NU4_0'>4</a></li>
<li><a href='NUM.xhtml#NU5_0'>5</a></li>
<li><a href='NUM.xhtml#NU6_0'>6</a></li>
<li><a href='NUM.xhtml#NU7_0'>7</a></li>
<li><a href='NUM.xhtml#NU8_0'>8</a></li>
<li><a href='NUM.xhtml#NU9_0'>9</a></li>
<li><a href='NUM.xhtml#NU10_0'>10</a></li>
</ul><ul class='tnav'>
<li><a href='NUM.xhtml#NU11_0'>11</a></li>
<li><a href='NUM.xhtml#NU12_0'>12</a></li>
<li><a href='NUM.xhtml#NU13_0'>13</a></li>
<li><a href='NUM.xhtml#NU14_0'>14</a></li>
<li><a href='NUM.xhtml#NU15_0'>15</a></li>
<li><a href='NUM.xhtml#NU16_0'>16</a></li>
<li><a href='NUM.xhtml#NU17_0'>17</a></li>
<li><a href='NUM.xhtml#NU18_0'>18</a></li>
<li><a href='NUM.xhtml#NU19_0'>19</a></li>
<li><a href='NUM.xhtml#NU20_0'>20</a></li>
</ul><ul class='tnav'>
<li><a href='NUM.xhtml#NU21_0'>21</a></li>
<li><a href='NUM.xhtml#NU22_0'>22</a></li>
<li><a href='NUM.xhtml#NU23_0'>23</a></li>
<li><a href='NUM.xhtml#NU24_0'>24</a></li>
<li><a href='NUM.xhtml#NU25_0'>25</a></li>
<li><a href='NUM.xhtml#NU26_0'>26</a></li>
<li><a href='NUM.xhtml#NU27_0'>27</a></li>
<li><a href='NUM.xhtml#NU28_0'>28</a></li>
<li><a href='NUM.xhtml#NU29_0'>29</a></li>
<li><a href='NUM.xhtml#NU30_0'>30</a></li>
</ul><ul class='tnav'>
<li><a href='NUM.xhtml#NU31_0'>31</a></li>
<li><a href='NUM.xhtml#NU32_0'>32</a></li>
<li><a href='NUM.xhtml#NU33_0'>33</a></li>
<li><a href='NUM.xhtml#NU34_0'>34</a></li>
<li><a href='NUM.xhtml#NU35_0'>35</a></li>
<li><a href='NUM.xhtml#NU36_0'>36</a></li>
</ul>

<div class='main' id='NU0_0'>

<div class='mt'>Números  </div>
<div class='psalmlabel' id='NU1_0'> 1</div>
<div class='s'>Nopa censo catli israelitame quichijque ipan Sinaí </div>
<div class='p'>

<span class="verse" id="NU1_1">1&#160;</span>TOTECO quicamanalhui Moisés ipan nopa huactoc tlali Sinaí ipan nopa yoyon tiopamitl campa mopantiyayaj. Quicamanalhui ipan 15 itequi nopa ompa metztli ipan nopa israelita calendario [1:1 Quemantic huetzis ni tonal ipan abril huan quemantic ipan mayo ipan tocalendario tlen ama.] quema ya panotoya se xihuitl huan se metztli para nopa israelitame quistoyaj tlen tlali Egipto. Huan ya ni catli TOTECO quiilhui: </div>
<div class='p'>
<span class="verse" id="NU1_2-3">2-3&#160;</span>―Monequi ta ihuaya Aarón xijtlananaca se censo tlen nochi israelita tlacame catli quiaxitijtoque 20 xihuitl para huejcapa huan catli hueli tlahuilanatij. Xiquijcuiloca sese itoca, huan itoca itata, huan itoca ihuejcapan tata, huan xiquinpohuaca quesqui itztoque. Huan quema ya anquinpojtose nochi, xiquintecpanaca ipan huejhueyi pamitl quen soldados para tlahuilanase. 
<span class="verse" id="NU1_4">4&#160;</span>Nojquiya anmechpalehuis se iteipan ixhui nochi nopa 12 huejcapan tatame catli huejcajya itztoyaj. Sesen motlapalehuijca elis catli más tlayacana ipan iteiximatcahua ipan ihueyi familia. 
<span class="verse" id="NU1_5-15">5-15&#160;</span>Ya ni inintoca nopa tlayacanani catli anmechpalehuis tlen sesen hueyi familia: </div>
<div class='b'> &#160; </div>
<div class='q'>Familia, Tlayacanquetl </div>
<div class='q'>Rubén, Elisur, icone Sedeur </div>
<div class='q'>Simeón, Selumiel, icone Zurisadai </div>
<div class='q'>Judá, Naasón, icone Aminadab </div>
<div class='q'>Isacar, Natanael, icone Zuar </div>
<div class='q'>Zabulón, Eliab, icone Helón </div>
<div class='q'>Efraín, icone José, Elisama, icone Amiud </div>
<div class='q'>Manasés, icone José, Gamaliel, icone Pedasur </div>
<div class='q'>Benjamín, Abidán, icone Gedeoni </div>
<div class='q'>Dan, Ahiezer, icone Amisadai </div>
<div class='q'>Aser, Pagiel, icone Ocrán </div>
<div class='q'>Gad, Eliasaf, icone Deuel </div>
<div class='q'>Neftalí, Ahira, icone Enán </div>
<div class='b'> &#160; </div>
<div class='m'>
<span class="verse" id="NU1_16">16&#160;</span>Ya ni elque inintoca nopa tlayacanani catli tlapejpenilme para tlayacanase ipan sesen hueyi familia. </div>
<div class='p'>
<span class="verse" id="NU1_17">17&#160;</span>Huan Moisés huan Aarón ininhuaya ni tlayacanani catli TOTECO quintocaxtlalijtoya, 
<span class="verse" id="NU1_18">18&#160;</span>quinnotzque nochi israelitame ma mosentilica ipan nopa tonal quema TOTECO quicamanalhui Moisés. Huan pejque quinijcuilohuaj nochi tlacame catli ya quiaxitijtoyaj 20 xihuitl ica huejcapa. Huan sesen quiijcuilojque ajqueya eliyaya ihuejcapan tata huan ajqueya itata. Moijcuilojque sesentzitzi. 
<span class="verse" id="NU1_19">19&#160;</span>Huajca nopona ipan nopa huactoc tlali catli itoca Sinaí quinpojque nochi ni tlacame quen TOTECO quinahuatijtoya Moisés. </div>
<div class='p'>
<span class="verse" id="NU1_20-43">20-43&#160;</span>Huan quema Moisés, Aarón huan nopa 12 tlayacanani tlen israelitame ya tlantoya inintequi, ya ni quesqui tlacame quipojque catli quipixque 20 xihuitl para huejcapa catli huelque yohuij tlahuilanatij: </div>
<div class='b'> &#160; </div>
<div class='q'>Familia, Quesqui </div>
<div class='q'>Rubén, iachtihui ejca Israel, 46,500 </div>
<div class='q'>Simeón, 59,300 </div>
<div class='q'>Gad, 45,650 </div>
<div class='q'>Judá, 74,600 </div>
<div class='q'>Isacar, 54,400 </div>
<div class='q'>Zabulón, 57,400 </div>
<div class='q'>Efraín, icone José, 40,500 </div>
<div class='q'>Manasés, icone José, 32,200 </div>
<div class='q'>Benjamín, 35,400 </div>
<div class='q'>Dan, 62,700 </div>
<div class='q'>Aser, 41,500 </div>
<div class='q'>Neftalí, 53,400 </div>
<div class='b'> &#160; </div>
<div class='m'>
<span class="verse" id="NU1_44">44&#160;</span>Huajca ya ni techilhui catli quipantijque Moisés huan Aarón huan nopa 12 tlayacanani catli tlayacanayayaj ipan sese ifamilia tlen iteipan ixhuihua Israel. 
<span class="verse" id="NU1_45">45&#160;</span>Quinpojque nopa israelita tlacame catli quiaxitijtoyaj 20 xihuitl ica huejcapa huan catli huelque yohuij para tlahuilanatij. 
<span class="verse" id="NU1_46">46&#160;</span>Huan quipantijque para ica nochi itztoyaj 603 mil 550 tlaca israelitame catli huelque tlahuilanatij. </div>
<div class='s'>Amo quinpojque nopa levitame </div>
<div class='p'>
<span class="verse" id="NU1_47">47&#160;</span>Pero amo quinpojtoyaj tlacame ipan nopa hueyi familia tlen iteipan ixhuihua Leví, 
<span class="verse" id="NU1_48">48&#160;</span>pampa TOTECO quiilhuijtoya Moisés: 
<span class="verse" id="NU1_49">49&#160;</span>“Quema tijtlananas se censo tlen nochi israelitame catli hueli tlahuilanatij, amo xiquinpohua nopa levitame, inijuanti catli hualajque ipan nopa huejcapan tata Leví. Amo xiquintlali san sejco ihuaya ne sequinoc israelitame. 
<span class="verse" id="NU1_50">50&#160;</span>Pero xiquintequimaca nochi levita tlacame ma quimocuitlahuica noyoyon tiopa catli quipiya nopa caxa, huan nochi catli eltoc ipani, huan nochi tlamantzitzi catli nopona calijtic quitequihuíaj. Quema anyase hasta seyoc lado, elis levitame inintequi para quihuicase nopa yoyon tiopamitl campa na nimocahua amohuaya huan nojquiya quihuicase nochi catli quipiyaj. Nojquiya levitame ma quiquetzaca ininyoyoncalhua nechca nochaj para ma quiyahualoca. 
<span class="verse" id="NU1_51">51&#160;</span>Huan quema monequi quihuicase nopa yoyon tiopamitl, inijuanti catli quicocopitzase. Huan quema anajsise campa anquiquetzase amoyoyoncalhua, inijuanti catli sempa quicualchijchihuase nopa Tiopamitl quen eltoya. Pero sintla se tlacatl catli amo se iteipan ixhui Leví quinechcahuis nopa yoyon tiopamitl campa na nimocahua amohuaya, monequi anquimictise. 
<span class="verse" id="NU1_52">52&#160;</span>Huan monequi nochi masehualme ipan sesen hueyi familia tlen israelitame quipiyase campa quiquetzase ininyoyoncalhua san sejco, ica se pamitl nopona campa quintocarohua iteipan ixhuihua ininhueyi familia. Huan sesen huejcapan tata quipiyase ininbandera para quinextis canque mocahua ininpamitl. 
<span class="verse" id="NU1_53">53&#160;</span>Pero nochi nopa levitame quiquetzase ininyoyoncalhua yahualtic tlen nopa yoyon tiopamitl campa nimocahua amohuaya huan catli quipiya catli amohuaya nimocajtoc pampa inintequi levitame quimocuitlahuise nopa tiopamitl. Quimocuitlahuise para aqui hueli masehuali amo huelis monechcahuis huan amo nicualanis ica anisraelitame.” </div>
<div class='p'>
<span class="verse" id="NU1_54">54&#160;</span>Huajca nopa israelitame quichijque senquistoc nochi catli TOTECO quinahuati Moisés.  </div>
<div class='psalmlabel' id='NU2_0'> 2</div>
<div class='s'>Campa sesen hueyi familia quiquetzase ininchaj tlen yoyomitl </div>
<div class='p'>
<span class="verse" id="NU2_1">1&#160;</span>Nojquiya TOTECO quiilhui Moisés huan Aarón ni tlanahuatilme: </div>
<div class='p'>
<span class="verse" id="NU2_2">2&#160;</span>“Nochi israelitame monequi quiquetzase ininyoyoncalhua para huejca quiitase nopa yoyon tiopamitl campa timopantíaj. Huan sesen mocahuas nechca ibandera ihuejcapan tata huan mocahuas nechca ihueyi bandera nopa tlahuilanca pamitl catli quitocarohua. </div>
<div class='p'>
<span class="verse" id="NU2_3-8">3-8&#160;</span>“Nopa tlacame tlen nopa huejhueyi familias tlen Judá, Isacar huan Zabulón quiquetzase ininyoyoncalhua huan ininbandera ica campa hualquisa tonati tlen nopa yoyon tiopamitl. Huan nica eltoc inintoca sesen hueyi familia, inintlayacanca huan quesqui tlacame huelque yohuij tlahuilanatij: </div>
<div class='b'> &#160; </div>
<div class='q'>Familia, Tlayacanquetl, Quesqui </div>
<div class='q'>Judá, Naasón, icone Aminadab, 74,600 </div>
<div class='q'>Isacar, Natanael, icone Zuaranca, 54,400 </div>
<div class='q'>Zabulón, Eliab, icone Helón, 57,400 </div>
<div class='b'> &#160; </div>
<div class='m'>
<span class="verse" id="NU2_9">9&#160;</span>Huajca ipan nopa tlahuilanca pamitl tlen Judá elis tlacame tlen hualahuij ipan ni eyi huejhueyi familias huan san sejco ajsique 186,400 tlacame catli huelque tlahuilanase. Huan ni tlahuilanca pamitl tlayacantiyas quema anisraelitame anquistehuase para anmochihuase ipan seyoc lugar. </div>
<div class='p'>
<span class="verse" id="NU2_10-15">10-15&#160;</span>“Nopa tlacame tlen nopa huejhueyi familias tlen Rubén, Simeón huan Gad quiquetzase ininyoyoncalhua huan ininbandera ica sur tlen nopa yoyon tiopamitl. Huan nica eltoc inintoca sesen hueyi familia, inintlayacanca huan quesqui tlacame huelque yohuij tlahuilanatij: </div>
<div class='b'> &#160; </div>
<div class='q'>Familia, Tlayacanquetl, Quesqui </div>
<div class='q'>Rubén, Elisur, icone Sedeur, 46,500 </div>
<div class='q'>Simeón, Selumiel, icone Zurisadai, 59,300 </div>
<div class='q'>Gad, Eliasaf, icone Reuel, 45,650 </div>
<div class='b'> &#160; </div>
<div class='m'>
<span class="verse" id="NU2_16">16&#160;</span>Huajca ipan nopa tlahuilanca pamitl Rubén elis tlacame catli hualahuij ipan ni eyi huejhueyi familias huan san sejco ajsique 151,450 tlacame catli huelque tlahuilanase. Huan ni tlahuilanca pamitl motecpanase iica nopa tlahuilanca pamitl Judá quema anquistehuase para anmochihuase ipan seyoc lugar. </div>
<div class='p'>
<span class="verse" id="NU2_17">17&#160;</span>“Huan teipa motecpanase nopa levitame catli quihuicase noyoyon tiopa, niamoTECO quema anquisase para seyoc lado. Huan quisase tlatlajco ipan nochi huejhueyi familias san quen mocahuaj tlatlajco ininyoyoncalhua. Quej nopa quisase campa monequi sesen itzintla ibandera. </div>
<div class='p'>
<span class="verse" id="NU2_18-23">18-23&#160;</span>“Nopa tlacame tlen nopa huejhueyi familias tlen Efraín, Manasés huan Benjamín quiquetzase ininyoyoncalhua huan ininbandera ica campa temo tonati tlen nopa yoyon tiopamitl. Huan nica eltoc inintoca sesen hueyi familia, inintlayacanca huan quesqui tlacame huelque yohuij tlahuilanatij: </div>
<div class='b'> &#160; </div>
<div class='q'>Familia, Tlayacanquetl, Quesqui </div>
<div class='q'>Efraín, Elisama, icone Amiud, 40,500 </div>
<div class='q'>Manasés, Gamaliel, icone Pedasur, 32,200 </div>
<div class='q'>Benjamín, Abidán, icone Gedeoni, 35,400 </div>
<div class='b'> &#160; </div>
<div class='m'>
<span class="verse" id="NU2_24">24&#160;</span>Huajca ipan nopa itlahuilanca pamitl Efraín elis tlacame catli hualahuij ipan ni eyi huejhueyi familias huan san sejco mochihuase 108,100. Huan ni tlahuilanca pamitl motecpanase iica nopa levitame. </div>
<div class='p'>
<span class="verse" id="NU2_25-30">25-30&#160;</span>“Nopa tlacame tlen nopa huejhueyi familias tlen Dan, Aser huan Neftalí quiquetzase ininyoyoncalhua huan ininbandera ica norte tlen nopa yoyon tiopamitl. Huan nica eltoc inintoca sesen hueyi familia, inintlayacanca huan quesqui tlacame huelque yohuij tlahuilanatij: </div>
<div class='b'> &#160; </div>
<div class='q'>Familia, Tlayacanquetl, Quesqui </div>
<div class='q'>Dan, Ahiezer, icone Amisadai, 62,700 </div>
<div class='q'>Aser, Pagiel, icone Ocrán, 41,500 </div>
<div class='q'>Neftalí, Ahira, icone Enán, 53,400 </div>
<div class='b'> &#160; </div>
<div class='m'>
<span class="verse" id="NU2_31">31&#160;</span>Huajca ipan nopa tlahuilanca pamitl tlen Dan elis nopa soldados tlen ni eyi huejhueyi familias huan san sejco ajsique 157,600 tlacame catli huelque tlahuilanase. Huan ni tlahuilanca pamitl motecpanase iica ibandera hasta teipa huan nejnemise iica nopa tlahuilanca pamitl Efraín.” </div>
<div class='p'>
<span class="verse" id="NU2_32">32&#160;</span>Huajca quema quinpojtoyaj nochi israelita tlacame catli huelque tlahuilanatij ipan nochi huejhueyi familias ajsique 603,550 tlacame. 
<span class="verse" id="NU2_33">33&#160;</span>Pero amo quintlalijque san sejco nopa levitame pampa TOTECO quinahuatijtoya Moisés ma amo quinpohuaj ica catli tlahuilanase. 
<span class="verse" id="NU2_34">34&#160;</span>Huajca nopa israelitame quichijque nochi senquistoc quen TOTECO quinahuatijtoya Moisés. Huan sesen hueyi familia quiquetzque ininchaj tlen yoyomitl iica ibandera campa quinilhuijtoyaj. Huan quema quistejque, motecpantiyajque huan nejnenque sesen hueyi familia senquistoc quen TOTECO quinahuatijtoya Moisés.  </div>
<div class='psalmlabel' id='NU3_0'> 3</div>
<div class='s'>Inintequi nopa levitame </div>
<div class='p'>
<span class="verse" id="NU3_1">1&#160;</span>Ya ni techpohuilía tlen iteiximatcahua Moisés huan iicni Aarón ipan nopa tonali quema TOTECO quicamanalhui Moisés ipan nopa tepetl Sinaí. 
<span class="verse" id="NU3_2">2&#160;</span>Inintoca iconehua Aarón eliyaya: Nadab catli achtihui ejquetl, Abiú, Eleazar, huan Itamar. 
<span class="verse" id="NU3_3">3&#160;</span>Nochi inijuanti quinajalti ica aceite huan quiniyocacajqui ma elica totajtzitzi para ma tequitica tiopan calijtic. 
<span class="verse" id="NU3_4">4&#160;</span>Pero Nadab huan Abiú mijque iixpa TOTECO nepa ipan nopa huactoc tlali Sinaí pampa amo quitoquilijque icamanal TOTECO huan quitequihuijque se tlitl catli amo tlatzejtzeloltic. Huan catli mijque ayamo quinpiyayaya ininconehua, yeca san mocajqui Eleazar huan Itamar para quipalehuise inintata Aarón ipan itequi quen totajtzi ipan inejnemilis. </div>
<div class='p'>
<span class="verse" id="NU3_5">5&#160;</span>Huan TOTECO quinojnotzqui Moisés huan quiilhui: </div>
<div class='p'>
<span class="verse" id="NU3_6">6&#160;</span>“Xiquinnotza ma hualaca nochi iteipan ixhuihua Leví huan xijchihua para ma monextica iixpa Aarón para quitequipanose. 
<span class="verse" id="NU3_7">7&#160;</span>Huan inijuanti quitequipanose Aarón huan quintequipanose nochi israelitame pampa quichihuase miyac piltequitzitzi catli tiquinilhuis ma quichihuaca ipan nopa achtihui cuartos ipan nopa yoyon tiopamitl campa timopantíaj. 
<span class="verse" id="NU3_8">8&#160;</span>Quimocuitlahuise nopa cuamesas huan nochi tlamantzitzi catli eltoc ipan nopa yoyon tiopamitl campa timopantíaj. Huan quichihuase nochi catli nimechnahuatijtoc anisraelitame xijchihuaca. 
<span class="verse" id="NU3_9">9&#160;</span>Huajca xiquinmaca Aarón huan itelpocahua nochi nopa levitame. Quena, nochi tlacame ipan nopa hueyi familia Leví quinpalehuise. Huan levitame mocahuase iyoca tlen nochi ne sequinoc israelitame para melahuac ma elica iaxcahua Aarón huan iniaxcahua itelpocahua. 
<span class="verse" id="NU3_10">10&#160;</span>Pero san Aarón huan itelpocahua xiquintequimaca para ma elica totajtzitzi, huan ne sequinoc levitame, amo. Sintla seyoc catli amo totajtzi quichihuas itequi se totajtzi huan monechcahuis campa más tiopan calijtic, monequi xijmictica.” </div>
<div class='s'>Nochi levitame iaxcahua TOTECO </div>
<div class='p'>
<span class="verse" id="NU3_11">11&#160;</span>Huan sempa TOTECO quinojnotzqui Moisés huan quiilhui: </div>
<div class='p'>
<span class="verse" id="NU3_12">12&#160;</span>“Ya nimechilhuijtoc para monequi techmacaca nochi amoachtihui ejcahua, pampa quen nopa nechtocarohua para noaxcahua. Pero para amo monequi antechmacatiyase amoachtihui ejcahua, ininpatlaca niquinselis nochi levitame para ma elica noaxcahua ininpatlaca nochi sequinoc israelitame, 
<span class="verse" id="NU3_13">13&#160;</span>pampa na noaxcahua nochi catli achtihui tlacatij. Quema nijchijqui para ma miquica nochi catli achtihui ehuani tlen nochi tlali Egipto, nimocuili nochi coneme catli achtihui ehuani tlen nochi anisraelitame, huan nojquiya nochi tlapiyalme catli achtihui tlacatise, huan yeca nochi noaxcahua. Na niamoTECO.” </div>
<div class='s'>Motlananqui se censo tlen nochi levitame </div>
<div class='p'>
<span class="verse" id="NU3_14">14&#160;</span>Huan TOTECO quinojnotzqui Moisés sempa ipan huactoc tlali Sinaí huan quiilhui: </div>
<div class='p'>
<span class="verse" id="NU3_15">15&#160;</span>“Xiquinpohua nochi levitame ipan sesen cali, huan iyoca xiquinpohua ajqueyame hualajque ipan sese itelpoca nopa huejcapan tata Leví. Xiquinpohua nochi oquichpilme catli ya quiaxitijque se metztli para huejcapa.” 
<span class="verse" id="NU3_16">16&#160;</span>Huan Moisés quinpojqui senquistoc quen quinahuatijtoya TOTECO. </div>
<div class='q'>
<span class="verse" id="NU3_17">17&#160;</span>Huan nopa huejcapan tata Leví quinpixqui eyi itelpocahua: </div>
<div class='q2'>Gersón, Coat huan Merari. </div>
<div class='q'>
<span class="verse" id="NU3_18">18&#160;</span>Huan Gersón quinpixqui ome itelpocahua: </div>
<div class='q2'>Libni huan Simei. </div>
<div class='q'>
<span class="verse" id="NU3_19">19&#160;</span>Huan Coat quinpixqui nahui itelpocahua: </div>
<div class='q2'>Amram, Izhar, Hebrón huan Uziel. </div>
<div class='q'>
<span class="verse" id="NU3_20">20&#160;</span>Huan Merari quinpixqui ome itelpocahua: </div>
<div class='q2'>Mahli huan Musi. </div>
<div class='p'>Huajca nica nimitzilhuijtoc ajqueya itztoyaj nopa tlayacanani ipan nopa familias tlen iteipan ixhuihua nopa huejcapan tata Leví huan ama tiquintocaxtía nochi levitame. </div>
<div class='s'>Iixhuihua Gersón, itelpoca Leví </div>
<div class='p'>
<span class="verse" id="NU3_21">21&#160;</span>Huajca iixhuihua Gersón mochijque ome huejhueyi familias catli quisqui tlen itelpocahua, Libni huan Simei. 
<span class="verse" id="NU3_22">22&#160;</span>Huan ama nochi inintlaca ixhuihua catli quipiyayayaj se metztli para huejcapa mochijque 7 mil 500. 
<span class="verse" id="NU3_23">23&#160;</span>Huan TOTECO quinnahuati iixhuihua Gersón ma quiquetzaca ininyoyoncalhua nechca nopa yoyon tiopamitl ica campa huetzi tonati. 
<span class="verse" id="NU3_24">24&#160;</span>Huan Eliasaf, icone Lael, elqui nopa tlayacanquetl tlen iixhuihua Gersón. 
<span class="verse" id="NU3_25">25&#160;</span>Huan inijuanti quipixque inintequi para quimocuitlahuise nopa tiopamitl huan nochi yoyomitl catli quipixqui. Quimocuitlahuijque itzajca, icortinas, 
<span class="verse" id="NU3_26">26&#160;</span>huan nopa icortinas catli mochihua nopa tlatzactli catli quiyahualohua nopa tlaixpamitl huan tiopamitl, huan nopa cortinas catli quicuapilohuaj campa calaquise, huan nochi mecatl catli quitequihuía tiopamitl. Ya nopa eliyaya inintequi iixhuihua Gersón. </div>
<div class='s'>Iixhuihua Coat itelpoca Leví </div>
<div class='p'>
<span class="verse" id="NU3_27">27&#160;</span>Huan iixhuihua Coat mochijque nopa nahui huejhueyi familias catli quisque tlen itelpocahua, Amram, Izhar, Hebrón huan Uziel. 
<span class="verse" id="NU3_28">28&#160;</span>Huan ama nochi inintlaca ixhuihua catli quipiyaj se metztli para huejcapa mochijque 8 mil 600. Huan iixhuihua Coat tequitiyayaj tiopan calijtic. 
<span class="verse" id="NU3_29">29&#160;</span>Huan TOTECO quinnahuati iixhuihua Coat ma quiquetzase ininyoyoncalhua nechca tiopamitl ica sur. 
<span class="verse" id="NU3_30">30&#160;</span>Huan Elizafán, icone Uziel, elqui nopa tlayacanquetl tlen iixhuihua Coat. 
<span class="verse" id="NU3_31">31&#160;</span>Huan inijuanti quipixque tlanahuatili para quimocuitlahuise nopa caxa, nopa cuamesa para pantzi, nopa tlahuil quetzali, nopa tlaixpamitl para copali, nopa tlaixpamitl para Tlacajcahualistli Tlatlatili, huan nochi tepostli catli quitequihuijque tiopan calijtic. Nojquiya inintequi para quimocuitlahuise nopa cortina yejyectzi catli quitzajqui campa Tlahuel Tlatzejtzeloltic. Nojquiya inintequi para quicualtlalise nochi ni tlamantli sintla monequiyaya se quentzi tequitl. Ya nopa eliyaya inintequi iixhuihua Coat. </div>
<div class='p'>
<span class="verse" id="NU3_32">32&#160;</span>Huan Eleazar, icone nopa totajtzi Aarón, eliyaya nopa tlayacanquetl catli más hueyi ipan nochi levitame. Yaya catli quintequimacayaya nopa tlacame catli tlapalehuiyayaj tiopan calijtic. </div>
<div class='s'>Iixhuihua Merari itelpoca Leví </div>
<div class='p'>
<span class="verse" id="NU3_33">33&#160;</span>Huan iixhuihua Merari mochijque nopa ome huejhueyi familias catli quisque tlen itelpocahua Mahli huan Musi. 
<span class="verse" id="NU3_34">34&#160;</span>Huan ama nochi inintlaca ixhuihua catli quipiyaj, se metztli para huejcapa mochijque 6 mil 200. 
<span class="verse" id="NU3_35">35&#160;</span>Huan TOTECO quinnahuati quiquetzase ininyoyoncalhua nechca tiopamitl ica norte. Huan Zuriel, icone Abihail, elqui nopa tlayacanquetl tlen iixhuihua Merari. 
<span class="verse" id="NU3_36">36&#160;</span>Huan inijuanti quipixque inintequi para quimocuitlahuise nopa huapalme ica catli quichijque caltechtli, nopa cuaixtlapalme, nopa tlaquetzalme, huan inintepos cuatetonyo, huan nochi tlamantzitzi catli quitequihuía. 
<span class="verse" id="NU3_37">37&#160;</span>Nojquiya quimocuitlahuijque nopa tlaquetzalme para nopa calixpamitl catli quiyahualohuayaya nopa tiopamitl ihuaya nopa tepos cuatetomitl para tlaquetzalme, ihuaya iniestacas huan ininmecayohua. Ya nopa elqui inintequi iixhuihua Merari. </div>
<div class='p'>
<span class="verse" id="NU3_38">38&#160;</span>Huan TOTECO quinnahuati Moisés, Aarón huan ininconehua ma quiquetzaca ininyoyoncalhua nechca tiopamitl ica campa hualquisa tonati. Huan quipixque inintequi para quinmocuitlahuilise nochi nopa yoyon tiopamitl campa TOTECO mopantiyaya ica nopa israelitame. Huan sintla catli hueli tlacatl quinechcahuisquía nopa yoyon tiopamitl, monequi quimictise. </div>
<div class='p'>
<span class="verse" id="NU3_39">39&#160;</span>Huan nochi nopa levita tlacame catli Moisés huan Aarón quinpojque catli quipiyayayaj se metztli para huejcapa ajsique 22 mil oquichpilme huan tlacame. </div>
<div class='s'>Quenicatza quicohuilise TOTECO iniachtihui oquichpil </div>
<div class='p'>
<span class="verse" id="NU3_40">40&#160;</span>Teipa TOTECO quiilhui Moisés: </div>
<div class='p'>“Xiquinpohua nochi achtihui ehuani oquichpilme huan tlacame ipan israelitame catli quipiyaj se metztli para huejcapa, huan xiquinijcuilo ica inintoca. 
<span class="verse" id="NU3_41">41&#160;</span>Nochi levitame elise noaxcahua para nechtequipanose na, niamoTECO. Huan yeca ayacmo nimoaxcatis iniachtihui conehua nochi israelitame. Huan inintlapiyalhua levitame nimoaxcatis, huan yeca ayacmo elis noaxca iniachtihui cone sesen sihua tlapiyali catli iniaxca sequinoc israelitame catli amo levitame.” </div>
<div class='p'>
<span class="verse" id="NU3_42">42&#160;</span>Huajca Moisés quinpojqui nochi israelitame catli achtihui ehuani catli oquichpilme o tlacame senquistoc quen TOTECO quinahuatijtoya. 
<span class="verse" id="NU3_43">43&#160;</span>Huan nochi oquich israelitame catli quiaxitijtoyaj se metztli quinijcuilojque huan mochijque 22 mil 273 por nochi. </div>
<div class='p'>
<span class="verse" id="NU3_44">44&#160;</span>Huan TOTECO quicamanalhui Moisés huan quiilhui: </div>
<div class='p'>
<span class="verse" id="NU3_45">45&#160;</span>“Techmaca nochi levitame para nechtequipanose ininpatlaca amooquichpilhua catli achtihui ehuani, huan techmaca inintlapiyalhua nopa levitame quen ininpatlaca inioquich tlapiyalhua catli achtihui ehuaj tlen nochi israelitame. Quena, nochi levitame elise noaxcahua para ma nechtequipanoca na, niamoTECO. 
<span class="verse" id="NU3_46">46&#160;</span>Pero nopa achtihui ehuani oquichpilme huan tlacame tlen nochi israelitame quionpano ica 273 imiyaca nopa oquichpilme huan tlacame catli itztoyaj levitame. Huajca por nopa 273 achtihui ehuani israelitame, amo aqui se oquichpil o tlaca levita para ica nijpatlas huan monequi antechcohuilise. 
<span class="verse" id="NU3_47">47&#160;</span>Huajca para sesen nopa 273, monequi techmacaca 5 plata tomi catli quipiya 11 gramos ietica quen nopa tlatamachihuali catli quitequihuíaj ipan tiopamitl. 
<span class="verse" id="NU3_48">48&#160;</span>Huan xiquinmactili nopa tomi Aarón ihuaya iconehua para antechcohuilise nopa 273 achtihui ehuani ipan israelitame catli mocajque.” </div>
<div class='p'>
<span class="verse" id="NU3_49">49&#160;</span>Huajca Moisés quiseli nopa tomi tlen nopa masehualme quitlaxtlahuiyayaj por nopa achtihui ehuani israelitame catli mocajque. 
<span class="verse" id="NU3_50">50&#160;</span>Huan para nochi quiseli 1 mil 365 plata tomi ica ietica quen nopa tlatamachihuali catli quitequihuijque ipan tiopamitl. 
<span class="verse" id="NU3_51">51&#160;</span>Huan teipa Moisés quinmactili Aarón huan itelpocahua nopa tomi senquistoc quen TOTECO quinahuatijtoya.  </div>
<div class='psalmlabel' id='NU4_0'> 4</div>
<div class='s'>Inintequi iteipan ixhuihua Coat </div>
<div class='p'>
<span class="verse" id="NU4_1">1&#160;</span>Teipa TOTECO quinnojnotzqui Moisés huan Aarón huan quinilhui: </div>
<div class='p'>
<span class="verse" id="NU4_2">2&#160;</span>“Xijtlananaca se censo tlen nochi nopa levitame catli nojquiya itztoque iteipan ixhuihua Coat. Xiquijcuiloca ajqueyame hualajque ipan sesen nopa huejhueyi tetajme catli eliyayaj itelpocahua nopa huejcapan tata Coat. 
<span class="verse" id="NU4_3">3&#160;</span>Ama xiquinpohuaca nochi tlacame catli quipiyaj 30 hasta 50 xihuitl huan catli huelise tequitise ipan nopa yoyon tiopamitl campa timopantíaj. </div>
<div class='p'>
<span class="verse" id="NU4_4">4&#160;</span>“Huan ya ni nopa tequitl catli quichihuase iteipan ixhuihua Coat ica nopa tlamantli tlatzejtzeloltic tiopan calijtic. 
<span class="verse" id="NU4_5">5&#160;</span>Quema monequi anquiijcuinise nopa yoyon tiopamitl para anyase seyoc lugar, Aarón ihuaya iixhuihua calaquise achtihui huan quiquixtilise nopa cortina catli quitzacua ipan puerta campa calaquij campa nopa caxa catli quipiya catli amohuaya nimocajqui, niamoTECO, huan quipajpatlahuase nopa cortina ipan nopa caxa. 
<span class="verse" id="NU4_6">6&#160;</span>Huan ipani nopa cortina quiixtzacuase huan quimimilose ica inincuetlaxo pesojme. Huan iixco quipatlahuilise nopa patiyo yoyomitl catli azultic huan sempa quicalaquise nopa cuahuitl huehueyac ipan ianillos para ica quihuicase. </div>
<div class='p'>
<span class="verse" id="NU4_7">7&#160;</span>“Teipa ipan nopa cuamesa campa mocahua nopa pantzi monequi xijpajpatlahuase se yoyomitl azultic. Huan ipan nopa yoyomitl quitlalise nochi platome, cucharas, caxime huan nopa tazajme catli quitequihuíaj quema quitoyahuaj se tlacajcahualistli tlatoyahuali. Huan nojquiya nopa pantzi catli nochipa eltos nopona. 
<span class="verse" id="NU4_8">8&#160;</span>Huan iixco nochi nopa tlamantli quipatlahuase nopa patiyo yoyomitl catli chichiltic. Huan teipa quipiquise ica inincuetlaxo pesojme huan teipa sempa quicalaquise nopa cuahuitl huehueyac catli ica quihuicase. </div>
<div class='p'>
<span class="verse" id="NU4_9">9&#160;</span>“Teipa quicuise seyoc nopa patiyo yoyomitl catli azultic huan quipatlahuase ipan nopa tlahuil quetzali ica itlahuilhua, nopa tepostli para quiitzquise tlicoli, iplatos, huan nochi ixarro para aceite catli nopona quitequihuíaj. 
<span class="verse" id="NU4_10">10&#160;</span>Huan nochi nopa tlamantli ihuaya nopa tlahuil quetzali quimimilose ica inincuetlaxo pesojme. Huan teipa sempa quicalaquise nopa cuahuitl huehueyac para ica quihuicase. </div>
<div class='p'>
<span class="verse" id="NU4_11">11&#160;</span>“Teipa quipatlahuase seyoc patiyo yoyomitl azultic ipan nopa tlaixpamitl tlen oro para copali. Teipa quipiquise ica inincuetlaxo pesojme huan sempa quicalaquise nopa huejhueyi cuahuitl para ica quihuicase. 
<span class="verse" id="NU4_12">12&#160;</span>Huan nochi tlamantzitzi catli motequihuía tiopan calijtic quisentilise huan quitlalise ipan seyoc patiyo yoyomitl azultic. Teipa quiquimilose ica inincuetlaxo pesojme huan sempa quicalaquise nopa huehueyac cuahuitl para ica quihuicase. </div>
<div class='p'>
<span class="verse" id="NU4_13">13&#160;</span>“Teipa monequi quiquixtise nochi nopa cuanextli tlen nopa tlaixpamitl campa quitlatíaj tlacajcahualistli. Huan ipan quipatlahuase seyoc patiyo yoyomitl morado. 
<span class="verse" id="NU4_14">14&#160;</span>Huan iixco quitlalise nochi tlen motequihuía ipan tlaixpamitl. Quitlalise itepos caja campa quitemaj cuanextli, iteposchijcolhua para quiitzquise nacatl, ipalas, huan nopa huajcali para quiselis estli, huan nochi sequinoc teposme catli nopona motequihuíaj. Huan teipa quipiquise ica inincuetlaxo pesojme huan sempa quicalaquise nopa huehueyac cuahuitl para ica quihuicase. 
<span class="verse" id="NU4_15">15&#160;</span>Huan quema Aarón huan itelpocahua ya tlantose para quipijpiquise nochi nopa tlamantli catli tlatzejtzeloltic catli eltoya tiopan calijtic, huajca quena, hueli quicuiquij iixhuihua Coat para quihuicase ipan ojtli hasta campa anajsise. Pero iteipan ixhuihua Coat amo hueli quiitzquise nopa tlamantli tlatzejtzeloltic, pampa miquise. Huajca nochi ni tlamantli inintequi iteipan ixhuihua Coat para quihuicase. </div>
<div class='s'>Itequi Eleazar, itelpoca Aarón </div>
<div class='p'>
<span class="verse" id="NU4_16">16&#160;</span>“Huan Eleazar itelpoca nopa totajtzi Aarón quipiyas imaco nopa aceite para tlahuilme, nopa copali catli ajhuiyac mijyotía, nopa tlacajcahualistli tlen harina catli monequi mojmostla, huan nopa aceite catli tlatzejtzeloltic para tlaiyocatlalise para na, niamoTECO. Nelía mocahua imaco Eleazar para quimocuitlahuis nochi nopa yoyon tiopamitl campa nimocahua amohuaya ica nochi cuamesas huan tlamantzitzi catli onca tiopan calijtic huan nochi catli mochijtoc nopona.” </div>
<div class='p'>
<span class="verse" id="NU4_17">17&#160;</span>Huan TOTECO quinilhui Moisés ihuaya Aarón: </div>
<div class='p'>
<span class="verse" id="NU4_18">18&#160;</span>“Amo xijcahuilica para iteipan ixhuihua Coat ma quichihuaca tlamantli tequitl catli amo quipiyaj tlanahuatili quichihuase huan quej nopa miquise. 
<span class="verse" id="NU4_19">19&#160;</span>Para amo tlantiyase iixhuihua Coat ipan levitame, quej ni anquichihuase. Aarón huan itelpocahua ma itztoca tiopan calijtic ininhuaya huan ma quinilhuica sesen iixhuihua Coat catli monequi quichihuase huan catli monequi quihuicase para amo quinechcahuise catli tlatzejtzeloltic huan miquise. 
<span class="verse" id="NU4_20">20&#160;</span>Huan sintla amo aqui itelpocahua Aarón tiopan calijtic, amo ma calaquica coatitame niyon se tlatoctzi, pampa huelis quiitase se tlamantli catli tlatzejtzeloltic, huan sintla quiitase se tlenijqui, miquise.” </div>
<div class='s'>Inintequi iixhuihua Gersón </div>
<div class='p'>
<span class="verse" id="NU4_21">21&#160;</span>Teipa sempa TOTECO quinojnotzqui Moisés huan quiilhui: </div>
<div class='p'>
<span class="verse" id="NU4_22">22&#160;</span>“Xijtlanana nojquiya se censo tlen nochi nopa levitame catli iixhuihua Gersón catli itztoya huejcajya. Xiquijcuilo ajqueyame hualajque ipan sesen nopa huejhueyi tetajme catli eliyayaj Gersón itelpocahua huejcajya. 
<span class="verse" id="NU4_23">23&#160;</span>Xiquinpohuaca nochi tlacame catli quipiyaj 30 hasta 50 xihuitl catli huelise calaquise ipan notequi, niamoTECO, ipan nopa yoyon tiopamitl campa timopantíaj. </div>
<div class='p'>
<span class="verse" id="NU4_24">24&#160;</span>“Huan ya ni elis inintequi iixhuihua Gersón quema tequipanose tiopan calijtic huan quema quihuicase tlamamali. 
<span class="verse" id="NU4_25">25&#160;</span>Quihuicase nopa cortinas ica catli quichijque nopa cuartos ipan tiopa, huan nopa inincuetlaxo pesojme catli ica quitzactoque, huan nopa cortinas catli ica quitzacuaj campa ancalaquij tiopan calijtic. 
<span class="verse" id="NU4_26">26&#160;</span>Nojquiya quihuicase nopa cortinas ipan nopa tlatzactli iteno calixpamitl, ihuaya nopa cortina catli quitzacua campa ancalaquij campa calixpamitl catli quiyahualohua nopa tiopamitl huan nopa tlaixpamitl. Huan quihuicase nochi mecatl huan teposme catli motequihuíaj ipan nopa cortinas. Huajca inintequi iixhuihua Gersón para quihuicase ni tlamantzitzi. 
<span class="verse" id="NU4_27">27&#160;</span>Huan Aarón ihuaya itelpocahua quinilhuise iixhuihua Gersón sesen tequitl catli monequi quichihuase huan catli quihuicase. 
<span class="verse" id="NU4_28">28&#160;</span>Pero elis Itamar, itelpoca nopa totajtzi Aarón, catli achi más quinnahuatis iixhuihua Gersón ipan inintequi. </div>
<div class='s'>Inintequi iixhuihua Merari </div>
<div class='p'>
<span class="verse" id="NU4_29">29&#160;</span>“Xiquinpohua nojquiya nochi levitame catli elij iixhuihua Merari tlen huejcajya ica sese itelpocahua, pampa nochi ome mochijtoque huejhueyi tetajme. 
<span class="verse" id="NU4_30">30&#160;</span>Xiquinpohua nochi iniixhuihua catli quipiyaj 30 hasta 50 xihuitl huan hueli calaquise tequipanose tiopan calijtic. 
<span class="verse" id="NU4_31">31&#160;</span>Iixhuihua Merari quihuicase nopa tiopamitl ihuapalyohua, icuaixtlapalhua, itlaquetzalhua huan itepos cuatetonyo. 
<span class="verse" id="NU4_32">32&#160;</span>Nojquiya quihuicase nopa tlaquetzalme ipan calixpamitl huan inintepos cuatetonyo, huan inintepos estacas, huan ininmecayohua huan nochi nopa tlamantzitzi catli quitequihuíaj. Huan Itamar monequi quinotzas sesen tlacatl ica itoca huan quiilhuis tlaque quihuicas quema anmijcuinise. 
<span class="verse" id="NU4_33">33&#160;</span>Huajca ya ni eli inintequi iixhuihua Merari huan monequi quinnahuatis Itamar, icone nopa totajtzi Aarón.” </div>
<div class='p'>
<span class="verse" id="NU4_34">34&#160;</span>Huajca Moisés huan Aarón huan nochi nopa tlayacanani tlen nopa israelitame quinpojque iixhuihua Coat. Huan quiniyocatlali ipan nahui familias quen quisque tlen inahui telpocahua Coat huejcajya. 
<span class="verse" id="NU4_35">35&#160;</span>Quinpojque catli quipixque 30 hasta 50 xihuitl huan quinijcuilojque para quitequipanose TOTECO ipan nopa yoyon tiopamitl campa timopantíaj. 
<span class="verse" id="NU4_36">36&#160;</span>Huan iixhuihua Coat ajsique 2 mil 750. 
<span class="verse" id="NU4_37">37&#160;</span>Ya ni elque nochi iixhuihua Coat catli hueliyaya tlapalehuise ipan nopa yoyon tiopamitl. Huan Moisés huan Aarón quinpojque huan quinijcuilojque senquistoc quen TOTECO quinahuatijtoya Moisés. </div>
<div class='p'>
<span class="verse" id="NU4_38">38&#160;</span>Huan nojquiya quinpojque iixhuihua Gersón. Huan quiniyocatlali ipan ome familias quen quisque tlen sese iome telpocahua Gersón huejcajya. 
<span class="verse" id="NU4_39">39&#160;</span>Quinpojque catli quipixque 30 hasta 50 xihuitl, 
<span class="verse" id="NU4_40">40&#160;</span>huan quinijcuilojque para quitequipanose TOTECO ipan nopa yoyon tiopamitl huan ajsique 2 mil 630. 
<span class="verse" id="NU4_41">41&#160;</span>Huajca ya ni elque nochi iixhuihua Gersón catli hueliyaya tlapalehuise ipan nopa yoyon tiopamitl campa timopantíaj. Huan Moisés huan Aarón quinpojque huan quinijcuilojque senquistoc quen TOTECO quinahuatijtoya Moisés. </div>
<div class='p'>
<span class="verse" id="NU4_42">42&#160;</span>Huan nojquiya quinpojque iixhuihua Merari. Huan quiniyocatlali ipan ome familias quen quisque ipan sese iome telpocahua Merari huejcajya. 
<span class="verse" id="NU4_43">43&#160;</span>Quinpojque catli quipixque 30 hasta 50 xihuitl huan quinijcuilojque para quitequipanose TOTECO ipan nopa yoyon tiopamitl campa timopantíaj. 
<span class="verse" id="NU4_44">44&#160;</span>Huan iixhuihua Merari ajsique 3 mil 200. 
<span class="verse" id="NU4_45">45&#160;</span>Huajca ya ni elque nochi iixhuihua Merari catli hueliyaya tlapalehuise ipan nopa yoyon tiopamitl. Huan Moisés huan Aarón quinpojque senquistoc quen TOTECO quinahuatijtoya Moisés. </div>
<div class='p'>
<span class="verse" id="NU4_46">46&#160;</span>Huan Moisés huan Aarón quichijque se suma tlen nochi levitame catli itztoyaj ipan nopa tonal. Huan quiijcuilojque catli quisque ipan Coat, Gersón huan Merari catli elque ieyi telpocahua Leví catli huejcajya. Huan quiijcuilojque catli quisque tlen sese ininchicueyi telpocahua. 
<span class="verse" id="NU4_47">47&#160;</span>Huan nopa tlacame catli quipixque 30 hasta 50 xihuitl huan huelque tlapalehuise ipan tiopamitl huan tlamamase, 
<span class="verse" id="NU4_48">48&#160;</span>ajsique 8 mil 580. 
<span class="verse" id="NU4_49">49&#160;</span>Huajca ya ni elque nochi iteipan ixhuihua Leví catli huelque tlapalehuise ipan tiopamitl. Huan senquistoc quen TOTECO quinahuatijtoya Moisés, quinpojque nochi catli quichihuase tequitl o catli quihuicase tlamantzitzi.  </div>
<div class='psalmlabel' id='NU5_0'> 5</div>
<div class='s'>Tlamantli amo tlapajpactli iixpa TOTECO </div>
<div class='p'>
<span class="verse" id="NU5_1">1&#160;</span>Teipa TOTECO quicamanalhui Moisés huan quiilhui: </div>
<div class='p'>
<span class="verse" id="NU5_2">2&#160;</span>“Xiquinnahuati nochi israelitame para ma quinquixtica tlen ininchajchaj nochi catli palani ininnacayo ica lepra, huan nojquiya catli atemoj ipan inintlacayo ihuaya nochi catli amo tlapajpacme pampa quiitzquijque se mijcatzi. Huan xiquintojtoca huejca tlen amoaltepe tlen yoyoncalme. 
<span class="verse" id="NU5_3">3&#160;</span>Xiquinquixtica tlacame huan nojquiya sihuame catli mopantíaj ica ni cocolistli, huan ma yaca itztotij huejca tlen amochajchaj para amo quichihuase amo tlapajpactli campa amoyoyoncalhua pampa nopona tlatlajco amojuanti, nimocahua na catli nitlatzejtzeloltic.” </div>
<div class='p'>
<span class="verse" id="NU5_4">4&#160;</span>Huajca nopa israelitame quineltocaque nochi catli TOTECO quinahuatijtoya Moisés huan quinquixtijque nochi catli quen nopa mococohuayayaj. </div>
<div class='s'>Tlanahuatilme sintla se quichihua catli amo cuali </div>
<div class='p'>
<span class="verse" id="NU5_5">5&#160;</span>Huan TOTECO quinojnotzqui Moisés huan quiilhui: </div>
<div class='p'>
<span class="verse" id="NU5_6">6&#160;</span>“Xiquinilhui nochi israelitame para quema se tlacatl o se sihuatl quiixpano seyoc masehuali, na niquijtohua para quihuica tlajtlacoli noixpa. 
<span class="verse" id="NU5_7">7&#160;</span>Huan monequi nopa tlacatl o nopa sihuatl nechnelilhuis noixpa catli quichijtoc huan teipa yas quitlaxtlahuis ne se catli quichihuilijtoc fiero. Huan quicuepilis nochi catli quinenpolojtoc huan nojquiya quimiyaquilis 20 por ciento más huan amo quen quicuitoya. 
<span class="verse" id="NU5_8">8&#160;</span>Huan sintla nopa tlacatl catli quitlachtequilijtoya o tlen hueli quichihuilijtoya ya mictoc huan amo aqui niyon se iteiximatca para quicuepilis, huajca nopa tomi catli quitlahuiquilía elis para Toteco huan para quitequihuis se totajtzi. Huan nojquiya monequi quimacas nopa totajtzi nopa oquich borrego catli monequi. Huan nopa totajtzi nechtencahuilis para nechixtzacuilis nopa tlajtlacoli catli quichijtoc nopa tlacatl. </div>
<div class='p'>
<span class="verse" id="NU5_9">9&#160;</span>“Nochi nemactli catli israelitame nechhualiquilíaj na, niamoTECO, elis iaxca nopa totajtzi. 
<span class="verse" id="NU5_10">10&#160;</span>Nochi tlamantli tlacualistli huan tlapalehuili tlen ininmil catli quimacase TOTECO, mocahuas iaxca nopa totajtzi.” </div>
<div class='s'>Tlanahuatilme para catli mosihuatlasomatij </div>
<div class='p'>
<span class="verse" id="NU5_11">11&#160;</span>Huan TOTECO quinojnotzqui Moisés huan quiilhui ma quinmaca israelitame ni tlanahuatilme: </div>
<div class='p'>
<span class="verse" id="NU5_12">12&#160;</span>“Sintla isihua se tlacatl quiixpanos ihuehue huan mocahuas ica seyoc tlacatl, 
<span class="verse" id="NU5_13">13&#160;</span>pero amo aqui quiitas para huelis quitelhuis ica itlajtlacol, ya ni catli quichihuas. 
<span class="verse" id="NU5_14">14&#160;</span>Sintla ihuehue, quena, quitlasomati isihua huan moilhuía para tlajtlacolchijtoc, o huelis ihuehue quitlasomati isihua huan amo tleno quichijtoc, quen ni anquisencahuase. 
<span class="verse" id="NU5_15">15&#160;</span>Nopa tlacatl monequi quihuicas isihua iixpa totajtzi ica se tlacajcahualistli tlen ome kilos harina tlen cebada, huan nechtencahuilis para na, niamoTECO. Pero amo quimanelos nopa harina ica aceite, niyon amo quitequilis nopa copali tlaajhuiyacayotl, pampa ya nopa elis se tlacajcahualistli para quimatis catli temachtli sintla moilhuía huelis tlajtlacolchijtoc isihua. </div>
<div class='p'>
<span class="verse" id="NU5_16">16&#160;</span>“Huan nopa totajtzi quihualicas nopa sihuatl para ma monechcahui huan moquetzas noixpa, niamoTECO. 
<span class="verse" id="NU5_17">17&#160;</span>Huan nopa totajtzi quicuis se achi atl catli tlaiyocatlalili para na huan quitlalis ipan se xarro tlen soquitl, huan quimanelos ica se achi tlaltejpoctli tlen tlalchi tlen nopa yoyon tiopamitl campa nimocahua. 
<span class="verse" id="NU5_18">18&#160;</span>Huan teipa nopa totajtzi quichihuas para nopa sihuatl ma moquetza noixpa, niamoTECO, huan quitojtomas itzoncal. Huan nopa totajtzi quitlalis imaco nopa sihuatl ne tlacajcahualistli tlen harina pampa ihuehue moilhuía tlajtlacolchijtoc. Huan nopa totajtzi moquetzas iixpa nopa sihuatl huan quipixtos imaco nopa xarro ica nopa atl catli chichic huan catli quimaca se tlatelchihuali, o se tlatzacuiltilistli catli tlajtlacolchijtoc. 
<span class="verse" id="NU5_19">19&#160;</span>Huajca nopa totajtzi quichihuas para nopa sihuatl ma nechtestigojquetzas, niamoTECO, sintla amo tlajtlacolchijtoc. Huan teipa nopa totajtzi quiilhuis: ‘Sintla amo timocajtoc ica seyoc tlacatl quema ya tijpixqui mohuehue, niyon amo tleno catli amo cuali tijchijtoc ica seyoc tlacatl, huajca amo tleno ma mitzpanti quema tiquijis ni atl catli chichic catli quihualica tlatelchihualistli ipan catli tlajtlacolchijtoc. 
<span class="verse" id="NU5_20">20&#160;</span>Pero sintla timochijtoc amo titlapajpactli huan titlaixpanotoc quema ya tijpixqui mohuehue huan timocajtoc ica seyoc tlacatl, 
<span class="verse" id="NU5_21">21&#160;</span>huajca TOTECO ma mitztelchihuas huan ma mitztlatzacuiltis para nochi ma quiitaca. 
<span class="verse" id="NU5_22">22&#160;</span>Huan quema tiquijis ni atl catli chichic, quichihuas ma palanis mometztomahuiya huan ma samahuiya moijti huan amo huelis tiquinpiyas coneme.’ Huan nopa sihuatl quiijtos: ‘Quej nopa ma eli.’ </div>
<div class='p'>
<span class="verse" id="NU5_23">23&#160;</span>“Huajca nopa totajtzi quiijcuilos ni tlatelchihualistli ipan se cuetlax amatl ica tinta huan teipa quiixpolos nopa tinta huan nopa camanali ica nopa atl catli chichic. 
<span class="verse" id="NU5_24">24&#160;</span>Teipa quichihuas para nopa sihuatl ma quiiji nopa atl catli temaca se tlatelchihualistli ipan catli tlajtlacolchijtoc. Huan nopa atl calaquis iijtico huan quichihuas chichic iijtic sintla quipiya tlajtlacoli. 
<span class="verse" id="NU5_25">25&#160;</span>Huan teipa nopa totajtzi quiselis tlen imaco nopa sihuatl nopa tlacajcahualistli tlen harina, huan quihuisos iixpa TOTECO huan quihuicas campa tlaixpamitl. 
<span class="verse" id="NU5_26">26&#160;</span>Huan quicuis se tlamojtzoli tlen nopa tlacajcahualistli tlen cebada huan quitlatis ipan nopa tlaixpamitl quen eliyaya nochi nopa tlacajcahualistli. </div>
<div class='p'>“Huan teipa quema nopa totajtzi quichijtos nochi ni tlamantli, quimacas nopa atl ma quiiji. 
<span class="verse" id="NU5_27">27&#160;</span>Huan sintla mochijtoc amo tlapajpactli huan quiixpanotoc ihuehue, nopa atl catli quihualica tlatelchihualistli calaquis iijtico huan quichihuas para isihuayo ma temi huan imetztomahuiya ma palani. Huan nochi imasehualhua quiitase nopa sihuatl para tlatelchihuali. 
<span class="verse" id="NU5_28">28&#160;</span>Pero sintla nopa sihuatl amo quipiya tlajtlacoli, amo tleno oncas huan cuali huelis conepiyas. </div>
<div class='p'>
<span class="verse" id="NU5_29">29&#160;</span>“Huajca ya ni eli nopa tlanahuatili quema se quitlasomati isihua pampa mochijtoc amo tlapajpactli huan quiixpanotoc ihuehue quema ya monamictijtoya ihuaya. 
<span class="verse" id="NU5_30">30&#160;</span>O ya ni nojquiya para quema se tlacatl moilhuía para quiixpanotoc huan quitlasomati, huan quinequi quimatis catli temachtli. Ihuehue quiixpantis isihua noixpa, niamoTECO, huan nopa totajtzi quichihuilis senquistoc quen quiijtohua ni tlanahuatili. 
<span class="verse" id="NU5_31">31&#160;</span>Huan amo elis itlajtlacol ihuehue sintla quiajsis ni tlatelchihualistli, pampa eli ya itlajtlacol. Huan monequi quiijiyohuis nochi tlatzacuiltilistli.”  </div>
<div class='psalmlabel' id='NU6_0'> 6</div>
<div class='s'>Tlanahuatilme para nazareos </div>
<div class='p'>
<span class="verse" id="NU6_1">1&#160;</span>Huan sempa TOTECO quiilhui Moisés: </div>
<div class='p'>
<span class="verse" id="NU6_2">2&#160;</span>“Xiquinilhui nochi israelitame para quema se sihuatl o se tlacatl catli quinequi noca mocahuas, na niamoTECO, para elis se nazareo huan moiyocatlalis para senquistoc elis noaxca, huan amo quen sequinoc sihuame o tlacame, 
<span class="verse" id="NU6_3">3&#160;</span>huajca nopa masehuali amo hueli quiijis xocomeca atl o niyon se tlaili nelcococ. Niyon amo hueli quiijis catli quixocoltijtoque, niyon vinagre catli quichijtoque ica xocomeca atl, o catli cococ. Nojquiya amo huelis quicuas xocomecatl itlajca, niyon itlajca catli ya huactoc. 
<span class="verse" id="NU6_4">4&#160;</span>Ipan nochi nopa tonali quema noca mocajtoc para moiyocacahuas quen se nazareo, amo tleno quicuas catli huala ipan xocomecatl itlajca, niyon ixinajcho, niyon ipetlayo. 
<span class="verse" id="NU6_5">5&#160;</span>Ipan nochi nopa tonali quema moiyocacajtoc para na, amo hueli moximas. Yaya elis tlatzejtzeloltic huan tlaiyocatlalili para na, niamoTECO, huan quicahuas ma moscalti huehueyac itzoncal hasta ma quitlamiltis nochi nopa tonali huan nopa tlamantli catli nechilhuijtoc. 
<span class="verse" id="NU6_6">6&#160;</span>Huan ipan nochi nopa tonali quema moiyocatlalijtoc para na, amo hueli monechcahuis campa se mijcatzi, pampa mochihuas amo tlapajpactli noixpa. 
<span class="verse" id="NU6_7">7&#160;</span>Masque miquis itata, inana, o se isihuaicni, o se itlacaicni, ma amo monechcahuis para mochihuas amo tlapajpactli pampa moiyocatlali para na, niamoTeco Dios, huan quipiyas itzoncal huehueyac catli quiixnextía catli noca mocajtoc. 
<span class="verse" id="NU6_8">8&#160;</span>Huan nochi tonali catli huejcahuas catli noca mocajtoc, monequi mocahuas tlatzejtzeloltic noixpa. </div>
<div class='p'>
<span class="verse" id="NU6_9">9&#160;</span>“Huan sintla nimantzi san huetzis mictoc se acajya catli moquetza ihuaya, huajca, quena, quichihuilis amo tlapajpactli noixpa, masque amo quinequiyaya mochihuas amo tlapajpactli. Huajca quema ajsis chicome tonali para mochijtoc amo tlapajpactli, quipiya para quitequis nochi itzoncal pampa itzoncal huehueyac quinextiyaya para tlaiyocatlali para na. 
<span class="verse" id="NU6_10">10&#160;</span>Huan ipan ne chicueyi tonali, quinhualicas ome pilpichontzitzi, o ome pilpalomajtzitzi, huan quimacas nopa totajtzi campa ipuerta nopa yoyon tiopamitl campa timopantíaj. 
<span class="verse" id="NU6_11">11&#160;</span>Huan nopa totajtzi nechtencahuilis nopa piltototzi quen se tlacajcahualistli por tlajtlacoli, huan ne seyoc nechtencahuilis quen se tlacajcahualistli tlatlatili. Huan ica ya ni nechixtzacuilis itlajtlacol pampa itztoya nechca se mijcatzi. Huan nojquiya ipan nopa tonal sempa moiyocatlalis noca na, niamoTECO, huan sempa pehuas quicahuas ma moscalti itzoncal. 
<span class="verse" id="NU6_12">12&#160;</span>Nopa tonali catli ya panotoc quema achtihui moiyocatlalijtoya noca na, quiixpolo. Sempa monequi motemacas noca na para elis nazareo nochi tonali quen quichijqui achtihui. Huan monequi quihualicas se piloquich borregojtzi catli san quipiya se xihuitl para nechtencahuilis quen se tlacajcahualistli pampa quihuica tlajtlacoli. </div>
<div class='p'>
<span class="verse" id="NU6_13">13&#160;</span>“Huan quema ya tlamis nochi nopa tonali catli motemacac para elis nazareo, ya ni nopa tlanahuatili catli sesen monequi quitoquilis. Monequi hualas huan nechhualiquilis se tlacajcahualistli campa ipuerta nopa yoyon tiopamitl. 
<span class="verse" id="NU6_14">14&#160;</span>Nechtencahuilis se piloquich borregojtzi catli san quipiya se xihuitl huan catli amo tleno quipiya huan elis se tlacajcahualistli tlatlatili. Huan nojquiya nechmacas se pilsihua borregojtzi catli san quipiya se xihuitl huan amo tleno quipiya huan nopa elis se tlacajcahualistli por tlajtlacoli. Nojquiya nechtencahuilis se oquich borrego catli amo tleno quipiya huan elis para se tlacajcahualistli para nimoyoltlalis ihuaya. 
<span class="verse" id="NU6_15">15&#160;</span>Nojquiya ihuaya, techmacaca nopa tlacajcahualistli tlen harina huan catli tlatoyahuali catli monequi nechmacase ihuaya. Huan monequi nopa tlacajcahualistli tlen harina elis se chiquihuitl temitoc ica pantzi catli amo quipiya tlasonejcayotl. Quipiyas tortas catli quichijtoque ica cuali harina maneltic ica aceite, huan nojquiya quipiyas pantzi catli cacatztic catli quixacualojtoque ica aceite. </div>
<div class='p'>
<span class="verse" id="NU6_16">16&#160;</span>“Huan nopa totajtzi quitencahuas nochi ya ni noixpa ihuaya nopa tlacajcahualistli por tlajtlacoli huan nopa tlacajcahualistli tlatlatili catli ne nazareo quihualicac. 
<span class="verse" id="NU6_17">17&#160;</span>Huan nechmacas nopa oquich borrego huan nopa chiquihuitl ica pantzi catli amo quipiya tlasonejcayotl, huan elis se tlacajcahualistli para tlayoltlalili nohuaya. Huan nopa totajtzi nojquiya nechmacas nopa tlacajcahualistli tlen harina huan catli tlatoyahuali catli ihuaya yohui. </div>
<div class='p'>
<span class="verse" id="NU6_18">18&#160;</span>“Huan nopona campa ipuerta nopa yoyon tiopamitl campa timopantíaj, nopa nazareo monequi quiximas nochi itzoncal catli quinextiyaya catli noca mocajtoya, huan quicuis nochi nopa tzoncali huan quitlalis ipan nopa tlitl catli eltoc itzala nopa tlacajcahualistli para tlayoltlalili nohuaya. </div>
<div class='p'>
<span class="verse" id="NU6_19">19&#160;</span>“Huan teipa quema cuali motzoncaltectos ne nazareo, nopa totajtzi quicuis iajcol nopa oquich borrego catli molontoya hasta cuali icsitoc, huan quitlalis imaco ne nazareo ihuaya se pantzi ica tlatzopelcayotl huan se pantzi catli cacatztic catli eltoc ipan nopa chiquihuitl huan catli amo quipiya tlasonejcayotl. 
<span class="verse" id="NU6_20">20&#160;</span>Huan teipa nopa totajtzi quicuis huan quihuisos nopa tlacajcahualistli noixpa, niamoTECO, para ma eli se tlacajcahualistli tlahuisoli. Huan nochi nopa tlacajcahualistli mochihuas tlatzejtzeloltic huan elis iaxca nopa totajtzi, ica nopa pantzi ihuaya ielchiqui huan iajcol nacayo nopa borrego catli tlahuisoli. Huan teipa quema nopa totajtzi tlamis nechtencahuilía nochi noixpa, ya catli eliyaya nazareo huelis quiijis xocomeca atl pampa ya tlanqui catli noca mocajqui, niamoTECO. </div>
<div class='p'>
<span class="verse" id="NU6_21">21&#160;</span>“Huajca ya ni elqui nopa tlanahuatili para se nazareo, huan anmechilhuía tlaque tlacajcahualistli monequi antechtencahuilise quema se quitlamichihuas catli noca mocajtoc para quichihuas. Nojquiya monequi quihualicas nochi sequinoc tlacajcahualistli catli nechilhui nechmactilis quema moiyocatlali huan mochijqui nazareo.” </div>
<div class='s'>Camanali catli ica totajtzitzi tetiochihuase </div>
<div class='p'>
<span class="verse" id="NU6_22">22&#160;</span>Teipa TOTECO quiilhui Moisés: </div>
<div class='p'>
<span class="verse" id="NU6_23">23&#160;</span>“Xiquilhui Aarón ininhuaya iconehua para ma quintiochihuaca israelitame ica ni camanali. Ma quiijtoca: </div>
<div class='q'>
<span class="verse" id="NU6_24">24&#160;</span>‘Ma TOTECO mitztiochihua huan ma mitzmocuitlahui. </div>
<div class='q'>
<span class="verse" id="NU6_25">25&#160;</span>Ma cahuani ixayac TOTECO ica paquilistli quema moilhuía tlen ta. </div>
<div class='q'>Ma quipiya hueyi iyolo mohuaya. </div>
<div class='q'>
<span class="verse" id="NU6_26">26&#160;</span>Ma TOTECO mitznextili itlaicnelijcayo huan ma mitzmaca itlasehuilis ipan moyolo.’ </div>
<div class='p'>
<span class="verse" id="NU6_27">27&#160;</span>“Ica ni camanali, Aarón huan iconehua nechnotzase ma niquintiochihua israelitame huan, quena, na niquintiochihuas para nochi quimatise inijuanti noaxcahua.”  </div>
<div class='psalmlabel' id='NU7_0'> 7</div>
<div class='s'>Quitlatzejtzelolchihuase tlaixpamitl </div>
<div class='p'>
<span class="verse" id="NU7_1">1&#160;</span>Huan ipan nopa tonali quema Moisés quitlamisencajtoya nopa yoyon tiopamitl campa TOTECO mocahuasquía ininhuaya, quiatzejtzelhui ica aceite sesen tlamantli catli mocajqui calijtic, huan quiiyocatlali para TOTECO. Nojquiya quiatzejtzelhui ica aceite nopa tlaixpamitl huan nochi catli motequihuía nopona. 
<span class="verse" id="NU7_2">2&#160;</span>Teipa yajque nopa tlayacanca israelitame ipan sesen hueyi familia catli tlapalehuijtoyaj para quitlananque nopa censo. 
<span class="verse" id="NU7_3">3&#160;</span>Huan quitlalitoj iixpa TOTECO nochi catli quinequiyayaj quimactilise. Huan sesen nopa tlayacanani quihualicac se hueyi toro. Huan sese ome tlayacanani quihualicaque se cuacarro. Huajca ica nochi nopa nemactli catli quihualicaque elqui chicuase cuacarros catli tzactoque, huan 12 huejhueyi torojme catli quimatij tlatilanase huan quimacaque TOTECO iteno ipuerta nopa yoyon tiopamitl campa mocahua TOTECO. </div>
<div class='p'>
<span class="verse" id="NU7_4">4&#160;</span>Huan TOTECO quiilhui Moisés: 
<span class="verse" id="NU7_5">5&#160;</span>“Xiquinselili nopa cuacarros huan nopa huejhueyi torojme catli quimatij tlatilanaj, huan xiquinmaca nopa levitame para ma quintequihuica ipan nochi nopa tequitl catli monequi para quihuicase catli eltoc ipan nopa yoyon tiopamitl campa timopantíaj. Xijmaca sesen levita nopa tlamantzitzi catli monequi quitequihuis ipan itequi catli quitocarohua quichihuas.” </div>
<div class='p'>
<span class="verse" id="NU7_6">6&#160;</span>Huajca Moisés quinseli nopa cuacarros huan nopa huejhueyi torojme huan quinmajmacac nopa levitame. 
<span class="verse" id="NU7_7">7&#160;</span>Iixhuihua Gersón quinmacac ome cuacarros huan nahui huejhueyi torojme para quitequihuise ipan inintequi. 
<span class="verse" id="NU7_8">8&#160;</span>Huan iixhuihua Merari quinmacac nahui cuacarros huan chicueyi huejhueyi torojme para quitequihuise ipan inintequi ica imaco Itamar, icone nopa totajtzi Aarón. 
<span class="verse" id="NU7_9">9&#160;</span>Pero iixhuihua Coat amo quinmacac niyon se cuacarro huan niyon se toro, pampa monejqui quihuicase iniajcolpa nopa tlamantli tlatzejtzeloltique catli mocajqui ininmaco para quimocuitlahuise. </div>
<div class='p'>
<span class="verse" id="NU7_10">10&#160;</span>Huan nojquiya quema ajsic tonal para quiiyocatlalise nopa tlaixpamitl para TOTECO huan quitlatzejtzelolchihuase, sesen nopa tlayacanani tlen nochi huejhueyi familias quihuicaque se nemactli huan quitlalijque iixpa nopa tlaixpamitl. 
<span class="verse" id="NU7_11">11&#160;</span>Huan TOTECO quiilhui Moisés: “Mojmostla ipan sesen tonal quema anquitlatzejtzelolchihuaj nopa tlaixpamitl, xijcahua san se tlayacanquetl ma nechtemactili catli quihualicac.” </div>
<div class='p'>
<span class="verse" id="NU7_12">12&#160;</span>Huajca ipan nopa achtihui tonali, quitemactili inemac Naasón, icone Aminadab, ipan nopa hueyi familia Judá. 
<span class="verse" id="NU7_13">13&#160;</span>Huan inemac eliyaya se hueyi plato ixpelentic tlen plata huan ietica eliyaya se kilo huan tlajco, ihuaya se hueyi taza tlen plata ica ietica quen tlajco kilo ipan itlatamachihual nopa yoyon tiopamitl. Huan nopa plato huan nopa hueyi taza quihualicac temitoc ica harina catli achi más cuali maneltic ica aceite para se tlacajcahualistli tlen harina. 
<span class="verse" id="NU7_14">14&#160;</span>Nojquiya quihualicac se cuchara catli senquistoc oro ica 110 gramos ietica, huan temitoya ica copali. 
<span class="verse" id="NU7_15">15&#160;</span>Huan quihualicac se becerro, se oquich borrego huan se piloquich borregojtzi catli san quipiya se xihuitl para elise se tlacajcahualistli tlatlatili. 
<span class="verse" id="NU7_16">16&#160;</span>Nojquiya quihualicac se oquich chivo para se tlacajcahualistli por tlajtlacoli. 
<span class="verse" id="NU7_17">17&#160;</span>Huan para se tlacajcahualistli para ma onca tlayoltlalili ihuaya TOTECO, quinhualicac ome huejhueyi torojme catli quimatij tlatilanaj, macuili oquich borregojme, macuili oquich chivojme huan macuili piloquich borregojtzitzi catli san quipiyaj se xihuitl. Nochi ya ni elqui nopa nemactli catli Naasón, icone Aminadab, quihualicac. </div>
<div class='p'>
<span class="verse" id="NU7_18">18&#160;</span>Ipan ome tonali quihuicac inemac Natanael, icone Zuar, catli eliyaya tlayacanquetl ipan nopa hueyi familia Isacar. 
<span class="verse" id="NU7_19-23">19-23&#160;</span>Huan inemac catli quitemactili elqui senquistoc san se quen catli temacac Naasón. </div>
<div class='p'>
<span class="verse" id="NU7_24">24&#160;</span>Ipan eyi tonali quihuicac se nemactli Eliab, icone Helón, catli eliyaya tlayacanquetl ipan nopa hueyi familia Zabulón. 
<span class="verse" id="NU7_25-29">25-29&#160;</span>Huan quitemactili inemac catli elqui senquistoc san se quen ne sequinoc. </div>
<div class='p'>
<span class="verse" id="NU7_30">30&#160;</span>Ipan nahui tonali quihuicac se nemactli Elisur, icone Sedeur, catli eliyaya tlayacanquetl ipan nopa hueyi familia Rubén. 
<span class="verse" id="NU7_31-35">31-35&#160;</span>Huan quitemactili nojquiya san se inemac quen ne sequinoc. </div>
<div class='p'>
<span class="verse" id="NU7_36">36&#160;</span>Ipan macuili tonali quihuicac se nemactli Selumiel, icone Zurisadai, catli eliyaya tlayacanquetl ipan nopa hueyi familia Simeón. 
<span class="verse" id="NU7_37-41">37-41&#160;</span>Huan quitemactili nojquiya san se inemac quen ne sequinoc. </div>
<div class='p'>
<span class="verse" id="NU7_42">42&#160;</span>Ipan chicuasen tonali quihuicac se nemactli Eliasaf, icone Reuel, catli eliyaya tlayacanquetl ipan nopa hueyi familia Gad. 
<span class="verse" id="NU7_43-47">43-47&#160;</span>Huan quitemactili nojquiya san se inemac quen ne sequinoc. </div>
<div class='p'>
<span class="verse" id="NU7_48">48&#160;</span>Ipan chicome tonali quihuicac se nemactli Elisama, icone Amiud, catli eliyaya tlayacanquetl ipan nopa hueyi familia Efraín. 
<span class="verse" id="NU7_49-53">49-53&#160;</span>Huan quitemactili nojquiya san se inemac quen ne sequinoc. </div>
<div class='p'>
<span class="verse" id="NU7_54">54&#160;</span>Ipan chicueyi tonali quihuicac se nemactli Gamaliel, icone Pedasur, catli eliyaya tlayacanquetl ipan nopa hueyi familia Manasés. 
<span class="verse" id="NU7_55-59">55-59&#160;</span>Huan quitemactili nojquiya san se inemac quen ne sequinoc. </div>
<div class='p'>
<span class="verse" id="NU7_60">60&#160;</span>Ipan chicnahui tonali quihuicac se nemactli Abidán, icone Gedeoni, catli eliyaya tlayacanquetl ipan nopa hueyi familia Benjamín. 
<span class="verse" id="NU7_61-65">61-65&#160;</span>Huan quitemactili nojquiya san se inemac quen ne sequinoc. </div>
<div class='p'>
<span class="verse" id="NU7_66">66&#160;</span>Ipan majtlactli tonali quihuicac se nemactli Ahiezer, icone Amisadai, catli eliyaya tlayacanquetl ipan nopa hueyi familia Dan. 
<span class="verse" id="NU7_67-71">67-71&#160;</span>Huan quitemactili nojquiya san se inemac quen ne sequinoc. </div>
<div class='p'>
<span class="verse" id="NU7_72">72&#160;</span>Ipan majtlactli huan se tonali quihuicac se nemactli Pagiel, icone Ocrán, catli eliyaya tlayacanquetl ipan nopa hueyi familia Aser. 
<span class="verse" id="NU7_73-77">73-77&#160;</span>Huan quitemactili nojquiya san se inemac quen ne sequinoc. </div>
<div class='p'>
<span class="verse" id="NU7_78">78&#160;</span>Ipan majtlactli huan ome tonali quihuicac se nemactli Ahira, icone Enán, catli eliyaya tlayacanquetl ipan nopa hueyi familia Neftalí. 
<span class="verse" id="NU7_79-83">79-83&#160;</span>Huan quitemactili nojquiya san se inemac quen ne sequinoc. </div>
<div class='p'>
<span class="verse" id="NU7_84">84&#160;</span>Nochi ya ni elqui nopa nemactli catli nopa tlayacanani tlen israelitame quitemactilijque para quiiyocatlalise nopa tlaixpamitl para TOTECO huan quitlatzejtzelolchihuase. Ica nochi elqui 12 huejhueyi platos catli ixpelentique tlen plata, 12 huajcali tlen plata, huan 12 huejhueyi cucharas tlen oro. 
<span class="verse" id="NU7_85">85&#160;</span>Huan sesen plato quipixqui se kilo huan tlajco ietica, huan sesen huajcali tlen plata quipixqui tlajco kilo ietica. Ica nochi nopa tlamantli tlen plata quipixqui nechca 26 kilos ietica ipan itlatamachihual nopa yoyon tiopamitl. 
<span class="verse" id="NU7_86">86&#160;</span>Nojquiya oncayaya 12 cucharas tlen oro temitoya ica copali catli quipixqui 110 gramos ietica ipan itlatamachihual nopa yoyon tiopamitl. Nopa oro tlen nochi nopa cucharas quipixqui se kilo huan 320 gramos ietica. </div>
<div class='p'>
<span class="verse" id="NU7_87">87&#160;</span>Huan nopa tlapiyalme para tlacajcahualistli tlatlatili elque ica nochi 12 becerros, 12 oquich borregojme, 12 piloquich borregojtzitzi catli san quipiyaj se xihuitl ihuaya nopa 12 tlacajcahualistli tlen harina catli monequiyaya ininhuaya, huan 12 oquich chivojme para quinmacase quen tlacajcahualistli por tlajtlacoli. 
<span class="verse" id="NU7_88">88&#160;</span>Huan nochi nopa tlapiyalme catli quihualicaque para tlacajcahualistli para tlayoltlalili elqui ica nochi 24 becerros, 60 oquich borregojme, 60 oquich chivojme huan 60 piloquich borregojtzitzi catli san quipixque se xihuitl. Nochi ya ni elqui catli quimactilijque TOTECO quema quiiyocacahuayayaj huan quitlatzejtzelolchihuayayaj nopa tlaixpamitl para TOTECO. </div>
<div class='p'>
<span class="verse" id="NU7_89">89&#160;</span>Huan quema Moisés calajqui ipan nopa yoyon tiopamitl campa mopantiyaya ihuaya Toteco Dios para quicamanalhuis, quicajqui itoscac. Huan caquistic itoscac quisayaya tlen tlatlajco nopa ome tequihuajme catli inintoca querubines catli moquetztoyaj iixco itzajca icaxa. Huajca nopona Toteco Dios quicamanalhui Moisés.  </div>
<div class='psalmlabel' id='NU8_0'> 8</div>
<div class='s'>Tlanahuatilme para nochi tlahuilme </div>
<div class='p'>
<span class="verse" id="NU8_1">1&#160;</span>Huan TOTECO quicamanalhui Moisés huan quiilhui: </div>
<div class='p'>
<span class="verse" id="NU8_2">2&#160;</span>“Xiquilhui Aarón quema quintlalis nochi tlahuilme, ma quichihua para ma tlahui ica iixmelac tlen nopa tlahuil quetzali.” </div>
<div class='p'>
<span class="verse" id="NU8_3">3&#160;</span>Huan quichijqui Aarón nochi catli TOTECO quinahuatijtoya Moisés, huan quinsencajqui nochi tlahuilme para ma tlahui ica iixmelac. 
<span class="verse" id="NU8_4">4&#160;</span>Huan nopa tlahuil quetzali quichijchijtoyaj ica senquistoc oro catli quitejtejtzontoyaj san ica martillo. Iicxi hasta iyecapa campa quichihuilijtoyaj ixochiyo, nochi quichijque san ica martillo. Nochi iyejyejca nopa tlahuil quetzali elqui senquistoc quen TOTECO quinextilijtoya Moisés ma quichihua. </div>
<div class='s'>Quiniyocacajqui nochi levitame para TOTECO itequi </div>
<div class='p'>
<span class="verse" id="NU8_5">5&#160;</span>Huan TOTECO quicamanalhui Moisés huan quiilhui: </div>
<div class='p'>
<span class="verse" id="NU8_6">6&#160;</span>“Xiquinquixti nochi iteipan ixhuihua Leví tlen ne sequinoc israelitame huan xiquintlapajpacchihua noixpa para nechtequipanose. 
<span class="verse" id="NU8_7">7&#160;</span>Ya ni catli tijchihuas: xiquinatzejtzelhuis ica atl catli tetlapajpacchihua noixpa. Teipa moximase huan mohuatanise hasta moquixtilise nochi tzoncali ipan inintlacayo. Teipa maltise, huan cuali quichicuenise ininyoyo, huan quej nopa elise tlapajpacme para nechtequipanose. 
<span class="verse" id="NU8_8">8&#160;</span>Teipa ma quihualicaca se becerro huan nopa tlacajcahualistli tlen harina catli ihuaya yohui. Ya nopa elis cuali harina maneltic ica aceite. Huan nojquiya quihuicase seyoc becerro para se tlacajcahualistli por tlajtlacoli. 
<span class="verse" id="NU8_9">9&#160;</span>Ta tijchihuas para nopa levitame ma monechcahuica ipuertajteno ni yoyon tiopamitl campa timopantíaj huan nochi israelitame nojquiya nopona ma mosentilica. 
<span class="verse" id="NU8_10">10&#160;</span>Teipa xijchihua para nopa levitame ma moixnextica noixpa huan nopa sequinoc israelitame ma quintlalilica ininmax ipan inintzonteco. 
<span class="verse" id="NU8_11">11&#160;</span>Huan Aarón quihuisos imax noixpa, niamoTECO, quen nechmaca se tlacajcahualistli tlahuisoli, huan quej nopa nechtemactilis nochi levitame quen se hueyi tlacajcahualistli catli nochi israelitame nechmacaj na, niamoTECO. Huan ica ya nopa quiniyocatlalis nochi levitame para nechtequipanose. </div>
<div class='p'>
<span class="verse" id="NU8_12">12&#160;</span>“Teipa nochi levitame quitlalise ininmax ipan inintzonteco nopa becerros. Teipa nechtencahuilise se becerro quen se tlacajcahualistli por tlajtlacoli huan seyoc becerro nechmactilise quen se tlacajcahualistli tlatlatili para na, niamoTECO, para nechixtzacuilise inintlajtlacolhua nochi levitame. 
<span class="verse" id="NU8_13">13&#160;</span>Huan teipa xiquintlali nochi nopa levitame para ma moquetzaca iniixpa Aarón huan itelpocahua, huan nochi techmacas quen se tlacajcahualistli tlahuisoli para na, niamoTECO. 
<span class="verse" id="NU8_14">14&#160;</span>Huan quej ni tiquiniyocatlalis nopa levitame tlen nochi sequinoc israelitame, huan nochi levitame elise noaxcahua. 
<span class="verse" id="NU8_15">15&#160;</span>Huan quema ya anquintlapajpacchijtoque nopa levitame huan anquinnextijtoque noixpa quen se tlacajcahualistli tlahuisoli, inijuanti hueli calaquise para nechtequipanose ipan ni yoyon tiopamitl campa timopantíaj. </div>
<div class='p'>
<span class="verse" id="NU8_16">16&#160;</span>“Pampa nochi levitame senquistoc noaxcahua huan amo quen sequinoc israelitame, pampa nimocuili nochi levitame ininpatlaca nochi ininconehua israelitame catli achtihui ehuani catli monequiyaya nechmactilisquíaj. 
<span class="verse" id="NU8_17">17&#160;</span>Pampa nelía noaxcahua nochi catli achtihui tlacatij tlen israelitame, masque ininconehua o inintlapiyalhua, nochi catli achtihui tlacatij noaxcahua. Pampa huejcajya quema niquinmijmicti nochi coneme catli achtihui ejque ipan tlali Egipto, niquiniyocatlali para noaxcahua nochi coneme catli achtihui ehuani tlen israelitame. 
<span class="verse" id="NU8_18">18&#160;</span>Pero ama quen ininpatlaca nopa achtihui ehuani tlen nochi israelita coneme, nimoaxcatijtoc nochi levitame para noaxcahua. 
<span class="verse" id="NU8_19">19&#160;</span>Huan ama niquinmaca nochi levitame tlen nochi sequinoc israelitame para ma elica se nemactli para Aarón huan itelpocahua para quinpalehuise quichihuase nopa tequitl tlatzejtzeloltic ipan ni yoyon tiopamitl campa timopantíaj. Huan nopa levitame tequitise ininpatlaca sequinoc israelitame. Huan nechtencahuilise inintlacajcahualis nopa sequinoc israelitame para quiixtzacuase inintlajtlacolhua noixpa na, niamoTECO. Huan quej ni, catli hueli israelita amo calaquis ipan ni yoyon tiopamitl para tlapalehuis para amo quinajsis israelitame se hueyi cocolistli catli ica miquise.” </div>
<div class='p'>
<span class="verse" id="NU8_20">20&#160;</span>Huajca Moisés, Aarón huan nochi israelitame quichijque ica nopa levitame nochi catli TOTECO quinahuatijtoya Moisés ma quichihuaca. 
<span class="verse" id="NU8_21">21&#160;</span>Huan nochi levitame motlapajpacchijque huan quichicuenijque ininyoyo, huan Aarón quinpannexti iixpa TOTECO quen se tlacajcahualistli tlahuisoli. Huan Aarón nojquiya quitencajqui iixpa se tlacajcahualistli para quinixtzacuilis inintlajtlacolhua para ma elica tlapajpacme iixpa. 
<span class="verse" id="NU8_22">22&#160;</span>Huajca quema tlanqui nochi ni tlamantli catli mochijqui, nopa levitame pejque calaquij para quichihuase nochi inintequi ipan nopa yoyon tiopamitl campa timopantíaj ihuaya TOTECO, huan tequitique inintempa Aarón huan itelpocahua. Huan nochi quichijque senquistoc quen TOTECO quinahuatijtoya Moisés ma quinchihuili nopa levitame. </div>
<div class='s'>Quesqui xihuitl ma tequiti se levita </div>
<div class='p'>
<span class="verse" id="NU8_23">23&#160;</span>TOTECO nojquiya quicamanalhui Moisés huan quiilhui: </div>
<div class='p'>
<span class="verse" id="NU8_24">24&#160;</span>“Nochi levitame quema quiaxitijtose 25 xihuitl, monequi quipehualtise para nechtequipanose ipan ni yoyon tiopamitl campa timopantíaj. 
<span class="verse" id="NU8_25">25&#160;</span>Huan quisase ipan nopa tequitl quema quiaxitise 50 xihuitl. 
<span class="verse" id="NU8_26">26&#160;</span>Teipa quema ya quiaxitijtose nopa xihuitl para mosiyajquetzase, huelis quinpalehuise ininhuampoyohua ica tequitl catli amo ohui, pero nopa tequitl catli ohui ayacmo ma quichihuaca. Quej nopa anquintequimacase levitame.”  </div>
<div class='psalmlabel' id='NU9_0'> 9</div>
<div class='s'>Quenicatza ma quinextica nopa Pascua Ilhuitl </div>
<div class='p'>
<span class="verse" id="NU9_1">1&#160;</span>Quema TOTECO quicamanalhui Moisés huan quiilhui nochi ni camanali ya tlantoya se xihuitl para quistejque tlen tlali Egipto huan calaquiyaya ipan nopa achtihui metztli ipan xihuitl ome. Huan ipan nopa tonali nopa israelitame itztoyaj ipan nopa huactoc tlali Sinaí huan nojquiya TOTECO quiilhui ni camanali: </div>
<div class='p'>
<span class="verse" id="NU9_2">2&#160;</span>“Sesen xihuitl monequi nochi israelitame quinextise nopa ilhuitl catli itoca Pascua ipan nopa tonal catli nimechnahuatijtoc. 
<span class="verse" id="NU9_3">3&#160;</span>Quema ya tiotlaquixtos ipan 14 itequi ni metztli catli achtihui ipan toxihui, anquitoquilise nopa tlanahuatili quen ijcuilijtoc. Senquistoc quen nimechnextilijtoc para anquichihuase, ya nopa anquichihuase.” </div>
<div class='p'>
<span class="verse" id="NU9_4">4&#160;</span>Huajca Moisés quinnahuati nopa israelitame ma quinextica nopa Pascua Ilhuitl. 
<span class="verse" id="NU9_5">5&#160;</span>Huan nopona ipan nopa huactoc tlali catli itoca Sinaí quema tiotlaquixtoya ipan 14 itequi nopa achtihui metztli ipan nopa xihuitl, inijuanti ilhuichijque senquistoc quen TOTECO quinahuatijtoya Moisés. </div>
<div class='p'>
<span class="verse" id="NU9_6">6&#160;</span>Pero itztoyaj sequin tlacame catli mochijtoyaj amo tlapajpacme iixpa TOTECO pampa quiitzquijtoyaj se mijcatzi, huan yeca amo huelque quichihuase nopa Pascua Ilhuitl ipan nopa tonali. Huajca yajque quiitatoj Moisés ihuaya Aarón ipan nopa tonali, 
<span class="verse" id="NU9_7">7&#160;</span>huan quinilhuijque: </div>
<div class='p'>―Masque tiquitzquitoque se mijcatzi, huan timochijtoque amo titlapajpactique iixpa TOTECO, ¿quenque amo huelis tijtencahuilise se nemactli iixpa TOTECO ipan ni tonali quema nochi israelitame quichihuaj ni Pascua Ilhuitl? </div>
<div class='p'>
<span class="verse" id="NU9_8">8&#160;</span>Huan Moisés quinnanquili: </div>
<div class='p'>―Ximochiyaca hasta TOTECO nechilhuis tlaque cuali para mochihuas quema quen ni pano. </div>
<div class='p'>
<span class="verse" id="NU9_9">9&#160;</span>Huan TOTECO quicamanalhui Moisés huan quiilhui: </div>
<div class='p'>
<span class="verse" id="NU9_10">10&#160;</span>“Xiquinilhui nopa israelitame quema inijuanti o se inincone amo hueli quinextise nopa ilhuitl Pascua ica nochi sequinoc, huelis quichihuase teipa. Sintla se amo hueli quichihuas quema monequi pampa monejqui quiitzquis se mijcatzi huan yeca amo tlapajpactli o huelis se mopantía huejca tlen ichaj quema sequinoc ilhuichihuaj, yaya hueli quinextise nopa ilhuitl teipa. 
<span class="verse" id="NU9_11">11&#160;</span>Pero quichihuase quema tiotlaquixtos ipan 14 itequi nopa ome metztli ipan ne xihuitl. Monequi quicuase nopa pilborregojtzi ica xihuitl catli chichic huan pantzi catli amo quipiya tlasonejcayotl. 
<span class="verse" id="NU9_12">12&#160;</span>Huan amo tleno quicahuase para seyoc tonali, niyon amo quipostequilise niyon se iomiyo nopa pilborregojtzi. Ma quinextica nopa Pascua senquistoc quen nimechnextilijtoc anquichihuase. 
<span class="verse" id="NU9_13">13&#160;</span>Pero sintla se acajya masque tlapajpactli huan amo cana yajtoc, san moilhuis para amo quichihuas nopa Pascua Ilhuitl, monequi anquiquixtise para ayacmo huelis itztos amohuaya anisraelitame. Quej nopa anquichihuase, pampa amo nechtencahuili nopa tlacajcahualistli noixpa ipan nopa tonal quema, niamoTECO, nijtlali, huan huajca monequi quiselis nopa tlatzacuiltilistli por itlajtlacol. </div>
<div class='p'>
<span class="verse" id="NU9_14">14&#160;</span>“Nochi seyoc tlali ehuani catli itztoque amohuaya nojquiya monequi quinextise nopa Pascua para na quen nimechnextilijtoc. Onca san se tlanahuatili para israelitame huan seyoc tlali ehuani para quenicatza quichihuase, huan nochi san se monequi quitoquilise.” </div>
<div class='s'>Nopa mixtli catli motlali itzonatipa itiopa TOTECO </div>
<div class='p'>
<span class="verse" id="NU9_15">15&#160;</span>Ipan nopa tonal quema tlanque quiquetzaj nopa yoyon tiopamitl catli quipixqui nopa camanali catli quichijtoya ininhuaya, se hueyi mixtli hualajqui quitzacuaco. Huan quema pejqui tiotlaquiya, nopa mixtli mopatlac para nesis quen se tlilelemectli itzonatipa nopa tiopamitl huan quej nopa eltoya hasta tlanesiyaya. 
<span class="verse" id="NU9_16">16&#160;</span>Huan quej ni eliyaya nochipa. Ica tonaya se mixtli quitzacuayaya nopa yoyon tiopamitl huan ica tlayohua nesiyaya quen se hueyi tlitl. 
<span class="verse" id="NU9_17">17&#160;</span>Quema nopa mixtli mijcuiniyaya tlen nopa yoyon tiopamitl, nopa israelitame quistehuayayaj huan quitoquilijtiyohuiyayaj. Huan quema nopa mixtli moquetzayaya huan ayacmo nejnemiyaya, nopona nopa israelitame quiquetzayayaj ininyoyoncalhua. 
<span class="verse" id="NU9_18">18&#160;</span>Quej ni nopa israelitame mijcuiniyayaj quema TOTECO quinnahuatiyaya, huan moquetzayayaj san campa quinilhuiyaya. Nochi tonali quema nopa mixtli mocahuayaya itzonatipa nopa tiopamitl, amo quistehuayayaj. 
<span class="verse" id="NU9_19">19&#160;</span>Huan masque nopa mixtli mocahuasquía ipan tiopamitl miyac tonali huan amo mijcuiniyaya, nochi israelitame quineltoquiliyayaj itlanahuatil TOTECO huan amo nejnemiyayaj. 
<span class="verse" id="NU9_20">20&#160;</span>Huan quema nopa mixtli amo mocajqui miyac tonali, nopa israelitame amo mocajque miyac tonali, pampa quen nopa TOTECO quinnextilijtoya. 
<span class="verse" id="NU9_21">21&#160;</span>Huan quema nopa mixtli moquetzayaya tlen se tiotlac hasta ijnaloc, huajca nopa israelitame moquetzayayaj. Huan quema ica ijnaloc nopa mixtli motlananayaya, inijuanti nojquiya motlananayayaj huan quitoquiliyayaj. Pero masque tonaya o tlayohua mijcuiniyaya nopa mixtli, inijuanti quistehuayayaj para quitoquilise senquistoc quen TOTECO tlanahuatijtoya. 
<span class="verse" id="NU9_22">22&#160;</span>Masque nopa mixtli moquetzayaya ipan nopa yoyon tiopamitl campa TOTECO itztoya se ome tonali, o se metztli, o se xihuitl, nopona nochi nopa israelitame mocahuayayaj huan ayacmo nejnemiyayaj. Pero quema nopa mixtli motlananayaya, inijuanti quistehuayayaj huan quitoquiliyayaj. 
<span class="verse" id="NU9_23">23&#160;</span>Huajca quema TOTECO quinnahuatiyaya, ma quiquetzaca ininyoyoncalhua, inijuanti quinquetzayayaj. Huan quema TOTECO quinnahuati ma nejnemica para quitoquilise nopa mixtli, quistejque. Quineltoquilijque nochi catli TOTECO quinahuati Moisés ma quichihuaca.  </div>
<div class='psalmlabel' id='NU10_0'> 10</div>
<div class='s'>Nopa ome tlapitzali tlen plata </div>
<div class='p'>
<span class="verse" id="NU10_1">1&#160;</span>Huan TOTECO quicamanalhui Moisés huan quiilhui: </div>
<div class='p'>
<span class="verse" id="NU10_2">2&#160;</span>“Xijchihua ome tlapitzali ica plata catli tlatejtzonali ica martillo. Huan anquipitzase para anquinnotzase israelitame ma mosentilica o para ma quimatica quema monequi ma motecpanaca para quisase. 
<span class="verse" id="NU10_3">3&#160;</span>Quema anquinpitzase nochi ome tlapitzalme ica sempa, nochi israelitame quimatise ma mosentilica imelac ipuerta ni yoyon tiopamitl campa timopantíaj. 
<span class="verse" id="NU10_4">4&#160;</span>Pero quema anquipitzase san se tlapitzali, san mosentilise catli tlayacanaj ipan sesen hueyi familia. 
<span class="verse" id="NU10_5">5&#160;</span>Huan quema anhuejcahuase anquipitzase, elis para anquistehuase, huan inijuanti catli quiquetztoque ininchajchaj ica campa hualquisa tonati tlen ni yoyon tiopamitl achtihui quistehuase para nejnemise. 
<span class="verse" id="NU10_6">6&#160;</span>Huan quema anquipitzase ica ompa, motecpanase para nejnemise catli quiquetztoque ininchajchaj ica sur huan nochi sequinoc quintoquilise. 
<span class="verse" id="NU10_7">7&#160;</span>Pero quema san anquinnotzase masehualme ma mosentilica, amo xihuejcahuaca xijpitzaca. 
<span class="verse" id="NU10_8">8&#160;</span>San totajtzitzi, inijuanti catli itelpocahua Aarón, huelise quipitzase nopa tlapitzali. Ya ni elis se tlanahuatili para anquitoquilise amojuanti huan amoixhuihua para nochipa. </div>
<div class='p'>
<span class="verse" id="NU10_9">9&#160;</span>“Quema anajsise ipan amotlal huan monequi anquinhuilanase amocualancaitacahua, xijpitzaca chicahuac nopa tlapitzali, huan na, niamoTECO Dios, nimechelnamiquis, huan nimechmanahuis ininmaco amocualancaitacahua. 
<span class="verse" id="NU10_10">10&#160;</span>Nojquiya xijpitzaca nopa tlapitzali quema onca tonali tlen paquilistli. Xijpitzaca quema anilhuichihuaj, o quema eli selic metztli, o quema anquitencahuaj tlacajcahualistli tlatlatili o tlacajcahualistli para ma onca tlayoltlalili nohuaya. Huan quej nopa na catli niamoTECO huan niamoDIOS nimechelnamiquis.” </div>
<div class='s'>Nopa israelitame quistehuaj ipan Sinaí </div>
<div class='p'>
<span class="verse" id="NU10_11">11&#160;</span>Huan ipan 20 itequi nopa ompa metztli quema yohuiyaya para ome xihuitl quistoyaj tlen tlali Egipto, nopa mixtli motlananqui tlen nopa yoyon tiopamitl campa TOTECO mocajqui. 
<span class="verse" id="NU10_12">12&#160;</span>Huajca nopa israelitame quistejque ipan nopa huactoc tlali itoca Sinaí huan quitoquilijque. Huan teipa nopa mixtli moquetzato ipan nopa huactoc tlali catli itoca Parán. 
<span class="verse" id="NU10_13">13&#160;</span>Ya ni nopa achtihui huelta quema quistejque huan quitoquilijque nopa mixtli quen TOTECO quinahuatijtoya Moisés ma quichihuaca. </div>
<div class='p'>
<span class="verse" id="NU10_14">14&#160;</span>Huan achtihui motecpanque para nejnemise catli quihuicayayaj ibandera nopa tlahuilanca pamitl Judá. Huan Naasón, icone Aminadab, quinyacanayaya nopa hueyi familia Judá. 
<span class="verse" id="NU10_15">15&#160;</span>Huan teipa quitoquilijque nopa hueyi familia Isacar ica inintlayacanca, Natanael, icone Zuar. 
<span class="verse" id="NU10_16">16&#160;</span>Huan teipa yohuiyaya nopa hueyi familia Zabulón ica inintlayacanca, Eliab, icone Helón. </div>
<div class='p'>
<span class="verse" id="NU10_17">17&#160;</span>Huan quema tlanque quicocopitzaj nopa yoyon tiopamitl campa TOTECO ininhuaya mocajqui, nopa levitame catli iniixhuihua Gersón huan Merari motecpanque huan pejque quihuicatiyohuij nopa yoyon tiopamitl. </div>
<div class='p'>
<span class="verse" id="NU10_18">18&#160;</span>Huan iniica motecpanque catli quihuicayayaj ibandera nopa tlahuilanca pamitl Rubén. Huan Elisur, icone Sedeur, quinyacanayaya nopa hueyi familia Rubén. 
<span class="verse" id="NU10_19">19&#160;</span>Teipa quintoquilijque nopa hueyi familia Simeón ica inintlayacanca catli itoca Selumiel, icone Zurisadai. 
<span class="verse" id="NU10_20">20&#160;</span>Huan iniica yohuiyaya nopa hueyi familia Gad ica inintlayacanca Eliasaf, icone Deuel. </div>
<div class='p'>
<span class="verse" id="NU10_21">21&#160;</span>Huan iniica motecpanque iixhuihua Coat catli elqui seyoc itelpoca Leví huejcajya. Huan nopa coatitame quihuicayayaj nochi cuamesas, tlaixpamitl huan tlamantli tlatzejtzeloltic tlen nopa yoyon tiopamitl. Huan catli tlayacantiyajque nimantzi quiquetzatoj nopa yoyon tiopamitl nopona campa yohuij para ya eltos tlasencahuali quema ajsise ni tlacame ica ni tlamantli. </div>
<div class='p'>
<span class="verse" id="NU10_22">22&#160;</span>Teipa iniica coatitame motecpanque catli quihuicayayaj ibandera nopa tlahuilanca pamitl Efraín. Huan Elisama, icone Amiud, quiyacanayaya nopa hueyi familia Efraín. 
<span class="verse" id="NU10_23">23&#160;</span>Huan iniica yohuiyaya Gamaliel, icone Pedasur, catli quiyacanayaya nopa hueyi familia Manasés. 
<span class="verse" id="NU10_24">24&#160;</span>Huan iniica motecpanque Abidán, icone Gedeoni, catli quiyacanayaya nopa hueyi familia Benjamín. </div>
<div class='p'>
<span class="verse" id="NU10_25">25&#160;</span>Huan tlaica motecpanque catli quihuicayaya ibandera nopa tlahuilanca pamitl Dan. Huan Ahiezer, icone Amisadai, quiyacanayaya nopa hueyi familia Dan. 
<span class="verse" id="NU10_26">26&#160;</span>Huan iniica Dan yohuiyayaj nopa hueyi familia Aser ica inintlayacanca catli itoca Pagiel catli eliyaya icone Ocrán. 
<span class="verse" id="NU10_27">27&#160;</span>Huan iniica yohuiyaya nopa hueyi familia Neftalí ica inintlayacanca Ahira catli eliyaya icone Enán. </div>
<div class='p'>
<span class="verse" id="NU10_28">28&#160;</span>Quej ni motecpanque nopa huejhueyi familias tlen israelitame quema quistehuayayaj para yase seyoc lugar. </div>
<div class='s'>Moisés quiilhui itex ma yohui ininhuaya </div>
<div class='p'>
<span class="verse" id="NU10_29">29&#160;</span>Se tonal Moisés quiilhui itex, Hobab, catli eliyaya icone Ragüel catli ejqui tlali Madián: </div>
<div class='p'>―Tojuanti tiyohuij ipan nopa tlali catli TOTECO quiijtojtoc para techmacas. Xihuala tohuaya huan tiitztose cuali mohuaya, pampa TOTECO techtencahuilijtoc catli cuali techchihuilis tiisraelitame. </div>
<div class='p'>
<span class="verse" id="NU10_30">30&#160;</span>Pero Hobab quinanquili: </div>
<div class='p'>―Amo, amo nijnequi niyas. Nijnequi nimocuepas notlal campa itztoque noteiximatcahua. </div>
<div class='p'>
<span class="verse" id="NU10_31">31&#160;</span>Pero Moisés quiilhui: </div>
<div class='p'>―Amo techcajtehua. Ta cuali tiquiximati nochi ojtli ipan nopa huactoc tlali huan canque cuali timocahuase. Xihuala tohuaya huan techyacana. 
<span class="verse" id="NU10_32">32&#160;</span>Sintla tihualas tohuaya, nochi catli cuali catli TOTECO techmacas tojuanti, timitzmacase nojquiya. </div>
<div class='p'>
<span class="verse" id="NU10_33">33&#160;</span>Huajca yaya yajqui huan nochi inijuanti quistejque tlen itepe TOTECO huan nejnenque eyi tonali. Huan icaxa TOTECO catli quipixqui catli quintencahuilijtoya tlayacantiyohuiyaya huan quintemolijtinemiyaya campa mosiyajquetzase. 
<span class="verse" id="NU10_34">34&#160;</span>Huan tonaya quema quistejque, nopa mixtli catli TOTECO quinmacac yohuiyaya inintzonatipa. 
<span class="verse" id="NU10_35">35&#160;</span>Huan quema quitlananayayaj nopa caxa para quistehuase, Moisés quitzajtziliyaya: </div>
<div class='q'>“¡Ximotlanana TOTECO! </div>
<div class='q'>¡Xijchihua nochi mocualancaitacahua ma mosemanaca! </div>
<div class='q'>¡Xijchihua para nochi catli amo quinequij mitzitase ma cholojtehuaca!” </div>
<div class='p'>
<span class="verse" id="NU10_36">36&#160;</span>Huan quema quisehuiyayaj nopa caxa para mosiyajquetzase, Moisés sempa quitzajtziliyaya: </div>
<div class='q'>“¡Ximocuepa, TOTECO, nica campa momasehualhua! </div>
<div class='q'>¡Tiitztoque tlahuel onpano miyac miles tlen masehualme hasta amo aqui huelis techpohuas! </div>
<div class='q'>¡Nica ximocahua tohuaya!”  </div>
<div class='psalmlabel' id='NU11_0'> 11</div>
<div class='s'>TOTECO quiyolaxitijque nopa israelitame </div>
<div class='p'>
<span class="verse" id="NU11_1">1&#160;</span>Se tonal nopa israelitame pejque camanaltij catli amo monequi huan quitlaijilhuiyayaj TOTECO pampa moilhuijque quipanoyayaj tlaohuijcayotl. Huan TOTECO quincajqui huan tlahuel cualanqui. Huan quintitlanili se tlitl catli pejqui quintlatía catli quiquetztoyaj ininchajchaj itejteno ne sequinoc israelitame. 
<span class="verse" id="NU11_2">2&#160;</span>Huajca nochi israelitame cuatzajtzique chicahuac huan quitlajtlanijque Moisés ma quinpalehui. Huan Moisés quitlajtlani TOTECO tlapalehuili huan nopa tlitl sejqui. 
<span class="verse" id="NU11_3">3&#160;</span>Huajca quitocaxtijque itejteno inialtepe Tabera. (Tabera quinequi quiijtos “campa tlalemenqui”.) Pampa hasta nopona nopa tlitl tlen TOTECO quintlati. </div>
<div class='p'>
<span class="verse" id="NU11_4">4&#160;</span>Nopa masehualme catli amo israelitame catli nejnemiyayaj ininhuaya israelitame huan hualajtoyaj ipan tlen hueli xinachtli masehualme, san moilhuiyayaj para quicuase nacatl. Huan nopa israelitame nojquiya quintoquilijque huan pejque mochoquilíaj huan quiijtohuayayaj: “¡Nelía cuali elisquía sintla oncasquía nacatl para tijcuase! 
<span class="verse" id="NU11_5">5&#160;</span>Tiquelnamiquij nopa michime catli tijcuayayaj san tlapic nepa ipan tlali Egipto. Huan nojquiya tijcuayayaj pepinos, melones, xonacatl, seboyas huan axox. 
<span class="verse" id="NU11_6">6&#160;</span>Pero ama nochi tiyamaníaj huan ayacmo timayanaj, pampa san ni maná onca para tijcuase.” </div>
<div class='p'>
<span class="verse" id="NU11_7">7&#160;</span>Huan nopa maná catli huetziyaya eliyaya quen iyolo nopa colanto huan nesiyaya achi costic quen cuaestli. 
<span class="verse" id="NU11_8">8&#160;</span>Huan iajhuiyaca eliyaya quen tlaxcali tlen harina tlaxacualoli ica aceite. Huan mojmostla nopa israelitame quisayayaj calteno huan quisentiliyayaj. Teipa quitisiyayaj ipan ininmetl, o quitejtzonayayaj, o quimanayayaj huan ica quichihuayayaj se pantzi. 
<span class="verse" id="NU11_9">9&#160;</span>Ica tlayohua, quema huetziyaya ajhuachtli calteno, huetziyaya nojquiya nopa maná. </div>
<div class='p'>
<span class="verse" id="NU11_10">10&#160;</span>Huan Moisés quicajqui para masehualme ipan sese israelita familia mosehuijtoyaj inincalixpa chocayayaj, huan yeca TOTECO tlahuel cualanqui, huan Moisés amo quicualitac. 
<span class="verse" id="NU11_11">11&#160;</span>Huajca Moisés quiilhui TOTECO: </div>
<div class='p'>―¿Quenque quej ni techchihuilijtoc, na nimotequipanojca? ¿Tlaque amo cuali nijchijtoc moixpa para techmamaltijtoc nochi ni masehualme? 
<span class="verse" id="NU11_12">12&#160;</span>Amo na niinintata o niininnana. Inijuanti amo noconehua. ¿Para tlen techilhuía ma niquinmamajtinemi hasta tiajsise campa nopa tlali catli tiquinilhuijtoc para tiquinmacas tohuejcapan tatahua? Na niquinhuica san quen se quihuica icone catli noja chichi. 
<span class="verse" id="NU11_13">13&#160;</span>¿Canque hueli nijcuis nacatl para ma quicuaca nochi ni miyaqui israelitame? Nochi san nechchoquilíaj huan nechilhuíaj: ‘Techmaca nacatl para tijcuase.’ 
<span class="verse" id="NU11_14">14&#160;</span>Na amo nihueli niquinhuicas nochi ni miyaqui masehualme noseltzi. Niquinita para se tlamamali catli tlahuel etic para na. 
<span class="verse" id="NU11_15">15&#160;</span>Sintla quej ni techchihuilis nochipa, achi más cuali techmictis ama sintla nelía techicnelía. Quej nopa amo monequi niquitas catli ni masehualme nechchihuilise. </div>
<div class='p'>
<span class="verse" id="NU11_16">16&#160;</span>Pero TOTECO quinanquili: </div>
<div class='p'>―Techsentilhuili 70 huehue tlacame catli tijmati cuali tlayacanaj huan quihuicaj tequiticayotl ica ni miyaqui israelitame. Huan xiquinhualica campa nopa yoyon tiopamitl campa timopantíaj huan nopona techchiya ininhuaya. 
<span class="verse" id="NU11_17">17&#160;</span>Huan na nitemos huan nopona nimitzcamanalhuis. Huan nijcuis Notonaltzi catli itztoc mohuaya huan nojquiya niquinmacas para inijuanti ma mitzpalehuica para anquinhuicase nochi ni miyaqui masehualme. Huan quej nopa amo monequi titequitis moseltzi. 
<span class="verse" id="NU11_18">18&#160;</span>Huan nojquiya nimantzi xiquinnahuati nochi israelitame ma moyolpajpacaca noixpa, pampa mostla ica ijnaloc quicuase nacatl. Xiquinilhui ya niquincactoc para chocaj huan quiijtohuaj para elisquía cuali sintla oncasquía nacatl para quicuase. Moilhuíaj achi más cuali itztoyaj nepa ipan tlali Egipto. Yeca ama na niquinmacas nacatl para quicuase. 
<span class="verse" id="NU11_19">19&#160;</span>Huan amo quicuase se tonal, niyon ome tonali, niyon macuili tonali, niyon majtlactli tonali, niyon 20 tonali. 
<span class="verse" id="NU11_20">20&#160;</span>Pero quicuase nochi se metztli hasta quisas ipan ininyacatzol huan quiijiyase, pampa inijuanti nechhuejcamajcajtoque na, catli niamoTECO; na catli niitztoc tlatlajco inijuanti. Chocatoque noixpa huan quiijtojtoque: ‘¿Para tlen tiquisque nepa ipan tlali Egipto?’ </div>
<div class='p'>
<span class="verse" id="NU11_21">21&#160;</span>Huajca Moisés quiijto: </div>
<div class='p'>―San tlacame catli nejnemij nohuaya itztoque 600 mil huan iyoca sihuame huan coneme. ¿Quenicatza tiquijtohua techmacas nacatl para tijcuase nochi se metztli? 
<span class="verse" id="NU11_22">22&#160;</span>Masque tiquinmictisquíaj nochi toborregojhua huan tohuacaxhua, amo quinaxilisquía para nochime. Masque tiquinmacasquía nochi michime catli itztoque ipan hueyi atl, amo quinaxilisquíaj. </div>
<div class='p'>
<span class="verse" id="NU11_23">23&#160;</span>Pero TOTECO quinanquili: </div>
<div class='p'>―¿Ta timoilhuía tlahuel pilquentzi nochicahualis? Ama tiquitas sintla mochihuas o amo mochihuas catli niquijtohua. </div>
<div class='s'>Nopa huehue tlacame camanaltij quen tlajtol pannextiani </div>
<div class='p'>
<span class="verse" id="NU11_24">24&#160;</span>Huajca Moisés quisqui huan quinpohuili nochi israelitame catli TOTECO Dios quiilhuijtoya. Huan quinsentili nopa 70 huehue tlacame tlen nopa israelitame huan quintlali yahualtic tlen nopa yoyon tiopamitl. 
<span class="verse" id="NU11_25">25&#160;</span>Huan TOTECO temoc ipan nopa mixtli huan quicamanalhui Moisés. Huan teipa quicuic Itonaltzi catli itztoya ipan Moisés para quipalehuis, huan nojquiya quinmacac nopa 70 huehue tlacame. Huan quema Itonaltzi motlali ipan nopa huehue tlacame, pejque camanaltij quen tlajtol pannextiani. Pero san se huelta panoc huan ayacmo mochijqui sempa. </div>
<div class='p'>
<span class="verse" id="NU11_26">26&#160;</span>Huan itztoyaj ome tlen nopa 70 huehue tlacame catli TOTECO quintlapejpenijtoya catli mocajtoyaj ipan ininchajchaj, se itoca Eldad huan ne se itoca Medad. Pero nojquiya Itonaltzi TOTECO motlali ipan inijuanti huan pejque camanaltij quen tlajtol pannextiani nopona campa itztoyaj ipan ininchajchaj. 
<span class="verse" id="NU11_27">27&#160;</span>Huajca sequin telpocame motlalojtiyajque huan quiilhuitoj Moisés para Eldad huan Medad camanaltitoyaj quen tlajtol pannextiani nepa campa ininchajchaj. </div>
<div class='p'>
<span class="verse" id="NU11_28">28&#160;</span>Huajca Josué, icone Nun, catli quipalehuijtoya Moisés hasta itelpocatiya quiijto: </div>
<div class='p'>―Noteco Moisés, xiquintlacahualti. </div>
<div class='p'>
<span class="verse" id="NU11_29">29&#160;</span>Pero Moisés quinanquili: </div>
<div class='p'>―¿Ta techtlasomati? Nelcuali elisquía sintla TOTECO quinmacasquía Itonaltzi nochi israelitame huan nochi elise tlajtol pannextiani. </div>
<div class='p'>
<span class="verse" id="NU11_30">30&#160;</span>Huan Moisés huan nochi nopa huehue tlacame mocuepque campa ininchajchaj. </div>
<div class='s'>TOTECO quintitlanili miyac solime </div>
<div class='p'>
<span class="verse" id="NU11_31">31&#160;</span>Huan TOTECO quichijqui ma huala se ajacatl chicahuac tlen campa hueyi atl huan quinhualicac tlahuel miyac solime. Huan patlantinemiyayaj campa hueli tlatlajco huan yahualtic nopa altepetl tlen ininyoyoncalhua nopa israelitame. Huan nopa solime patlantinemiyayaj echcapantzi san quen se metro ihuejcapanca. Huan nojquiya san se eliyaya temitoc ica solime huejca tlen ininchajchaj hasta campa se huelis ajsis sintla nejnemis para se tonal ihuejcaca. 
<span class="verse" id="NU11_32">32&#160;</span>Huajca nochi nopa achtihui tonali huan yohuali huan ipan ne seyoc tonali, nochi israelitame quinitzquijtinemiyayaj huan quinmictijtinemiyayaj solime. Huan inijuanti catli tlahuel pilquentzi quisentilijque, quisentilijque quen 60 hueyi lalax chiquihuitl tlen senquistoc solime. Huan pejque quinhuatzaj campa hueli ipan inialtepe tlen yoyon calme. 
<span class="verse" id="NU11_33">33&#160;</span>Pero quema pejque quicuaj nacatl nopa israelitame, TOTECO cualanqui ininhuaya huan quintitlanili se hueyi cocolistli huan quichijqui ma miquica miyaqui tlacame. 
<span class="verse" id="NU11_34">34&#160;</span>Huan yeca quitocaxtijque nopa lugar Quibrot Hataava (Quibrot Hataava quiijtosnequi “Campa Quintlaltojque Catli Itzcuime”), pampa nopona quintlaltojque miyaqui catli tlahuel quinequiyayaj nacatl. </div>
<div class='p'>
<span class="verse" id="NU11_35">35&#160;</span>Huan nopa israelitame motlanantejque tlen Quibrot Hataava huan nejnentiyajque hasta Hazerot huan nopona mocajque se quesqui tonali.  </div>
<div class='psalmlabel' id='NU12_0'> 12</div>
<div class='s'>María huan Aarón ica camanaltique Moisés </div>
<div class='p'>
<span class="verse" id="NU12_1">1&#160;</span>Teipa María ihuaya Aarón pejque quiejelnamiquij Moisés, pampa Moisés mosihuajtijtoya ica se sihuatl catli ehua ipan tlali Etiopía. 
<span class="verse" id="NU12_2">2&#160;</span>Huan nojquiya quiijtojque: “¿Ajqueya quiijtohua para TOTECO san quicamanalhuía Moisés? Nojquiya techcamanalhuijtoc tojuanti.” Huan TOTECO quicajqui. </div>
<div class='p'>
<span class="verse" id="NU12_3">3&#160;</span>Melahuac Moisés eliyaya se tlacatl catli achi más moicnonequiyaya huan amo quen nochi sequinoc masehualme ipan tlaltipactli. 
<span class="verse" id="NU12_4">4&#160;</span>Huajca nimantzi TOTECO quiilhui Moisés, Aarón huan María: “Xiyaca amojuanti aneyi campa nopa yoyon tiopamitl campa timopantíaj.” </div>
<div class='p'>Huan nochi eyi yajque campa nopa yoyon tiopamitl. 
<span class="verse" id="NU12_5">5&#160;</span>Huajca TOTECO temoc ipan nopa mixtli huan moquetzqui campa puerta catli calaqui ipan nopa yoyon tiopamitl. Huan quinnotzqui Aarón ihuaya María huan quema monechcahuijque, 
<span class="verse" id="NU12_6">6&#160;</span>TOTECO quinilhui: “Xijtlacaquilica ni tlamantli catli nimechilhuis: </div>
<div class='q'>Quema nimechtitlanilía se tlajtol pannextijquetl para itztos amohuaya, </div>
<div class='q'>na niamoTECO, nimonextía ica ya ipan se temictli o nimocamanalhuía ihuaya ipan se tlanextili. </div>
<div class='q'>
<span class="verse" id="NU12_7">7&#160;</span>Pero amo quej nopa nijcamanalhuía ni notequipanojca Moisés. </div>
<div class='q'>Yaya catli achi más temachtli nechneltoquilía que nochi sequinoc notequipanojcahua. </div>
<div class='q'>
<span class="verse" id="NU12_8">8&#160;</span>Huan quema ihuaya Moisés nicamanalti, </div>
<div class='q'>timoixtlachilijtoque huan nicamanalti ica se camanali catli amo ohui huan catli nimantzi quimachilía. </div>
<div class='q'>Huan yaya quiita noixayac huan quen na niitztoc. </div>
<div class='q'>Huajca ¿quenque anmotlalijtoque anquiejelnamiquij notequipanojca Moisés?” </div>
<div class='p'>
<span class="verse" id="NU12_9">9&#160;</span>Huan TOTECO nelía cualanqui miyac ininhuaya huan quisqui. 
<span class="verse" id="NU12_10">10&#160;</span>Huan quema nopa mixtli mijcuini ipan nopa yoyon tiopamitl, María pejqui palani itlacayo huan mocajqui chipahuac. Huan quema Aarón moicancuepqui para quiitas María, quiitac quipixqui nopa fiero tlacayo palanca cocolistli catli itoca lepra. 
<span class="verse" id="NU12_11">11&#160;</span>Huajca nimantzi Aarón quiilhui Moisés: “Xijpiya hueyi moyolo tohuaya, noteco. Amo techtlatzacuilti por ni totlajtlacol. Nelía tihuihuitique huan yeca quen nopa ticamanaltique. 
<span class="verse" id="NU12_12">12&#160;</span>Pero amo xijcahua María ma mocahua quen se conetl catli tlacati mictoc catli quisa iijtico inana ica icuetlaxo ya san papalaca.” </div>
<div class='p'>
<span class="verse" id="NU12_13">13&#160;</span>Huajca Moisés quitzajtzili TOTECO: “¡Toteco Dios, nimitztlajtlanía xijchihua hueyi moyolo, huan xijchicahua!” </div>
<div class='p'>
<span class="verse" id="NU12_14">14&#160;</span>Huan TOTECO quinanquili: “Sintla itata san quiixchijchatosquía, monequi mopinahuasquía hasta chicome tonali, huajca xijquixtica huan ma itzto huejca tlen amoaltepe tlen amoyoyoncalhua para chicome tonali. Huan quema tlamis chicome tonali, sempa hueli mocuepas campa ichaj.” </div>
<div class='p'>
<span class="verse" id="NU12_15">15&#160;</span>Huan quej nopa María quiquixtijque huejca tlen inialtepe huan nopona mocajqui chicome tonali. Huan nopa israelitame amo mijcuinijque hasta sempa quiselijque María ipan inialtepe tlen yoyon calme. 
<span class="verse" id="NU12_16">16&#160;</span>Teipa motlanantejque tlen campa itztoyaj campa itoca Hazerot huan yajque quiquetzatoj ininchajchaj ipan nopa huactoc tlali catli itoca Parán.  </div>
<div class='psalmlabel' id='NU13_0'> 13</div>
<div class='s'>Moisés quintitlanqui tlapijpiyani ipan Canaán </div>
<div class='p'>
<span class="verse" id="NU13_1">1&#160;</span>Huan nopona TOTECO quicamanalhui Moisés huan quiilhui: </div>
<div class='p'>
<span class="verse" id="NU13_2">2&#160;</span>“Xiquintitlani tlacame para ma tlachiyatij quenicatza eltoc ipan nopa tlali Canaán catli na nimechmacas anisraelitame. Xijtitlani se tlayacanca tlacatl tlen sesen hueyi familia.” </div>
<div class='p'>
<span class="verse" id="NU13_3">3&#160;</span>Huajca senquistoc quen TOTECO quinahuati ma quichihua, Moisés quichijqui. Quintitlanqui tlayacanca israelitame ma quistehuaca ipan nopa huactoc tlali Parán huan yase ipan nopa cuali tlali. 
<span class="verse" id="NU13_4-15">4-15&#160;</span>Huan ya ni inintoca sesen tlayacanquetl tlen sesen hueyi familia catli yajque: </div>
<div class='b'> &#160; </div>
<div class='q'>Familia, Tlayacanquetl </div>
<div class='q'>Rubén, Samúa, icone Zacur </div>
<div class='q'>Simeón, Safat, icone Horí </div>
<div class='q'>Judá, Caleb, icone Jefone </div>
<div class='q'>Isacar, Igal, icone José </div>
<div class='q'>Efraín, Oseas, icone Nun </div>
<div class='q'>Benjamín, Palti, icone Rafú </div>
<div class='q'>Zabulón, Gadiel, icone Sodi </div>
<div class='q'>Manasés, icone José, Gadi, icone Susi </div>
<div class='q'>Dan, Amiel, icone Gemali </div>
<div class='q'>Aser, Setur, icone Micael </div>
<div class='q'>Neftalí, Nahbi, icone Vapsi </div>
<div class='q'>Gad, Geuel, icone Maqui </div>
<div class='b'> &#160; </div>
<div class='p'>
<span class="verse" id="NU13_16">16&#160;</span>Huajca ya ni elqui inintoca nopa tlacame catli Moisés quintitlanqui ma tlachiyatij ipan nopa tlali. Pero Moisés quitocaxpatlac Oseas, icone Nun, huan quitocaxti Josué. </div>
<div class='p'>
<span class="verse" id="NU13_17">17&#160;</span>Huan quema Moisés quintitlanqui ma tlajtlachiyatij nochi ipan nopa tlali Canaán, quinilhui: </div>
<div class='p'>―Xiyaca huan xipanoca ica norte ipan tlali Neguev huan xitlejcoca ipan nopa tepeme. 
<span class="verse" id="NU13_18">18&#160;</span>Huan xijtlachilica quenicatza eltoc ipan nopa tlali huan xijtlachilica sintla nopa tlacame catli itztoque nopona tejtetique o amo; sintla miyaqui inijuanti o amo miyaqui. 
<span class="verse" id="NU13_19">19&#160;</span>Xijtlachilica quenicatza eltoc nopa tlali, sintla cuali temaca itlajca, o amo. Xijtlachilica sintla nopa altepeme ipan catli itztoque moyahualojtoque ica tepamitl, o san tlapojtoc altepeme campa quiquetztoque ininchaj para se tlatoctzi. 
<span class="verse" id="NU13_20">20&#160;</span>Xijtlachilica sintla cuali nopa tlali huan miyac tlamantli moscaltía nopona, o amo. Xiquitaca sintla onca miyac cuame, o amo. Nojquiya xijcuica quentzi itlajca nopa tlali para antechhualiquilise. (Elqui ipohual nopa achtihui tlatequistli tlen itlajca xocomecatl.) </div>
<div class='p'>
<span class="verse" id="NU13_21">21&#160;</span>Huajca nopa tlacame yajque ichtacatzi tlachiyatoj ipan nochi nopa tlali tlen nopa huactoc tlali Zin hasta campa itoca Rehob ica norte, inechca campa itoca Hamat. 
<span class="verse" id="NU13_22">22&#160;</span>Quema quisque, yajque ica norte huan quipanoque nopa huactoc tlali campa itoca Neguev huan yajque hasta altepetl Hebrón. Nopona itztoyaj iteiximatcahua Ahimán, Sesai huan Talmai. Nochi inijuanti eliyayaj iteipan ixhuihua Anac. (Nopa altepetl Hebrón nelía quipixtoya miyac xihuitl. Ya quichijchijtoyaj huan quiquetztoyaj chicome xihuitl achtihui que quema pejqui altepetl Zoán ipan tlali Egipto catli nojquiya huejcajya tlasencahuali.) 
<span class="verse" id="NU13_23">23&#160;</span>Huan ajsitoj hasta ipan nopa tlamaya catli itoca Escol, huan nopona quitejque san se quechtli tlen itlajca xocomecatl, huan elqui hueyi hasta monejqui quicuapilojque nopa quechtli uvas ipan se cuahuitl huan ome tlacame quiquechpanojtihualajque. Huan nojquiya quihualicaque sequin granadas huan higos catli nopona moscaltiyaya. 
<span class="verse" id="NU13_24">24&#160;</span>Huan nopa israelitame quitocaxtijque nopa tlamayamitl Escol (Escol quinequi quiijtos “quechtli”), pampa nopona quitejque nopa hueyi quechtli tlen itlajca xocomecatl. </div>
<div class='p'>
<span class="verse" id="NU13_25">25&#160;</span>Huan quema ya tlantoyaj quitlachilijtinemij nopa tlali para 40 tonali, 
<span class="verse" id="NU13_26">26&#160;</span>mocuepque Cades ipan nopa huactoc tlali Parán campa itztoyaj Moisés, Aarón huan nochi ne sequinoc israelitame. Huan quinpohuilijque nochi catli quipantijtoyaj huan quinnextilijque nopa cuatlajcayotl catli oncayaya ipan nopa tlali. 
<span class="verse" id="NU13_27">27&#160;</span>Huan quen ni quiilhuijque Moisés: </div>
<div class='p'>―Tiyajque ipan nopa tlali catli techtitlanqui ma tijtlachilitij. Melahuac nochi temaca hasta mocahua itlajca, huan ya ni quentzi catli temaca nopa tlali. 
<span class="verse" id="NU13_28">28&#160;</span>Pero nopa tlacame catli nopona itztoque nelía tejtetique, huan nopa altepeme nelía huejhueyi, huan cuali moyahualojtoque ica tepamitl. Huan nojquiya tiquinitaque nopona iteipan ixhuihua Anac catli nelía huejcapantique. 
<span class="verse" id="NU13_29">29&#160;</span>Campa itoca Neguev itztoque nopa amalecitame, huan nopona campa tlahuejcapanco itztoque nopa heteos, jebuseos huan nopa amorreos. Huan iixmelac hueyi atl hasta campa hueyatl Jordán itztoque nopa cananeos. </div>
<div class='p'>
<span class="verse" id="NU13_30">30&#160;</span>Huajca Caleb quichijqui para ma ayacmo tlahuejchihuaca nochi nopa israelitame catli itztoyaj iixpa Moisés, huan quiijto: </div>
<div class='p'>―¡Ma tiyaca nimantzi huan ma timoaxcatica nopa tlali! ¡Temachtli tojuanti tihuelise tiquintlanise huan timoaxcatise! </div>
<div class='p'>
<span class="verse" id="NU13_31">31&#160;</span>Pero ne sequinoc catli yajtoyaj ihuaya quiijtojque: </div>
<div class='p'>―¡Amo! Tojuanti amo tihuelise timohuilanase ininhuaya nopa tlacame, pampa inijuanti más tetique que tojuanti. </div>
<div class='p'>
<span class="verse" id="NU13_32">32&#160;</span>Huan pejque quinilhuíaj nopa israelitame para nopa tlali huan nopa tlacame nopona nelía amo cuali eliyaya. Quiijtojque: </div>
<div class='p'>―Nopa tlali catli tijtlachilitoj quinpiyaj tlacame mahuililme. Tlahuel quimatij tlahuilanaj huan huejcapantique hasta temajmatíaj. 
<span class="verse" id="NU13_33">33&#160;</span>Nojquiya tiquinitaque nopona iteipan ixhuihua Anac catli tlahuel huejcapantique huan tejtetique. Inijuanti seyoc xinachtli masehualme catli amo quen tojuanti. Huan iniixpa timomajmatiyayaj san quen tipilchapoltzitzi. Huan tlen huejcapa inijuanti techtlachiliyayaj quen tiquinitaj pilchapoltzitzi.  </div>
<div class='psalmlabel' id='NU14_0'> 14</div>
<div class='s'>Israelitame motzontochontilijque iixpa TOTECO </div>
<div class='p'>
<span class="verse" id="NU14_1">1&#160;</span>Huajca nochi nopa israelitame pejque cuatzajtzij huan seyohual chocayayaj huan tlahuejchihuayayaj. 
<span class="verse" id="NU14_2">2&#160;</span>Huan nochi pejque quiejelnamiquij Moisés huan Aarón. Quiijtohuayayaj: “¡Achi más cuali timictosquíaj nepa ipan tlali Egipto! ¡O cuali timiquisquíaj nica ipan ni huactoc tlali, 
<span class="verse" id="NU14_3">3&#160;</span>para amo techhuicas TOTECO ipan nopa tlali, huan nopona techmictise ica machete! Huan quema techmictise, tosihuajhua huan toconehua mocahuase ininmaco tocualancaitacahua para mochihuase inintequipanojcahua. ¡Achi más cuali elisquía timocuepasquíaj sempa ipan tlali Egipto!” </div>
<div class='p'>
<span class="verse" id="NU14_4">4&#160;</span>Huajca nimantzi pejque moilhuíaj se ica seyoc: “¡Ma tijtlalica se totlayacanca para ma techhuica para timocuepase tlali Egipto!” </div>
<div class='p'>
<span class="verse" id="NU14_5">5&#160;</span>Huajca Moisés ihuaya Aarón motlancuaquetzque iniixpa nochi nopa israelitame huan hasta moixtlaltenamijque. 
<span class="verse" id="NU14_6">6&#160;</span>Huan Josué ihuaya Caleb catli quitlachilitoj nopa tlali, quitzayanque ininyoyo para quinextise tlahuel motequipachoyayaj, 
<span class="verse" id="NU14_7">7&#160;</span>huan inijuanti quinilhuijque nochi nopa israelitame: </div>
<div class='p'>―¡Techtlacaquilica! Nopa tlali catli tijtlachilitoj nelía nel cuali. 
<span class="verse" id="NU14_8">8&#160;</span>Sintla TOTECO paqui ica tojuanti, ya techhuicas ipan nopa cuali tlali catli nochi temaca hasta mocahua huan ya techmactilis. 
<span class="verse" id="NU14_9">9&#160;</span>Pero amo xiquixpanoca TOTECO, niyon amo xiquinimacasica nopa tlacame nopona, pampa nimantzi tiquintlanise. Amo aqui catli huelis quinmanahuis pampa TOTECO itztoc tohuaya. Huajca amo ximajmahuica. </div>
<div class='p'>
<span class="verse" id="NU14_10">10&#160;</span>Pero nochi nopa israelitame quinequiyayaj quintzontepachose. Huan iniixpa nochi nopa israelitame monexti itlatlanex TOTECO ipan nopa yoyon tiopamitl campa mopantíaj. 
<span class="verse" id="NU14_11">11&#160;</span>Huan TOTECO quiilhui Moisés: </div>
<div class='p'>―¿Hasta quema nechcuatotonise ni israelitame? ¿Amo quema nechneltocase masque nijchijtoc tlahuel miyac tlanextilijcayotl iniixpa? 
<span class="verse" id="NU14_12">12&#160;</span>Na niquincocos ica se miquilistli huan niquinpolihuiltis. Huan ica ta nijchihuas seyoc tlamantli masehualme catli achi más hueyi huan más tejtetique huan amo quen inijuanti. </div>
<div class='p'>
<span class="verse" id="NU14_13">13&#160;</span>Pero Moisés quinanquili TOTECO huan quiilhui: </div>
<div class='p'>―Sintla quej nopa tijchihuas, nimantzi quicaquise nopa Egipto ehuani catli quiitaque quen tiquinquixti ni masehualme ipan inintlal ica mohueyi chicahualis. 
<span class="verse" id="NU14_14">14&#160;</span>Huan nopa Egipto ehuani quicaquise huan quinpohuilise masehualme nica. Pampa masehualme ipan ni tlali quicactoque tlen ta mohueyi chicahualis huan quenicatza nochipa tiitztoc tlajco tojuanti. Quicactoque quenicatza techixtlachilía para techcamanalhuis quema nopa mixtli catli moaxca moquetza totzonixco. Huan quenicatza techyacana ica se mixtli tonaya huan ica se tlilelemectli tlayohua. 
<span class="verse" id="NU14_15">15&#160;</span>Sintla tiquinmictis nochi ni israelitame san ica sempa, nochi masehualme ipan sequinoc tlalme catli quicactoque tlen mohueyitilis quiijtose, 
<span class="verse" id="NU14_16">16&#160;</span>ta tiquinmicti ipan ni huactoc tlali pampa amo tihuelqui tiquinmocuitlahui para itztose hasta tiquinhuicas ipan ne cuali tlali catli tiquintencahuili para tiquinmacas. 
<span class="verse" id="NU14_17">17&#160;</span>Huajca yeca ama nimitztlajtlanía, xijnexti mohueyi chicahualis huan xiquintlapojpolhui. Xijchihua quen techilhuijtoc para tijchihuas. Toteco, ta tiquijtojtoc, 
<span class="verse" id="NU14_18">18&#160;</span>amo nimantzi ticualanis, huan tlahuel hueyi motlaicnelilis. Titetlapojpolhuía tlaixpanolme, pero amo tiquixpolos inintlajtlacol quen san amo tleno quichijtoque. Pampa tiquijtohua ica ta, sesen tlajtlacoli quihuica itlatzacuiltilis. Huan quema se tetaj tlajtlacolchihua, tijtlatzacuiltía huan tiquintlatzacuiltía iconehua huan iteipan ixhuihua huan hasta iteipan ixhuihua quipiyase ininconehua por catli quichijqui ne tetaj. Quej nopa tiquijtojtoc TOTECO. 
<span class="verse" id="NU14_19">19&#160;</span>Huajca ama ica nopa mohueyi teicnelijcayo, xiquintlapojpolhui inintlajtlacol nochi ni masehualme san quen miyac huelta tiquintlapojpolhuijtoc tlen quema tiquistejque ipan tlali Egipto. </div>
<div class='s'>TOTECO quintlatzacuilti nopa israelitame </div>
<div class='p'>
<span class="verse" id="NU14_20">20&#160;</span>Huan TOTECO quiijto: </div>
<div class='p'>―Cualtitoc, niquintlapojpolhuis quen techtlajtlanijtoc. 
<span class="verse" id="NU14_21">21&#160;</span>Pero melahuac nimitzilhuía quen temachtli na niitztoc huan temachtli notlatlanex nesis campa hueli ipan nochi tlaltipactli, 
<span class="verse" id="NU14_22">22&#160;</span>nojquiya temachtli niyon se tlen ni masehualme catli quiitztoque nohueyitilis amo quiitas nopa cuali tlali. Pampa masque quiitztoque nochi nopa tlanextilijcayotl catli nijchijqui ipan tlali Egipto huan ipan huactoc tlali, nechyejyecojtoque huan amo quineltocatoque notlanahuatil ya majtlactli hueltas. 
<span class="verse" id="NU14_23">23&#160;</span>Huajca niyon se tlen ni masehualme amo quiitase nopa cuali tlali catli niquinilhui niquinmacas inintatahua. Amo aqui catli nechhuejcamajcajtoc quiitas. 
<span class="verse" id="NU14_24">24&#160;</span>Pero notequipanojca Caleb, quena. Pampa ya quipixtoc seyoc tlamantli iyolo huan senquistoc nechneltocatoc, ya, quena, nijcahuilis ma calaqui ipan nopa tlali catli quitlachilito, huan ya ihuaya iconehua quiselise catli iniaxca nopona. 
<span class="verse" id="NU14_25">25&#160;</span>Huan pampa anquinimacasij nopa amalecitame huan cananeos catli itztoque ipan nopa tlamayamitl, mostla monequi anmocuepase ipan huactoc tlali ipan nopa ojtli catli yohui Hueyi Atl Chichiltic. </div>
<div class='p'>
<span class="verse" id="NU14_26">26&#160;</span>Huan nojquiya TOTECO quiilhui Moisés ihuaya Aarón: </div>
<div class='p'>
<span class="verse" id="NU14_27">27&#160;</span>―Ayacmo niquinijiyohuis ni masehualme catli nechejelnamictinemij. Niquincactoc nochi catli noca camanaltij. 
<span class="verse" id="NU14_28">28&#160;</span>Huajca xiquinyolmelahua: ‘Nimotestigojquetza ica noseltzi, niamoTECO, para nimechchihuilis catli nijcajqui anquiijtohuaj. Anquiijtojque achi cuali anmiquisquíaj ipan ne huactoc tlali, 
<span class="verse" id="NU14_29">29&#160;</span>huan yeca nochi catli anquiaxitijtoque 20 xihuitl huan anmoijcuilojtoque ipan nopa censo, monequi anmiquise ipan ni huactoc tlali pampa antechejelnamijque. 
<span class="verse" id="NU14_30">30&#160;</span>Niyon se tlen amojuanti amo ancalaquise ipan nopa tlali catli nimomatlananqui hasta ilhuicac huan niquijto para melahuac nimechmacasquía. San calaquise Caleb, icone Jefone, huan Josué, icone Nun. 
<span class="verse" id="NU14_31">31&#160;</span>Huan amoconehua catli anquiijtojque huetzisquíaj ininmaco amocualancaitacahua, na niquinhuicas ipan nopa cuali tlali catli anquihuejcamajcajque. 
<span class="verse" id="NU14_32">32&#160;</span>Pero amotlacayohua mocahuas ipan ni huactoc tlali. 
<span class="verse" id="NU14_33">33&#160;</span>Huan amoconehua nejnentinemise ipan ni huactoc tlali para 40 xihuitl. Quej nopa inijuanti quiixtlahuase por amotlajtlacolhua hasta nochi amojuanti anmiquise ipan ni huactoc tlali. 
<span class="verse" id="NU14_34">34&#160;</span>Anquitlachilijtinenque 40 tonali nopa cuali tlali, huan yeca nojquiya anquiselise amotlatzacuiltil 40 xihuitl para antlaxtlahuase nopa amotlajtlacolhua, se xihuitl para sesen tonal. Quej nopa anquimatise quenicatza ipanti se catli nechhuejcamajcahua.’ Quej nopa xiquinilhuica. 
<span class="verse" id="NU14_35">35&#160;</span>Na niamoTECO nimechyolmelajtoc, huan quej nopa nimechchihuilis nochi antzontojtochon tlacame catli anmosansejcotlalijtoque para amo anquichihuase catli cuali nohuaya. Nochi anmiquise ipan ni huactoc tlali. </div>
<div class='s'>Mijque catli quitlachilitoj nopa tlali </div>
<div class='p'>
<span class="verse" id="NU14_36">36&#160;</span>TOTECO quinmicti nopa tlacame catli Moisés quintitlanqui para ma quitlachilitij nopa cuali tlali huan teipa inijuanti mocuepque huan camanaltique fiero tlen catli quiitztoyaj 
<span class="verse" id="NU14_37">37&#160;</span>Inijuanti mijque ica se cocolistli nopona iixpa TOTECO. 
<span class="verse" id="NU14_38">38&#160;</span>San Josué, icone Nun, ihuaya Caleb, icone Jefone, mocajque yoltoque, huan nochi nopa sequinoc tlacame catli quitlachilitoj nopa cuali tlali huetzque mictoque. </div>
<div class='s'>Inincualancaitacahua quintlanque nopa israelitame </div>
<div class='p'>
<span class="verse" id="NU14_39">39&#160;</span>Huan quema Moisés quinilhui nopa israelitame nochi catli TOTECO quinilhuijtoya, nochi tlahuel motequipachojque. 
<span class="verse" id="NU14_40">40&#160;</span>Huan hualmostla cualca mejque huan pejque tlejcoj campa nopa tepeme catli eltoya nechca, huan quiijtohuayayaj: </div>
<div class='p'>―Melahuac titlajtlacolchijtoque, pero ama nica tiitztoque. Ma tiyaca nimantzi timoaxcatise nopa tlali catli TOTECO techilhuijtoc para techmacas. </div>
<div class='p'>
<span class="verse" id="NU14_41">41&#160;</span>Pero Moisés quinilhui: </div>
<div class='p'>―¡Amo xiquixpanoca catli TOTECO quiijtojtoc! ¡Nopa tlamantli catli anquichihuaj amo quisas cuali! 
<span class="verse" id="NU14_42">42&#160;</span>Amo xiyaca, pampa TOTECO amo itztoc amohuaya, huan temachtli anmechtlanise amocualancaitacahua. 
<span class="verse" id="NU14_43">43&#160;</span>Nopa amalecitame huan nopa cananeos amohuaya motlalise, huan anhuetzise ininmaco, huan anmechmictise. Amo anquitlacaquilijtoque TOTECO, huan TOTECO amo itztos amohuaya. </div>
<div class='p'>
<span class="verse" id="NU14_44">44&#160;</span>Pero inijuanti amo quichihuilijque cuenta huan tlejcotiyajque ipan nopa tepetl masque niyon Moisés, niyon nopa caxa catli quipixtoya catli quintencahuilijtoya TOTECO amo yajqui ininhuaya. 
<span class="verse" id="NU14_45">45&#160;</span>Huajca motlananque nopa amalecitame ihuaya nopa cananeos catli itztoyaj ipan nopa tlali huan temoque, huan quinmictijtihualajque nopa israelitame hasta Horma.  </div>
<div class='psalmlabel' id='NU15_0'> 15</div>
<div class='s'>Tlanahuatilme para tlacajcahualistli </div>
<div class='p'>
<span class="verse" id="NU15_1">1&#160;</span>Huan TOTECO quicamanalhui Moisés huan quiilhui: </div>
<div class='p'>
<span class="verse" id="NU15_2">2&#160;</span>“Xiquincamanalhui nopa israelitame huan xiquinilhui quema calactiyase ipan nopa cuali tlali catli niquinmacas para ipan itztotij, 
<span class="verse" id="NU15_3">3&#160;</span>huan quinequise nechpaquilismacase ica se tlacajcahualistli tlatlatili, o se tlacajcahualistli catli nechmacase ipan tlitl, quej ni monequi quichihuase. Masque nechmacase nopa tlacajcahualistli pampa quitlamichijtoque se tlenijqui catli nechtencahuilijtoque quichihuase, o pampa huelis san ica ininpaquilis quinequij nechmacase se tlenijqui, o pampa ajsis se ilhuitl quema monequi se tlacajcahualistli, o quinequij nechyolpactise ica catli mijyotis ajhuiyac noixpa, huajca monequi nechmacase se borrego, se chivo, o se becerro. 
<span class="verse" id="NU15_4">4&#160;</span>Ihuaya sesen tlacajcahualistli monequi nojquiya nechmacase nopa tlacajcahualistli tlen harina catli ihuaya yohui. Sintla se pilborregojtzi nechmacase, monequi ihuaya nechmacase ome kilo catli cuali harina tlamaneloli ica se litro aceite. 
<span class="verse" id="NU15_5">5&#160;</span>Huan sintla nechmacase se pilborregojtzi quen se tlacajcahualistli tlatoyahuali, nechmacase se litro xocomeca atl quen se tlacajcahualistli tlatoyahuali huan mijyotis cuali noixpa. 
<span class="verse" id="NU15_6">6&#160;</span>Huan sintla nechmacase se oquich borrego, ihuaya nechmacase nojquiya nahui kilos catli cuali harina tlamaneloli ica se litro huan se achi tlen aceite. 
<span class="verse" id="NU15_7">7&#160;</span>Huan nojquiya ihuaya nechmacase se litro huan se achi tlen xocomeca atl quen se tlacajcahualistli tlatoyahuali noixpa. 
<span class="verse" id="NU15_8">8&#160;</span>Huan sintla nechtencahuilise se becerro para se tlacajcahualistli tlatlatili, o pampa quitlamiltijtoque catli nechtencahuilijtoque quichihuase, o sintla nechmacase pampa quinequij quipiyase tlayoltlalili nohuaya, 
<span class="verse" id="NU15_9">9&#160;</span>monequi ihuaya nopa becerro nechmacase se tlacajcahualistli tlen chicuase kilos catli cuali harina tlamaneloli ica ome litros tlen aceite. 
<span class="verse" id="NU15_10">10&#160;</span>Huan ihuaya nojquiya nechmacase ome litros tlen xocomeca atl quen se tlacajcahualistli tlatoyahuali noixpa. Huan nochi san sejco quitlatise huan mijyotis ajhuiyac noixpa huan nechpactis. 
<span class="verse" id="NU15_11-12">11-12&#160;</span>Huajca quej ni sese israelita monequi quisencahuas sesen becerro, sese oquich borrego, sesen pilborregojtzi, o sesen chivo catli nechmacase. 
<span class="verse" id="NU15_13">13&#160;</span>Nochi israelitame quichihuase nochi ya ni quema nechmacase se tlacajcahualistli catli quitlatíaj para ajhuiyac niquijnecuis. </div>
<div class='p'>
<span class="verse" id="NU15_14">14&#160;</span>“Huan san se quichihuas se catli seyoc tlali ejquetl catli itztos amohuaya, huan quinequis nojquiya nechtencahuilis se tlacajcahualistli catli quitlatis. Nochi san se tlanahuatili quitoquilise para quenicatza cuali quisencahuase inintlacajcahualis para na. 
<span class="verse" id="NU15_15">15&#160;</span>Israelitame huan seyoc tlali ehuani catli mocahuaj ininhuaya san se tlanahuatili quitoquilise para nochipa. 
<span class="verse" id="NU15_16">16&#160;</span>Quej nopa anisraelitame huan seyoc tlali ehuani san se anitztose noixpa.” </div>
<div class='p'>
<span class="verse" id="NU15_17">17&#160;</span>Huan TOTECO quicamanalhui Moisés huan quiilhui: </div>
<div class='p'>
<span class="verse" id="NU15_18">18&#160;</span>“Xiquinilhui nochi israelitame quema calactose ipan nopa cuali tlali campa na niquinhuicas, 
<span class="verse" id="NU15_19">19&#160;</span>huan pehuase quicuase nopa trigo catli temaca nopa tlali, monequi quiiyocatlalise se achi para nechtencahuilise. 
<span class="verse" id="NU15_20">20&#160;</span>Quema achtihui quisentilise trigo sesen xihuitl huan quichihuase nopa achtihui tixtli, ma nechsencahuilica se pantzi huan quihuisose noixpa quen se tlacajcahualistli tlen pantzi tlen nopa trigo pixquistli. 
<span class="verse" id="NU15_21">21&#160;</span>Huan quitencahuase ni tlacajcahualistli tlen nopa achtihui trigo ipan sesen xihuitl hasta iniixhuihua quinpiyase iniixhuihua huan para nochipa. </div>
<div class='p'>
<span class="verse" id="NU15_22-23">22-23&#160;</span>“Huan masque nelía quinequise quichihuase nochi senquistoc cuali, sintla inijuanti o iniixhuihua teipa ehuani, amo quichihuase nochi ni tlanahuatilme catli nimechmacatoc ica Moisés hasta quema nipejqui nijmaca tlanahuatilme, huajca ya ni catli monequi quichihuase. 
<span class="verse" id="NU15_24">24&#160;</span>Quema san sejco inijuanti momacase cuenta para amo nochi tlamantli catli quichihuayayaj eltoya senquistoc cuali noixpa, monequi nechtencahuilise se becerro quen se tlacajcahualistli tlatlatili catli tlahuel ajhuiyac mijyotis para na. Huan ihuaya nechmacase itlacajcahualis tlen harina huan tlen xocomeca atl quen quiijtohua nopa tlanahuatili catli nimechilhuijtoc. Huan nojquiya nechtencahuilise se chivo quen se tlacajcahualistli por nopa tlajtlacoli catli quichijque. 
<span class="verse" id="NU15_25">25&#160;</span>Huajca nopa totajtzi nechmacas nopa tlacajcahualistli para nechixtzacuilis inintlajtlacolhua nochi israelitame huan niquintlapojpolhuis, pampa ya nechtencahuili nopa tlacajcahualistli por nopa tlajtlacoli catli quichijque masque amo quimatiyayaj. 
<span class="verse" id="NU15_26">26&#160;</span>Huan na niquintlapojpolhuis nochi israelitame huan nochi seyoc tlali ehuani catli itztose ininhuaya por nopa tlajtlacoli catli nochi inijuanti sentic quichijque masque amo quimatiyayaj. </div>
<div class='p'>
<span class="verse" id="NU15_27">27&#160;</span>“Sintla tlajtlacolchihuas se masehuali san pampa amo quimati, quema momacas cuenta catli quichijqui, quitencahuas se sihua chivo catli san quipiya se xihuitl quen se tlacajcahualistli por tlajtlacoli. 
<span class="verse" id="NU15_28">28&#160;</span>Huan nopa totajtzi nechmacas nopa tlacajcahualistli para nechixtzacuilis itlajtlacol noixpa pampa amo quimatiyaya sintla quichihuayaya se tlajtlacoli, huan na nijtlapojpolhuis. 
<span class="verse" id="NU15_29">29&#160;</span>Huan ni tlanahuatili monequi san se quitoquilise israelitame huan catli seyoc tlali ehuani catli itztose amohuaya quema quichihuaj tlajtlacoli pero amo quimatiyayaj. </div>
<div class='p'>
<span class="verse" id="NU15_30">30&#160;</span>“Pero sintla tlajtlacolchihua se tlacatl ica ipaquilis, masque se israelita o amo, yaya tlahuel nechhuejcamajcahua na, niamoTECO, huan monequi miquis para ayacmo itztos amohuaya. 
<span class="verse" id="NU15_31">31&#160;</span>Anquimictise pampa amo quinejqui quicaquis nocamanal huan amo quineltocac notlanahuatil, huan nochi itlajtlacol huetzis ipan ya.” </div>
<div class='s'>Tlatzacuiltilistli por catli tequiti ipan sábado </div>
<div class='p'>
<span class="verse" id="NU15_32">32&#160;</span>Quema nopa israelitame itztoyaj ipan nopa huactoc tlali, quipantijque se tlacatl quisentiliyaya cuahuitl ipan se tonal para mosiyajquetzase. 
<span class="verse" id="NU15_33">33&#160;</span>Huan inijuanti catli quipantijque quihuicaque iixpa Moisés ihuaya Aarón huan iniixpa nochi israelita tlayacanani, 
<span class="verse" id="NU15_34">34&#160;</span>huan quitlalijque ipan tlatzactli pampa ayamo quimatiyayaj tlaque ipaquilis TOTECO para quichihuilise. 
<span class="verse" id="NU15_35">35&#160;</span>Pero teipa TOTECO quiilhui Moisés: “Nopa tlacatl monequi miquis. Nochi anisraelitame monequi anquiquixtise huejca tlen amoaltepe campa anquinquetztoque amoyoyoncalhua huan anquitepachose hasta miquis.” </div>
<div class='p'>
<span class="verse" id="NU15_36">36&#160;</span>Huajca nopa israelitame quiquixtijque nopa tlacatl tlen inialtepe huan quihuicaque huejca. Huan quitzontepachojque hasta quimictijque senquistoc quen TOTECO quinahuatijtoya Moisés. </div>
<div class='s'>Itenhuaxo ipan itencuelpachol ininyoyo </div>
<div class='p'>
<span class="verse" id="NU15_37">37&#160;</span>Huan TOTECO quicamanalhui Moisés, huan quiilhui: </div>
<div class='p'>
<span class="verse" id="NU15_38">38&#160;</span>“Xiquincamanalhui nochi israelitame, huan xiquinilhui ma mochihuilica inintenhuaxo para quiilpise ipan itencuelpachol nochi ininyoyo. Monequi quitlalise itenhuaxo ica icpatl catli azultic. 
<span class="verse" id="NU15_39">39&#160;</span>Huan quema anquitlachilise itenhuaxo amoyoyo, anquielnamiquise itlanahuatil TOTECO huan anquitoquilise. Huan amo antechcajtehuase quen se tlacanenca sihuatl quicahua ihuehue. Niyon amo anquichihuase san catli anquinequij anquichihuase, o catli anmoilhuíaj para cuali. 
<span class="verse" id="NU15_40">40&#160;</span>Quej nopa anquielnamiquise nochi notlanahuatil huan anquineltocase, huan aneltose antlatzejtzeloltique san para na, niamoTeco Dios. 
<span class="verse" id="NU15_41">41&#160;</span>Na niDIOS amoTeco, huan na catli nimechquixti ipan tlali Egipto para antechiximatise para niamoTECO. Quena, na niamoTECO Dios.”  </div>
<div class='psalmlabel' id='NU16_0'> 16</div>
<div class='s'>Itlajtlacol Coré huan itlatzacuiltil </div>
<div class='p'>
<span class="verse" id="NU16_1">1&#160;</span>Se tonal pejque motlananaj Coré ihuaya Datán, Abiram huan On. (Coré eliyaya icone Izhar, catli eliyaya icone Coat, catli eliyaya icone Leví huejcajya. Huan Datán huan Abiram eliyayaj iconehua Eliab huan On eliyaya icone Pelet. Huan nochi ni eyi itztoyaj iteipan ixhuihua Rubén catli itztoya huejcajya.) 
<span class="verse" id="NU16_2">2&#160;</span>Huan Coré, Datán, Abiram huan On mohueyimatque huan motlananque ininhuaya 250 israelita tlayacanani. Nopa 250 tlacame quihuicayayaj tequiticayotl huan tetlalnamictiyayaj huan nochi israelitame quiniximatiyayaj. 
<span class="verse" id="NU16_3">3&#160;</span>Huan nochi inijuanti mosentilijque huan motlalijque iixpa Moisés ihuaya Aarón, huan quinilhuijque: </div>
<div class='p'>―Ayacmo timechijiyohuise más. Amojuanti amo más ancuajcualme que sequinoc tiisraelitame. Nochi tiisraelitame techtlapejpenijtoc TOTECO, huan yaya itztoc tohuaya nochi tojuanti. Huajca ¿quenque amojuanti tlahuel anmohueyichihuaj huan anquinequij antechnahuatise nochi sequinoc tiisraelitame? </div>
<div class='p'>
<span class="verse" id="NU16_4">4&#160;</span>Huan quema Moisés quicajqui nopa tlamantli, motlancuaquetzqui huan motlancuaixtlapacho iixpa TOTECO. 
<span class="verse" id="NU16_5">5&#160;</span>Teipa quiilhui Coré ininhuaya catli quitoquiliyayaj: </div>
<div class='p'>―Mostla ica ijnaloc TOTECO quinextis ajqueya iaxcahua huan ajqueya quinita para tlatzejtzeloltique huan ajqueya ya quitlapejpenijtoc para quinechcahuis ica tlacajcahualistli, pampa san catli TOTECO quitlapejpenis huelis quimactilis tlacajcahualistli. 
<span class="verse" id="NU16_6">6&#160;</span>Huajca xijchihuaca ya ni para tijmatise: Coré, ta huan nochi catli itztoque mohuaya, mostla xijcuica popochcomitl, 
<span class="verse" id="NU16_7">7&#160;</span>huan ipan xijtlalica tlicoli. Huan xijtemilica copali huan xijtlalica iixpa TOTECO. Huan nopa tlacatl catli TOTECO quitlapejpenis, ya nopa catli tiquitase para tlatzejtzeloltic. Amojuanti, anlevitame, tlahuel anmohueyimajtoque. </div>
<div class='p'>
<span class="verse" id="NU16_8">8&#160;</span>Nojquiya Moisés quiilhui Coré: </div>
<div class='p'>―¡Techtlacaquilica, anlevitame! 
<span class="verse" id="NU16_9">9&#160;</span>¿Amo anquiitaj para hueyi ipati catli Toteco Dios anmechchihuilijtoc? ¿Para tlen anquiitaj para tlahuel pilquentzi para TOTECO catli tiisraelitame tijhueyichihuaj anmechtlapejpenijtoc san amojuanti para aniaxcahua? Anmechiyocatlalijtoc tlen nochi sequinoc israelitame para anquinechcahuise huan antequitise ipan ni iyoyon tiopa campa yaya mocahua tohuaya. Nica eltoc campa anquintequipanose nochi israelitame. 
<span class="verse" id="NU16_10">10&#160;</span>Quena, TOTECO mitztlapejpenijtoc ta, tiCoré, huan nochi moicnihua catli levitame para antequitise inechca. Amo cuali para anquiitaj ya nopa quen amo tleno. ¿Para tlen ama anquinequij anmochihuase antotajtzitzi nojquiya? 
<span class="verse" id="NU16_11">11&#160;</span>Amo anmotochonchijtoque ica Aarón huan anquitlaijilhuíaj. Yaya amo tleno quichijtoc. Anmotochonchijtoque huan anquitlaijilhuíaj TOTECO. </div>
<div class='p'>
<span class="verse" id="NU16_12">12&#160;</span>Teipa Moisés tlanahuati ma quinotzatij Datán huan Abiram catli eliyayaj iconehua Eliab, pero san tlananquilijque: </div>
<div class='p'>―Amo tiyase. 
<span class="verse" id="NU16_13">13&#160;</span>Ta timoilhuía tlahuel pilquentzi para techquixtijtoc ipan tlali Egipto catli temacayaya itlajca hasta mocahua para ma timiquiquij nica ipan ni huactoc tlali, huan ¿ama tijnequi tielis titotlanahuatijca nojquiya? 
<span class="verse" id="NU16_14">14&#160;</span>Amo techhuicatoc ipan se tlali catli nochi temaca hasta mocahua, niyon amo techmacatoc se tomil, niyon se toxocomecamil. Tijnequi nochi ma timitztoquilica quen san tipopoyotzitzi. ¡Amo, amo timitzitatij! </div>
<div class='p'>
<span class="verse" id="NU16_15">15&#160;</span>Huajca Moisés tlahuel cualanqui huan quiilhui TOTECO: </div>
<div class='p'>―Amo xiquinselili inintlacajcahualis. Na amo tleno niquincuilijtoc, niyon se pilburrojtzi. Amo tleno catli amo cuali nijchihuilijtoc niyon se tlen inijuanti. </div>
<div class='p'>
<span class="verse" id="NU16_16">16&#160;</span>Teipa Moisés quiilhui Coré: </div>
<div class='p'>―Mostla ximonextica iixpa TOTECO, huan Aarón nojquiya nopona itztos. 
<span class="verse" id="NU16_17">17&#160;</span>Sesen amojuanti xijhuicaca amopopochco huan ipan ma quitlali copali. Ta ihuaya Aarón huan ne sequinoc 250 tlacame anquihuicase amopopochco huan anquitlalise san sejco iixpa TOTECO. </div>
<div class='p'>
<span class="verse" id="NU16_18">18&#160;</span>Huajca sesen tlen inijuanti quicuic ipopochco, huan ipan quitlali tlicoli huan copali huan moquetzqui ihuaya Moisés huan Aarón iixpa nopa yoyon tiopamitl campa timopantíaj ihuaya TOTECO. 
<span class="verse" id="NU16_19">19&#160;</span>Huan Coré quichijtoya ma mosentilica nopona nochi nopa israelitame para ma quitlachilica tlaque panos. Huan itlatlanex TOTECO monexti iniixpa nochi nopa israelitame. </div>
<div class='p'>
<span class="verse" id="NU16_20">20&#160;</span>Huan TOTECO quicamanalhui Moisés ihuaya Aarón huan quinilhui: </div>
<div class='p'>
<span class="verse" id="NU16_21">21&#160;</span>―Ximoiyocatlalica tlen nochi ni tzontojtochon tlacame, huan na niquintzontlamiltis ipan se tlatoctzi. </div>
<div class='p'>
<span class="verse" id="NU16_22">22&#160;</span>Huan Moisés huan Aarón motlancuaquetzque iixpa TOTECO hasta tlaltenamijque, huan quiijtojque: </div>
<div class='p'>―¡Ay Toteco Dios! Ta catli tiquinmaca nemilistli nochi masehualme, amo xicualani ininhuaya nochi ni israelitame por itlajtlacol san se tlacatl. </div>
<div class='p'>
<span class="verse" id="NU16_23">23&#160;</span>Huajca TOTECO quiilhui Moisés: </div>
<div class='p'>
<span class="verse" id="NU16_24">24&#160;</span>―Xiquincamanalhui nochi nopa israelitame huan xiquinnahuati ma mijcuinica tlen ininchaj Coré, Datán huan Abiram. </div>
<div class='p'>
<span class="verse" id="NU16_25">25&#160;</span>Huajca Moisés motlanantejqui huan yajqui campa itztoya Coré, Datán huan Abiram, huan quitoquilijque nochi nopa 250 tlayacanca israelitame. 
<span class="verse" id="NU16_26">26&#160;</span>Huan nopona Moisés quinilhui nopa masehualme: </div>
<div class='p'>―Ximoiyocatlalica tlen ininyoyoncalhua ni tlacame catli fierojtique, huan amo xijcuica tleno catli iniaxca para amo ancalaquise ipan inintlajtlacol nojquiya. </div>
<div class='p'>
<span class="verse" id="NU16_27">27&#160;</span>Huan nopa israelitame mijcuinijque tlen ininchajchaj. Huan Coré, Datán huan Abiram ininhuaya ininsihuajhua, huan ininconehua moquetztoyaj calixpa nechca sese ininpuerta. 
<span class="verse" id="NU16_28">28&#160;</span>Huan Moisés quiijto: </div>
<div class='p'>―Ica ya ni anquimatise para TOTECO nechtitlantoc para ma nijchihua nochi catli nijchijtoc, huan amo nijchihua san pampa na nijnejqui. 
<span class="verse" id="NU16_29">29&#160;</span>Sintla ni tlacame miquise quen sequinoc tlacame miquij, huajca TOTECO amo nechtitlantoc ma nimechyacanas. 
<span class="verse" id="NU16_30">30&#160;</span>Pero sintla TOTECO quichihuas se tlamantli catli amo quema anquiitztoque huan ni tlali tlapohuis huan quintolos ica nochi catli inijuanti quipiyaj, huan nochi huetzise yoltoque tlalijtic, huajca anquimatise para ni tlacame quiixpanotoque TOTECO. </div>
<div class='p'>
<span class="verse" id="NU16_31">31&#160;</span>Huan quema tlanqui camanalti Moisés, nopa tlali motlapo campa inijuanti itztoyaj, 
<span class="verse" id="NU16_32">32&#160;</span>huan quintolo nochi nopa tlacame catli mosentilijtoyaj ihuaya Coré ininhuaya ininsihuajhua huan ininconehua catli ininhuaya itztoyaj huan nochi catli quipiyayayaj. 
<span class="verse" id="NU16_33">33&#160;</span>Huan nochi inijuanti huetzque yoltoque tlalijtic ica nochi catli eliyaya iniaxca, huan nopa tlali sempa motzajqui. Quej nopa nochi catli tlajtlacolchijque polijque huan ayacmo itztoyaj ica nopa israelitame. 
<span class="verse" id="NU16_34">34&#160;</span>Huan quema nopa israelitame catli itztoyaj ininnechca quicajque cuatzajtzique catli huetziyayaj, motlalojtejque huan quiijtojtiyajque: “Huelis techtolos nojquiya.” 
<span class="verse" id="NU16_35">35&#160;</span>Huan nojquiya TOTECO quititlanqui tlitl huan quintlamitlati nochi nopa 250 tlacame catli quitlatijtoyaj nopa copali. </div>
<div class='p'>
<span class="verse" id="NU16_36">36&#160;</span>Huajca TOTECO quiilhui Moisés: </div>
<div class='p'>
<span class="verse" id="NU16_37">37&#160;</span>“Xijnahuati Eleazar itelpoca Aarón para ma quiquixti nochi nopa popochcomitl catli mopantía ipan nopa tlitl campa mijcatzitzi pampa tlatzejtzeloltic. Ma quisemana huan ma quisehui nopa tlicoli 
<span class="verse" id="NU16_38">38&#160;</span>catli eltoc ipan sesen ininpopochco nopa tlacame catli tlajtlacolchijque huan yeca mijque, pampa mochijque tlatzejtzeloltique nopa popochcome quema quitequihuijque noixpa. Xiquincuica huan xiquintejtejtzonaca para ica nopa tepostli anquichihuilise se itzajca nopa tlaixpamitl. Huan nopa israelitame quiitase huan quielnamiquise para san itelpocahua Aarón hueli quitlatise copali noixpa.” </div>
<div class='p'>
<span class="verse" id="NU16_39">39&#160;</span>Huajca nopa totajtzi Eleazar quisentili nochi nopa popochcome tlen bronce catli quihuicatoyaj nopa tlacame catli mijque huan tlanahuati ma quichihuilica se itzajca nopa tlaixpamitl. 
<span class="verse" id="NU16_40">40&#160;</span>Huan ya nopa elis se nemachiltili para nochi israelitame, para niyon se catli amo itelpoca Aarón amo hueli monechcahuis campa tlaixpamitl para quitlatis copali iixpa TOTECO para amo quipantis catli quiajsic Coré huan nochi catli quitoquiliyayaj. Huan nochi mochijqui san quen TOTECO quinahuatijtoya Eleazar ica Moisés. </div>
<div class='p'>
<span class="verse" id="NU16_41">41&#160;</span>Huan ne seyoc tonal ica ijnaloc, nochi nopa israelitame pejque quinejelnamiquij Moisés ihuaya Aarón. Huan quiijtohuayayaj: </div>
<div class='p'>―¡Amojuanti anquinmijmictijtoque nochi imasehualhua TOTECO! </div>
<div class='p'>
<span class="verse" id="NU16_42">42&#160;</span>Huajca nochi nopa tlacame catli mosansejcotlalijtoyaj para quinhuilanase Moisés huan Aarón tlachixque campa nopa yoyon tiopamitl, huan quiitaque nopa mixtli quitlapachojtoya, huan monextiyaya itlatlanex TOTECO. 
<span class="verse" id="NU16_43">43&#160;</span>Huajca quinechcahuijque Moisés ihuaya Aarón nopa yoyon tiopamitl campa mopantíaj ihuaya TOTECO. 
<span class="verse" id="NU16_44">44&#160;</span>Huan TOTECO quiilhui Moisés: </div>
<div class='p'>
<span class="verse" id="NU16_45">45&#160;</span>―Ximoiyocatlalica tlen ni fiero tlacame, huan niquintzontlamiltis ipan san se tlatoctzi. </div>
<div class='p'>Huan Moisés huan Aarón motlancuaquetzque huan motlancuaixtlapachojque iixpa TOTECO. 
<span class="verse" id="NU16_46">46&#160;</span>Huan teipa Moisés quiilhui Aarón: </div>
<div class='p'>―Xijcui nopa popochcomitl huan ipan xijtlali tlicoli catli eltoc ipan tlaixpamitl, huan xijtlali copali, huan nimantzi xiya campa itztoque nopa israelitame. Huan ica ya nopa tiquixtzacuas inintlajtlacolhua, pampa icualancayo TOTECO tlejcotoc huan ya pejqui se hueyi cocolistli catli quinmictía. </div>
<div class='p'>
<span class="verse" id="NU16_47">47&#160;</span>Huajca Aarón quichijqui catli Moisés quinahuatijtoya, huan motlalojtiyajqui campa mosentilijtoyaj nopa israelitame. Huan nopa cocolistli catli TOTECO quintitlanilijtoya ya pejtoya huan campa hueli israelitame miquiyayaj. Huajca Aarón quitlati nopa copali huan quiixtzajqui inintlajtlacolhua nopa israelitame. 
<span class="verse" id="NU16_48">48&#160;</span>Huan moquetzqui tlatlajco inijuanti catli ya mictoyaj huan inijuanti catli noja yoltoyaj, huan nopa miquilistli huan nopa cocolistli moquetzqui. 
<span class="verse" id="NU16_49">49&#160;</span>Huan ica nochi, inijuanti catli mijque ipan nopa cocolistli elque 14 mil 700 huan ni iyoca eliyaya tlen inijuanti catli mijque ihuaya Coré. 
<span class="verse" id="NU16_50">50&#160;</span>Teipa mocuepqui Aarón campa itztoya Moisés ipan ipuerta nopa yoyon tiopamitl campa mopantíaj ihuaya TOTECO pampa ya tlantoya nopa miquilistli.  </div>
<div class='psalmlabel' id='NU17_0'> 17</div>
<div class='s'>Icuatopil Aarón catli chamanqui </div>
<div class='p'>
<span class="verse" id="NU17_1">1&#160;</span>Teipa TOTECO quicamanalhui Moisés huan quiilhui: </div>
<div class='p'>
<span class="verse" id="NU17_2-3">2-3&#160;</span>“Xiquinnahuati nopa tlayacanani ipan sesen hueyi familia ma nechhualiquilica se cuatopili. Ica nochi, mochihuase 12 cuatopilme catli nechhualiquilise. Huan ipan sesen tiquijcuilos itoca catli quihualicac, pampa sesen tlayacanquetl tlen se hueyi familia quipiya se cuatopili. Huan tiquijcuilos itoca Aarón ipan nopa cuatopili catli huala ipan nopa hueyi familia Leví. 
<span class="verse" id="NU17_4">4&#160;</span>Huan nochi xijtlalica calijtic ipan nopa yoyon tiopamitl campa timopantíaj. Xijtlalica iixpa nopa caxa catli quipiya nopa camanali catli nijchijqui amohuaya. 
<span class="verse" id="NU17_5">5&#160;</span>Huan na nijchihuas para ma chamani icuatopil catli na nijtlapejpenijtoc. Huan ica ya ni nopa israelitame ayacmo nechcualancamacase pampa anmechejelnamiquij.” </div>
<div class='p'>
<span class="verse" id="NU17_6">6&#160;</span>Huan Moisés quinilhui nopa israelitame, huan sesen catli tlayacanayaya ipan se hueyi familia quimacac icuatopil, huan quej nopa quisentili nopa 12 cuatopilme. Huan ihuaya nopa cuatopilme nojquiya eltoya icuatopil Aarón. 
<span class="verse" id="NU17_7">7&#160;</span>Huan Moisés quitlali nopa cuatopilme iixpa TOTECO campa más calijtic ipan nopa yoyon tiopamitl campa mocahua nopa caxa. </div>
<div class='p'>
<span class="verse" id="NU17_8">8&#160;</span>Huan hualmostla quema Moisés sempa yajqui ipan nopa yoyon tiopamitl, quiitac ya chamantoya icuatopil Aarón catli quitocaro nopa hueyi familia tlen Leví. Huan icuatopil Aarón quipixtoya ichamanca, ixochiyo, huan hasta nojquiya temacatoya almendras icsitoc. 
<span class="verse" id="NU17_9">9&#160;</span>Huajca Moisés quinquixti nochi nopa cuatopilme catli eltoya iixpa TOTECO huan quinnextili nochi nopa israelitame. Huan nopa israelita tlayacanani san quisentlachilijque catli panotoya huan sesen quicuic icuatopil. </div>
<div class='p'>
<span class="verse" id="NU17_10">10&#160;</span>Huajca TOTECO quiilhui Moisés: “Sempa xijtlali icuatopil Aarón iixmelac nopa caxa huan nopona mocahuas quen se tlanextilijcayotl catli quinelnamiquiltis nochi israelitame catli panoc ica nopa masehualme catli motochonchijque huan pejque nechcualancaitaj. Huan sintla sequinoc sempa nechejelnamiquise, tiquinnextilis ni tlanextili para ma quiquetzaca inintzontochonyo huan amo niquinmictis.” </div>
<div class='p'>
<span class="verse" id="NU17_11">11&#160;</span>Huan Moisés quichijqui nochi quen TOTECO quinahuati. 
<span class="verse" id="NU17_12">12&#160;</span>Pero nopa israelitame noja quiejelnamiquiyayaj Moisés huan quiijtohuayayaj: “¡Timopolojtoque! ¡Nochi timiquise! 
<span class="verse" id="NU17_13">13&#160;</span>Pampa nochi miquij catli monechcahuíaj campa nopa yoyon tiopamitl tlen TOTECO. Huajca senquistoc nochi tojuanti timiquise, ¿amo que?”  </div>
<div class='psalmlabel' id='NU18_0'> 18</div>
<div class='s'>Inintequi nopa totajtzitzi huan levitame </div>
<div class='p'>
<span class="verse" id="NU18_1">1&#160;</span>Teipa TOTECO quiilhui Aarón: “Ta ihuaya motelpocahua huan moixhuihua catli hualahuij ipan mofamilia anquihuicase tlajtlacoli sintla acajya quichihuas amo tlapajpactli nopa yoyon tiopamitl. Nojquiya anquihuicase tlajtlacoli sintla amo mochijtoc senquistoc nochi catli monequi ipan amotequi quen antotajtzitzi. 
<span class="verse" id="NU18_2">2&#160;</span>Xiquinhualicaca amoteiximatcahua catli nojquiya hualahuij ipan nopa hueyi familia Leví, huan ma anmechpalehuica, ta ihuaya motelpocahua, ipan nopa tequitl catli monequi anquichihuase ipan noyoyon tiopa. 
<span class="verse" id="NU18_3">3&#160;</span>Quena, moteiximatcahua anmechpalehuise ipan sequin tlamantli tequitl. Pero san ta, Aarón, ihuaya motelpocahua hueli anmonechcahuise campa cuamesas o tlaixpamitl pampa antlatzejtzeloltique. Huan sintla sequinoc monechcahuise, miquise, huan ta nojquiya timiquis. 
<span class="verse" id="NU18_4">4&#160;</span>Inijuanti anmechpalehuise ipan nochi tequitl catli monequis ipan ni yoyon tiopamitl campa timopantíaj, pero niyon se tlacatl catli amo levita amo huelis monechcahuis campa amojuanti. 
<span class="verse" id="NU18_5">5&#160;</span>San ta huan motelpocahua hueli antequitise campa cuamesas huan campa nopa tlaixpamitl. Huan sintla quej nopa mochihuas, huajca ayacmo nicualanis ica amojuanti anisraelitame. 
<span class="verse" id="NU18_6">6&#160;</span>Pampa na niquincuitoc moicnihua, nopa levitame, huan niquinquixtijtoc ipan nochi ne sequinoc israelitame para nimechmacas quen totajtzitzi para ma anmechpalehuica ipan nopa tequitl catli monequi calijtic ipan nopa yoyon tiopamitl. 
<span class="verse" id="NU18_7">7&#160;</span>Pero san ta, Aarón, ininhuaya motelpocahua huelis antlatlatise huan anquichihuase nochi nopa tequitl tlatzejtzeloltic catli mochijtoc campa tlaixpamitl, huan nochi catli mochijtoc más tiopan calijtic Campa Más Tlatzejtzeloltic iica nopa cortina pampa na nimechtlalijtoc antotajtzitzi. Huan nopa hueyi tequitl catli anquichihuase, na nimechmacatoc quen se nemactli. Huan san amojuanti huelis antechchihuilise nopa tequitl tlen totajtzitzi quen nimechnahuatijtoc. Huan sintla seyoc catli amo totajtzi quichihuas itequi se totajtzi, monequi anquimictise.” </div>
<div class='s'>Quenicatza mopanoltise totajtzitzi huan levitame </div>
<div class='p'>
<span class="verse" id="NU18_8">8&#160;</span>Nojquiya TOTECO quiilhui Aarón: </div>
<div class='p'>“Na nimechmacatoc nochi tlacajcahualistli catli israelitame quihuijhuisose noixpa. Quena, nochi tlacajcahualistli tlatzejtzeloltic elis amoaxca pampa nimechmacatoc, ta huan motelpocahua. Ni elis se tlanahuatili para nochipa. 
<span class="verse" id="NU18_9">9&#160;</span>Elis amoaxca nochi nopa partes tlen nopa tlatzejtzeloltic tlacajcahualistli catli amo quiajsi tlitl. Amoaxca nochi nopa tlacajcahualistli tlen harina, huan nochi tlacajcahualistli por tlajtlacoli, huan nochi tlacajcahualistli catli nechmacaj pampa quihuicaj tlajtlacoli noixpa. Nochi ya ni niquiyocatlalijtoc para anquitequihuise. 
<span class="verse" id="NU18_10">10&#160;</span>San nopa quentzi catli nimechnahuatijtoc anquitlatise ipan tlaixpamitl tlen sesen tlacajcahualistli elis para na. Nochi antotajtzitzi ininhuaya amotlaca conehua huelis anquicuase ni tlacajcahualistli catli tlatzejtzeloltic, pero san hueli anquicuase campa tlatzejtzeloltic. </div>
<div class='p'>
<span class="verse" id="NU18_11">11&#160;</span>“Nojquiya nimechmaca nochi tlacajcahualistli tlahuisoli, huan nojquiya huelis quicuase amoconehua masque oquichpilme o sihuapilme. Nochi ya ni anmechtocaros para elis amoaxcahua para nochipa. Aqui hueli tlen amoteiximatcahua catli tlapajpactli noixpa, huelis quicuas ni tlacajcahualistli. 
<span class="verse" id="NU18_12">12&#160;</span>Nojquiya nimechmaca, antotajtzitzi, nochi iniachtihui tlajca ininmil nopa israelitame catli inijuanti nechhualiquilíaj sesen xihuitl. Elis catli achi más cuali tlen nochi aceite, nochi xocomeca atl, huan nochi trigo. 
<span class="verse" id="NU18_13">13&#160;</span>Nopa catli achtihui pixcase israelitame ipan inintlatochui huan nechmacase, nochi elis para antotajtzitzi huan amoteiximatcahua catli tlapajpacme noixpa. 
<span class="verse" id="NU18_14">14&#160;</span>Nochi catli tlaiyocatlalili para na ipan inintlal israelitame, elis para amojuanti. </div>
<div class='p'>
<span class="verse" id="NU18_15">15&#160;</span>“Nojquiya elise amoaxcahua iniachtihui conehua israelitame, huan iachtihui cone sese inintlapiyal. Nochi ya ni nechmacase huan elis para amojuanti. Pero inijuanti sempa nechcohuilise iniachtihui conehua. Nojquiya nochi iniachtihui conetlapiyalhua catli amo tlapajpactli nechcohuilise ica ininpati catli ta tiquitas para cuali. 
<span class="verse" id="NU18_16">16&#160;</span>Quema iniachtihui conehua quipiyase se metztli, nechcohuilise ica macuili tomi tlen plata catli sesen quipiya 11 gramos ietica ipan nopa tlatamachihuali tlen tiopamitl. Huan ya nopa tijselis para ininpati sese iniachtihui cone. </div>
<div class='p'>
<span class="verse" id="NU18_17">17&#160;</span>“Pero amo xiquincahua ma tlaxtlahuaca para nechcohuilise catli achtihui tlacatis tlen ininhuacaxhua o ininborregojhua o ininchivojhua. Nopa tlapiyalme iniachtihui conehua elise san para na. Huan monequi tiquinmictis, huan inieso xijtzejtzelos ipan nopa tlaixpamitl. Huan ininchiyajca xijtlati quen se tlacajcahualistli tlatlatili catli ajhuiyac mijyotía para na. 
<span class="verse" id="NU18_18">18&#160;</span>Pero quema israelitame nechmactilise huacaxme, borregojme huan chivojme, nopa nacatl catli quihuisose noixpa para nechmacase quen ininyolix huan ininmetztomahuiya nopa tlapiyalme, elis para anquitequihuise. 
<span class="verse" id="NU18_19">19&#160;</span>Huajca nochi catli nopa israelitame quiiyocatlalíaj para quihuisose noixpa, nimechmaca ta ininhuaya motelpocahua para ma quicuaca amoconehua, masque oquichpilme o sihuapilme. Ni elis se tlanahuatili para nochipa. Ni se camanali catli nimechtencahuilía, niamoTECO. Nochi ya ni nimechmacas. Huan quen istatl amo quema quipolos ipoyeca, nojquiya nocamanal amo quema tlamis ica ta, Aarón, huan ica moixhuihua.” </div>
<div class='p'>
<span class="verse" id="NU18_20">20&#160;</span>Nojquiya TOTECO quiilhui Aarón: </div>
<div class='p'>“Antotajtzitzi huan anlevitame, amo anquiselise tlali para amoaxca quema anajsise ipan nopa cuali tlali campa anyase, huan quema momajmacase catli quitlanise ipan tlahuilancayotl, amo tleno anmechtocaros. Pampa ipatlaca nopa tlali catli ne sequinoc israelitame quinaxcatise, annechpiyase na. Huan na nielis niamoaxca huan na catli anmechtocaros, huan san ya nopa monequi. </div>
<div class='p'>
<span class="verse" id="NU18_21">21&#160;</span>“Huan amoicnihua catli iteipan ixhuihua Leví catli amo totajtzitzi, niquinmacas nopa diezmos catli nechmacaj nochi israelitame. Ica ya ni niquintlaxtlahuis tlen inintequi catli quichihuaj ipan nopa yoyon tiopamitl campa timopantíaj. 
<span class="verse" id="NU18_22">22&#160;</span>Ayacmo huelis monechcahuis campa yoyon tiopamitl campa timopantíaj niyon se israelita catli amo totajtzi, o amo se levita; pampa sintla quinechcahuis, quihuicas itlajtlacol, huan nopona miquis. 
<span class="verse" id="NU18_23">23&#160;</span>San levitame tlapalehuise ipan ni yoyon tiopamitl campa timopantíaj. Huan inijuanti quihuicase tlajtlacoli sintla catli amo cuali mochijtoc nopona. Huajca ni elis se tlanahuatili para nochipa catli panos tlen tetajme hasta ininconehua iniixpa nochi israelitame: niyon se levita amo hueli quiselis catli ya itlal. 
<span class="verse" id="NU18_24">24&#160;</span>Pero niquinmacatoc levitame nochi diezmos [18:24 Diezmos quinequi quiijtos 10 por ciento. Ya nopa quinequi quiijtos tlen sesen majtlactli tlapiyalme catli quintlacatiltise itlapiyalhua se masehuali, quimacas TOTECO se tlapiyali. O quimacas TOTECO se cuartillo tlen sesen majtlactli cuartillos catli itlajca imil.] catli israelitame nechmacaj na, niamoTECO. Huan yeca niquijtojtoc tlen inijuanti: Anlevitame amo anquiselise tlali para amoaxca quema ne sequinoc amoisraelita icnihua quiselise.” </div>
<div class='p'>
<span class="verse" id="NU18_25">25&#160;</span>Huajca TOTECO quicamanalhui Moisés huan quiilhui: </div>
<div class='p'>
<span class="verse" id="NU18_26">26&#160;</span>“Xiquinilhui nochi ne sequinoc levitame quema quiselise nopa diezmos catli israelitame nechmacase huan catli niquinmacatoc para iniaxca, inijuanti quipiyaj para quiquixtise se diezmo huan nechmacase na, niamoTECO. Elis se diezmo tlen nochi diezmos san sejco. 
<span class="verse" id="NU18_27">27&#160;</span>Huan na, niamoTECO, niquitas ya ni quen elisquía inindiezmo tlen trigo o tlen xocomeca atl catli nechmacase sintla quipixtosquíaj inintlal. 
<span class="verse" id="NU18_28">28&#160;</span>Huajca quej nopa levitame catli quiselise nopa diezmos catli nechmacase israelitame, nojquiya quiiyocatlalise se diezmo para na, niininTECO, huan quimacase nopa totajtzi Aarón. 
<span class="verse" id="NU18_29">29&#160;</span>Huan quema levitame nechmacase nopa diezmo tlen nochi nopa diezmos catli quiselijtoque, monequi quitlapejpenise catli achi más cuali huan achi más tlatzejtzeloltic tlen nochi para nechmacase. </div>
<div class='p'>
<span class="verse" id="NU18_30">30&#160;</span>“Xiquinilhui nopa levitame nojquiya quema quiiyocatlalijtoque catli achi más cuali para na, catli mocahua huelis quiitase quen inintrigo huan ininxocomeca atl. 
<span class="verse" id="NU18_31">31&#160;</span>Huan hueli quicuase campa quinequise ininhuaya ininteiximatcahua. Ya nopa elis inintlaxtlahuil pampa tequipanohuaj ipan ni yoyon tiopamitl campa timopantíaj. 
<span class="verse" id="NU18_32">32&#160;</span>Quema ya quiiyocatlalijtoque nochi catli achi más cuali para na, huelis quicuase nochi catli mocajtoc, huan amo se tlajtlacoli, pampa ya nechmacatoque catli achi más cuali. Pero xiquinilhui nopa levitame ma momocuitlahuica para amo san quen hueli quiitase nochi nopa tlacajcahualistli catli tlatzejtzeloltic catli nechmacaque israelitame para amo miquise.”  </div>
<div class='psalmlabel' id='NU19_0'> 19</div>
<div class='s'>Quenicatza ma tetlapajpacchihuaca </div>
<div class='p'>
<span class="verse" id="NU19_1">1&#160;</span>TOTECO nojquiya quinilhui Moisés huan Aarón: </div>
<div class='p'>
<span class="verse" id="NU19_2">2&#160;</span>“Ni se tlanahuatili catli ama na, niamoTECO, nimechmaca: Xiquinilhui nochi israelitame san sejco ma nechhualiquilica se huacax catli quipiya iijhuiyo achi chichiltic. Monequi elis se huacax catli amo quipiya tleno catli amo cuali, huan catli amo aqui quitequihuijtoc para tlapoxonis. 
<span class="verse" id="NU19_3">3&#160;</span>Huan ma quimactilica nopa totajtzi Eleazar, huan ya quiquixtis huejca tlen amoaltepe huan tlanahuatis para se ma quimicti iixpa. 
<span class="verse" id="NU19_4">4&#160;</span>Huan nopona nopa totajtzi Eleazar quicuis se achi ieso ica imacpil huan quiixmelac itas nopa yoyon tiopamitl ica huejca, huan tlaatzejtzelos iixmelac chicome hueltas ica nopa estli. 
<span class="verse" id="NU19_5">5&#160;</span>Teipa se quitlatis nochi nopa huacax iixpa Eleazar. Quitlatis icuetlaxo, inacayo, ieso huan icuitl. 
<span class="verse" id="NU19_6">6&#160;</span>Huan quema tlatlas, nopa totajtzi quicuis se cuahuitl tlen tiocuahuitl, se imacuayo nopa xihuitl itoca hisopo, se quentzi borrego ichcatl tlen chichiltic, huan quimajcahuas nochi ipan tlitl campa tlatla nopa huacax. </div>
<div class='p'>
<span class="verse" id="NU19_7">7&#160;</span>“Teipa nopona nopa totajtzi monequi quichicuenis iyoyo, huan maltis cuali ica atl. Huan teipa huelis mocuepas sempa campa amoaltepe catli amoyoyoncalhua, pero nopa totajtzi mocahuas amo tlapajpactli noixpa hasta tlayohua huan huajca, quena, elis tlapajpactli. 
<span class="verse" id="NU19_8">8&#160;</span>Huan nopa tlacatl catli quitlatis nopa huacax, nojquiya monequi quichicuenis iyoyo nopona huan maltis ica atl; huan mocahuas amo tlapajpactli noixpa hasta tlayohua. Huan teipa ya nojquiya elis tlapajpactli. 
<span class="verse" id="NU19_9">9&#160;</span>Huan teipa seyoc tlacatl catli tlapajpactli noixpa, quisentilis nopa cuanextli tlen nopa huacax huan quiajocuis huejca tlen amoaltepe ipan se lugar catli quitlapajpacchijtoque noixpa. Huan nopona mocahuas nopa cuanextli para anisraelitame anquitequihuise para ica anquichihuase se atl para ica motlapajpacchihuase catli ayamo tlapajpacme noixpa huan nopa atl quinquixtilis inintlajtlacol. 
<span class="verse" id="NU19_10">10&#160;</span>Huan nopa tlacatl catli eliyaya tlapajpactli, pero quisentili nopa cuanextli, mochijtoc amo tlapajpactli noixpa, huan monequi quichicuenis iyoyo. Huan mocahuas amo tlapajpactli noixpa hasta tlayohua. Huajca quej nopa anquisencahuase nopa atl, huan anquitequihuise para anmotlapajpacchihuase noixpa. Huan amo san anisraelitame anquitequihuise, pero nojquiya quitequihuise seyoc tlali ehuani catli itztose amohuaya, huan para nochipa huejcahuas ni tlanahuatili. </div>
<div class='p'>
<span class="verse" id="NU19_11">11&#160;</span>“Quema se acajya quiitzquis se mijcatzi, mochihuas amo tlapajpactli noixpa para chicome tonali. 
<span class="verse" id="NU19_12">12&#160;</span>Huan ipan eyi tonali huan ipan chicome tonali, monequi motlapajpacchihuas ica nopa atl catli tetlapajpacchihua noixpa, huan elis tlapajpactli. Pero sintla se amo motlapajpacchihuas ipan nopa eyi huan nopa chicome tonali, elis amo tlapajpactli noixpa. 
<span class="verse" id="NU19_13">13&#160;</span>Pampa sintla acajya quiitzquía itlacayo se mijcatzi, huan amo motlapajpacchihuas quen ijcuilijtoc, quichihuas amo tlapajpactli nopa yoyon tiopamitl campa na nimocahua amohuaya, huan nopa tlacatl monequi anquimictise para ayacmo itztos amohuaya anisraelitame. Miquis san pampa amo quiatzejtzelhuijque ica nopa atl catli tetlapajpacchihua huan yeca elis amo tlapajpactli noixpa. </div>
<div class='p'>
<span class="verse" id="NU19_14">14&#160;</span>“Ya ni se tlanahuatili para quema se acajya miquis ipan se yoyoncali. Nochi catli mopantíaj calijtic ihuaya huan nochi catli calaquise nopona mocahuase amo tlapajpacme noixpa para chicome tonali. 
<span class="verse" id="NU19_15">15&#160;</span>Nochi tazajme huan nochi tlamantli catli eltoya calijtic catli amo tlahuel tzactoc elis amo tlapajpactli. </div>
<div class='p'>
<span class="verse" id="NU19_16">16&#160;</span>“Sintla se itztoc campa mili huan quiitzquis se mijcatzi catli quimictijtoque ipan tlahuilancayotl o ica tlen hueli tlamantli, mochihuas amo tlapajpactli. O sintla se san quiitzquis se iomiyo se mijcatzi, o quiitzquis tlali campa quitlaltojque se mijcatzi elis amo tlapajpactli noixpa para chicome tonali. </div>
<div class='p'>
<span class="verse" id="NU19_17">17&#160;</span>“Huajca quema acajya quitocaros mochihuas amo tlapajpactli quej nopa, para huelis motlapajpacchihuas, monequi xijcuica achi icuanexo nopa huacax catli quitlatijque quen se tlacajcahualistli por tlajtlacoli, huan xijtlalica ipan se comitl huan xijtequilica atl tlen se ameli. 
<span class="verse" id="NU19_18">18&#160;</span>Huan se tlacatl catli tlapajpactli noixpa quicuis se imacuayo nopa xihuitl itoca hisopo, huan quixolonis ipan nopa atl huan quiatzejtzelhuis catli mochijtoc amo tlapajpactli. Huan sintla nopa mijcatzi mijqui calijtic, monequi quiatzejtzelhuis nopa yoyoncali, huan nochi tlamantli catli tlapojtoya calijtic, huan nochi catli itztoyaj nopona. Huan sintla mochijtoc amo tlapajpactli pampa quiitzqui itlacayo se catli mijqui huejca ipan tlahuilancayotl o ica tlen hueli tlamantli, o sintla quiajsic se iomiyo se mijcatzi o quiitzqui campa quitoctoyaj se mijcatzi nojquiya quiatzejtzelhuis. 
<span class="verse" id="NU19_19">19&#160;</span>Se catli tlapajpactli noixpa monequi quiatzejtzelhuis ya catli mochijtoc amo tlapajpactli ipan eyi tonali huan ipan chicome tonali. Huan ipan nopa chicome tonali nojquiya monequi ya catli mochijtoya amo tlapajpactli maltis ica atl huan quichicuenis iyoyo huan quema ajsis tlayohua elis tlapajpactli. </div>
<div class='p'>
<span class="verse" id="NU19_20">20&#160;</span>“Pero sintla se mochijtoc amo tlapajpactli noixpa huan amo motlapajpacchihuas, san mocahuas amo tlapajpactli, monequi anquimictise para ayacmo itztos amohuaya. Miquis pampa quichihuas amo tlapajpactli noyoyon tiopa catli eltoc amohuaya, pampa amo moatzejtzelhuijtoc ica nopa atl catli quitlapajpacchihuasquía. 
<span class="verse" id="NU19_21">21&#160;</span>Ni elis se tlanahuatili para nochipa. Huan ya catli quiatzejtzelhuía seyoc ica nopa atl catli tetlapajpacchihuas nojquiya monequi quichicuenis iyoyo, pampa aqui hueli quiajsis nopa atl catli tetlapajpacchihua, mocahuas amo tlapajpactli hasta tlayohua. 
<span class="verse" id="NU19_22">22&#160;</span>Nojquiya nochi tlamantli catli se tlacatl catli amo tlapajpactic noixpa quiajsis o quiitzquis, mochihuas amo tlapajpactic. Nojquiya nochi catli quiitzquía nopa tlamantli catli amo tlapajpactic, mocahuas amo tlapajpactic hasta tlayohua.”  </div>
<div class='psalmlabel' id='NU20_0'> 20</div>
<div class='s'>Quisqui atl ipan nopa hueyi tepexitl </div>
<div class='p'>
<span class="verse" id="NU20_1">1&#160;</span>Huan nopa israelitame sempa ajsitoj ipan nopa huactoc tlali catli itoca Zin ipan abril, nopa achtihui metztli ipan ininyancuic xihui, huan mocajque campa itoca Cades. Huan nopona mijqui María, huan quitlaltojque. </div>
<div class='p'>
<span class="verse" id="NU20_2">2&#160;</span>Huan amo oncayaya atl nopona para quiijise nopa israelitame. Huan sempa mosentilijque huan mosisinijque ica Moisés huan Aarón, 
<span class="verse" id="NU20_3">3&#160;</span>huan quiixcoilhuijque Moisés: </div>
<div class='p'>―Achi más cuali timictosquíaj ininhuaya nopa sequinoc israelitame catli TOTECO quinmicti iixpa. 
<span class="verse" id="NU20_4">4&#160;</span>¿Quenque techhualicac, tiimasehualhua TOTECO, ipan ni huactoc tlali para tojuanti huan totlapiyalhua ma timiquica nica? 
<span class="verse" id="NU20_5">5&#160;</span>¿Para tlen techquixtijque nepa ipan tlali Egipto huan antechhualicaque nica campa nelía tlahuel fiero? Amo quipiya tlatoctli, niyon higos, niyon xocomeca mili, niyon granada. ¡Niyon amo onca atl para tiquijise! </div>
<div class='p'>
<span class="verse" id="NU20_6">6&#160;</span>Huan Moisés ihuaya Aarón quincajtejque nopa miyaqui israelitame puertajteno huan calajque ipan nopa yoyon tiopamitl campa mopantíaj ihuaya TOTECO, huan nopona motlancuaquetzque huan mohuijtzonque tlalchi, huan itlatlanex TOTECO monexti iniixpa. 
<span class="verse" id="NU20_7">7&#160;</span>Huan TOTECO quiilhui Moisés: </div>
<div class='p'>
<span class="verse" id="NU20_8">8&#160;</span>―Xijcuitehua icuatopil Aarón, huan xiya ihuaya ya huan xiquinsentiliti nochi israelitame. Teipa iniixpa nochi israelitame xijnojnotza nopa hueyi tetl, huan xiquilhui ma anmechmaca atl. Huan quej nopa anquiquixtise atl ipan nopa tepexitl para nochi ma atlica ininhuaya inintlapiyalhua. </div>
<div class='p'>
<span class="verse" id="NU20_9">9&#160;</span>Huajca Moisés quicuic nopa cuatopili catli eltoya iixpa TOTECO, senquistoc quen quinahuatijtoya. 
<span class="verse" id="NU20_10">10&#160;</span>Huan Moisés ihuaya Aarón quinsentilijque nochi nopa israelitame iixpa nopa tepexitl, huan Moisés quinilhui: </div>
<div class='p'>―¡Xitlacaquica anmosisinijca masehualme! ¿Huelis monequi tojuanti ma timechquixtilica atl ipan ni hueyi tepexitl para timechamacase? </div>
<div class='p'>
<span class="verse" id="NU20_11">11&#160;</span>Huan quema Moisés quiijto ya ni, quitlananqui imax huan ome huelta quitzohuitejqui nopa hueyi tepexitl ica nopa cuatopili. Huan tlahuel miyac atl quisqui, huan nochi nopa israelitame ininhuaya inintlapiyalhua pejque atlij. </div>
<div class='p'>
<span class="verse" id="NU20_12">12&#160;</span>Pero TOTECO quiilhui Moisés ihuaya Aarón: </div>
<div class='p'>―Pampa amo anmotemachijque ipan na, huan amo anquinnextilijque nopa israelitame para na nitlatzejtzeloltic huan niiyoca tlen nochi sequinoc, amo anquinyacanase ipan nopa tlali catli nimechmacatoc. </div>
<div class='p'>
<span class="verse" id="NU20_13">13&#160;</span>Huan quitocaxtijque campa itztoyaj Ameli Tlen Meriba (Meriba quiijtosnequi “campa monajnanquilijque”), pampa nopona nopa israelitame monajnanquilijque ica TOTECO huan ya quinnextili para yaya tlatzejtzeloltic huan nelía iyoca. </div>
<div class='s'>Amo huelque pano ipan tlali Edom </div>
<div class='p'>
<span class="verse" id="NU20_14">14&#160;</span>Quema nopa israelitame itztoyaj ipan Cades, Moisés quintitlanqui sequin itlayolmelajcahua ma quiitatij nopa tlanahuatijquetl tlen tlali Edom para ma quiilhuica ni camanali: </div>
<div class='q'>Tojuanti tiiteipan ixhuihua Israel catli huejcajya eliyaya iicni mohuejcapan tata. Ta cuali tijmati nopa tlaohuijcayotl catli topantitoc. 
<span class="verse" id="NU20_15">15&#160;</span>Tohuejcapan tatahua yajque ipan tlali Egipto huan nopona huejcajque para itztose, pero nopa Egipto ehuani tlahuel techtlaijiyohuiltiyayaj. 
<span class="verse" id="NU20_16">16&#160;</span>Pero quema tijtzatzilijque TOTECO ma techpalehui, techtlacaquili huan techtitlanili se itequihua, huan techquixti ipan nopa tlali Egipto. </div>
<div class='q'>Huan ama nica tiitztoque ipan Cades, se altepetl campa monepantía ica motlal. 
<span class="verse" id="NU20_17">17&#160;</span>Yeca timitztlajtlaníaj techmaca caquihuili tipanose ipan motlal. Amo ticalaquise campa onca toctli o campa se xocomeca mili, niyon amo tiquijise atl tlen niyon se moamelhua. San tiyase ipan nopa hueyi ojtli huan amo tijcahuase nopa ojtli hasta quema tiquistose ipan motlal. </div>
<div class='p'>
<span class="verse" id="NU20_18">18&#160;</span>Pero nopa hueyi tlanahuatijquetl tlen tlali Edom quinnanquili: </div>
<div class='q'>Amo timechcahuilise anpanose ipan totlal. Huan sintla anhualase, na ihuaya nosoldados timechnamiquise. </div>
<div class='p'>
<span class="verse" id="NU20_19">19&#160;</span>Pero nopa israelitame sempa quiijtojque: </div>
<div class='q'>San tiyase ipan nopa ojtli catli nochi quitequihuíaj, huan sintla tojuanti o totlapiyalhua quiijise amoa, timechtlaxtlahuise. San techchihuilica se favor huan techcahuilica tiicxinejnemise ipan amotlal. </div>
<div class='p'>
<span class="verse" id="NU20_20">20&#160;</span>Pero nopa hueyi tlanahuatijquetl tlen tlali Edom quinnanquili: </div>
<div class='q'>¡Amo anpanose! </div>
<div class='p'>Huan quisqui ica miyaqui isoldados catli quihuicayayaj inintepos para quinnamiquitij nopa israelitame. 
<span class="verse" id="NU20_21">21&#160;</span>Huajca pampa nopa tlanahuatijquetl tlen tlali Edom amo quinejqui ma panoca nopa israelitame ipan itlal, moicancuepque tlen itlal huan quitemojque seyoc ojtli. </div>
<div class='s'>Mijqui Aarón </div>
<div class='p'>
<span class="verse" id="NU20_22">22&#160;</span>Teipa nochi nopa israelitame quisque ipan altepetl Cades, huan nejnentiyajque hasta itzintla nopa tepetl Hor. 
<span class="verse" id="NU20_23">23&#160;</span>Huan nopona itzintla tepetl Hor nechca campa monepantía ihuaya tlali Edom, TOTECO quinilhui Moisés ihuaya Aarón: </div>
<div class='p'>
<span class="verse" id="NU20_24">24&#160;</span>“Ya ajsic hora para miquis Aarón. Amo calaquis ipan nopa cuali tlali catli na niquinmacatoc israelitame, pampa nepa campa Ameli Meriba amo anquineltocaque catli na nimechnahuati. 
<span class="verse" id="NU20_25">25&#160;</span>Huajca ta, Moisés, xijhuica Aarón ihuaya icone Eleazar tepeixco ipan tepetl Hor. 
<span class="verse" id="NU20_26">26&#160;</span>Huan nopona xijquixtilis Aarón iyoyo tlen totajtzi huan xijtlalili Eleazar, pampa nopona miquis Aarón.” </div>
<div class='p'>
<span class="verse" id="NU20_27">27&#160;</span>Huajca Moisés quichijqui senquistoc quen TOTECO quinahuati. Huan nochi inijuanti tlejcoque ipan tepetl Hor iniixpa nochi israelitame. 
<span class="verse" id="NU20_28">28&#160;</span>Huan nopona Moisés quiquixtili Aarón iyoyo tlen totajtzi huan quitlalili Eleazar, itelpoca. Huan nopona tepeixco mijqui Aarón, huan Eleazar ihuaya Moisés temoque ipan nopa tepetl. 
<span class="verse" id="NU20_29">29&#160;</span>Huan quema momacaque cuenta nopa israelitame para mictoya Aarón, quichoquilijque para 30 tonali.  </div>
<div class='psalmlabel' id='NU21_0'> 21</div>
<div class='s'>Nopa israelitame quintlanque nopa cananeos </div>
<div class='p'>
<span class="verse" id="NU21_1">1&#160;</span>Itztoya se hueyi tlanahuatijquetl cananeo catli tlanahuatiyaya ipan altepetl Arad ipan tlali Neguev, huan ya quicajqui para nopa israelitame hualayayaj ipan ojtli tlen Atarim. Huajca motlananqui para quinhuilanati huan quinitzquijque sequin israelita tlacame huan quinhuicaque ilpitoque. 
<span class="verse" id="NU21_2">2&#160;</span>Huajca nopa israelitame quichijque se camanali ica TOTECO. Quiilhuijque sintla quinpalehuisquía para quintlanise nopa cananeos, quintzontlamiltisquíaj nochi catli itztoyaj nopona ica inialtepehua. 
<span class="verse" id="NU21_3">3&#160;</span>Huan TOTECO quintlacaquili nopa israelitame huan quinpalehui ma quintlanica nopa cananeos. Huan nopa israelitame quintlamimictijque huan quisosolojque nochi nopa altepeme. Huajca nopona pejqui motocaxtía Horma. (Horma quiijtosnequi “tlasosololi”.) </div>
<div class='s'>Nopa tepos cohuatl tlen bronce </div>
<div class='p'>
<span class="verse" id="NU21_4">4&#160;</span>Teipa nopa israelitame quisque campa tepetl Hor huan yajque ipan ojtli catli yohui para Chichiltic Hueyi Atl para quiyahualose tlali Edom para amo calaquise. Pero ipan ojtli ayacmo quipixque ininyolo, 
<span class="verse" id="NU21_5">5&#160;</span>huan pejque tlen hueli camanaltij ica Toteco Dios huan ica Moisés. Quiijtohuayayaj: </div>
<div class='p'>―¿Para tlen antechquixtijque ipan tlali Egipto para ma timiquica ipan ni huactoc tlali? ¡Amo tleno onca catli huelis tijcuase, niyon atl para tiquijise! ¡Huan techyolajsic ni maná catli techmaca para tlacualistli pampa nelía fiero! </div>
<div class='p'>
<span class="verse" id="NU21_6">6&#160;</span>Huajca TOTECO quintitlanili cohuame catli quipixque inintencococa huan quema quintzacaniyayaj, elqui quen quintlatiyayaj huan nimantzi miquiyayaj. Huan ica ya nopa mijque miyaqui israelitame. 
<span class="verse" id="NU21_7">7&#160;</span>Huajca yajque nopa israelitame campa itztoya Moisés huan quiilhuijque: </div>
<div class='p'>―Titlajtlacolchijtoque pampa ticamanaltitoque catli amo cuali ica TOTECO, huan ica ta. ¡Xijtlajtlani TOTECO ma quinijcuini nopa cohuame! </div>
<div class='p'>Huan Moisés quitlajtlani TOTECO por nopa israelitame. 
<span class="verse" id="NU21_8">8&#160;</span>Huajca TOTECO quiilhui Moisés: </div>
<div class='p'>―Xijchihua se cohuatl tlen bronce catli nesis quen se tlen nopa cohuame. Huan xijtlali huejcapa teposatipa, huan quema se acajya quitzacanis se cohuatl, ma quitlachili nopa cohuatl catli eltos huejcapa ipan se asta, huan catli quitlachilis, momaquixtis. </div>
<div class='p'>
<span class="verse" id="NU21_9">9&#160;</span>Huan Moisés quichijqui se cohuatl ica bronce huan quitlali huejcapa teposatipa huan quema se acajya quitzacaniyaya se cohuatl, san quitlachiliyaya nopa cohuatl tlen bronce huan amo miquiyaya. </div>
<div class='s'>Nopa ojtli campa nejnentiyajque israelitame </div>
<div class='p'>
<span class="verse" id="NU21_10">10&#160;</span>Huan nopa israelitame quitoquilijque iniojhui huan teipa quiquetzque ininyoyoncalhua hasta Obot. 
<span class="verse" id="NU21_11">11&#160;</span>Huan quistejque tlen Obot huan quitoquilijque iniojhui huan mochihuatoj ipan Ijeabarim ipan nopa huactoc tlali ica campa hualquisa tonati tlen tlali Moab. 
<span class="verse" id="NU21_12">12&#160;</span>Huan teipa sempa quitoquilijque iniojhui huan quiquetzque ininyoyoncalhua ipan nopa Zered tlamayamitl. 
<span class="verse" id="NU21_13">13&#160;</span>Huan teipa quitoquilijque iniojhui huan mochihuatoj ipan neca nali tlen nopa hueyatl Arnón. Nopa hueyatl Arnón mopantía ipan nopa huactoc tlali huan onquisa ipan inintlal nopa amorreos, huan eltoc campa monepantía tlali Moab ihuaya inintlal nopa amorreos. 
<span class="verse" id="NU21_14">14&#160;</span>Ya ni nojquiya mopantía ijcuilijtoc ipan nopa amatl catli quipiya itlahuilancayo TOTECO, quiijtohua: </div>
<div class='q'>“Ximoilhui catli Toteco quichijqui ipan nopa Hueyi Atl Chichiltic, </div>
<div class='q'>huan ipan nopa pilatentzitzi tlen nopa hueyatl Arnón. </div>
<div class='q'>
<span class="verse" id="NU21_15">15&#160;</span>Camanalti tlen nopa miyac atentli catli yohuij hasta tlali Ar, </div>
<div class='q'>huan tlami campa monepantía ica tlali Moab.” </div>
<div class='p'>
<span class="verse" id="NU21_16">16&#160;</span>Huan nopa israelitame quistejque nopa hueyatl Arnón huan quitoquilijque iniojhui hasta Beer. (Beer quinequi quiijtos “ameli”.) Nopona TOTECO quiilhui Moisés: “Xiquinsentili nochi nopa israelitame huan niquinmacas atl.” </div>
<div class='p'>
<span class="verse" id="NU21_17">17&#160;</span>Huajca elqui ipan nopa tonal quema nopa israelitame huicaque ica paquilistli, quiijtojque: </div>
<div class='q'>“¡Ma tihuicaca tlen ni ameli: </div>
<div class='q'>Ma meya atl nica! </div>
<div class='q'>
<span class="verse" id="NU21_18">18&#160;</span>Huan quisqui atl ipan nopa ameli, </div>
<div class='q'>catli totlayacancahua quixajque. </div>
<div class='q'>Quixajque ica ininmax huan ica inintepospala. </div>
<div class='q'>Quena, ica inincuatopil catli ica tlanahuatíaj, </div>
<div class='q'>techtlaxahuilijque ni ameli.” </div>
<div class='p'>Huan nopa israelitame quistejque campa nopa huactoc tlali huan quitoquilijque iniojhui huan panoque Matana, 
<span class="verse" id="NU21_19">19&#160;</span>Nahaliel huan Bamot. 
<span class="verse" id="NU21_20">20&#160;</span>Huan quisque Bamot huan quitoquilijque iniojhui hasta nopa tlamayamitl catli eltoya ipan nopa tlali Moab catli eltoya itzintla nopa huejcapantic tepetl Pisga. Itzonatipa nopa tepetl hueliyaya moquetzase huan tlachiyase hasta nopa huactoc tlali campa hualajtoyaj. </div>
<div class='s'>Israelitame quitlanque Tlanahuatijquetl Sehón </div>
<div class='p'>
<span class="verse" id="NU21_21">21&#160;</span>Nopa israelitame quintitlanque inintlayolmelajcahua ma quiitatij nopa hueyi Tlanahuatijquetl Sehón catli quinnahuatiyaya amorreos, huan ma quiilhuica: </div>
<div class='q'>
<span class="verse" id="NU21_22">22&#160;</span>Tojuanti tijnequij tipanose ipan motlal. Amo ticalaquise campa antlatojtoctoque, o campa se xocomeca mili. Amo tiquijise atl ipan niyon se amoamel. San tipanose ipan nopa hueyi ojtli hasta tiquisase ipan motlal. </div>
<div class='p'>
<span class="verse" id="NU21_23">23&#160;</span>Pero Tlanahuatijquetl Sehón amo quincahuili ma panoca. San quinsentili nochi isoldados huan quisque quinnamiquitij nopa israelitame ipan huactoc tlali, huan ajsitoj campa Jahaza huan mohuilanque ininhuaya. 
<span class="verse" id="NU21_24">24&#160;</span>Huajca nopa israelitame quinhuilanque ica ininmachete huan tlatlanque. Huan inijuanti moaxcatijque itlal Sehón catli pejqui ica nopa hueyatl Arnón hasta nopa hueyatl Jaboc. Quinequi quiijtos moaxcatijque itlal Sehón hasta campa monepantía ica inintlal nopa amonitame. Nopa amonitame quipixque inintlal achi más cuali moyahualojtoyaj que amorreos. </div>
<div class='p'>
<span class="verse" id="NU21_25">25&#160;</span>Huajca nopa israelitame moaxcatijque nochi nopa altepeme tlen nopa amorreos huan pejque quitequihuíaj nopa hueyi altepetl Hesbón huan nochi iranchos. 
<span class="verse" id="NU21_26">26&#160;</span>Hesbón eliyaya ialtepe Tlanahuatijquetl Sehón huan nopona mosehuiyaya para quinnahuatis nopa amorreos. Sehón quiichtequilijtoya nopa altepetl nopa tlanahuatijquetl tlen moabitame. Nojquiya Sehón quincuilijtoya nochi inintlal nopa moabitame hasta nopa hueyatl Arnón. 
<span class="verse" id="NU21_27">27&#160;</span>Huan yaya quiijcuilojtoya se tlajcuilojquetl quen Tlanahuatijquetl Sehón tlatlantoya. Quej ni quiijto: </div>
<div class='q'>“Xihualaca ipan altepetl Hesbón. </div>
<div class='q'>Ma tijcualtlalica para elis nopa altepetl campa tlanahuatis nopa hueyi Tlanahuatijquetl Sehón. </div>
<div class='q'>
<span class="verse" id="NU21_28">28&#160;</span>Sehón nochi quisosolo ica nopa tlitl catli pejqui ipan altepetl Hesbón. </div>
<div class='q'>Quitlamilti nochi hasta altepetl Ar ipan tlali Moab. </div>
<div class='q'>Quinmicti nochi huejhueyi tlacame catli tlanahuatiyayaj campa itoca Arnón. </div>
<div class='q'>
<span class="verse" id="NU21_29">29&#160;</span>¡Titeicnelti ta titlali Moab! ¡Tipolijtoc! </div>
<div class='q'>¡Nojquiya nochi anQuemos ehuani! </div>
<div class='q'>Motelpocahua nochi cholojque, huan moichpocahua huetzque imaco nopa hueyi Tlanahuatijquetl Sehón. </div>
<div class='q'>
<span class="verse" id="NU21_30">30&#160;</span>Yaya quitlamitzontlamiltijtoc nochi ipan altepetl Hesbón huan hasta Dibón huan Nofa. </div>
<div class='q'>Huan nopa tlitl catli quipehualti yajqui hasta Medeba.” </div>
<div class='m'>Quej nopa quiijcuilo nopa tlajcuilojquetl. </div>
<div class='s'>Israelitame quitlanque Tlanahuatijquetl Og ipan Basán </div>
<div class='p'>
<span class="verse" id="NU21_31">31&#160;</span>Huajca nopa israelitame quitequihuijque catli eliyaya inintlal nopa amorreos. 
<span class="verse" id="NU21_32">32&#160;</span>Huan tlen nopona Moisés quintitlanqui tlacame ma quitlachilitij ichtacatzi nopa altepetl Jazer. Teipa nopa israelitame yajque huan moaxcatijque Jazer ihuaya nochi altepeme inechca, huan quinpanquixtijque nochi amorreos catli nopona itztoyaj. 
<span class="verse" id="NU21_33">33&#160;</span>Teipa sempa yajque para yase altepetl Basán, pero nopa hueyi Tlanahuatijquetl Og ipan Basán, motlananqui ica nochi isoldados huan hualajqui quinhuilanaqui nopa israelitame campa altepetl Edrei. 
<span class="verse" id="NU21_34">34&#160;</span>Huan TOTECO quiilhui Moisés: “¡Amo xiquimacasica Og! Na ya nijtlalijtoc amomaco ica nochi isoldados huan nochi itlal. Huan ta tijchihuilis san se quen tijchihuili Sehón, inintlanahuatijca nopa amorreos catli itztoya ipan altepetl Hesbón.” </div>
<div class='p'>
<span class="verse" id="NU21_35">35&#160;</span>Huajca quej ni nopa israelitame quimictijque Tlanahuatijquetl Og ihuaya itelpocahua huan nochi isoldados. Niyon se amo quicajque itztoc huan moaxcatijque nochi inintlal.  </div>
<div class='psalmlabel' id='NU22_0'> 22</div>
<div class='s'>Balac tlatitlanqui ma quinotzatij Balaam </div>
<div class='p'>
<span class="verse" id="NU22_1">1&#160;</span>Huan nopa israelitame sempa pejque nejnemij ipan iniojhui huan quiquetzque ininyoyoncalhua ipan nopa tlamayamitl ipan tlali Moab iteno hueyatl Jordán imelac altepetl Jericó. </div>
<div class='p'>
<span class="verse" id="NU22_2">2&#160;</span>Huan Balac, icone Zipor, catli eliyaya inintlanahuatijca nopa moabitame, quiitztoya nochi catli nopa israelitame quinchihuilijtoyaj nopa amorreos. 
<span class="verse" id="NU22_3">3&#160;</span>Huan nojquiya momacac cuenta para itztoyaj tlahuel miyaqui nopa israelitame, yeca yaya huan imasehualhua campa hueli ipan tlali Moab tlahuel majmajque ica inijuanti. 
<span class="verse" id="NU22_4">4&#160;</span>Huajca nopa moabitame quincamanalhuijque nopa huehue tlacame tlen Madián ehuani huan quinilhuijque: “Ne israelitame quitlamiltise catli eltoc ipan totlal quen se huacax quitlamicua sacatl ipan se potrero.” </div>
<div class='p'>Huajca Tlanahuatijquetl Balac catli tlanahuatiyaya ipan nopa tlali Moab, 
<span class="verse" id="NU22_5">5&#160;</span>quintitlanqui tlacame ma quicamanalhuitij Balaam, se tlachixquetl catli eliyaya icone Beor. Balac itztoya ipan ichaj ipan altepetl Petor nechca nopa hueyi hueyatl Eufrates. Huan Balac quinequiyaya Balaam ma quipalehuiqui, huajca quinilhui nopa tlacame ma quiilhuitij ni camanali: </div>
<div class='q'>Hualajtoque tlahuel miyaqui masehualme tlen tlali Egipto huan quiquetzaj ininyoyoncalhua campa hueli hasta quitlamitzacuaj nochi tlali, huan ama mochijtoque noixmelac. 
<span class="verse" id="NU22_6">6&#160;</span>Xihuala nimantzi huan techtelchihuiliqui ni masehualme, pampa inijuanti más tetique que tojuanti. Huelis quej nopa nihuelis niquintlanis huan niquintojtocas ipan ni tlali. Pampa cuali nijmati quema ta tijtiochihua se acajya, nelía quiselía se tlatiochihuali huan quema ta tijtelchihua se acajya, nelía quiselía se tlatelchihuali. </div>
<div class='p'>
<span class="verse" id="NU22_7">7&#160;</span>Huajca nopa huehue tlacame tlen tlalme Moab huan Madián yajque ica tomi ininmaco para quitlaxtlahuise para ma quintelchihuaqui. Huan quema ajsitoj campa Balaam, quiilhuijque nochi catli quinilhuijtoya ma quiilhuica. 
<span class="verse" id="NU22_8">8&#160;</span>Huan Balaam quinilhui: </div>
<div class='p'>―Ximocahuaca nica ni tlayohua, huan nimechilhuis catli DIOS nechilhuis ma nijchihua. </div>
<div class='p'>Huan nopa huehue tlacame mocajque nopa tlayohua ihuaya Balaam. 
<span class="verse" id="NU22_9">9&#160;</span>Huan Toteco quinojnotzqui Balaam, huan quitlatzintoquili: </div>
<div class='p'>―¿Ajqueya ne tlacame catli itztoque mohuaya? </div>
<div class='p'>
<span class="verse" id="NU22_10">10&#160;</span>Huan Balaam quinanquili: </div>
<div class='p'>―Balac, icone Zipor, catli tlanahuatía ipan tlali Moab quintitlantoc para ma nechnotzaca. 
<span class="verse" id="NU22_11">11&#160;</span>Quiijtohuaj hualajtoque tlahuel miyaqui masehualme tlen tlali Egipto huan quiquetzaj ininyoyoncalhua campa hueli hasta quitlamitzacuaj nochi tlali, huan ama mochanquetztoque iixmelac. Quinequi ma niyas nimantzi huan ma niquintelchihuili nopa masehualme para huelis quintlanis huan quintojtocas. </div>
<div class='p'>
<span class="verse" id="NU22_12">12&#160;</span>Huajca Toteco quiilhui Balaam: </div>
<div class='p'>―Amo xiya ininhuaya, niyon amo xiquintelchihua nopa masehualme, pampa na niquintiochijtoc. </div>
<div class='p'>
<span class="verse" id="NU22_13">13&#160;</span>Huajca ica ijnaloc Balaam mejqui huan quinilhui nopa tlacame catli Balac quintitlantoya: </div>
<div class='p'>―Ximocuepaca ipan amotlal, pampa TOTECO amo nechcahuilía ma niya amohuaya. </div>
<div class='p'>
<span class="verse" id="NU22_14">14&#160;</span>Huajca nopa tlayacanani tlen tlali Moab mocuepque campa itztoya inintlanahuatijca Balac, huan quiilhuijque: </div>
<div class='p'>―Balaam amo quinejqui hualas tohuaya. </div>
<div class='p'>
<span class="verse" id="NU22_15">15&#160;</span>Pero Balac sempa quintitlanqui más tlacame catli achi más quipixque tlatlepanitacayotl que nopa catli achtihui yajque. 
<span class="verse" id="NU22_16">16&#160;</span>Huan yajque quiitatoj Balaam huan quiilhuijque: </div>
<div class='q'>Balac, icone Zipor, techtitlantoc. Chicahuac mitztlajtlanía xijchihuili se favor huan xiya xijpalehuiti. Amo xijchiya. 
<span class="verse" id="NU22_17">17&#160;</span>Quiijtohua mitzmacas huejhueyi tlatlepanitacayotl huan nochi catli tlahuel patiyo catli tijtlajtlanis. San xijchihua se favor huan xiya, huan xiquintelchihuiliti nopa masehualme. </div>
<div class='p'>
<span class="verse" id="NU22_18">18&#160;</span>Pero Balaam quinnanquili: </div>
<div class='p'>―Masque Balac nechmacasquía ichaj temitoc ica oro huan plata, na amo hueli nijchihuas se tlenijqui, niyon catli hueyi, niyon catli piltziquitetzi, catli TOTECO amo nechcahuilis ma nijchihua. 
<span class="verse" id="NU22_19">19&#160;</span>Pero ximochiyaca. Ximocahuaca nica ni tlayohua huan niquitas sintla TOTECO nechilhuis seyoc tlamantli. </div>
<div class='p'>
<span class="verse" id="NU22_20">20&#160;</span>Huan ica tlayohua Toteco Dios monexti campa itztoya Balaam huan quiilhui: </div>
<div class='p'>―Pampa nopa tlacame hualajtoque para mitzcuiquij, ximehua huan xiya ininhuaya. Pero san tijchihuas catli na nimitzilhuis. </div>
<div class='s'>Balaam mopanti ihuaya itequihua TOTECO </div>
<div class='p'>
<span class="verse" id="NU22_21">21&#160;</span>Huajca hualmostla Balaam mejqui cualca, huan quipejpechti iburro huan yajqui ininhuaya nopa moabitame. </div>
<div class='p'>
<span class="verse" id="NU22_22">22&#160;</span>Pero Toteco Dios cualanqui ihuaya Balaam pampa yohuiyaya ininhuaya. Huajca quema Balaam nejnentiyohuiyaya burrojtipa huan ihuaya yohuiyayaj ome itequipanojcahua, hualajqui itequihua TOTECO, huan motlajcoquetzqui ipan iojhui para amo ma pano. 
<span class="verse" id="NU22_23">23&#160;</span>Huan quema nopa burro quiitac itequihua TOTECO ica se machete imaco, moicancuepqui huan calajqui ipan se mili. Huan Balaam quihuitejqui iburro hasta sempa pejqui nemi ipan iojhui. 
<span class="verse" id="NU22_24">24&#160;</span>Huan teipa itequihua TOTECO motlajcoquetzqui ipan ojtli campa tlatzocopilco ipan nopa xocomeca mili huan nochi oncac quipiyayaya tepamitl. 
<span class="verse" id="NU22_25">25&#160;</span>Huan quema nopa burro quiitac itequihua TOTECO, momajmati huan mocaltecho ipan se tepamitl, huan quimetzcuapitztlac Balaam. Huajca Balaam sempa quihuitejqui nopa burro. 
<span class="verse" id="NU22_26">26&#160;</span>Huan teipa itequihua TOTECO sempa quisqui huan quitlayacancuili Balaam, huan moquetzqui campa nelía tlatzocopilco huan amo cana hueliyaya panos nopa burro. 
<span class="verse" id="NU22_27">27&#160;</span>Huan quema nopa burro quiitac itequihua TOTECO, motejqui tlalchi. Huajca Balaam tlahuel cualanqui, huan chicahuac quihuitejqui ica icuatopil. 
<span class="verse" id="NU22_28">28&#160;</span>Huan ipan nopa tlatoctzi TOTECO quichijqui para nopa burro ma camanalti, huan ma quiilhui Balaam: </div>
<div class='p'>―¿Tlaque nimitzchihuilijtoc para eyi huelta techhuitectoc? </div>
<div class='p'>
<span class="verse" id="NU22_29">29&#160;</span>Huan Balaam quinanquili: </div>
<div class='p'>―Techpinahualtijtoc. Sintla nijpiyasquía se machete nomaco, amantzi nimitzmictisquía. </div>
<div class='p'>
<span class="verse" id="NU22_30">30&#160;</span>Huajca nopa burro quiilhui: </div>
<div class='p'>―¡Ximoilhui! Nimoburro catli nochipa ipan titlejco, ¿huelis quej ni nimitzchihuilijtoc nochipa? </div>
<div class='p'>Huan Balaam quiijto: </div>
<div class='p'>―¡Amo, amo quema! </div>
<div class='p'>
<span class="verse" id="NU22_31">31&#160;</span>Huajca TOTECO quichijqui para Balaam ma quiita itequihua catli mosehuijtoya tlajco ojtli ica se machete imaco. Huan Balaam motlancuaquetzqui hasta tlaltenamijqui. 
<span class="verse" id="NU22_32">32&#160;</span>Pero itequihua TOTECO quiilhui: </div>
<div class='p'>―¿Para tlen tijhuitejqui eyi huelta moburro? Na nihualajtoc nimitzojtzacuas, pampa campa tiya amo nechpactía. 
<span class="verse" id="NU22_33">33&#160;</span>Ni burro nechitac huan yeca moiyocatlali eyi hueltas. Sintla amo moquetztosquía moburro, melahuac na nimitzmictijtosquía, huan ya nijcajtosquía ma itzto. </div>
<div class='p'>
<span class="verse" id="NU22_34">34&#160;</span>Huan nopa tlachixquetl Balaam quiilhui itequihua TOTECO: </div>
<div class='p'>―Nitlajtlacolchijtoc. Amo nijmatiyaya sintla ta techojtzacuayaya. Sintla amo mitzpactía para ma niya, nimocuepas. </div>
<div class='p'>
<span class="verse" id="NU22_35">35&#160;</span>Pero itequihua TOTECO quinanquili: </div>
<div class='p'>―Hueli tiyas ininhuaya nopa tlacame, pero san huelis tiquijtos catli na nimitzilhuis. </div>
<div class='s'>Balac quiseli Balaam </div>
<div class='p'>
<span class="verse" id="NU22_36">36&#160;</span>Huajca Balaam yajqui ininhuaya nopa tlayacanani catli Balac quintitlantoya. Huan quema Tlanahuatijquetl Balac quimatqui para hualayaya Balaam, yajqui quiselito ipan se altepetl catli eltoya nechca nopa hueyatl Arnón campa tlali Moab monepantía ica seyoc tlali. 
<span class="verse" id="NU22_37">37&#160;</span>Huan Tlanahuatijquetl Balac quiilhui: </div>
<div class='p'>―Na nitlatitlanqui para ma mitzilhuitij xihuala nimantzi. ¿Para tlen amo tijnequiyaya tihualas hasta ama? ¿Timoilhuiyaya para amo nihuelis nimitzmacas catli nimitzilhui? </div>
<div class='p'>
<span class="verse" id="NU22_38">38&#160;</span>Huan Balaam quinanquili: </div>
<div class='p'>―Ama nimitzitaco. Pero amo hueli niquijtos san tlen hueli camanali. San huelis niquijtos nopa camanali catli Toteco nechilhuis. </div>
<div class='p'>
<span class="verse" id="NU22_39">39&#160;</span>Huan Balaam yajqui ihuaya Tlanahuatijquetl Balac hasta Quiriat Huzot. 
<span class="verse" id="NU22_40">40&#160;</span>Huan nopona Tlanahuatijquetl Balac tlanahuati ma quinmictica huacaxme huan borregojme huan quintencahuilise quen se tlacajcahualistli. Huan nojquiya quinhuiquilijque nacatl Balaam ihuaya nopa tlayacanani catli itztoyaj ihuaya. </div>
<div class='p'>
<span class="verse" id="NU22_41">41&#160;</span>Huan hualmostla ica ijnaloc, Tlanahuatijquetl Balac quihuicac Balaam hasta itzonatipa tepetl Ramot Baal para ma quintlachili nochi nopa israelitame catli quiquetztoyaj ininyoyoncalhua campa hueli tlatzintla ipan tlamayamitl.  </div>
<div class='psalmlabel' id='NU23_0'> 23</div>
<div class='s'>Balaam camanalti camanali tlen Toteco </div>
<div class='p'>
<span class="verse" id="NU23_1">1&#160;</span>Huajca Balaam quiilhui Tlanahuatijquetl Balac: </div>
<div class='p'>―Techchihuili nica chicome tlaixpame, huan techcualtlalili chicome becerros huan chicome borregojme. </div>
<div class='p'>
<span class="verse" id="NU23_2">2&#160;</span>Huan Tlanahuatijquetl Balac quichijqui senquistoc quen Balaam quinahuatijtoya. Huan san sejco ipan sesen tlaixpamitl quitencahuilijque se becerro huan se borrego. </div>
<div class='p'>
<span class="verse" id="NU23_3">3&#160;</span>Huan teipa nopa tlachixquetl Balaam quiilhui Balac: </div>
<div class='p'>―Ximocahua nica ica motlacajcahualis tlatlatili huan na niyas nepa niquitas sintla TOTECO nechnamiquiqui. Teipa nimitzilhuis catli ya nechilhuis para ma nimitzilhui. </div>
<div class='s'>Balaam quintiochijqui nopa israelitame </div>
<div class='p'>
<span class="verse" id="NU23_4">4&#160;</span>Huajca Balaam yajqui ipan se piltepetzi catli amo tleno quipiya, huan Toteco hualajqui quinamiquico huan quiilhui: </div>
<div class='p'>―Na nijcualtlalijtoc chicome tlaixpamitl huan ipan sesen tlaixpamitl nimitztencahuilijtoc se becerro huan se borrego. </div>
<div class='p'>
<span class="verse" id="NU23_5">5&#160;</span>Huajca TOTECO quimacac Balaam nopa camanali catli quinequiyaya ma quiijto, huan quiilhui: </div>
<div class='p'>―Ximocuepa campa itztoc Tlanahuatijquetl Balac huan xiquijto nochi senquistoc quen nimitzilhuijtoc. </div>
<div class='p'>
<span class="verse" id="NU23_6">6&#160;</span>Huan Balaam mocuepqui huan quipantico Tlanahuatijquetl Balac ijcatoc nechca nopa tlacajcahualistli catli quitlatijtoya. Huan ihuaya itztoyaj nochi nopa tlayacanani tlen nopa tlali Moab. 
<span class="verse" id="NU23_7">7&#160;</span>Huajca Balaam quiijto ni camanali: </div>
<div class='q'>“Nechchijtoc ma nihuala nica nopa hueyi Tlanahuatijquetl Balac ipan ni tlali Moab. </div>
<div class='q'>Huan nihualajtoc tlen nopa tepeme ipan tlali Aram ica campa hualquisa tonati. </div>
<div class='q'>‘Xihuala’, yaya nechilhui, ‘xiquintelchihuaqui ni israelitame. </div>
<div class='q'>Xijcahua mocualancayo ma tlejco ica inijuanti para ma ininpanti catli fiero.’ </div>
<div class='q'>
<span class="verse" id="NU23_8">8&#160;</span>Pero amo hueli niquintelchihuas sintla Toteco amo quintelchijtoc. </div>
<div class='q'>Amo hueli niquincualanis catli TOTECO amo ininca cualani. </div>
<div class='q'>
<span class="verse" id="NU23_9">9&#160;</span>Niquinita tlen nica itzonatipa ni hueyi tepetl. </div>
<div class='q'>Nojquiya niquintlachilía tlen piltepetzitzi. </div>
<div class='q'>Niquinita para moiyocatlalijtoque tlen sequinoc. </div>
<div class='q'>Inijuanti seyoc tlamantli masehualme. </div>
<div class='q'>Amo quen sequinoc tlaltipac ehuani. </div>
<div class='q'>
<span class="verse" id="NU23_10">10&#160;</span>Tlahuel miyaqui inijuanti hasta itztoque quen tlaltejpoctli. </div>
<div class='q'>Amo aqui hueli quinpohua. </div>
<div class='q'>Niyon se amo hueli quimatis quesqui itztoque. </div>
<div class='q'>Nipaquisquía sintla nimiquisquía xitlahuac iixpa TOTECO quen inijuanti. </div>
<div class='q'>Ma nimiquis ica nopa tlatiochihualistli catli se israelita quipiya.” </div>
<div class='p'>
<span class="verse" id="NU23_11">11&#160;</span>Huajca nopa Tlanahuatijquetl Balac quiilhui Balaam: </div>
<div class='p'>―¿Tlaque tijchijtoc? Na nimitzhualicac para xiquintelchihua nocualancaitacahua, huan ta tiquintiochijtoc. </div>
<div class='s'>Sempa Balaam camanalti camanali tlen TOTECO </div>
<div class='p'>
<span class="verse" id="NU23_12">12&#160;</span>Huan Balaam quinanquili: </div>
<div class='p'>―Monequi san niquijtos catli TOTECO nechilhuis. </div>
<div class='p'>
<span class="verse" id="NU23_13">13&#160;</span>Huajca Tlanahuatijquetl Balac quiilhui Balaam: </div>
<div class='p'>―Xihuala nohuaya huan ma tiyaca seyoc lugar. Huan tlen nopona hueli tiquitas san se achi tlen nochi nopa miyaqui israelitame. Tlen nopona huelis tiquintelchihuas san se achi tlen inijuanti. </div>
<div class='p'>
<span class="verse" id="NU23_14">14&#160;</span>Huajca Tlanahuatijquetl Balac quihuicac Balaam ipan se mili campa itoca Zofim ipan itzonatipa nopa tepetl Pisga, huan nopona quichijqui chicome tlaixpamitl huan quitencajqui se becerro huan se borrego ipan sesen tlaixpamitl. 
<span class="verse" id="NU23_15">15&#160;</span>Huajca nopona Balaam quiilhui Tlanahuatijquetl Balac: </div>
<div class='p'>―Ximocahua nica nechca motlacajcahualis tlatlatili huan na niquitati Toteco Dios nopona. </div>
<div class='p'>
<span class="verse" id="NU23_16">16&#160;</span>Huan TOTECO quinamiquico Balaam huan quimacac nopa camanali catli quinequiyaya ma quiijto. Huan nojquiya quiilhui: </div>
<div class='p'>―Ximocuepa campa itztoc Tlanahuatijquetl Balac huan xiquilhui catli na nimitzilhuijtoc. </div>
<div class='p'>
<span class="verse" id="NU23_17">17&#160;</span>Huan Balaam mocuepqui huan quiitac Balac ijcatoc nechca nopa tlacajcahualistli tlatlatili, huan ihuaya itztoyaj nopa tlayacanani tlen tlali Moab. Huan Tlanahuatijquetl Balac quitlatzintoquili: </div>
<div class='p'>―¿Tlaque mitzilhuijtoc DIOS? </div>
<div class='p'>
<span class="verse" id="NU23_18">18&#160;</span>Huajca Balaam sempa pejqui camanalti huan quiijto ni camanali: </div>
<div class='q'>“¡Tlanahuatijquetl Balac, ta catli tiicone Zipor, </div>
<div class='q'>cuali techtlacaquili! </div>
<div class='q'>
<span class="verse" id="NU23_19">19&#160;</span>Toteco amo itztoc quen titlacame. Yaya amo istlacati. </div>
<div class='q'>Niyon amo moyolpatla quen se tlacatl. </div>
<div class='q'>Catli yaya quiijtohua para oncas, ya nopa oncas. </div>
<div class='q'>Catli yaya quitencahua, ya nopa quichihua. </div>
<div class='q'>
<span class="verse" id="NU23_20">20&#160;</span>Nechnahuatijtoc ma niquintiochihua ni masehualme. </div>
<div class='q'>Huan pampa yaya ya quintiochijtoc, </div>
<div class='q'>amo hueli na niquijtos para amo. </div>
<div class='q'>
<span class="verse" id="NU23_21">21&#160;</span>TOTECO amo quipantía tlajtlacoli ipan ni israelitame. </div>
<div class='q'>Inijuanti catli iteipan ixhuihua Jacob. </div>
<div class='q'>Amo hualas tequipacholi ipan inijuanti pampa TOTECO catli inintata quihueyichijqui huan yaya itztoc ininhuaya. </div>
<div class='q'>Yeca inijuanti tzajtzij ica paquilistli, </div>
<div class='q'>pampa tlahuel hueyi inintlanahuatijca catli ininhuaya yohui. </div>
<div class='q'>
<span class="verse" id="NU23_22">22&#160;</span>Quen se hueyi toro quipiya icuacua, </div>
<div class='q'>ni masehualme quipiyaj TOTECO quen ininchicahualis, yaya catli quinquixti ipan tlali Egipto. </div>
<div class='q'>
<span class="verse" id="NU23_23">23&#160;</span>Amo aqui hueli quintelchihuas ni iteipan ixhuihua Jacob. </div>
<div class='q'>Ni israelitame amo tleno huelis quinchihuilis se tetlajchihuijquetl. </div>
<div class='q'>Nochi quiijtohuaj: </div>
<div class='q'>‘Huejhueyi tlamantli Toteco Dios quinchihuilijtoc.’ </div>
<div class='q'>
<span class="verse" id="NU23_24">24&#160;</span>Ni masehualme motlananaj huan temajmatíaj </div>
<div class='q'>quen se tecuani catli amo mosiyajquetza </div>
<div class='q'>hasta quicuas catli moitzquilijtoc, </div>
<div class='q'>huan quiijis ieso catli momictilijtoc.” </div>
<div class='p'>
<span class="verse" id="NU23_25">25&#160;</span>Huajca Tlanahuatijquetl Balac quiilhui Balaam: </div>
<div class='p'>―Masque amo hueli tiquintelchihuas, amo xiquintiochihua. </div>
<div class='p'>
<span class="verse" id="NU23_26">26&#160;</span>Pero Balaam quinanquili: </div>
<div class='p'>―¿Amo nimitzilhui na san hueli niquijtos catli TOTECO nechilhui? </div>
<div class='p'>
<span class="verse" id="NU23_27">27&#160;</span>Huajca Tlanahuatijquetl Balac quiilhui: </div>
<div class='p'>―Techchihuili se favor, xihuala nohuaya huan nimitzhuicas seyoc lugar. Huelis tlen nopona Toteco mitzcahuilis xiquintelchihua. </div>
<div class='p'>
<span class="verse" id="NU23_28">28&#160;</span>Huan Balac quihuicac Balaam hasta itzonatipa nopa hueyi tepetl Peor campa nesiyaya nochi nopa huactoc tlali catli mocajqui tlatzintla. 
<span class="verse" id="NU23_29">29&#160;</span>Huan nopona Balaam quiilhui Tlanahuatijquetl Balac: </div>
<div class='p'>―Techchihuili nica chicome tlaixpamitl, huan xiquinsencahua chicome becerros huan chicome borregojme. </div>
<div class='p'>
<span class="verse" id="NU23_30">30&#160;</span>Huajca Tlanahuatijquetl Balac quichijqui nochi senquistoc quen quinahuati Balaam. Huan ipan sesen nopa tlaixpamitl quitencajqui se becerro huan se borrego.  </div>
<div class='psalmlabel' id='NU24_0'> 24</div>
<div class='p'>
<span class="verse" id="NU24_1">1&#160;</span>Huajca Balaam ya quiitztoya para san tlapic se masehuali quintelchihuasnequis israelitame pampa TOTECO quinequiyaya quintiochihuas. Yeca Balaam ayacmo yajqui para quichihuas quen se tetlajchihuijquetl. Yajqui xitlahuac campa huelqui tlachiyas imelac ipan nopa huactoc tlali huan quinitac nopa israelitame. 
<span class="verse" id="NU24_2">2&#160;</span>Huan quema Balaam tlachixqui huan quinitac nochi nopa israelitame catli quiquetztoyaj ininyoyoncalhua ica pamitl, sese ica ihueyi familia imasehualhua, nimantzi Itonaltzi Toteco Dios motlali ipan ya, 
<span class="verse" id="NU24_3">3&#160;</span>huan pejqui quiijtohua ni camanali: </div>
<div class='q'>“Ya ni nopa camanali catli niBalaam, niicone Beor, nijhualica. </div>
<div class='q'>Na nise tlacatl catli cuali hueli niquita catli ininpantis ni israelitame. </div>
<div class='q'>
<span class="verse" id="NU24_4">4&#160;</span>Nijcactoc icamanal Toteco catli quipiya nochi chicahualistli, huan niquitztoc ya catli quipiya nochi chicahualistli huan catli nechnextilijtoc. </div>
<div class='q'>Huan quema nihuetzqui iixpa, nechtlapoli noixteyol huan nochi nijmachili. </div>
<div class='q'>Huajca ya ni catli nechilhui para ininpantis: </div>
<div class='q'>
<span class="verse" id="NU24_5">5&#160;</span>Nelía paquij iteipan ixhuihua Jacob por nopa tlatiochihualistli catli quinchiya. </div>
<div class='q'>Tlayejyectzi elis campa ininchajchaj israelitame huan nopona oncas paquilistli. </div>
<div class='q'>
<span class="verse" id="NU24_6">6&#160;</span>Niquinita para mosemantoc ininchajchaj campa hueli ipan huejhueyi tlamayamitl campa xoxohuic sacapetlatl. </div>
<div class='q'>Nesi quen se hueyi xochimili catli tlahuel yejyectzi huan catli nochi temaca pampa eltoc atentli. </div>
<div class='q'>Nesi quen campa miyac áloes catli TOTECO quitoctoc. </div>
<div class='q'>Itztoque quen miyac tiocuame catli tlatoctli ateno. </div>
<div class='q'>
<span class="verse" id="NU24_7">7&#160;</span>Miyac atl quipiyase israelitame hasta mocahuas. </div>
<div class='q'>Quipiyase atl para quiatequise inintlatochui. </div>
<div class='q'>Quipiyase inintlanahuatijca catli más hueyi que nochi totlanahuatijcahua. </div>
<div class='q'>Huan tlahuel hueyi elis itlanahuatil. </div>
<div class='q'>
<span class="verse" id="NU24_8">8&#160;</span>Toteco Dios catli quinquixti ipan tlali Egipto itztoc ininhuaya. </div>
<div class='q'>Yaya ininchicahualis quen se hueyi toro quipiya huejhueyi icuacua. </div>
<div class='q'>TOTECO quintzontlamiltis nochi masehualme ipan nochi tlalme catli quincualancaitaj. </div>
<div class='q'>Quena, quinpostequilis iniomiyo, huan quinmictis ica cuatlamintli. </div>
<div class='q'>
<span class="verse" id="NU24_9">9&#160;</span>Nopa israelitame itztoque quen se tecuani catli motectoc para mosiyajquetzas, </div>
<div class='q'>huan amo aqui motemaca para quiixitis. ¡TOTECO quintiochihuas catli anmechtiochihua, anisraelitame, </div>
<div class='q'>huan quintelchihuas nochi catli anmechtelchihuaj!” </div>
<div class='s'>Más icamanal Balaam </div>
<div class='p'>
<span class="verse" id="NU24_10">10&#160;</span>Huajca quema Tlanahuatijquetl Balac quicajqui nopa camanali catli Balaam quiijto, tlahuel cualanqui ihuaya, huan momatejtejtzonqui huan quiilhui: </div>
<div class='p'>―Na nimitznotzqui para xiquintelchihua nocualancaitacahua, huan ta hasta eyi huelta tiquintiochijtoc. 
<span class="verse" id="NU24_11">11&#160;</span>¡Xiquisa nica! Na nijnequiyaya nimitzmacas miyac tlamantli catli tlahuel patiyo, pero Toteco amo quinejqui ma nimitzmaca. </div>
<div class='p'>
<span class="verse" id="NU24_12">12&#160;</span>Huan Balaam quiilhui Tlanahuatijquetl Balac: </div>
<div class='p'>―Achtihui niquinilhui nopa tlacame catli techtitlanili 
<span class="verse" id="NU24_13">13&#160;</span>para masque Tlanahuatijquetl Balac nechmacasquía ichaj temitoc ica oro huan plata, amo hueli niquixpanos catli nechilhuía TOTECO. Amo tleno catli cuali, niyon catli amo cuali niquijtos san pampa na nijnequi niquijtos. San catli TOTECO nechilhuía, ya nopa niquijtos. ¿Amo quej nopa niquinilhui? 
<span class="verse" id="NU24_14">14&#160;</span>Huan ama, quena, nimocuepas notlal, pero achtihui nimitzilhuis catli ni israelitame quinchihuilise amomasehualhua teipa. </div>
<div class='s'>Itlamiya camanal Balaam </div>
<div class='p'>
<span class="verse" id="NU24_15">15&#160;</span>Huajca Balaam sempa camanaltic quen se tlachixquetl huan quiijto ni camanali: </div>
<div class='q'>“Ya ni nocamanal niBalaam, niicone Beor. </div>
<div class='q'>Ama cuali niquita catli huala. </div>
<div class='q'>
<span class="verse" id="NU24_16">16&#160;</span>Nicamanaltis na catli nijcactoc icamanal TOTECO. </div>
<div class='q'>Quena, Toteco catli más hueyi nechmachiltijtoc ni catli ya quimati. </div>
<div class='q'>Niquitztoc ya catli quipiya nochi chicahualistli, </div>
<div class='q'>huan ya ni catli nechnextilijtoc. </div>
<div class='q'>
<span class="verse" id="NU24_17">17&#160;</span>Niquita se catli amo aqui ama. </div>
<div class='q'>Yaya catli nijtlachilía nopona hasta tlahuel huejca, </div>
<div class='q'>yaya hualas teipa. </div>
<div class='q'>Monextis se sitlali catli hualas tlen iteipan ixhuihua Jacob. </div>
<div class='q'>Yaya elis se hueyi Tlanahuatijquetl catli motlananas ipan ni israelitame. </div>
<div class='q'>Quintzonpechis Moab ehuani. </div>
<div class='q'>Quintlamiltis iteipan ixhuihua Set. </div>
<div class='q'>
<span class="verse" id="NU24_18">18&#160;</span>Israelitame quitlanise nopa tlali Edom huan Seir. </div>
<div class='q'>Quena, moaxcatise inintlal inincualancaitacahua. </div>
<div class='q'>Quichihuase huejhueyi tlamantli catli temajmatise. </div>
<div class='q'>
<span class="verse" id="NU24_19">19&#160;</span>Se tlanahuatijquetl quisas ipan iteipan ixhuihua Jacob, </div>
<div class='q'>huan quintzontlamiltis nochi catli mocahuaj ipan altepeme ipan tlali Edom.” </div>
<div class='p'>
<span class="verse" id="NU24_20">20&#160;</span>Teipa Balaam quitlachili ininchajchaj iteipan ixhuihua Amalec, huan sempa camanaltic quen se tlachixquetl huan quiijto ni camanali: </div>
<div class='q'>“Imasehualhua Amalec hualahuij tlen huejcajya, </div>
<div class='q'>pero se tonal mocahuas amo tleno, tlamisosolijtos.” </div>
<div class='p'>
<span class="verse" id="NU24_21">21&#160;</span>Huan Balaam nojquiya quintlachili campa ininchajchaj nopa quenitame, huan sempa camanaltic quen se tlachixquetl huan quiijto ni camanali: </div>
<div class='q'>“Amojuanti anceneos, cuajcuali campa anmomanahuíaj. </div>
<div class='q'>Anitztoque temachtli quen se tototl </div>
<div class='q'>ica itepasol huejcapa campa huejhueyi tetl. </div>
<div class='q'>
<span class="verse" id="NU24_22">22&#160;</span>Pero anmechsosolose nopa soldados tlen tlali Asiria, </div>
<div class='q'>huan anmechhuicase anilpitoque.” </div>
<div class='p'>
<span class="verse" id="NU24_23">23&#160;</span>Teipa Balaam quitlamilti icamanal huan quiijto: </div>
<div class='q'>“¡Ay! ¿Ajqueya noja hueli itztos quema ni tlamantli quichihuas Toteco Dios? </div>
<div class='q'>
<span class="verse" id="NU24_24">24&#160;</span>Huejhueyi cuaacalme quiixcotonase hueyi atl huan hualase ica tlacame tlen nopa Chipre tlali, </div>
<div class='q'>huan quema inijuanti mocuepase, quicajtehuase tlalme Asiria huan Heber tlami tlasosolme.” </div>
<div class='p'>
<span class="verse" id="NU24_25">25&#160;</span>Huan quema Balaam tlantoya quiijtohua ni camanali, quisqui huan mocuepqui ichaj. Huan Tlanahuatijquetl Balac nojquiya quistejqui.  </div>
<div class='psalmlabel' id='NU25_0'> 25</div>
<div class='s'>Israelitame quihueyichijque Baal Peor </div>
<div class='p'>
<span class="verse" id="NU25_1">1&#160;</span>Huan quema nopa israelitame noja mocahuayayaj ipan Sitim, sequin israelita tlacame pejque tlen hueli quichihuaj ica moabita sihuame, 
<span class="verse" id="NU25_2">2&#160;</span>pampa nopa moabita sihuame quinnotzayayaj ma yaca campa tlacuayayaj huan quintlacajcahuiliyayaj inintlaixcopincayohua. Huan nopa israelitame pejque tlacuaj ipan nopa tlacualistli huan pejque quihueyichihuaj inintlaixcopincayohua. 
<span class="verse" id="NU25_3">3&#160;</span>Huajca quej nopa mosansejcotlalijque ica nopa teteyotl Baal Peor. Huan TOTECO tlahuel cualanqui ininhuaya. 
<span class="verse" id="NU25_4">4&#160;</span>Huajca TOTECO quiilhui Moisés: </div>
<div class='p'>―Xiquinsentili nochi catli tlayacanaj ipan ni tlamantli huan xiquinmijmicti tlamiyacapa. Huan teipa xiquincuapilo ipan cuahuitl catli huejcapantic para nochi quinitase. Quej nopa sehuis nocualancayo ininhuaya ni israelitame. </div>
<div class='p'>
<span class="verse" id="NU25_5">5&#160;</span>Huajca Moisés quinnahuati nopa jueces tlen nopa israelitame, huan quinilhui: </div>
<div class='p'>―Nochi amojuanti xiquinmijmictitij nochi amoteiximatcahua catli mosansejcotilijtoque ica nopa tlaixcopincayotl Baal Peor. </div>
<div class='p'>
<span class="verse" id="NU25_6">6&#160;</span>Huan quema Moisés noja camanaltiyaya, se israelita tlacatl panoc iixpa catli quihualicayaya se sihuatl madianita hasta ipan ichaj. Huan nojquiya panoque iniixpa nochi nopa israelitame catli mosentilijtoyaj huan chocayayaj iixpa TOTECO nopona nechca ipuerta nopa yoyon tiopamitl campa TOTECO mopantiyaya ininhuaya. 
<span class="verse" id="NU25_7">7&#160;</span>Huan quema quiitac nopa tlamantli Finees, icone Eleazar huan iixhui totajtzi Aarón, moquetzqui huan quistihuetzqui ipan nopa tlasentililistli. Huan quicuic se tepos choso, 
<span class="verse" id="NU25_8">8&#160;</span>huan quitoquilijtiyajqui nopa israelita tlacatl ipan ichaj tlen yoyomitl campa quihuicatoya huan quichosojhui nopa israelita huan sentlapalo ipan itlacayo nopa tlacatl huan nopa sihuatl. Huan quej nopa tlanqui nopa cocolistli catli TOTECO quititlantoya para quinmictis israelitame ica inintlajtlacol ica nopa Baal Peor, 
<span class="verse" id="NU25_9">9&#160;</span>pero ya mictoyaj 24 mil israelitame. </div>
<div class='p'>
<span class="verse" id="NU25_10">10&#160;</span>Huan teipa TOTECO quiilhui Moisés: </div>
<div class='p'>
<span class="verse" id="NU25_11">11&#160;</span>―Finees, icone Eleazar huan iixhui nopa mijcatzi totajtzi Aarón, quichijqui para ma sehui nocualancayo ininhuaya ni israelitame, pampa ya quitlasomatqui notlatlepanitacayo iniixpa israelitame quen na nijtlasomati. Huan tlahuel cualanqui ininhuaya pampa quielihuishui catli fiero quichihuayayaj inijuanti huan yeca amo quincahuili itztose. Huajca por ya, amo niquintzontlamiltis nochi israelitame quen nijchihuasnequiyaya. 
<span class="verse" id="NU25_12">12&#160;</span>Huajca xiquilhui Finees para ama na nijchihuas se camanali ihuaya para nochipa tijpiyase tlayoltlalili. 
<span class="verse" id="NU25_13">13&#160;</span>Huan nitlayolmelahua para yaya ihuaya nochi itelpocahua elise totajtzitzi para nochipa, pampa ica icualancayo huan catli quichijqui, quitlasomatqui notlatlepanitacayo, niiTeco. Huan ica ya nopa nechixtzacuili inintlajtlacolhua ni israelitame. </div>
<div class='p'>
<span class="verse" id="NU25_14">14&#160;</span>Huan itoca nopa tlacatl israelita catli quichosojhuijque ihuaya nopa sihuatl madianita eliyaya Zimri, icone Salu. Huan eliyaya se tlayacanquetl tlen se familia ipan nopa hueyi familia Simeón. 
<span class="verse" id="NU25_15">15&#160;</span>Huan nopa sihuatl madianita itoca eliyaya Cozbi huan elqui iichpoca Zur, se tlayacanquetl ipan se hueyi familia ipan tlali Madián. </div>
<div class='p'>
<span class="verse" id="NU25_16">16&#160;</span>Teipa TOTECO quiilhui Moisés: </div>
<div class='p'>
<span class="verse" id="NU25_17">17&#160;</span>―Ama monequi xiquinita nopa madianitame quen amocualancaitacahua huan xiquinmijmictica. 
<span class="verse" id="NU25_18">18&#160;</span>Pampa inijuanti anmechitayayaj para inincualancaitacahua quema ica miyac tlamantli anmechcajcayajque para ma xijhueyichihuaca inintlaixcopincayo Baal Peor. Nesiyaya anmechcajcayahuasnequiyayaj quema hualajqui iniicni Cozbi, iichpoca nopa tlayacanquetl tlen Madián. Quimictijque Cozbi ica se cuatlamintli catli huehueyac ipan nopa tonali quema nijtitlanqui nopa cocolistli ma temicti pampa anquihueyichijtoyaj Baal Peor.  </div>
<div class='psalmlabel' id='NU26_0'> 26</div>
<div class='s'>Se yancuic censo quema panotoc cuarenta xihuitl </div>
<div class='p'>
<span class="verse" id="NU26_1">1&#160;</span>Quema ya panotoya nopa hueyi miquilistli, TOTECO quincamanalhui Moisés ihuaya Eleazar catli elqui icone nopa mijcatzi totajtzi Aarón huan quinilhui: </div>
<div class='p'>
<span class="verse" id="NU26_2">2&#160;</span>“Xijtlananaca se censo tlen nochi israelita tlacame catli quiaxitijtoque 20 xihuitl huan hueli yohuij ipan tlahuilancayotl. Xiquijcuiloca itoca sese itata huan catli ihueyi familia para tijmatis quesquime itztoque.” </div>
<div class='p'>
<span class="verse" id="NU26_3">3&#160;</span>Ipan nopa tonali nopa israelitame itztoyaj ipan nopa hueyi tlamayamitl ipan tlali Moab nechca nopa hueyatl Jordán imelac altepetl Jericó. Huan Moisés huan Eleazar, nopa hueyi totajtzi, quinnotzqui nopa tlayacanani tlen israelitame huan quen TOTECO quinilhuijtoya, quinilhui para 
<span class="verse" id="NU26_4">4&#160;</span>ma moijcuiloca nochi tlacame catli quiaxitijtoque 20 xihuitl para huejcapa catli hueli yohuij ipan tlahuilancayotl quen TOTECO tlanahuatijtoc. </div>
<div class='p'>Huajca quinpojque quesqui tlacame itztoyaj ipan sesen hueyi familia ipan nopa hueyi tlasentililistli tlen nopa masehualme catli achtihui pejque ipan tlali Egipto huan ya ni catli quipantijque. </div>
<div class='s'>Tlahuilanca tlacame ipan hueyi familia Rubén </div>
<div class='p'>
<span class="verse" id="NU26_5">5&#160;</span>Rubén, iachtihui ejca Israel, huejcajya quinpixqui nahui itelpocahua: Enoc, Falú, Hezrón huan Carmi. Huan ininteipan ixhuihua sesen ni tlacame mochijque familias catli huejhueyi. </div>
<div class='q'>Iteipan ixhuihua Enoc mochijque nopa enoquitame. </div>
<div class='q'>Iteipan ixhuihua Falú mochijque nopa falutame. </div>
<div class='q'>
<span class="verse" id="NU26_6">6&#160;</span>Iteipan ixhuihua Hezrón mochijque nopa hezronitame. </div>
<div class='q'>Iteipan ixhuihua Carmi mochijque nopa carmitame. </div>
<div class='p'>
<span class="verse" id="NU26_7">7&#160;</span>Huan ipan nopa tonali quema quinpojque catli itztoyaj ipan nochi nopa familias tlen iteipan ixhuihua Rubén, quinpojque 43 mil 730 tlahuilanca tlacame. </div>
<div class='p'>
<span class="verse" id="NU26_8">8&#160;</span>Huan Falú quipixqui itelpoca catli itoca Eliab. 
<span class="verse" id="NU26_9">9&#160;</span>Huan itelpocahua Eliab elque Nemuel, Datán huan Abiram. Huan Datán huan Abiram elque nopa tlacame catli mosansejcotilijtoyaj huejcajya ihuaya Coré huan quichijque catli fiero iixpa TOTECO, huan ica Moisés huan Aarón. 
<span class="verse" id="NU26_10">10&#160;</span>Huan motlapo tlali huan quintolo ni ome tlacame ihuaya Coré. Nojquiya ipan san se tonal TOTECO quinmicti ica tlitl 250 masehualme catli quintoquiliyayaj. Nochi ya ni elqui se hueyi tlamachtili para nochi nopa israelitame catli mocajque. 
<span class="verse" id="NU26_11">11&#160;</span>Pero ipan nopa tonali itelpocahua Coré amo itztoyaj ihuaya inintata huan amo mijque. </div>
<div class='s'>Tlahuilanca tlacame ipan hueyi familia Simeón </div>
<div class='p'>
<span class="verse" id="NU26_12">12&#160;</span>Simeón, iompa telpoca Israel, huejcajya quinpixqui macuilti itelpocahua: Nemuel, Jamín, Jaquín, Zera huan Saúl. Huan ininteipan ixhuihua sesen ni tlacame mochijque familias huejhueyi. </div>
<div class='q'>Iteipan ixhuihua Nemuel mochijque nopa nemuelitame. </div>
<div class='q'>Iteipan ixhuihua Jamín mochijque nopa jaminitame. </div>
<div class='q'>Iteipan ixhuihua Jaquín mochijque nopa jaquinitame. </div>
<div class='q'>
<span class="verse" id="NU26_13">13&#160;</span>Iteipan ixhuihua Zera mochijque nopa zeraitame. </div>
<div class='q'>Iteipan ixhuihua Saúl mochijque nopa saulitame. </div>
<div class='p'>
<span class="verse" id="NU26_14">14&#160;</span>Huan ipan nopa tonali quema quinpojque catli itztoyaj ipan nochi familias tlen iteipan ixhuihua Simeón, quinpojque 22 mil 200 tlahuilanca tlacame. </div>
<div class='s'>Tlahuilanca tlacame ipan hueyi familia Gad </div>
<div class='p'>
<span class="verse" id="NU26_15">15&#160;</span>Gad, itelpoca Israel, huejcajya quinpixqui chicome itelpocahua: Zefón, Hague, Suni, Ozni, Eri, Arod huan Areli. Huan ininteipan ixhuihua sesen ni tlacame mochijque familias huejhueyi. </div>
<div class='q'>Iteipan ixhuihua Zefón mochijque nopa zefonitame. </div>
<div class='q'>Iteipan ixhuihua Hagui mochijque nopa haguitame. </div>
<div class='q'>Iteipan ixhuihua Suni mochijque nopa sunitame. </div>
<div class='q'>
<span class="verse" id="NU26_16">16&#160;</span>Iteipan ixhuihua Ozni mochijque nopa oznitame. </div>
<div class='q'>Iteipan ixhuihua Eri mochijque nopa eritame. </div>
<div class='q'>Iteipan ixhuihua Arod mochijque nopa aroditame. </div>
<div class='q'>
<span class="verse" id="NU26_17">17&#160;</span>Iteipan ixhuihua Areli mochijque nopa arelitame. </div>
<div class='p'>
<span class="verse" id="NU26_18">18&#160;</span>Huan ipan nopa tonali quema quinpojque catli itztoyaj ipan nopa familias tlen iteipan ixhuihua Gad, quinpojque 40 mil 500 tlahuilanca tlacame. </div>
<div class='s'>Tlahuilanca tlacame ipan hueyi familia Judá </div>
<div class='p'>
<span class="verse" id="NU26_19">19&#160;</span>Judá, itelpoca Israel, huejcajya quinpixqui ome itelpocahua catli inintoca Er huan Onán. Inijuanti mijque nimantzi ipan nopa tlali Canaán. 
<span class="verse" id="NU26_20">20&#160;</span>Pero teipa Judá nojquiya quinpixqui sequinoc eyi itelpocahua: Sela, Fares huan Zera. Huan ininteipan ixhuihua sesen ni tlacame mochijque familias huejhueyi. </div>
<div class='q'>Iteipan ixhuihua Sela mochijque nopa selaitame. </div>
<div class='q'>
<span class="verse" id="NU26_21">21&#160;</span>Iteipan ixhuihua Fares mochijque nopa faresitame. </div>
<div class='q'>Iteipan ixhuihua Zera mochijque nopa zeraitame. </div>
<div class='q'>Huan Judá itelpoca catli itoca Fares quinpixqui ome itelpocahua, Hezrón huan Hamul catli mochijque nopa hezronitame huan nopa hamulitame. </div>
<div class='p'>
<span class="verse" id="NU26_22">22&#160;</span>Huan ipan nopa tonali quema quinpojque catli itztoyaj ipan nopa familias tlen iteipan ixhuihua Judá, quinpojque 76 mil 500 tlahuilanca tlacame. </div>
<div class='s'>Tlahuilanca tlacame ipan hueyi familia Isacar </div>
<div class='p'>
<span class="verse" id="NU26_23">23&#160;</span>Isacar, itelpoca Israel, huejcajya quinpixqui nahui itelpocahua: Tola, Fúa, Jasub huan Simrón. Huan ininteipan ixhuihua mochijque familias huejhueyi. </div>
<div class='q'>Iteipan ixhuihua Tola mochijque nopa tolaitame. </div>
<div class='q'>Iteipan ixhuihua Fúa mochijque nopa fuaitame. </div>
<div class='q'>
<span class="verse" id="NU26_24">24&#160;</span>Iteipan ixhuihua Jasub mochijque nopa jasubitame. </div>
<div class='q'>Iteipan ixhuihua Simrón mochijque nopa simronitame. </div>
<div class='p'>
<span class="verse" id="NU26_25">25&#160;</span>Huan ipan nopa tonali quema quinpojque catli itztoyaj ipan nopa familias tlen iteipan ixhuihua Isacar, quinpojque 64 mil 300 tlahuilanca tlacame. </div>
<div class='s'>Tlahuilanca tlacame ipan hueyi familia Zabulón </div>
<div class='p'>
<span class="verse" id="NU26_26">26&#160;</span>Zabulón, itelpoca Israel, huejcajya quinpixqui eyi itelpocahua: Sered, Elón huan Jahleel. Huan ininteipan ixhuihua sesen ni tlacame mochijque familias huejhueyi. </div>
<div class='q'>Iteipan ixhuihua Sered mochijque nopa sereditame. </div>
<div class='q'>Iteipan ixhuihua Elón mochijque nopa elonitame. </div>
<div class='q'>Iteipan ixhuihua Jahleel mochijque nopa jehleelitame. </div>
<div class='p'>
<span class="verse" id="NU26_27">27&#160;</span>Huan ipan nopa tonali quema quinpojque catli itztoyaj ipan nopa familias tlen iteipan ixhuihua Zabulón, quinpojque 60 mil 500 tlahuilanca tlacame. </div>
<div class='s'>Tlahuilanca tlacame ipan hueyi familia Manasés </div>
<div class='p'>
<span class="verse" id="NU26_28">28&#160;</span>José, itelpoca Israel, huejcajya quinpixqui ome itelpocahua: Manasés huan Efraín. </div>
<div class='q'>
<span class="verse" id="NU26_29">29&#160;</span>Tlen Manasés quisqui ome familias huejhueyi. </div>
<div class='q2'>Se quisqui tlen itelpoca catli itoca Maquir. Huan iteipan ixhuihua mochijque nopa maquiritame. </div>
<div class='q2'>Huan ne se hueyi familia quisqui tlen itelpoca catli itoca Galaad catli elqui itelpoca Maquir. Huan iteipan ixhuihua Galaad mochijque nopa galaaditame. </div>
<div class='q2'>
<span class="verse" id="NU26_30">30&#160;</span>Huan itelpoca Galaad catli itoca Jezer, iteipan ixhuihua mochijque nopa jezeritame. </div>
<div class='q2'>Huan itelpoca Galaad catli itoca Helec, iteipan ixhuihua mochijque nopa helequitame. </div>
<div class='q2'>
<span class="verse" id="NU26_31">31&#160;</span>Huan itelpoca Galaad catli itoca Asriel, iteipan ixhuihua mochijque nopa asrielitame. </div>
<div class='q2'>Huan itelpoca Galaad catli itoca Siquem, iteipan ixhuihua mochijque nopa siquemitame. </div>
<div class='q2'>
<span class="verse" id="NU26_32">32&#160;</span>Huan itelpoca Galaad catli itoca Semida, iteipan ixhuihua mochijque nopa semidaitame. </div>
<div class='q2'>Huan itelpoca Galaad catli itoca Hefer, iteipan ixhuihua mochijque nopa heferitame. </div>
<div class='p'>
<span class="verse" id="NU26_33">33&#160;</span>Hefer quipixqui itelpoca catli itoca Zelofehad, pero yaya amo quipixqui niyon se itlaca cone. Zelofehad san quinpixqui iichpocahua catli inintoca: Maala, Noa, Hogla, Milca huan Tirsa. </div>
<div class='p'>
<span class="verse" id="NU26_34">34&#160;</span>Huan ipan nopa tonali quema quinpojque catli itztoyaj ipan nopa familias tlen iteipan ixhuihua Manasés, quinpojque 52 mil 700 tlahuilanca tlacame. </div>
<div class='s'>Tlahuilanca tlacame ipan hueyi familia Efraín </div>
<div class='p'>
<span class="verse" id="NU26_35">35&#160;</span>Por José itelpoca catli itoca Efraín quinpixqui eyi itelpocahua: Sutela, Bequer huan Tahán. Huan ininteipan ixhuihua sesen ni tlacame mochijque familias huejhueyi. </div>
<div class='q'>Iteipan ixhuihua Sutela mochijque nopa sutelaitame. </div>
<div class='q'>Iteipan ixhuihua Bequer mochijque nopa bequeritame. </div>
<div class='q'>Iteipan ixhuihua Tahán mochijque nopa tahanitame. </div>
<div class='q2'>
<span class="verse" id="NU26_36">36&#160;</span>Huan Sutela, itelpoca Efraín, quipixqui itelpoca catli itoca Erán huan iteipan ixhuihua mochijque nopa eranitame. </div>
<div class='p'>
<span class="verse" id="NU26_37">37&#160;</span>Huan ipan nopa tonali quema quinpojque catli itztoyaj ipan nopa familias tlen iteipan ixhuihua Efraín, quinpojque 32 mil 500 tlahuilanca tlacame. </div>
<div class='p'>Huajca ya nimitzilhuijtoc tlen iteipan ixhuihua José huan catlique huejhueyi familias quisque ipan ya. </div>
<div class='s'>Tlahuilanca tlacame ipan hueyi familia Benjamín </div>
<div class='p'>
<span class="verse" id="NU26_38">38&#160;</span>Benjamín, itelpoca Israel, huejcajya quinpixqui macuili itelpocahua: Bela, Asbel, Ahiram, Sufam huan Hufam. Huan ininteipan ixhuihua sesen ni tlacame mochijque familias huejhueyi. </div>
<div class='q'>Iteipan ixhuihua Bela mochijque nopa belaitame. </div>
<div class='q'>Iteipan ixhuihua Asbel mochijque nopa asbelitame. </div>
<div class='q'>Iteipan ixhuihua Ahiram mochijque nopa ahiramitame. </div>
<div class='q'>
<span class="verse" id="NU26_39">39&#160;</span>Iteipan ixhuihua Sufam mochijque nopa sufamitame. </div>
<div class='q'>Iteipan ixhuihua Hufam mochijque nopa hufamitame. </div>
<div class='q2'>
<span class="verse" id="NU26_40">40&#160;</span>Huan Bela, itelpoca Benjamín, quinpixqui itelpocahua Ard huan Naamán. Huan ininteipan ixhuihua mochijque nopa arditame huan nopa naamitame. </div>
<div class='p'>
<span class="verse" id="NU26_41">41&#160;</span>Huan ipan nopa tonali quema quinpojque catli itztoyaj ipan nopa familias tlen iteipan ixhuihua Benjamín, quinpojque 45 mil 600 tlahuilanca tlacame. </div>
<div class='s'>Tlahuilanca tlacame ipan hueyi familia Dan </div>
<div class='p'>
<span class="verse" id="NU26_42">42&#160;</span>Dan, itelpoca Israel, huejcajya quipixqui san se itelpoca catli itoca eliyaya Súham. </div>
<div class='q'>Huan iteipan ixhuihua Súham mochijque nopa suhamitas. </div>
<div class='p'>
<span class="verse" id="NU26_43">43&#160;</span>Huan ipan nopa tonali quema quinpojque catli itztoyaj ipan nopa familias tlen iteipan ixhuihua Dan, quinpojque 64 mil 400 tlahuilanca tlacame. </div>
<div class='s'>Tlahuilanca tlacame ipan hueyi familia Aser </div>
<div class='p'>
<span class="verse" id="NU26_44">44&#160;</span>Aser, itelpoca Israel, huejcajya quinpixqui eyi itelpocahua: Imna, Isúi huan Bería. Huan ininteipan ixhuihua sesen ni tlacame mochijque familias huejhueyi. </div>
<div class='q'>Iteipan ixhuihua Imna mochijque nopa imnitame. </div>
<div class='q'>Iteipan ixhuihua Isúi mochijque nopa isuitame. </div>
<div class='q'>Iteipan ixhuihua Bería mochijque nopa beriaitame. </div>
<div class='q2'>
<span class="verse" id="NU26_45">45&#160;</span>Huan Bería, itelpoca Aser, quinpixqui itelpocahua catli inintoca Heber huan Malquiel. Huan iniixhuihua mochijque nopa heberitame huan malquielitame. </div>
<div class='q2'>
<span class="verse" id="NU26_46">46&#160;</span>(Nojquiya Aser quipixqui se ichpocatl catli itoca Sera.) </div>
<div class='p'>
<span class="verse" id="NU26_47">47&#160;</span>Huan ipan nopa tonali quema quinpojque catli itztoyaj ipan nopa familias tlen iteipan ixhuihua Aser quinpojque 53 mil 400 tlahuilanca tlacame. </div>
<div class='s'>Tlahuilanca tlacame ipan hueyi familia Neftalí </div>
<div class='p'>
<span class="verse" id="NU26_48">48&#160;</span>Neftalí, itelpoca Israel, huejcajya quinpixqui nahui itelpocahua: Jahzeel, Guni, Jezer huan Silem. Huan iniixhuihua sesen ni tlacame mochijque familias huejhueyi. </div>
<div class='q'>Iteipan ixhuihua Jahzeel mochijque nopa jahzeelitame. </div>
<div class='q'>Iteipan ixhuihua Guni mochijque nopa gunitame. </div>
<div class='q'>
<span class="verse" id="NU26_49">49&#160;</span>Iteipan ixhuihua Jezer mochijque nopa jezeritame. </div>
<div class='q'>Iteipan ixhuihua Silem mochijque nopa silemitame. </div>
<div class='p'>
<span class="verse" id="NU26_50">50&#160;</span>Huan ipan nopa tonali quema quinpojque catli itztoyaj ipan nopa familias tlen iteipan ixhuihua Neftalí, quinpojque 45 mil 400 tlahuilanca tlacame. </div>
<div class='p'>
<span class="verse" id="NU26_51">51&#160;</span>Huajca quema tlanque moijcuilohuaj nochi nopa israelita tlacame catli huelque yohuij ipan tlahuilancayotl, quinpojque 601 mil 730 tlacame. </div>
<div class='p'>
<span class="verse" id="NU26_52">52&#160;</span>Huajca TOTECO quiilhui Moisés: 
<span class="verse" id="NU26_53">53&#160;</span>“Quema anmoaxcatise nopa cuali tlali catli nimechmacas, xiquinmajmaca nopa tlali ica sesen nopa huejhueyi familias quen ininmiyaca tlacame catli moijcuilojtoque ama ipan ni censo. 
<span class="verse" id="NU26_54">54&#160;</span>Nopa huejhueyi familias catli achi más miyaqui tlacame quinpiyaj tiquinmacas achi más hueyi tlali. Huan nopa huejhueyi familias catli amo miyaqui tlacame quinpiyaj, tiquinmacas quentzi tlali. 
<span class="verse" id="NU26_55">55&#160;</span>Pero para tijmatis campa quiselis sesen hueyi familia monequi timahuiltis ica piltetzitzi. Quej nopa tijmatis canque sesen hueyi familia moaxcatis itlal. 
<span class="verse" id="NU26_56">56&#160;</span>Huan nopa tlali catli quintocarohua moxelhuilise quen quinextis nopa suerte iixpa TOTECO para elis iniaxca. Huan nopa hueyi familia catli achi hueyi quiselis achi más, huan catli tziquitetzi, amo más miyac tlali quiselis.” </div>
<div class='s'>Nopa tlacame ipan nopa hueyi familia Leví </div>
<div class='p'>
<span class="verse" id="NU26_57">57&#160;</span>Leví, itelpoca Israel, huejcajya quinpixqui eyi itelpocahua: Gersón, Coat huan Merari. Huan ininteipan ixhuihua sesen ni tlacame mochijque familias catli huejhueyi. </div>
<div class='q'>Iteipan ixhuihua Gersón mochijque nopa gersonitame. </div>
<div class='q'>Iteipan ixhuihua Coat mochijque nopa coatitame. </div>
<div class='q'>Iteipan ixhuihua Merari mochijque nopa meraitame. </div>
<div class='q'>
<span class="verse" id="NU26_58">58&#160;</span>Huan nojquiya iteipan ixhuihua Leví mochijque: </div>
<div class='q2'>nopa familia tlen libnitame, </div>
<div class='q2'>nopa familia tlen hebronitame, </div>
<div class='q2'>nopa familia tlen mahlitame, </div>
<div class='q2'>nopa familia tlen musitame, </div>
<div class='q2'>nopa familia tlen coreitame. </div>
<div class='p'>Huan Coat, itelpoca Leví, quipixqui se iteipan telpoca catli itoca Amram. 
<span class="verse" id="NU26_59">59&#160;</span>Huan Amram mosihuajti ica Jocabed catli nojquiya tlacatqui ipan nopa hueyi familia tlen iteipan ixhuihua Leví quema inijuanti itztoyaj ipan tlali Egipto. Huan Amram huan Jocabed quinpixque ininconehua catli inintoca Aarón, Moisés huan María. 
<span class="verse" id="NU26_60">60&#160;</span>Huan teipa Aarón quinpixqui iconehua catli inintoca Nadab, Abiú, Eleazar huan Itamar. 
<span class="verse" id="NU26_61">61&#160;</span>Pero Nadab ihuaya Abiú mijque iixpa TOTECO quema quitlatijque nopa copali ica tlitl catli amo elqui tlatzejtzeloltic. </div>
<div class='p'>
<span class="verse" id="NU26_62">62&#160;</span>Huan quinpojque nochi oquichpilme huan tlacame ipan nopa hueyi familia Leví catli quiaxitijtoyaj se metztli para huejcapa. Huan nochi nopa tlaca levitame mochijque 23 mil. Pero amo quinpojque nopa levitame ica nopa sequinoc huejhueyi familias tlen israelitame pampa nopa levitame amo quiselise niyon se inintlal. </div>
<div class='p'>
<span class="verse" id="NU26_63">63&#160;</span>Ya ni elqui nochi nopa israelitame catli Moisés ihuaya nopa totajtzi Eleazar quinpojque ipan nopa tlamayamitl ipan tlali Moab nechca Jordán atentli, imelac nopa altepetl Jericó quema itztoyaj para calaquise ipan nopa tlali. 
<span class="verse" id="NU26_64">64&#160;</span>Huan ipan ni censo amo quipojque niyon se tlacatl catli quipojtoyaj Moisés huan Aarón huejcajya ipan nopa achtihui censo catli quitlananque ipan nopa huactoc tlali Sinaí, pampa nochi nopa tlacame ipan nopa achtihui censo ya mictoyaj. 
<span class="verse" id="NU26_65">65&#160;</span>TOTECO quiijtojtoya para nochi nopa tlacame miquisquíaj ipan nopa huactoc tlali huan quej nopa panoc. Niyon se amo mocajqui yoltoc, san Caleb, icone Jefone, huan Josué, icone Nun.  </div>
<div class='psalmlabel' id='NU27_0'> 27</div>
<div class='s'>Catli quiselise tesihuaconehua </div>
<div class='p'>
<span class="verse" id="NU27_1">1&#160;</span>Ipan hueyi familia Manasés itztoyaj macuilti sihua icnime catli inintoca Maala, Noa, Hogla, Milca huan Tirsa. Inijuanti iichpocahua Zelofehad, icone Hefer, catli eliyaya icone Galaad, catli eliyaya icone Maquir, catli eliyaya icone Manasés, catli eliyaya icone José. 
<span class="verse" id="NU27_2">2&#160;</span>Huan nopa macuilti sihua icnime yajque campa ipuerta nopa yoyon tiopamitl campa mopantiyaya ihuaya TOTECO. Nopona quicamanalhuitoj Moisés ihuaya nopa totajtzi Eleazar, huan nopa tlayacanani huan ne sequinoc israelitame catli nopona itztoyaj. Huan quinilhuijque: 
<span class="verse" id="NU27_3">3&#160;</span>“Totata mijqui nepa ipan huactoc tlali, pero amo moiyocatlalijtoya ihuaya Coré catli quichijqui catli fiero iixpa TOTECO. Yaya mijqui san quen nochi sequinoc mijque por catli ya itlajtlacol. Huan amo quicajqui niyon se itelpoca. 
<span class="verse" id="NU27_4">4&#160;</span>¿Amo hueli techmacas tiiichpocahua se tlali quen catli quiselise inintelpocahua totiojhua para ma amo polihui itoca totata ipan ifamilia san pampa amo quipixqui se itelpoca?” </div>
<div class='p'>
<span class="verse" id="NU27_5">5&#160;</span>Huajca Moisés quiilhui TOTECO catli ininpantiyaya ni sihuame huan catli quinequiyayaj. 
<span class="verse" id="NU27_6">6&#160;</span>Huan TOTECO quinanquili: 
<span class="verse" id="NU27_7">7&#160;</span>“Iichpocahua Zelofehad quipiyaj razón. Xiquinmaca para iniaxca catli quiselisquía inintata ipan ne tlali nechca campa quiselise inintiojhua. 
<span class="verse" id="NU27_8">8&#160;</span>Nojquiya xiquinilhui nochi nopa israelitame, sintla se acajya miquis huan amo quicajtehuas niyon se itelpoca, nopa tlali catli ya quipiya panos ininmaco iichpocahua. 
<span class="verse" id="NU27_9">9&#160;</span>Huan sintla niyon se iichpoca amo quipiya, huajca itlal quiselise itlaca icnihua. 
<span class="verse" id="NU27_10">10&#160;</span>Huan sintla amo quipiya niyon se iicni, huajca quincahuilijtehuas itlaca icnihua itata. 
<span class="verse" id="NU27_11">11&#160;</span>Huan sintla itata amo quipixqui se iicni, huajca nopa tlali quiselise iteiximatcahua catli más nechca. Ya ni elis se tlanahuatili para nochipa para nochi israelitame quitoquilise. Ma quichihuaca senquistoc quen nimitznahuatijtoc ama.” </div>
<div class='s'>Josué quiselis itequi Moisés </div>
<div class='p'>
<span class="verse" id="NU27_12">12&#160;</span>Huan TOTECO quiilhui Moisés: </div>
<div class='p'>―Xitlejco ipan ni tepetl Abarim huan xijtlachili nopa tlali catli niquinmacatoc ni israelitame. 
<span class="verse" id="NU27_13">13&#160;</span>Huan quema ya tiquitztos, huajca timiquis huan timosansejcotilis ica mohuejcapan tatahua quen panoc ica moicni Aarón. 
<span class="verse" id="NU27_14">14&#160;</span>Timiquis nopona pampa ipan nopa huactoc tlali Zin quema nopa israelitame nechejelnamijque, amo antechneltoquilijque catli nimechilhui, niyon amo antechhueyichijque iniixpa quema nechtlajtlanijque atl. (Ya ni panoc campa nopa atl Meriba catli mopantía nechca Cades ipan huactoc tlali Zin.) </div>
<div class='p'>
<span class="verse" id="NU27_15">15&#160;</span>Huajca Moisés quiilhui TOTECO Dios: </div>
<div class='p'>
<span class="verse" id="NU27_16">16&#160;</span>―¡Ay noTECO! Ta catli tiquinmaca nemilistli nochi tlacame. Xijtlapejpeni se acajya catli quinyacanas ni masehualme. 
<span class="verse" id="NU27_17">17&#160;</span>Monequi se catli quinyacanas ipan tlahuilancayotl huan quinmocuitlahuis para momasehualhua ma amo nemica quen borregojme catli amo quipiyaj inintlamocuitlahuijca. </div>
<div class='p'>
<span class="verse" id="NU27_18">18&#160;</span>Huan TOTECO quinanquili Moisés: </div>
<div class='p'>―Xijnotza Josué, icone Nun. Yaya se tlacatl catli quipiya notonaltzi. Huan xijtlali momax ipan itzonteco. 
<span class="verse" id="NU27_19">19&#160;</span>Huan ma moquetza iixpa nopa totajtzi Eleazar iniixpa nochi israelitame. Huan nopona iniixpa nochi nopa tlacame, xijtequitlali. 
<span class="verse" id="NU27_20">20&#160;</span>Huan iniixpa xijmaca se achi nopa tequiticayotl catli ta tijpiya para inijuanti ma quitlepanitaca huan ma quineltoquilica. 
<span class="verse" id="NU27_21">21&#160;</span>Nojquiya teipa para Josué quimatis tlaque monequi quichihuas, monequi monextis iixpa nopa totajtzi Eleazar. Huan Eleazar nechtlajtlanis por ya ica nopa Urim, nopa dados tlatzejtzeloltic catli nimechmacatoc. Huan ica nopa Urim nijnextilis nopaquilis. Huan quen nopa inijuanti quimatise tlaque monequi quichihuase. Huajca ica catli Eleazar quinilhuis para nopaquilis, Josué huan nopa tlayacanani huan nopa israelitame quimatise tlaque quichihuase. </div>
<div class='p'>
<span class="verse" id="NU27_22">22&#160;</span>Huajca Moisés quichijqui senquistoc quen TOTECO quiilhuijtoya. Quihuicac Josué huan quiixnexti ica nopa totajtzi Eleazar huan iniixpa nochi nopa israelitame. 
<span class="verse" id="NU27_23">23&#160;</span>Huan Moisés quitlali imax ipan itzonteco Josué, huan quitequimacac quen TOTECO quinahuatijtoya.  </div>
<div class='psalmlabel' id='NU28_0'> 28</div>
<div class='s'>Tlacajcahualistli catli monequi mojmostla </div>
<div class='p'>
<span class="verse" id="NU28_1">1&#160;</span>Huan teipa TOTECO quiilhui Moisés: </div>
<div class='p'>
<span class="verse" id="NU28_2">2&#160;</span>“Xiquinilhui nopa israelitame para niquita nopa pantzi huan nopa tlacajcahualistli tlatlatili catli mojmostla nechtencahuilíaj quen se quiita itlacualis. Huan ajhuiyac mijyotía noixpa na. Ma amo quielcahuaca nechtencahuilise nochi huelta quen nimechilhuijtoc. </div>
<div class='s'>Tlacajcahualistli catli monequi mojmostla </div>
<div class='p'>
<span class="verse" id="NU28_3">3&#160;</span>“Mojmostla monequi antechmacase ome piloquich borregojtzitzi quen tlacajcahualistli tlatlatili. Techmacaca pilborregojtzitzi catli san quiaxitíaj se xihuitl huan catli amo tleno quipiyaj. 
<span class="verse" id="NU28_4">4&#160;</span>Monequi xijmictica se ica ijnaloc huan nopa seyoc ica tiotlac. 
<span class="verse" id="NU28_5">5&#160;</span>Huan ininhuaya techmacaca se tlacajcahualistli tlen harina catli elis ome kilo catli cuali harina tlamaneloli ica se litro aceite tlen olivo. 
<span class="verse" id="NU28_6">6&#160;</span>Ya ni san se ica nopa tlacajcahualistli tlatlatili catli nimechnahuati huejcajya xipehuaca xinechmacaca nopona nechca tepetl Sinaí. Huan mojmostla monequi antechmacatiyase para elis se tlacajcahualistli catli ajhuiyac mijyotis noixpa. 
<span class="verse" id="NU28_7">7&#160;</span>Huan ihuaya sesen pilborregojtzi monequi nojquiya antechmacase se litro xocomeca atl catli elis se tlacajcahualistli tlatoyahuali. Huan para antechtencahuilise, monequi anquitoyahuase noixpa tiopan calijtic ipan nopa cuarto tlatzejtzeloltic. 
<span class="verse" id="NU28_8">8&#160;</span>Huan nojquiya quema ya tiotlaquiya, techmaca ne seyoc pilborregojtzi huan ihuaya nojquiya nopa tlacajcahualistli tlen harina huan tlen tlatoyahuali quen ica ijnaloc. Huan anquitlatise nopa tlacajcahualistli para antechtencahuilise huan ajhuiyac mijyotis noixpa na, niamoTECO. </div>
<div class='s'>Tlacajcahualistli catli monequi sesen semana </div>
<div class='p'>
<span class="verse" id="NU28_9">9&#160;</span>“Huan ipan nopa tonali quema monequi ximosiyajquetzaca sesen chicueyi, monequi antechtencahuilise ome piloquich borregojtzitzi catli san quiaxitíaj se xihuitl huan catli amo tleno quipiyaj. Nojquiya ihuaya techmacaca nopa tlacajcahualistli tlen harina catli ihuaya yohui catli elis nahui kilos tlen cuali harina tlamaneloli ica aceite, huan nojquiya techmacaca nopa tlacajcahualistli catli tlatoyahuali noixpa. 
<span class="verse" id="NU28_10">10&#160;</span>Huan ni tlacajcahualistli tlatlatili catli antechtencahuilise sesen sábado quema anmosiyajquetzase monequi elis iyoca tlen nopa ome tlacajcahualistli tlatlatili huan inintlacajcahualis tlatoyahuali catli antechmacase mojmostla. </div>
<div class='s'>Tlacajcahualistli catli monequi sesen metztli </div>
<div class='p'>
<span class="verse" id="NU28_11">11&#160;</span>“Ipan nopa achtihui tonali ipan sesen metztli antechtencahuilise se tlacajcahualistli tlatlatili catli elis ome becerros, se oquich borrego, huan chicome piloquich borregojtzitzi catli san quiaxitíaj se xihuitl huan catli amo tleno amo cuali quipiyaj. 
<span class="verse" id="NU28_12">12&#160;</span>Huan nojquiya ihuaya sesen becerro antechtencahuilise sesen tlacajcahualistli tlen harina catli elis chicuase kilos tlen cuali harina tlamaneloli ica aceite. Huan ihuaya ne borrego antechtencahuilise nahui kilos catli cuali harina tlamaneloli ica aceite. 
<span class="verse" id="NU28_13">13&#160;</span>Huan ihuaya sesen pilborregojtzi antechtencahuilise se tlacajcahualistli tlen harina catli elis ome kilos tlen cuali harina tlamaneloli ica aceite. Nochi elis se tlacajcahualistli tlatlatili catli ajhuiyac mijyotis noixpa na, niamoTECO. 
<span class="verse" id="NU28_14">14&#160;</span>Nopa tlacajcahualistli catli tlatoyahuali catli antechtencahuilise ininhuaya, elis ome litros xocomeca atl ica sesen becerro, huan se litro huan tlajco ica nopa borrego, huan se litro para sesen nopa pilborregojtzitzi. Ya ni eli nopa tlacajcahualistli tlatlatili catli monequi antechmacase sesen metztli ipan se xihuitl. 
<span class="verse" id="NU28_15">15&#160;</span>Huan iyoca tlen nopa tlacajcahualistli tlatlatili huan nopa tlacajcahualistli tlatoyahuali catli ininhuaya yohuij, nojquiya sesen metztli monequi antechtencahuilise se tlacajcahualistli por tlajtlacoli catli elis se oquich chivo. </div>
<div class='s'>Tlacajcahualistli para nopa Pascua Ilhuitl </div>
<div class='p'>
<span class="verse" id="NU28_16">16&#160;</span>“Ipan 14 itequi nopa achtihui metztli ipan sesen amoxihui, monequi anquinextise nopa Pascua Ilhuitl para antechhueyichihuase, niamoTECO. 
<span class="verse" id="NU28_17">17&#160;</span>Huan ipan ne seyoc tonali, anquipehualtise se ilhuitl tlen elis chicome tonali quema amo anquicuase niyon se pantzi catli quipiya tlasonejcayotl. 
<span class="verse" id="NU28_18">18&#160;</span>Huan ipan nopa achtihui tonali tlen nopa chicome, anquichihuase se tlasentililistli tlatzejtzeloltic para sempa anmoiyocatlalise para na. Huan ipan nopa tonali amo anquichihuase niyon se tequitl. 
<span class="verse" id="NU28_19">19&#160;</span>Huan para tlacajcahualistli tlatlatili, antechtencahuilise, niamoTECO, ome becerros, se oquich borrego, huan chicome piloquich borregojtzitzi catli san quiaxitíaj sesen xihuitl huan catli amo tleno quipiyaj. 
<span class="verse" id="NU28_20">20&#160;</span>Huan para nopa tlacajcahualistli tlen harina catli yohuij ininhuaya, antechtencahuilise cuali harina tlamaneloli ica aceite, chicuase kilos tlen harina para sesen becerro, huan nahui kilos para sesen nopa borregojme, 
<span class="verse" id="NU28_21">21&#160;</span>huan ome kilos para sesen pilborregojtzi. 
<span class="verse" id="NU28_22">22&#160;</span>Nojquiya antechmacase se chivo para se tlacajcahualistli por tlajtlacoli para antechixtzacuilise amotlajtlacolhua. 
<span class="verse" id="NU28_23">23&#160;</span>Nochi ya ni antechtencahuilise iyoca tlen nopa tlacajcahualistli tlatlatili catli monequi mojmostla ipan nochi ijnaloc. 
<span class="verse" id="NU28_24">24&#160;</span>Huajca nochi ya ni antechmacase sesen tonali ipan nopa chicome tonali tlen nopa ilhuitl. Huan nochi elis tlacajcahualistli catli tlatlatili catli ajhuiyac mijyotis noixpa na, niamoTECO. Nojquiya monequi antechtencahuilise nopa tlacajcahualistli catli tlatoyahuali catli monequi ihuaya sese. Huan iyoca, monequi nochi sequinoc tlacajcahualistli catli ya nimechilhuijtihualajtoc. 
<span class="verse" id="NU28_25">25&#160;</span>Huan ipan nopa chicome tonali, nojquiya anquipiyase se tlasentililistli catli tlatzejtzeloltic para anmoiyocatlalise para na. Huan ipan nopa tonali, niyon se tequitl amo anquichihuase. </div>
<div class='s'>Nopa ofrenda tlen nopa achtihui pixquistli </div>
<div class='p'>
<span class="verse" id="NU28_26">26&#160;</span>“Ipan nopa tonali para nopa ilhuitl ipan ipejya pixquistli, catli nojquiya itoca ilhuitl tlen semanas, antechhualiquilise se quentzi nopa yancuic harina catli achtihui anquipixcaque tlen amotlatochui. Huan nojquiya ipan nopa tonali anquipiyase se tlasentililistli tlatzejtzeloltic para anmoiyocatlalise para na, huan niyon se tequitl amo anquichihuase. 
<span class="verse" id="NU28_27">27&#160;</span>Huan antechtencahuilise tlacajcahualistli tlatlatili catli ajhuiyac mijyotis noixpa, huan nopa tlacajcahualistli elis ome becerros, se oquich borrego, huan chicome piloquich borregojtzitzi catli san quiaxitíaj se xihuitl. 
<span class="verse" id="NU28_28">28&#160;</span>Huan nopa tlacajcahualistli tlen harina elis cuali harina tlamaneloli ica aceite. Huan monequis chicuase kilos harina ica sesen becerro, huan nahui kilos ica nopa borrego, 
<span class="verse" id="NU28_29">29&#160;</span>huan ome kilos ica sesen nopa pilborregojtzi. 
<span class="verse" id="NU28_30">30&#160;</span>Huan nojquiya antechmacase se chivo quen se tlacajcahualistli por tlajtlacoli para antechixtzacuilise amotlajtlacolhua. 
<span class="verse" id="NU28_31">31&#160;</span>Sesen tlacajcahualistli tlatlatili monequi nojquiya quipiyas nopa tlacajcahualistli tlatoyahuali catli ihuaya yohui. Huan iyoca, techtencahuilica nochi nopa sequinoc tlacajcahualistli tlatlatili huan nopa tlacajcahualistli tlen harina catli monequi. Huan nochi tlapiyalme catli antechmacase monequi amo tleno tlen amo cuali quipiyase.  </div>
<div class='psalmlabel' id='NU29_0'> 29</div>
<div class='s'>Nopa ilhuitl tlen tlapitzali </div>
<div class='p'>
<span class="verse" id="NU29_1">1&#160;</span>“Ipan nopa achtihui tonal ipan metztli chicome ipan nopa israelita calendario [29:1 Quemantic ni tonal huetzis ipan septiembre huan quemantic ipan ipejya octubre ipan tocalendario tlen ama.] ipan sesen xihuitl anquichihuase se tlasentililistli tlatzejtzeloltic para sempa anmoiyocatlalise para na, huan niyon se tequitl amo anquichihuase ipan nopa tonali. Nopa elis se tonal para anquipitzase tlapitzali. 
<span class="verse" id="NU29_2">2&#160;</span>Huan ipan nopa tonali antechtencahuilise se tlacajcahualistli tlatlatili catli ajhuiyac mijyotis noixpa para antechhueyichihuase. Huan catli antechmacase elis se becerro, se oquich borrego huan chicome piloquich borregojtzitzi catli san quiaxitíaj se xihuitl huan catli amo tleno quipiyaj. 
<span class="verse" id="NU29_3">3&#160;</span>Nojquiya monequi techmacaca nopa tlacajcahualistli tlen harina catli yohui ininhuaya catli elis cuali harina tlamaneloli ica aceite. Monequi antechtencahuilise chicuase kilos tlen harina para nopa becerro, nahui kilos para nopa oquich borrego, 
<span class="verse" id="NU29_4">4&#160;</span>huan ome kilos para sesen pilborregojtzi. 
<span class="verse" id="NU29_5">5&#160;</span>Huan nojquiya techtencahuilise se chivo para se tlacajcahualistli por tlajtlacoli para antechixtzacuilise amotlajtlacolhua. 
<span class="verse" id="NU29_6">6&#160;</span>Nochi ni tlacajcahualistli monequi antechmacase iyoca tlen nopa tlacajcahualistli tlatlatili catli antechmacase pampa ajsic ipejya se metztli, huan iyoca tlen nopa tlacajcahualistli catli antechmacase mojmostla. Huan sesen nopa tlacajcahualistli monequi quipiyas itlacajcahualis tlen harina huan catli tlatoyahuali catli ihuaya yohui quen nimechnahuatijtoc. Huan nochi tlacajcahualistli tlatlatili elis tlacajcahualistli catli antechmacase ica tlitl para ajhuiyac ma mijyoti noixpa na, niamoTECO. </div>
<div class='s'>Tlacajcahualistli para nopa tonal quema Quiixtzacuas Tetlajtlacolhua </div>
<div class='p'>
<span class="verse" id="NU29_7">7&#160;</span>“Huan quema panos 10 tonali sempa anquichihuase se tlasentililistli tlatzejtzeloltic para sempa anmoiyocatlalise para na. Huan anmoicnonequise huan anmosahuase, huan amo anquichihuase niyon se tequitl. 
<span class="verse" id="NU29_8">8&#160;</span>Huan ipan nopa tonali antechtencahuilise ni tlacajcahualistli tlatlatili catli ajhuiyac mijyotis noixpa para antechhueyichihuase. Monequi antechmacase se becerro, huan se oquich borrego, huan chicome piloquich borregojtzitzi catli san quiaxitíaj se xihuitl huan catli amo tleno quipiyaj. 
<span class="verse" id="NU29_9">9&#160;</span>Huan ininhuaya techmacaca nopa tlacajcahualistli tlen harina catli monequi, catli elis se cuali harina tlamaneloli ica aceite. Monequi chicuase kilos para nopa becerro, nahui kilos para nopa oquich borrego, 
<span class="verse" id="NU29_10">10&#160;</span>huan ome kilos para sesen pilborregojtzi. 
<span class="verse" id="NU29_11">11&#160;</span>Nojquiya antechtencahuilise se oquich chivo quen se tlacajcahualistli por tlajtlacoli. Huan nopa chivo elis iyoca tlen nopa oquich chivo catli antechmacase para antechixtzacuilise amotlajtlacolhua. Huan nojquiya ni chivo elis iyoca tlen nopa tlacajcahualistli tlatlatili, huan tlacajcahualistli tlen harina, huan tlacajcahualistli catli tlatoyahuali catli monequi antechmacase mojmostla. </div>
<div class='s'>Tlacajcahualistli para nopa ilhuitl tlen pilxajcaltzitzi </div>
<div class='p'>
<span class="verse" id="NU29_12">12&#160;</span>“Huan quema panos macuili tonali, anquichihuase seyoc tlasentililistli tlatzejtzeloltic para anmoiyocatlalise para na, huan niyon se tequitl amo anquichihuase. Huan ipan nopa tonali anquipehualtise anquichihuase se ilhuitl para antechhueyitlalise, huan nopa ilhuitl huejcahuas seyoc chicome tonali. 
<span class="verse" id="NU29_13">13&#160;</span>Huan para antechhueyichihuase ipan nopa achtihui tonali antechmacase se tlacajcahualistli tlatlatili catli ajhuiyac mijyotis noixpa. Huan nopa tlacajcahualistli elis 13 becerros ome oquich borregojme, huan 14 piloquich borregojtzitzi catli san quiaxitíaj se xihuitl huan catli amo tleno quipiyaj. 
<span class="verse" id="NU29_14">14&#160;</span>Huan ininhuaya techmaca nopa tlacajcahualistli tlen harina catli quitocarohua sesen catli elis cuali harina tlamaneloli ica aceite. Antechmacase chicuase kilos harina ica sesen nopa 13 becerros, nahui kilos ica sesen nopa oquich borregojme, 
<span class="verse" id="NU29_15">15&#160;</span>huan ome kilos harina ica sesen tlen nopa 14 pilborregojtzitzi. 
<span class="verse" id="NU29_16">16&#160;</span>Nojquiya ipan nopa tonali antechtencahuilise se oquich chivo quen se tlacajcahualistli por tlajtlacoli. Huan iyoca techtencahuilica nopa tlacajcahualistli tlatlatili catli monequi mojmostla ica nopa tlacajcahualistli tlen harina huan catli tlatoyahuali catli ininhuaya yohuij. </div>
<div class='p'>
<span class="verse" id="NU29_17">17&#160;</span>“Huan ipan ome tonali ipan nopa ilhuitl, antechtencahuilise 12 becerros, ome oquich borregojme, huan 14 piloquich borregojtzitzi catli quiaxitijtoque se xihuitl huan catli amo tleno quipiyaj. 
<span class="verse" id="NU29_18">18&#160;</span>Huan ininhuaya nopa becerros, borregojme huan pilborregojtzitzi monequi antechmacase nopa tlacajcahualistli tlen harina huan catli tlatoyahuali catli ininhuaya yohuij, sesen ica imiyaca catli ya nimechnahuatijtoc. 
<span class="verse" id="NU29_19">19&#160;</span>Nojquiya ipan nopa tonali antechtencahuilise se oquich chivo quen se tlacajcahualistli por tlajtlacoli. Huan iyoca techtencahuilica nopa tlacajcahualistli tlatlatili catli monequi mojmostla ica nopa tlacajcahualistli tlen harina huan catli tlatoyahuali catli ininhuaya yohuij. </div>
<div class='p'>
<span class="verse" id="NU29_20">20&#160;</span>“Huan ipan eyi tonali ipan nopa ilhuitl, antechtencahuilise 11 becerros, ome oquich borregojme, huan 14 piloquich borregojtzitzi catli quiaxitijtoque se xihuitl huan catli amo tleno quipiyaj. 
<span class="verse" id="NU29_21">21&#160;</span>Huan ininhuaya nopa becerros, borregojme huan pilborregojtzitzi monequi antechmacase nopa tlacajcahualistli tlen harina huan catli tlatoyahuali catli ininhuaya yohuij, sese ica imiyaca catli ya nimechnahuatijtoc. 
<span class="verse" id="NU29_22">22&#160;</span>Nojquiya ipan nopa tonali antechtencahuilise se oquich chivo quen se tlacajcahualistli por tlajtlacoli. Huan iyoca techtencahuilica nopa tlacajcahualistli tlatlatili catli monequi mojmostla ica nopa tlacajcahualistli tlen harina huan catli tlatoyahuali catli ininhuaya yohuij. </div>
<div class='p'>
<span class="verse" id="NU29_23">23&#160;</span>“Huan ipan nahui tonali ipan nopa ilhuitl, antechtencahuilise 10 becerros, ome oquich borregojme huan 14 piloquich borregojtzitzi catli quiaxitijtoque se xihuitl huan catli amo tleno quipiyaj. 
<span class="verse" id="NU29_24">24&#160;</span>Huan ininhuaya nopa becerros, borregojme huan pilborregojtzitzi monequi antechmacase nopa tlacajcahualistli tlen harina huan catli tlatoyahuali catli ininhuaya yohuij, sese ica imiyaca catli ya nimechnahuatijtoc. 
<span class="verse" id="NU29_25">25&#160;</span>Nojquiya ipan nopa tonali, antechtencahuilise se oquich chivo quen se tlacajcahualistli por tlajtlacoli. Huan iyoca techtencahuilica nopa tlacajcahualistli tlatlatili catli monequi mojmostla ica nopa tlacajcahualistli tlen harina huan catli tlatoyahuali catli ininhuaya yohuij. </div>
<div class='p'>
<span class="verse" id="NU29_26">26&#160;</span>“Huan ipan macuili tonali ipan nopa ilhuitl, antechtencahuilise 9 becerros, ome oquich borregojme, huan 14 piloquich borregojtzitzi catli quiaxitijtoque se xihuitl huan catli amo tleno quipiyaj. 
<span class="verse" id="NU29_27">27&#160;</span>Huan ininhuaya nopa becerros, borregojme huan pilborregojtzitzi monequi antechmacase nopa tlacajcahualistli tlen harina huan catli tlatoyahuali catli ininhuaya yohuij, sese ica imiyaca catli ya nimechnahuatijtoc. 
<span class="verse" id="NU29_28">28&#160;</span>Nojquiya ipan nopa tonali, antechtencahuilise se oquich chivo quen se tlacajcahualistli por tlajtlacoli. Huan iyoca techtencahuilica nopa tlacajcahualistli tlatlatili catli monequi mojmostla ica nopa tlacajcahualistli tlen harina huan catli tlatoyahuali catli ininhuaya yohuij. </div>
<div class='p'>
<span class="verse" id="NU29_29">29&#160;</span>“Huan ipan chicuasen tonali ipan nopa ilhuitl, antechtencahuilise 8 becerros, ome oquich borregojme huan 14 piloquich borregojtzitzi catli quiaxitijtoque se xihuitl huan catli amo tleno quipiyaj. 
<span class="verse" id="NU29_30">30&#160;</span>Huan ininhuaya nopa becerros, borregojme huan pilborregojtzitzi monequi antechmacase nopa tlacajcahualistli tlen harina huan catli tlatoyahuali catli ininhuaya yohuij, sese ica imiyaca catli ya nimechnahuatijtoc. 
<span class="verse" id="NU29_31">31&#160;</span>Nojquiya ipan nopa tonali, antechtencahuilise se oquich chivo quen se tlacajcahualistli por tlajtlacoli. Huan iyoca techtencahuilica nopa tlacajcahualistli tlatlatili catli monequi mojmostla ica nopa tlacajcahualistli tlen harina huan catli tlatoyahuali catli ininhuaya yohuij. </div>
<div class='p'>
<span class="verse" id="NU29_32">32&#160;</span>“Huan ipan chicome tonali ipan nopa ilhuitl, antechtencahuilise chicome becerros, ome oquich borregojme huan 14 piloquich borregojtzitzi catli quiaxitijtoque se xihuitl huan amo tleno quipiyaj. 
<span class="verse" id="NU29_33">33&#160;</span>Huan ininhuaya nopa becerros, borregojme huan pilborregojtzitzi monequi antechmacase nopa tlacajcahualistli tlen harina huan catli tlatoyahuali catli ininhuaya yohuij, sese ica imiyaca catli ya nimechnahuatijtoc. 
<span class="verse" id="NU29_34">34&#160;</span>Nojquiya ipan nopa tonali, antechtencahuilise se oquich chivo quen se tlacajcahualistli por tlajtlacoli. Huan iyoca techtencahuilica nopa tlacajcahualistli tlatlatili catli monequi mojmostla ica nopa tlacajcahualistli tlen harina huan catli tlatoyahuali catli ininhuaya yohuij. </div>
<div class='p'>
<span class="verse" id="NU29_35">35&#160;</span>“Huan ipan chicueyi tonali tlen nopa ilhuitl, anquichihuase se tlasentililistli tlatzejtzeloltic para anmoiyocatlalise sempa para na, huan amo anquichihuase niyon se tequitl. 
<span class="verse" id="NU29_36">36&#160;</span>Huan ipan nopa tonali, para antechhueyichihuase antechmacase se tlacajcahualistli tlatlatili catli ajhuiyac mijyotis noixpa. Huan nopa tlacajcahualistli elis se becerro, se oquich borrego, huan chicome piloquich borregojtzitzi catli quiaxitijtoque sesen xihuitl huan amo tleno quipiyaj. 
<span class="verse" id="NU29_37">37&#160;</span>Huan ininhuaya nopa becerro, borrego huan pilborregojtzitzi monequi antechmacase nopa tlacajcahualistli tlen harina huan catli tlatoyahuali catli ininhuaya yohuij, sese ica imiyaca catli ya nimechnahuatijtoc. 
<span class="verse" id="NU29_38">38&#160;</span>Nojquiya ipan nopa tonali, antechtencahuilise se oquich chivo quen se tlacajcahualistli por tlajtlacoli. Huan iyoca techtencahuilica nopa tlacajcahualistli tlatlatili catli monequi mojmostla ica nopa tlacajcahualistli tlen harina huan catli tlatoyahuali catli ininhuaya yohuij. </div>
<div class='p'>
<span class="verse" id="NU29_39">39&#160;</span>“Huajca nochi ni tlacajcahualistli antechtencahuilise na, niamoTECO, ipan sesen tonali catli niquixquetztoc. Huan nochi ya ni elis iyoca tlen se tlacajcahualistli tlatlatili, o tlen harina, o catli tlatoyahuali, o se para tlayoltlalili nohuaya catli anquinequise antechmacase. Huan elis iyoca tlen se tlacajcahualistli catli antechmacase pampa antechtlajtolcahuilíaj se tlenijqui.” </div>
<div class='p'>
<span class="verse" id="NU29_40">40&#160;</span>Huajca Moisés quinpohuili nochi nopa israelitame nochi ni tlanahuatili catli TOTECO quimacatoya.  </div>
<div class='psalmlabel' id='NU30_0'> 30</div>
<div class='s'>Catli ica mocahua TOTECO tlaque quichihuase </div>
<div class='p'>
<span class="verse" id="NU30_1">1&#160;</span>Huan Moisés quincamanalhui nochi tlayacanani tlen sesen hueyi familia tlen nopa israelitame, huan quinilhui: </div>
<div class='p'>“TOTECO tlanahuatijtoc 
<span class="verse" id="NU30_2">2&#160;</span>para quema se tlacatl quitencahuas para quichihuas se tlamantli para TOTECO, o motestigojquetzas para amo quichihuas se tlamantli, monequi quitlamichihuas nochi catli quiijtojtoc. </div>
<div class='p'>
<span class="verse" id="NU30_3">3&#160;</span>“Huan quema se ichpocatl catli noja itztoc ihuaya itata, quitencahuilis Toteco para quichihuas se tlamantli, o motestitojquetzas para amo quichihuas se tlamantli, 
<span class="verse" id="NU30_4">4&#160;</span>huan itata quimati huan amo tleno quiijtohua, huajca nopa ichpocatl monequi quitlamichihuas catli quiijtojtoc. 
<span class="verse" id="NU30_5">5&#160;</span>Pero sintla itata quiijtos nimantzi ipan nopa tonali para amo quicahuilis para quitlamichihuas catli quiijtojtoc, huajca amo monequi quichihuas, pampa itata amo quinejqui. Huan TOTECO quitlapojpolhuis catli quiijtojtoc pampa itata amo quicahuili ma quichihua. </div>
<div class='p'>
<span class="verse" id="NU30_6">6&#160;</span>“Huan sintla se ichpocatl quitencahuilijtoc catli quichihuilis TOTECO, masque ohui quichihuas huan teipa monamictis, 
<span class="verse" id="NU30_7">7&#160;</span>huan sintla ihuehue amo quitzacuilía nimantzi quema quicaqui, huajca nopa ichpocatl monequi quitlamichihuas catli quiijtojtoc. 
<span class="verse" id="NU30_8">8&#160;</span>Pero sintla ihuehue quema quimatis, nimantzi ipan nopa tonali quiijtos para amo quinequi ma quitlamichihuas, huajca amo monequi quichihuas pampa ihuehue quiquixtilijtoc ichicahualis catli quiijtojtoc, masque quiijto catli nelía ohui. Huan TOTECO quitlapojpolhuis catli quiijtojtoc. </div>
<div class='p'>
<span class="verse" id="NU30_9">9&#160;</span>“Pero sintla se sihuatl catli cahualtzi pampa mijqui ihuehue, o catli ihuehue quicajqui, o amasosolo ihuaya nechtencahuilis catli nechchihuilis, o motestigojquetzas catli amo quichihuas, huajca catli quiijtojtoc, ya nopa monequi quitlamichihuas. </div>
<div class='p'>
<span class="verse" id="NU30_10">10&#160;</span>“Huan sintla se sihuatl catli ya monamictijtoc nechtencahuilis se tlenijqui, o motestigojquetza catli quichihuas, 
<span class="verse" id="NU30_11">11&#160;</span>huan ihuehue quimati, huan amo tleno quiilhuía, huajca quena, catli quiijtojtoc quipiya chicahualistli huan monequi quitlamichihuas. 
<span class="verse" id="NU30_12">12&#160;</span>Pero sintla ihuehue quiijtohua ipan nopa tonali quema quimatqui para amo quicahuas quichihuas, huajca ayacmo quipiya chicahualistli catli quiijtojtoc pampa ihuehue quiquixtili ichicahualis. Huan TOTECO quitlapojpolhuis ica catli quiijtojtoc. </div>
<div class='p'>
<span class="verse" id="NU30_13">13&#160;</span>“Huajca se tlacatl huelis quimacas chicahualistli, o quiquixtilis ichicahualis catli isihua quitencajtoc ica TOTECO para quichihuas o amo quichihuas, sintla nimantzi quiijtos. 
<span class="verse" id="NU30_14">14&#160;</span>Pero sintla ya amo molinía huan quen nopa pano se ome tonali, huajca, quena, monequi quitlamichihuas. 
<span class="verse" id="NU30_15">15&#160;</span>Huan sintla ya quichiya hasta seyoc tonal huan teipa quiijtos para amo quicahuilis ma quichihua, huajca ya quihuicas nopa tlajtlacoli por catli quitencajqui quichihuas isihua huan amo quichijqui.” </div>
<div class='p'>
<span class="verse" id="NU30_16">16&#160;</span>Huajca ya ni nopa tlanahuatili catli TOTECO quimacac Moisés para quenicatza elis ica se tlacatl ihuaya isihua, huan se tetaj ica iichpoca quema noja itztoc imaco sintla nopa isihua o iichpoca motestigojquetzas para quichihuas se tlamantli.  </div>
<div class='psalmlabel' id='NU31_0'> 31</div>
<div class='s'>Israelitame quisosolohuaj tlali Madián </div>
<div class='p'>
<span class="verse" id="NU31_1">1&#160;</span>Huan TOTECO quiilhui Moisés: </div>
<div class='p'>
<span class="verse" id="NU31_2">2&#160;</span>“Xiquincuepili nopa madianitame ica catli quinchihuilijtoque nopa israelitame huan teipa timiquis.” </div>
<div class='p'>
<span class="verse" id="NU31_3">3&#160;</span>Huajca Moisés quinilhui nopa israelitame: </div>
<div class='p'>―Sequin ansoldados monequi ximocualtlalica huan xijcuica amotepos para ica antlahuilanatij. Monequi timomacuepase ica nopa madianitame ica itequiticayo TOTECO. 
<span class="verse" id="NU31_4">4&#160;</span>Sesen hueyi familia quipiyas para quintitlanis se mil soldados para tlahuilanatij. </div>
<div class='p'>
<span class="verse" id="NU31_5">5&#160;</span>Huajca quej nopa mosentilijque 12 mil soldados, se mil tlen sesen hueyi familia. Huan nochi ya mocualtlalijtoque para yase tlahuilanatij ica nopa madianitame. 
<span class="verse" id="NU31_6">6&#160;</span>Huan Moisés quintitlanqui nopa 12 mil soldados, huan para quinyacanas quititlanqui Finees, itelpoca nopa totajtzi Eleazar. Huan ya nojquiya quinhuicac sequin tlamantzitzi catli quintequihuía ipan tiopan calijtic, huan nopa tlapitzali para quipitzase para quinyolmelahuase quema pehuase para tlahuilanase. </div>
<div class='p'>
<span class="verse" id="NU31_7">7&#160;</span>Huan quinhuilanque nopa madianitame huan quinmictijque nochi quen TOTECO quinahuatijtoya Moisés. 
<span class="verse" id="NU31_8">8&#160;</span>Quinmictijque Evi, Requem, Zur, Hur huan Reba catli eliyayaj nopa macuilme tlanahuatiani tlen madianitame. Huan nojquiya quimictijque Balaam, icone Beor ica machete. 
<span class="verse" id="NU31_9">9&#160;</span>Huan nopa israelitame quinitzquijque huan quinhuicaque ilpitoque nopa sihua madianitame ininhuaya ininconehua catli tziquitetzitzi. Huan quincuilijque huan quihuicaque nochi inintlapiyalhua, huan nochi tlamantli catli patiyo catli quipixtoyaj. 
<span class="verse" id="NU31_10">10&#160;</span>Huan nojquiya quintlamitlatilijque nochi inialtepehua huan campa mochihuayayaj. 
<span class="verse" id="NU31_11">11&#160;</span>Huan nopa soldados quihuicaque nochi nopa tlamantli catli quitlantoyaj ininhuaya nopa tlapiyalme, sihuame huan coneme. 
<span class="verse" id="NU31_12">12&#160;</span>Huan quinhuiquilijque Moisés huan nopa totajtzi Eleazar huan nopa sequinoc israelitame catli mocajtoyaj campa ininchajchaj ipan nopa tlamayamitl ipan tlali Moab, nechca atentli Jordán, iixmelac altepetl Jericó. </div>
<div class='p'>
<span class="verse" id="NU31_13">13&#160;</span>Huan Moisés, Eleazar huan nochi nopa tlayacanani tlen israelitame quisque campa ininchajchaj huan quinnamiquitoj nopa soldados. 
<span class="verse" id="NU31_14">14&#160;</span>Huan Moisés cualanqui ica nopa soldados catli quipiyayaya tequiticayotl, inijuanti catli quinyacanayayaj se mil o se cien soldados, 
<span class="verse" id="NU31_15">15&#160;</span>huan quinilhui: </div>
<div class='p'>―¿Quenque anquincajque yoltoque nochi ni sihuame? 
<span class="verse" id="NU31_16">16&#160;</span>Inijuanti catli quitoquilijque icamanal Balaam, huan quichijque ma tlajtlacolchihuaca nochi nopa israelitame quema quicajtejque TOTECO para quihueyichihuase Baal ipan nopa tepetl Peor. Huan elqui inintlajtlacol inijuanti para huetzqui nopa cocolistli topani, tiimasehualhua TOTECO. 
<span class="verse" id="NU31_17">17&#160;</span>Huajca xiquinmictica amantzi nochi oquichpilme huan nochi sihuame catli ya quiiximajtoque se tlacatl. 
<span class="verse" id="NU31_18">18&#160;</span>Huan nochi sihuapilme catli nelía ayamo tleno quimatij huelis itztose, huan elise amoaxcahua. 
<span class="verse" id="NU31_19">19&#160;</span>Huan nochi amojuanti catli anquimictijtoque se acajya o anquiitzquijtoque se mijcatzi, monequi ximocahuaca huejca tlen amoaltepe. Amo xicalaquica ipan toaltepe tlen yoyon calme. Huan ipan eyi tonali huan chicome tonali, monequi ximopajpacaca ica nopa atl catli tetlapajpacchihua quen TOTECO quiijtohua. Huan nojquiya xiquinpajpacaca nopa sihuapilme catli amoaxcatijtoque. 
<span class="verse" id="NU31_20">20&#160;</span>Nojquiya xijtlapajpacchihuaca nochi tlamantli catli anmocuilijtoque tlen cuahuitl huan tlen yoyomitl para anmotlalilise, huan yoyomitl tlen cuetlaxtli o tlen iniijhuiyo chivojme. </div>
<div class='p'>
<span class="verse" id="NU31_21">21&#160;</span>Huan nopa totajtzi Eleazar quinilhui nochi nopa soldados catli yajtoyaj tlahuilanatoj: </div>
<div class='p'>―Ya ni nopa tlanahuatili catli TOTECO quimacac Moisés: 
<span class="verse" id="NU31_22">22&#160;</span>Nochi tlamantli catli amo hueli tlatla quen oro, plata, bronce, hierro, estaño, huan plomo catli anmocuilijtoque, 
<span class="verse" id="NU31_23">23&#160;</span>monequi anquicalaquise ipan tlitl para anquipajpacase. Huan teipa xijtzejtzeloca ica nopa atl catli tlapajpaca iixpa TOTECO. Huan nochi tlamantli catli amo quiijiyohuis tlitl, monequi xijpajpacaca san ica nopa atl. 
<span class="verse" id="NU31_24">24&#160;</span>Huan ipan chicome tonali monequi anquichicuenise amoyoyo, huan anmocahuase antlapajpactique iixpa TOTECO sempa. Teipa sempa hueli ancalaquise campa toaltepe. </div>
<div class='s'>Momajmacaque catli quincuilijque madianitame </div>
<div class='p'>
<span class="verse" id="NU31_25">25&#160;</span>Huan TOTECO quiilhui Moisés: </div>
<div class='p'>
<span class="verse" id="NU31_26">26&#160;</span>“Xiquinpohua quesqui tlapiyalme huan sihuapilme anquincuilijque nopa madianitame. Ma mitzpalehui nopa totajtzi Eleazar ihuaya nopa tlayacanani tlen sesen hueyi familia, huan xiquijcuiloca quesqui itztoque. 
<span class="verse" id="NU31_27">27&#160;</span>Huan xijtlajcoitaca catli onca. Tlajco elis iniaxcahua inijuanti catli tlahuilanatoj, huan nopa seyoc tlajco elis iniaxca ne sequinoc israelitame. 
<span class="verse" id="NU31_28">28&#160;</span>Nojquiya xijcuica se achi para na catli elis quen se impuesto. Ipan catli iniaxca nopa soldados, elis noaxca se masehuali, se huacax, se burro o se borrego ipan sesen 500. 
<span class="verse" id="NU31_29">29&#160;</span>Huan inijuanti catli noaxcahua anquimacase nopa totajtzi Eleazar para nechmactilis na, niamoTECO. 
<span class="verse" id="NU31_30">30&#160;</span>Huan tlen ne seyoc tlajco catli quintocarohua ne sequinoc israelitame, antechiyocatlalilise se sihuapil, se huacax, se burro, huan se borrego tlen sesen 50. Huan nochi inijuanti anquinmacase nopa levitame catli quimocuitlahuíaj noyoyon tiopa, niamoTECO.” </div>
<div class='p'>
<span class="verse" id="NU31_31">31&#160;</span>Huajca Moisés huan Eleazar quichijque senquistoc quen TOTECO quinahuatijtoya Moisés. </div>
<div class='p'>
<span class="verse" id="NU31_32">32&#160;</span>Huan catli mocajque yoltoque catli nopa soldados quincuilijtoyaj inincualancaitacahua elque: 675 mil borregojme, 
<span class="verse" id="NU31_33">33&#160;</span>72 mil huacaxme, 
<span class="verse" id="NU31_34">34&#160;</span>61 mil burrojme 
<span class="verse" id="NU31_35">35&#160;</span>huan 32 mil ichpocame catli ayamo quiiximatiyayaj se tlacatl. </div>
<div class='p'>
<span class="verse" id="NU31_36">36&#160;</span>Huajca nopa tlajco tlen tlapiyalme huan ichpocame catli quintocaro nopa soldados elque: </div>
<div class='q'>337 mil 500 borregojme, </div>
<div class='q'>
<span class="verse" id="NU31_37">37&#160;</span>huan tlen inijuanti 675 elqui iaxca TOTECO quen se impuesto. </div>
<div class='q'>
<span class="verse" id="NU31_38">38&#160;</span>Huan 36 mil huacaxme, </div>
<div class='q'>huan tlen inijuanti 72 elqui iaxca TOTECO. </div>
<div class='q'>
<span class="verse" id="NU31_39">39&#160;</span>Huan 30 mil 500 burrojme, </div>
<div class='q'>huan tlen inijuanti 61 elqui iaxca TOTECO. </div>
<div class='q'>
<span class="verse" id="NU31_40">40&#160;</span>Huan 16 mil ichpocame, </div>
<div class='q'>huan tlen inijuanti 32 iaxca TOTECO. </div>
<div class='p'>
<span class="verse" id="NU31_41">41&#160;</span>Huan Moisés quincuic nopa tlapiyalme huan sihuapilme catli elqui quen se impuesto para TOTECO huan quimactili nopa totajtzi Eleazar quen TOTECO quinahuatijtoya. </div>
<div class='p'>
<span class="verse" id="NU31_42">42&#160;</span>Huan Moisés quiiyocatlali ne tlajco catli quintocarohua nopa israelitame tlen ne tlajco catli eliyaya iniaxca nopa soldados. 
<span class="verse" id="NU31_43">43&#160;</span>Huan nopa tlajco catli quintocaro nopa israelitame elque: 337 mil 500 borregojme, 
<span class="verse" id="NU31_44">44&#160;</span>36 mil huacaxme, 
<span class="verse" id="NU31_45">45&#160;</span>30 mil 500 burrojme 
<span class="verse" id="NU31_46">46&#160;</span>huan 16 mil sihuapilme. </div>
<div class='p'>
<span class="verse" id="NU31_47">47&#160;</span>Huan tlen ya ni catli eliyaya iniaxca nopa israelitame, Moisés quintlapejpeni se ipan sesen 50 ichpocame huan tlapiyalme quen TOTECO quinahuatijtoya, huan quinmactili nopa levitame catli quimocuitlahuiyayaj iyoyon tiopa TOTECO. </div>
<div class='p'>
<span class="verse" id="NU31_48">48&#160;</span>Huajca nopa soldados catli quipixque tequiticayotl ica sesen mil soldados huan ica sesen 100 soldados monechcahuijque campa Moisés, 
<span class="verse" id="NU31_49">49&#160;</span>huan quiilhuijque: “Timotequipanojcahua tiquinpojtoque nochi soldados catli itztoyaj tomaco quema titlahuilanatoj, huan niyon se amo polijtoc. 
<span class="verse" id="NU31_50">50&#160;</span>Huajca tijnequij tijmactilise TOTECO se nemactli para tijtlascamatilise. Huan nochi macostli, maquechcostli, anillos, pijpiloli, huan quechcostli tlen oro catli sesen timopantilijtoyaj tijhualicatoque para tijmacase TOTECO. Ma elis se tlaixtzacuili para quiixtzacuas totlajtlacolhua, pampa amo senquistoc tijtoquilijque itlanahuatil achtihui.” </div>
<div class='p'>
<span class="verse" id="NU31_51">51&#160;</span>Huajca Moisés ihuaya Eleazar quinselilijque nochi nopa tlamantli tlayejyecayotl tlen oro catli quihualicaque. 
<span class="verse" id="NU31_52">52&#160;</span>Huan nochi nopa oro catli san nopa tlayacanani tlen soldados ica ininyolo quimactilijque TOTECO quipanoc 184 kilos ietica huan tlahuel eliyaya patiyo. 
<span class="verse" id="NU31_53">53&#160;</span>Huan iyoca miyac tlayejyecayotl oncac, pampa sesen soldado catli amo tlayacanquetl quitencahuili TOTECO nopa tlamantli tlen oro catli eltoya imaco. 
<span class="verse" id="NU31_54">54&#160;</span>Huajca Moisés ihuaya Eleazar nopa totajtzi quiselijque nopa oro catli nopa tlayacanani quihualicatoyaj, huan quitlalijque tiopan calijtic campa mopantiyayaj ica TOTECO para TOTECO ma quinelnamiqui nopa israelitame.  </div>
<div class='psalmlabel' id='NU32_0'> 32</div>
<div class='s'>Iniixhuihua Rubén huan Gad quiselijque inintlal </div>
<div class='p'>
<span class="verse" id="NU32_1">1&#160;</span>Huan nopa israelitame ipan nopa huejhueyi familias Rubén huan Gad quinpiyayayaj tlahuel miyaqui tlapiyalme. Huan quiitaque para nopa tlali Jazer huan tlali Galaad nechca campa itztoyaj elque nelía cuali para tlapiyalme huan huajca inijuanti quinequiyayaj. 
<span class="verse" id="NU32_2">2&#160;</span>Huajca yajque quinitatoj Moisés, nopa totajtzi Eleazar huan nopa tlayacanani tlen nochi israelitame huan quinilhuijque: </div>
<div class='p'>
<span class="verse" id="NU32_3">3&#160;</span>―Xiquitaca, TOTECO techcahuilijtoc tiisraelitame ma tijtlanica nochi ni tlalme tlen Atarot, Dibón, Jazer, Nimra, Hesbón, Eleale, Sebam, Nebo huan Beón. 
<span class="verse" id="NU32_4">4&#160;</span>Huan nochi ni tlalme nelía cuali para tlapiyalme, huan tojuanti, timotequipanojcahua, tiquinpiyaj miyaqui tlapiyalme. 
<span class="verse" id="NU32_5">5&#160;</span>Huajca sintla anquiitaj para cuali, techmacaca ni tlali para elis catli techtocarohua tijselise, huan amo tleno tijselise ipan nopa tlali ipan neca nali atentli Jordán. </div>
<div class='p'>
<span class="verse" id="NU32_6">6&#160;</span>Pero Moisés quinnanquili iteipan ixhuihua Rubén huan Gad: </div>
<div class='p'>―¿Anquinequij ne sequinoc israelitame yase tlahuilanatij huan amojuanti san anmosehuise nica? 
<span class="verse" id="NU32_7">7&#160;</span>Anquinmajmatise nopa israelitame para ma amo panoca ipan nopa tlali catli TOTECO quinmacatoc. 
<span class="verse" id="NU32_8">8&#160;</span>Quej nopa quichijque amotatahua quema niquintitlanqui tlen Cades Barnea para ma quitlajtlachilitij nopa cuali tlali. 
<span class="verse" id="NU32_9">9&#160;</span>Inijuanti ajsitoj hasta ipan nopa tlamayamitl tlen Escol huan cuali quitlajtlachilijque nopa tlali, huan teipa quinmajmaticoj israelitame para ma amo calaquica ipan nopa cuali tlali catli TOTECO quinmacatoya. 
<span class="verse" id="NU32_10">10&#160;</span>Huan TOTECO tlahuel cualanqui ininhuaya nopa tonali, huan ya motestigojquetzqui, 
<span class="verse" id="NU32_11">11&#160;</span>huan quiijto para niyon se tlen ni tlacame catli quisque ipan tlali Egipto huan catli ya quiaxitijque 20 xihuitl, amo calaquise ipan nopa tlali catli ininca mocajqui Abraham, Isaac huan Jacob para quinmacasquía ininteipan ixhuihua. Pampa nopa tlacame amo quitoquilijtoque ica nochi ininyolo. 
<span class="verse" id="NU32_12">12&#160;</span>San hueli calaquise Caleb, icone Jefone nopa cenezeo, ihuaya Josué, icone Nun, pampa inijuanti quitoquilijque TOTECO ica nochi ininyolo. Huajca quej nopa quiijto TOTECO ne tonal. 
<span class="verse" id="NU32_13">13&#160;</span>Huan ya tlahuel cualanqui ica israelitame huan quichijqui ma nejnemica ipan nopa huactoc tlali para 40 xihuitl. Monequiyaya nejnentinemise nopona hasta mijque nochi catli quisque ipan tlali Egipto pampa inijuanti san sejco tlacatque ipan Egipto huan ica sempa quiixpanoque TOTECO, huan monejqui miquise iixpa. 
<span class="verse" id="NU32_14">14&#160;</span>Huan ama amojuanti, anininconehua ne tlajtlacolchijca tetajme, anquinequij anquitoquilise ininfiero ojhui, huan anquinequij anquiixpanose TOTECO para noja más cualanis tohuaya tiisraelitame. 
<span class="verse" id="NU32_15">15&#160;</span>Sintla amo anquitoquilíaj TOTECO, ya quichihuas para nochi israelitame noja más xihuitl ma huejcahuaca ipan ni huactoc tlali hasta nochi miquise, huan amojuanti anquipiyase tlajtlacoli por ininmiquilis. </div>
<div class='p'>
<span class="verse" id="NU32_16">16&#160;</span>Huajca ininteipan ixhuihua nopa huejhueyi familias Rubén huan Gad monechcahuijque campa Moisés huan quiilhuijque: </div>
<div class='p'>―¡Amo! Amo ya nopa catli tiquijtohuaj. Tojuanti tijnequij tijchihuase tlatzactli para totlapiyalhua, huan altepeme para toconehua huan tosihuajhua. 
<span class="verse" id="NU32_17">17&#160;</span>Huan teipa titlacame tijhuicase totepos huan tiquinyacantiyase ne sequinoc israelitame titlahuilanatij hasta quema tiquincalaquitij nochi inijuanti ipan inintlal catli quiselise. Pero toconehua huan tosihuajhua mocahuase nica ipan altepeme catli cuali moyahualojtose ica tepamitl para amo tleno ininpantis ica masehualme catli itztoque nica nechca. 
<span class="verse" id="NU32_18">18&#160;</span>Huan tojuanti amo timocuepase tochajchaj hasta senquistoc nochi israelitame moaxcatijtose inintlal catli quintocaros para quiselise. 
<span class="verse" id="NU32_19">19&#160;</span>Pero tojuanti amo tijselise niyon se tlali ica neca nali atentli Jordán, pampa ya tijselijtose nica ipan ni nali. </div>
<div class='p'>
<span class="verse" id="NU32_20">20&#160;</span>Huan Moisés quinnanquili: </div>
<div class='p'>―Sintla melahuac anquitlamichihuase catli anquiijtohuaj huan anmocualtlalise huan anquihuicase amotepos para antlahuilanatij ipan itlahuilancayo TOTECO, huajca cuali. 
<span class="verse" id="NU32_21">21&#160;</span>Pero monequi nochi amosoldados quiixcotonase nopa hueyatl Jordán iixpa TOTECO huan tlahuilanase hasta TOTECO quintlamitojtocatos nochi icualancaitacahua iixpa, 
<span class="verse" id="NU32_22">22&#160;</span>huan mocuilijtos nopa tlali. Huan teipa, quena, ya huelis anmocuepase ipan amotlal nica quema ya anquichijtose, nochi catli anmocajtoyaj iixpa TOTECO huan iniixpa israelitame para anquichihuase. Huan ni tlalme nica elis amoaxca iixpa TOTECO. 
<span class="verse" id="NU32_23">23&#160;</span>Pero sintla amo anquitlamichihuase nochi ya ni catli anquiijtojtoque, cuali xijmatica antlajtlacolchijtose ica TOTECO, huan se tonal anmechajsis se tlatzacuiltilistli ica nopa tlajtlacoli. 
<span class="verse" id="NU32_24">24&#160;</span>Huajca ama xipehuaca xijcualtlalica altepeme para amoconehua huan amosihuajhua, huan tlatzactli para amoborregojhua, huan teipa xijtlamichihuaca nochi catli anquiijtojtoque. </div>
<div class='p'>
<span class="verse" id="NU32_25">25&#160;</span>Huan nochi iteipan ixhuihua Rubén huan Gad quinanquilijque: </div>
<div class='p'>―Timotequipanojcahua tijchihuase senquistoc nochi catli ta technahuatijtoc. 
<span class="verse" id="NU32_26">26&#160;</span>Toconehua, tosihuajhua huan totlapiyalhua mocahuase ipan altepeme ipan tlali Galaad. 
<span class="verse" id="NU32_27">27&#160;</span>Huan tojuanti catli hueli tijhuicaj tepostli tijpanose ni hueyatl iixpa TOTECO huan titlahuilanatij quen technahuatijtoc. </div>
<div class='p'>
<span class="verse" id="NU32_28">28&#160;</span>Huajca Moisés quinnahuati nopa totajtzi Eleazar, Josué huan nopa tlayacanani tlen nochi israelitame ica ni camanali: </div>
<div class='p'>
<span class="verse" id="NU32_29">29&#160;</span>―Sintla nochi nopa tlahuilanca tlacame ipan nopa huejhueyi familias Gad huan Rubén quipanose hueyatl Jordán cuali mocualtlalijtoque para tlahuilanatij quen TOTECO quinnahuatía, huan tlahuilanase hasta quema ya anquitlamitlantose nopa cuali tlali, huajca xiquinmacaca nopa tlali Galaad para ma eli iniaxca. 
<span class="verse" id="NU32_30">30&#160;</span>Pero sintla amo quipanose ica inintepos para tlahuilanatij, huajca quintocaros se tlali ipan neca nali ipan tlali Canaán campa anquiselise amojuanti. </div>
<div class='p'>
<span class="verse" id="NU32_31">31&#160;</span>Huan nochi iteipan ixhuihua Gad huan Rubén tlananquilijque: </div>
<div class='p'>―Tijtlamichihuase catli TOTECO technahuatijtoc, timotequipanojcahua. 
<span class="verse" id="NU32_32">32&#160;</span>Temachtli cuali timocualtlalijtose ica totepos huan tijpanose ne hueyatl para titlahuilanatij quen TOTECO technahuatía ipan tlali Canaán, pero teipa timocahuase ica ni tlali catli ama tijselíaj ipan ni nali tlen ni hueyatl Jordán. </div>
<div class='p'>
<span class="verse" id="NU32_33">33&#160;</span>Huajca Moisés quinmacac nopa hueyi familia Gad, Rubén huan tlajco nopa hueyi familia Manasés, catli elqui icone José, nopa tlalme ipan nica nali. Huan quiselijque nopa tlali catli achtihui quinahuatiyayaj nopa amorreo tlanahuatiani, Sehón huan Og tlen altepetl Basán. Nojquiya quiselijque nochi nopa altepeme catli quinahuatiyayaj huan nochi tlali catli quinyahualojtoya. </div>
<div class='p'>
<span class="verse" id="NU32_34">34&#160;</span>Huan nopa hueyi familia Gad quisencajque nopa altepeme tlen Dibón, Atarot, Aroer, 
<span class="verse" id="NU32_35">35&#160;</span>Atarot Sofán, Jazer, Jogbeha, 
<span class="verse" id="NU32_36">36&#160;</span>Bet Nimra huan Bet Arán, huan cuali quinyahualojque ica tepamitl huan quichijque tlatzactli para ininborregojhua. </div>
<div class='p'>
<span class="verse" id="NU32_37">37&#160;</span>Huan nopa hueyi familia Rubén quinsencajque nopa altepeme tlen Hesbón, Eleale, Quiriataim, 
<span class="verse" id="NU32_38">38&#160;</span>Nebo huan Baal Meón huan quipatlaque inintoca. Huan nojquiya quisencajque nopa altepetl Sibma. </div>
<div class='p'>
<span class="verse" id="NU32_39">39&#160;</span>Huan iixhuihua Maquir, catli elqui icone Manasés tlen huejcajya, moaxcatitoj nopa tlali tlen Galaad catli quitequihuiyayaj nopa amorreos huan moaxcatijque nopa tlali. 
<span class="verse" id="NU32_40">40&#160;</span>Huajca Moisés quinmacac iixhuihua Maquir nopa tlali Galaad, huan nopona mocajque para itztose. 
<span class="verse" id="NU32_41">41&#160;</span>Huan iixhuihua Jair, ne seyoc icone Manasés tlen huejcajya, yajque moaxcatitoj catli eliyaya iniaxca sequinoc amorreos huan quitocaxtijque Havot Jair. 
<span class="verse" id="NU32_42">42&#160;</span>Huan Noba ihuaya iteiximatcahua yajque moaxcatitoj Kenat ica nochi pilaltepetzitzi catli iaxca, huan quitocaxtijque Noba quen ya itoca eltoya.  </div>
<div class='psalmlabel' id='NU33_0'> 33</div>
<div class='s'>Nopa ojtli catli israelitame quitoquilijtoyaj </div>
<div class='p'>
<span class="verse" id="NU33_1">1&#160;</span>Nica eltoc inintoca nochi nopa lugares campa nopa israelitame panotiyajque quema quisque ipan tlali Egipto ica nochi nopa huejhueyi pamitl tlen ininmasehualhua, huan quinyacantiyohuiyayaj Moisés ihuaya Aarón. 
<span class="verse" id="NU33_2">2&#160;</span>Moisés quiijcuilojtiyajqui nochi inintoca nopa lugares campa quiquetztiyajque ininyoyoncalhua. </div>
<div class='p'>
<span class="verse" id="NU33_3">3&#160;</span>Nopa israelitame quistejque nopa altepetl Ramesés ipan tlali Egipto ipan 14 itequi nopa achtihui metztli ipan nopa israelita calendario [33:3 Ni tonal quemantic huetzi ipan marzo huan quemantic ipan ipejya abril ipan tocalendario tlen ama.]. Quinextijque nopa ilhuitl Pascua huan ipan ijnaloc tlen ne seyoc tonali quistejque ica hueyi chicahualistli iniixtla nopa egiptome. 
<span class="verse" id="NU33_4">4&#160;</span>Huan quema quistejque, nopa egiptome noja quintlaltocayayaj ininconehua catli achtihuime pampa TOTECO quichijtoya ma miquica. Huan TOTECO nojquiya quintlamitepejqui nochi inintlaixcopincayohua. </div>
<div class='p'>
<span class="verse" id="NU33_5">5&#160;</span>Huan nopa israelitame quistejque altepetl Ramesés huan quiquetzque ininyoyoncalhua ipan Sucot. </div>
<div class='p'>
<span class="verse" id="NU33_6">6&#160;</span>Quistejque Sucot huan mochihuatoj ipan Etam campa pehua nopa huactoc tlali. </div>
<div class='p'>
<span class="verse" id="NU33_7">7&#160;</span>Quistejque Etam huan mocuepque para quimacase se huelta ica Pi Hahirot catli mocahua ica campa hualquisa tonati tlen Baal Zefón, huan nopona mochijque nechca Migdol. </div>
<div class='p'>
<span class="verse" id="NU33_8">8&#160;</span>Huan quema quistejque Pi Hahirot, quiixcotonque nopa hueyi atl huan ajsitoj campa nopa huactoc tlali. Huan nejnentiyajque eyi tonali ipan nopa huactoc tlali tlen Etam huan mochijque campa Mara. </div>
<div class='p'>
<span class="verse" id="NU33_9">9&#160;</span>Huan quistejque tlen Mara huan ajsitoj ipan nopa huactoc tlali catli itoca Elim campa oncayaya 12 amelme huan 70 apachi cuame, huan mochijque nopona. </div>
<div class='p'>
<span class="verse" id="NU33_10">10&#160;</span>Teipa quistejque Elim huan mochihuatoj nechca nopa hueyi atl catli itoca Chichiltic. </div>
<div class='p'>
<span class="verse" id="NU33_11">11&#160;</span>Huan quistejque campa nopa Hueyi Atl Chichiltic huan mochihuatoj ipan nopa huactoc tlali catli itoca Sin. </div>
<div class='p'>
<span class="verse" id="NU33_12">12&#160;</span>Huan quistejque campa nopa huactoc tlali Sin huan mochihuatoj ipan Dofca. </div>
<div class='p'>
<span class="verse" id="NU33_13">13&#160;</span>Huan quistejque Dofca huan mochihuatoj ipan Alús. </div>
<div class='p'>
<span class="verse" id="NU33_14">14&#160;</span>Teipa quistejque Alús huan mochihuatoj ipan huactoc tlali tlen Refidim campa amo oncayaya atl para quiijise. </div>
<div class='p'>
<span class="verse" id="NU33_15">15&#160;</span>Huan quistejque Refidim huan mochihuatoj ipan nopa huactoc tlali Sinaí. </div>
<div class='p'>
<span class="verse" id="NU33_16">16&#160;</span>Teipa quistejque nopa huactoc tlali Sinaí huan mochihuatoj ipan Kibrot Hataava. </div>
<div class='p'>
<span class="verse" id="NU33_17">17&#160;</span>Huan quistejque Kibrot Hataava huan mochihuatoj ipan Hazerot. </div>
<div class='p'>
<span class="verse" id="NU33_18">18&#160;</span>Huan quistejque Hazerot huan mochihuatoj ipan Ritma. </div>
<div class='p'>
<span class="verse" id="NU33_19">19&#160;</span>Teipa quistejque Ritma huan mochihuatoj ipan Rimón Peres. </div>
<div class='p'>
<span class="verse" id="NU33_20">20&#160;</span>Huan quistejque Rimón Peres huan mochihuatoj ipan Libna. </div>
<div class='p'>
<span class="verse" id="NU33_21">21&#160;</span>Huan quistejque Libna huan mochihuatoj ipan Rissa. </div>
<div class='p'>
<span class="verse" id="NU33_22">22&#160;</span>Huan quistejque Rissa huan mochihuatoj ipan Ceelata. </div>
<div class='p'>
<span class="verse" id="NU33_23">23&#160;</span>Teipa quistejque Ceelata huan mochihuatoj ipan nopa tepetl Sefer. </div>
<div class='p'>
<span class="verse" id="NU33_24">24&#160;</span>Huan quistejque campa nopa tepetl Sefer huan mochihuatoj ipan Harada. </div>
<div class='p'>
<span class="verse" id="NU33_25">25&#160;</span>Huan quistejque Harada huan mochihuatoj ipan Macelot. </div>
<div class='p'>
<span class="verse" id="NU33_26">26&#160;</span>Teipa quistejque Macelot huan mochihuatoj ipan Tahat. </div>
<div class='p'>
<span class="verse" id="NU33_27">27&#160;</span>Huan quistejque Tahat huan mochihuatoj ipan Tara. </div>
<div class='p'>
<span class="verse" id="NU33_28">28&#160;</span>Teipa quistejque Tara huan mochihuatoj ipan Mitca. </div>
<div class='p'>
<span class="verse" id="NU33_29">29&#160;</span>Huan quistejque Mitca huan mochihuatoj ipan Hasmona. </div>
<div class='p'>
<span class="verse" id="NU33_30">30&#160;</span>Huan quistejque Hasmona huan mochihuatoj ipan Moserot. </div>
<div class='p'>
<span class="verse" id="NU33_31">31&#160;</span>Huan quistejque Moserot huan mochihuatoj ipan Bene Jaacán. </div>
<div class='p'>
<span class="verse" id="NU33_32">32&#160;</span>Huan quistejque Bene Jaacán huan mochihuatoj ipan Hor ipan tlali Gidgad. </div>
<div class='p'>
<span class="verse" id="NU33_33">33&#160;</span>Huan quistejque Hor ipan tlali Gidgad huan mochihuatoj ipan Jotbata. </div>
<div class='p'>
<span class="verse" id="NU33_34">34&#160;</span>Huan quistejque Jotbata huan mochihuatoj ipan Abrona. </div>
<div class='p'>
<span class="verse" id="NU33_35">35&#160;</span>Huan quistejque Abrona huan mochihuatoj ipan Ezión Geber. </div>
<div class='p'>
<span class="verse" id="NU33_36">36&#160;</span>Huan quistejque Ezión Geber huan mochihuatoj ipan huactoc tlali tlen Zin campa Cades. </div>
<div class='p'>
<span class="verse" id="NU33_37">37&#160;</span>Huan quistejque Cades huan mochihuatoj ipan nopa tepetl Hor campa monepantía nopa tlali Edom. </div>
<div class='p'>
<span class="verse" id="NU33_38">38&#160;</span>Huan quen TOTECO quinahuati ma quichihua, tlejcoc nopa totajtzi Aarón ipan ne tepetl Hor huan nopona mijqui ipan nopa achtihui tonal ipan nopa macuilpa metztli ipan nopa israelita calendario [33:38 Ni tonal eltoc ipan julio ipan tocalendario tlen ama.], quema ya quipiyayaya 40 xihuitl para quistoyaj ipan tlali Egipto. 
<span class="verse" id="NU33_39">39&#160;</span>Huan quema Aarón mijqui ipan nopa tepetl Hor, quipiyayaya 123 xihuitl. </div>
<div class='p'>
<span class="verse" id="NU33_40">40&#160;</span>Huan Tlanahuatijquetl Arad catli itztoya ipan nopa huactoc tlali Neguev ipan tlali Canaán quicajqui para ajsitihualayayaj nopa israelitame. </div>
<div class='p'>
<span class="verse" id="NU33_41">41&#160;</span>Huan nopa israelitame quistejque tepetl Hor huan mochihuatoj ipan Zalmona. </div>
<div class='p'>
<span class="verse" id="NU33_42">42&#160;</span>Huan quistejque Zalmona huan mochihuatoj ipan Punón. </div>
<div class='p'>
<span class="verse" id="NU33_43">43&#160;</span>Huan quistejque Punón huan mochihuatoj ipan Obot. </div>
<div class='p'>
<span class="verse" id="NU33_44">44&#160;</span>Huan quistejque Obot huan mochihuatoj ipan Ije Abarim campa monepantía ica tlali Moab. </div>
<div class='p'>
<span class="verse" id="NU33_45">45&#160;</span>Huan quistejque Ije Abarim huan mochihuatoj ipan Dibón Gad. </div>
<div class='p'>
<span class="verse" id="NU33_46">46&#160;</span>Huan quistejque Dibón Gad huan mochihuatoj ipan Almón Diblataim. </div>
<div class='p'>
<span class="verse" id="NU33_47">47&#160;</span>Huan quistejque Almón Diblataim huan mochihuatoj ipan nopa tepeme tlen Abarim catli mocahua más nechca campa hualquisa tonati tlen Nebo. </div>
<div class='p'>
<span class="verse" id="NU33_48">48&#160;</span>Huan quistejque nopa tepeme tlen Abarim huan mochihuatoj ipan nopa tlamayamitl ipan tlali Moab nechca nopa hueyatl Jordán, huan iixmelac altepetl Jericó catli mocajqui ipan seyoc nali. 
<span class="verse" id="NU33_49">49&#160;</span>Huan quiquetzque ininyoyoncalhua nechca hueyatl Jordán ipan nopa tlamayamitl tlen tlali Moab, huan ininchajchaj pejqui campa Bet Jesimot huan ajsic hasta Abel Sitim. </div>
<div class='s'>Quenicatza ma momajmacaca tlali Canaán </div>
<div class='p'>
<span class="verse" id="NU33_50">50&#160;</span>Ipan nopa tlamayamitl ipan tlali Moab nechca hueyatl Jordán, iixmelac altepetl Jericó, TOTECO quicamanalhui Moisés huan quiilhui: </div>
<div class='p'>
<span class="verse" id="NU33_51">51&#160;</span>“Xiquinilhui nopa israelitame ya ni: Quema anquiixcotonase ni hueyatl Jordán huan ancalaquise ipan tlali Canaán, 
<span class="verse" id="NU33_52">52&#160;</span>xiquinmictica nochi catli itztoque ipan nopa tlali. Xiquinsosolhuilica nochi inindioses masque quichijtoque tlen tetl, o quitejtejtzontoque tlen tepostli. Nochi inintlaixcopincayohua huan inintiotzitzi xiquinsosolhuilica huan nojquiya xijsosoloca nochi tlaixpamitl campa tlacajcahuaj ipan tepeme. 
<span class="verse" id="NU33_53">53&#160;</span>Ximocuilica nopa tlali huan nopona ximochantica para anitztose, pampa na nimechmactilía para elis amoaxca. 
<span class="verse" id="NU33_54">54&#160;</span>Pero monequi ximomajmacaca nopa tlali ica sorteo quen imiyaca imasehualhua ipan sesen hueyi familia. Nopa huejhueyi familias ica más miyac tlacame quichihuase se sorteo para nopa tlalme catli achi hueyi, huan nopa huejhueyi familias catli amo quipiya más miyaqui tlacame quichihuase sorteo para nopa tlalme catli amo más hueyi. Huan ijquiyampa, nopa sorteo quinextis para elis iaxca se familia, ya nopa elis iaxca. </div>
<div class='p'>
<span class="verse" id="NU33_55">55&#160;</span>“Pero sintla amo anquintlamimictise catli ama itztoque ipan nopa tlali, catli anquincahuilise ma mocahuaca tlahuel anmechcuesolmacase quen se cuatejtli catli calaqui ipan amoixteyol o quen se huitztli catli calaqui ipan amotlacayo. Huan miyac antlaijiyohuise ipan nopa tlali catli nimechmaca. 
<span class="verse" id="NU33_56">56&#160;</span>Huan na nimechtlatzacuiltis amojuanti quen nimoilhuiyaya niquintlatzacuiltis inijuanti.”  </div>
<div class='psalmlabel' id='NU34_0'> 34</div>
<div class='s'>Campa monepantía nopa tlali catli moaxcatise </div>
<div class='p'>
<span class="verse" id="NU34_1">1&#160;</span>Huan nojquiya TOTECO quiilhui Moisés: </div>
<div class='p'>
<span class="verse" id="NU34_2">2&#160;</span>“Nojquiya xiquinmaca ni tlanahuatilme nopa israelitame: Quema ancalactose ipan tlali Canaán catli nimechmacas para amoaxca, ya ni nopa tlalme catli ihuaya anmonepantise. </div>
<div class='p'>
<span class="verse" id="NU34_3">3&#160;</span>“Ica sur anmonepantise ica nopa huactoc tlali Zin nechca nopa tlali Edom. Inepa amotlal pehuas ica campa hualquisa tonati tlen nopa Hueyi Atl Mictoc, 
<span class="verse" id="NU34_4">4&#160;</span>huan yajtiyas para sur hasta nopa tlaixtlejcolis catli itoca Acrabim. Huan panos ipan nopa huactoc tlali Zin huan ajsis hasta campa Cades Barnea. Teipa panos campa Hasaradar hasta Asmón, 
<span class="verse" id="NU34_5">5&#160;</span>huan tlen Asmón quitoquilis nopa atlajtli catli monepantía ica tlali Egipto huan quitoquilijtiyas hasta norte campa nopa Hueyi Atl Mediterráneo. </div>
<div class='p'>
<span class="verse" id="NU34_6">6&#160;</span>“Huan ica campa huetzi tonati anmonepantise ica nopa Hueyi Atl Mediterráneo. </div>
<div class='p'>
<span class="verse" id="NU34_7">7&#160;</span>“Huan nopa nepamitl para amotlal ica norte pehuas ica nopa Hueyi Atl Mediterráneo huan yajtiyas xitlahuac para campa hualquisa tonati hasta ajsis campa nopa tepetl Hor. 
<span class="verse" id="NU34_8">8&#160;</span>Huan teipa tlen tepetl Hor yas hasta Lebo Hamat, huan teipa hasta Zedad. 
<span class="verse" id="NU34_9">9&#160;</span>Teipa tlen Zedad yas hasta Zifrón huan tlamis ipan Hazar Enán. Ya ni elis nopa nepamitl tlen amotlal ica norte. </div>
<div class='p'>
<span class="verse" id="NU34_10">10&#160;</span>“Huan nopa nepamitl tlen amotlal ica campa hualquisa tonati, pehuas ipan Hazar Enán huan yas hasta Sefam. 
<span class="verse" id="NU34_11">11&#160;</span>Huan tlen Sefam inepa amotlal yas hasta Ribla achi más para campa hualquisa tonati tlen Aín. Huan tlen Aín temos hasta inaliyo campa hualquisa tonati ipan nopa Hueyi Atl Cineret. 
<span class="verse" id="NU34_12">12&#160;</span>Huan quitoquilis nopa hueyatl Jordán hasta itlamiya nopa Hueyi Atl catli itoca Mictoc. </div>
<div class='p'>“Nochi ya ni elis nopa nepamitl catli quiyahualohua amotlal.” </div>
<div class='s'>Quenicatza ma moxelhuilica nopa tlali </div>
<div class='p'>
<span class="verse" id="NU34_13">13&#160;</span>Huan Moisés quinmacac nopa israelitame ni tlanahuatili: </div>
<div class='p'>“Huajca ya ni nopa tlali catli anmomajmacase ica sorteo quen TOTECO technahuatijtoc. Huan quiselise nochi nopa chicnahui huejhueyi familias huan tlajco catli mocajtoque. 
<span class="verse" id="NU34_14">14&#160;</span>Pampa nopa huejhueyi familias Rubén ihuaya Gad huan nopa tlajco hueyi familia Manasés ya mocuilijtoque inintlal catli quintocarohua, 
<span class="verse" id="NU34_15">15&#160;</span>ipan ni nali tlen hueyatl Jordán. Inintlal mocahua achi más para campa hualquisa tonati tlen altepetl Jericó catli eltoc iixmelac ipan seyoc nali ni hueyatl.” </div>
<div class='p'>
<span class="verse" id="NU34_16">16&#160;</span>Huan TOTECO quicamanalhui Moisés huan quiilhui: </div>
<div class='p'>
<span class="verse" id="NU34_17">17&#160;</span>“Para temajmacase nopa tlali niquintlapejpenijtoc Eleazar nopa totajtzi huan Josué, icone Nun. 
<span class="verse" id="NU34_18">18&#160;</span>Pero nojquiya ma quinpalehuica se tlayacanquetl ipan sesen hueyi familia. 
<span class="verse" id="NU34_19-28">19-28&#160;</span>Huajca nica eltoc inintoca sesen tlayacanquetl tlen sesen hueyi familia catli quinpalehuise: </div>
<div class='b'> &#160; </div>
<div class='q'>Familia, Tlayacanquetl </div>
<div class='q'>Judá, Caleb, icone Jefone </div>
<div class='q'>Simeón, Semuel, icone Amiud </div>
<div class='q'>Benjamín, Elidad, icone Quislón </div>
<div class='q'>Dan, Buqui, icone Jogli </div>
<div class='q'>Manasés icone José, Haniel, icone Efod </div>
<div class='q'>Efraín icone José, Kemuel, icone Siftán </div>
<div class='q'>Zabulón, Elizafán, icone Parnac </div>
<div class='q'>Isacar, Paltiel, icone Azán </div>
<div class='q'>Aser, Ahiud, icone Selomi </div>
<div class='q'>Neftalí, Pedael, icone Amiud </div>
<div class='b'> &#160; </div>
<div class='m'>
<span class="verse" id="NU34_29">29&#160;</span>Huajca ya ni eltoc nopa tlacame catli TOTECO quintequimacac ma quinxelhuilica nopa tlali Canaán nopa israelitame.”  </div>
<div class='psalmlabel' id='NU35_0'> 35</div>
<div class='s'>Altepeme catli levitame quiselise </div>
<div class='p'>
<span class="verse" id="NU35_1">1&#160;</span>Huan quema nopa israelitame noja itztoyaj ipan nopa tlamayamitl ipan tlali Moab nechca hueyatl Jordán huan iixmelac altepetl Jericó, TOTECO quicamanalhui Moisés huan quiilhui: </div>
<div class='p'>
<span class="verse" id="NU35_2">2&#160;</span>“Xiquinnahuati israelitame para sesen hueyi familia monequi quiquixtise sequin altepeme ipan nopa tlali catli quiselise para quinmacase levitame para ipan itztose. Nojquiya ma quinmacaca potreros campa sacayo catli quiyahualohua nopa altepeme. 
<span class="verse" id="NU35_3">3&#160;</span>Quej nopa levitame quipiyase campa itztose, huan quipiyase sacatl para ininhuacaxhua huan ininborregojhua. 
<span class="verse" id="NU35_4">4&#160;</span>Nopa potreros catli anquinmacase monequi yas 450 metros tlen sese inacastla nopa tepamitl catli quiyahualohua sese altepetl. 
<span class="verse" id="NU35_5">5&#160;</span>Nochi nopa potrero catli quiyahualohua se altepetl elis cuadradojtic huan quipiyas 900 metros más hueyi ipan sesen lado tlen imiyaca metros catli quipiya nopa tepamitl catli quiyahualohua nopa altepetl ipan nopa lado. Huan nopa altepetl mocahuas tlatlajco, huan nopa potreros campa quintlacualtise inintlapiyalhua, nochi yahualtic. </div>
<div class='s'>Altepeme para ipan momanahuise catli temictijtoque </div>
<div class='p'>
<span class="verse" id="NU35_6">6&#160;</span>“Anquinmacase levitame 42 altepeme huan iyoca anquinmacase chicuase altepeme catli monequi xijtocaxtica: ‘altepeme campa hueli momanahuise’. Huan nopona ipan nopa chicuase altepeme, huelis cholos se masehuali catli quimictijtos se acajya. 
<span class="verse" id="NU35_7">7&#160;</span>Huajca ica nochi monequi xiquinmacaca 48 altepeme, sese ica ipotreros para inintlapiyalhua. 
<span class="verse" id="NU35_8">8&#160;</span>Huan ni inialtepehua levitame monequi anquinquixtilise tlen inintlal nochi huejhueyi familias campa hueli. Huan nopa huejhueyi familias ica inintlal catli hueyi quinmacase más altepeme nopa levitame, huan nopa huejhueyi familias catli achi tziquitetzi inintlal amo miyac altepeme quinmacase.” </div>
<div class='s'>Altepeme campa hueli momanahuise </div>
<div class='p'>
<span class="verse" id="NU35_9">9&#160;</span>Huan TOTECO nojquiya quiilhui Moisés: </div>
<div class='p'>
<span class="verse" id="NU35_10">10&#160;</span>“Xiquinilhui nopa israelitame ya ni: ‘Quema anquiixcotonase nopa hueyatl Jordán huan ancalaquise ipan tlali Canaán, 
<span class="verse" id="NU35_11">11&#160;</span>monequi anquitlapejpenise chicuase “altepeme campa hueli momanahuise” campa huelis calaquiti para momanahuis se catli temictijtoc masque amo quinequiyaya. 
<span class="verse" id="NU35_12">12&#160;</span>Huan nopona amo huelis quicuepilis iteiximatca nopa mijcatzi catli quitocarohua para momacuepas ica catli quichijtoc. Quej nopa se catli temictis amo miquis hasta hueli monextis iniixpa jueces huan masehualme para quinilhuis catli oncac. 
<span class="verse" id="NU35_13">13&#160;</span>Huan quej ni anquiniyocatlalise altepeme campa tlacame momanahuise: Xijtlapejpenica eyi altepeme ipan ni lado hueyatl Jordán campa más nechca campa hualquisa tonati. 
<span class="verse" id="NU35_14">14&#160;</span>Huan ne se eyi altepeme anquitlapejpenise ipan ne seyoc lado hueyatl Jordán ipan tlali Canaán. 
<span class="verse" id="NU35_15">15&#160;</span>Huan nopa chicuase altepeme elis campa momanahuise huan motlatise nochi israelitame huan sequinoc tlali ehuani catli itztoque amohuaya quema quimictise se acajya, pero amo quichijque ica ininyolo o amo quinequiyayaj. </div>
<div class='p'>
<span class="verse" id="NU35_16">16&#160;</span>“ ‘Pero sintla se acajya quimaquilis seyoc ica se tepostli huan nopa catli quicocojtoc miquis, huajca nopa tlacatl nelía se temictijquetl huan quena, nopa temictijquetl quipiya para anquimictise. </div>
<div class='p'>
<span class="verse" id="NU35_17">17&#160;</span>“ ‘O sintla se acajya quimaquilis seyoc ica tetl huan nopa masehuali miquis, huajca yaya se temictijquetl, huan quipiya para anquimictise. </div>
<div class='p'>
<span class="verse" id="NU35_18">18&#160;</span>“ ‘O sintla se acajya quimaquilis seyoc ica cuahuitl huan nopa masehuali ica ya nopa miquis, huajca yaya catli temaquili, se temictijquetl huan monequi anquimictise. 
<span class="verse" id="NU35_19">19&#160;</span>Iteiximatca nopa mijcatzi catli quitocarohua momacuepas quipiya para quimictis quema quipantis. </div>
<div class='p'>
<span class="verse" id="NU35_20">20&#160;</span>“ ‘Huan sintla se acajya quiojchiyayaya ma panos huan quicuatopehua o quimajcahuilía se tlenijqui seyoc san pampa quicualancaita, o san pampa quinequi cualantli huan ne tlacatl miquis, huajca yaya se temictijquetl. 
<span class="verse" id="NU35_21">21&#160;</span>O masque se quimaquilis seyoc pampa mocualanijtoque huan amo tleno quihuica imaco, sintla ya miquis, huajca catli tecoco quipiya para miquis pampa mochijtoc se temictijquetl. Huan monequi iteiximatca nopa mijcatzi ma momacuepas quema quipantis huan quimictis. </div>
<div class='p'>
<span class="verse" id="NU35_22">22&#160;</span>“ ‘Pero sintla se acajya quicuatopejqui seyoc catli amo ihuaya cualaniyaya, o sintla quicuamajcahuili se tlenijqui, pero amo pampa quichiyayaya ma pano, ya nopa amo san se. 
<span class="verse" id="NU35_23">23&#160;</span>O sintla amo quicualancaitayaya, niyon amo quichiyayaya quicocos, huan huetzis tlen imaco se tlenijqui ica catli miquis se acajya, huajca amo san se. 
<span class="verse" id="NU35_24">24&#160;</span>Sintla quej ni huan amo quicualancaitayaya, huajca monequi anisraelitame anmosentilise huan anquitlajtolsencahuase catli melahuac ica ya huan iteiximatca nopa mijcatzi. 
<span class="verse" id="NU35_25">25&#160;</span>Sintla anquiitaj para amo quinamiqui ma miquis catli tecocojtoc, huajca monequi anquimanahuise imaco iteiximatca ne mijcatzi, huan anquicahuilise ma mocahua ipan nopa altepetl tlen tlamanahuili. Huan ya ni nopa tlanahuatili catli monequi quitoquilise ipan se altepetl campa tlacame momanahuise. Catli tecocojtoc monequi nochipa itztos ipan nopa altepetl tlen tlamanahuili hasta miquis nopa hueyi totajtzi catli quitequilijtoc nopa aceite para quiiyocacahuas para TOTECO. 
<span class="verse" id="NU35_26">26&#160;</span>Pero sintla nopa tlacatl catli temictijtoc quisas ipan nopa altepetl catli ipan momanahuía, 
<span class="verse" id="NU35_27">27&#160;</span>huan iteiximatca nopa mijcatzi quipantis huan quimictis, huajca catli momacueptoc amo quihuicas tlajtlacoli pampa quimicti, pampa quisqui tlen nopa altepetl. 
<span class="verse" id="NU35_28">28&#160;</span>Pampa catli temictijtoc monequi senitztos ipan nopa altepetl campa tlacame momanahuise hasta miquis nopa hueyi totajtzi. Huan sintla mocahuas hasta miquis nopa hueyi totajtzi, huajca quena, huelis mocuepas ipan ichaj campa itlal. </div>
<div class='p'>
<span class="verse" id="NU35_29">29&#160;</span>“ ‘Huan ya ni elis se tlanahuatili para anquitoquilise hasta amoixhuihua quipiyase iniixhuihua. </div>
<div class='s'>Tlanahuatilme para ajqueya monequi anquimictise </div>
<div class='p'>
<span class="verse" id="NU35_30">30&#160;</span>“ ‘Sintla se acajya quimictía seyoc huan itztoque masehualme catli quiitaque huan nechtestigojquetzase, niamoTECO para nelía, huajca monequi anquimictise nopa temictijquetl. Pero sintla san se tlacatl tlatestigojquetza catli panoc, amo huelis anquimictise, pampa amo anquimatij temachtli sintla yaya catli quimicti ne seyoc. </div>
<div class='p'>
<span class="verse" id="NU35_31">31&#160;</span>“ ‘Nojquiya amo huelis anquiselilise itomi se tlacatl catli temachtli temictijtoc ica cualantli para moquixtis huan amo tleno ipantis. Sintla temachtli se temictijquetl, quipiya para miquis. </div>
<div class='p'>
<span class="verse" id="NU35_32">32&#160;</span>“ ‘Nojquiya amo hueli anquiselilise itomi se catli monequi nochipa itztos ipan se altepetl campa tlacame momanahuise, huan anquicahuilise ma mocuepa ichaj quema ayamo miqui nopa hueyi totajtzi. </div>
<div class='p'>
<span class="verse" id="NU35_33">33&#160;</span>“ ‘¡Amo! Monequi anquitoquilise nochi ni tlanahuatili para amo anquichihuase amo tlapajpactli nopa tlali huan anquicahuilise ma momahua catli amo cuali nopona. Pampa se catli temictía quichihua amo tlapajpactli nopa tlali huan quichihua ma tlamahua catli amo cuali ipan nopa tlali. Huan amo aqui hueli quipajpacas nopa tlali ica nopa estli catli quitoyajqui, sintla amo miquis nopa temictijquetl catli temicti ica cualantli. </div>
<div class='p'>
<span class="verse" id="NU35_34">34&#160;</span>“ ‘Xijpiyaca cuidado para amo xijchihuaca amo tlapajpactli nopa tlali campa anyase. Amo xijcahuaca ma tlamahua catli amo cuali. Pampa na, niamoTECO, nopona nojquiya nimocahuas para niitztos amohuaya.’ ”  </div>
<div class='psalmlabel' id='NU36_0'> 36</div>
<div class='s'>Catli sihuame ma quiselica </div>
<div class='p'>
<span class="verse" id="NU36_1">1&#160;</span>Nochi tlayacanani tlen nopa familia Galaad, catli elqui icone Maquir, catli elqui icone Manasés, catli elqui icone José, yajque quiitatoj Moisés huan nopa israelita tlayacanani, huan quiilhuijque: </div>
<div class='p'>
<span class="verse" id="NU36_2">2&#160;</span>―Moisés, TOTECO mitznahuati xijtlajcoita nopa tlali huan ica sorteo xiquinmajmaca sese israelita catli quitocaros para quiselis. Huan nojquiya TOTECO mitznahuati xijmaca nopa tlali catli quintocarohuayaya toicni Zelofehad iichpocahua pampa amo quinpixqui telpocame. 
<span class="verse" id="NU36_3">3&#160;</span>Pero sintla monamictise ica tlacame ipan sequinoc huejhueyi familias tlen tiisraelitame, nopa tlali catli quiselijque pampa itztoyaj ipan tohueyi familia Manasés, teipa elis iaxcahua nopa sequinoc huejhueyi familias catli ihuaya monamictise. Quej nopa techcuilijtiyase tlen totlal catli techtocarojtoc ipan sorteo. 
<span class="verse" id="NU36_4">4&#160;</span>Pampa teipa quema ajsis nopa Xihuitl Quema Nochi Elis Nemajcahuali quema quinmajcahuase nochi tetequipanohuani ipan tlali Israel, nopa tlali catli eltoya iniaxca tohueyi familia Manasés ayacmo elis toaxca huan mochihuas itlal seyoc hueyi familia catli ihuaya monamictijtose. </div>
<div class='p'>
<span class="verse" id="NU36_5">5&#160;</span>Huajca Moisés quitlajtlani TOTECO huan teipa quinyolmelajqui nochi nopa israelitame catli TOTECO quinahuatijtoya. Quiijto: </div>
<div class='p'>―Ni tlacame ipan ni hueyi familia Manasés catli icone José quipiyaj razón. 
<span class="verse" id="NU36_6">6&#160;</span>Huajca ya ni catli TOTECO tlanahuatía. Iichpocahua Zelofehad huelise monamictise ica catli quinequise, pero monequi ininhuehuejhua nojquiya hualase ipan nopa hueyi familia Manasés quen inijuanti. 
<span class="verse" id="NU36_7">7&#160;</span>Quej nopa niyon se tlali catli quitocarohua se hueyi familia amo panos ipan seyoc hueyi familia. Pampa sesen hueyi familia tlen israelitame monequi mocahuase ica nopa tlali catli quitocarohua nopa hueyi familia para quiselis. 
<span class="verse" id="NU36_8">8&#160;</span>Huan quema se sihuatl ipan tlen hueli hueyi familia quitocarohua quiselis se tlali, quipiya monamictis ica se tlacatl catli huala ipan san se ihueyi familia. Huan yeca sesen israelita mocahuis catli quitocarojtoc tlen ya ihueyi familia para quiselis. 
<span class="verse" id="NU36_9">9&#160;</span>Quej nopa se tlali catli quiselis se hueyi familia para iaxca, amo panos ipan seyoc hueyi familia. Huan sesen hueyi familia tlen israelitame mocahuase ica nopa tlali catli ya quintocarojtoc. </div>
<div class='p'>
<span class="verse" id="NU36_10">10&#160;</span>Huajca iichpocahua Zelofehad quichijque nochi catli TOTECO quinahuati Moisés. 
<span class="verse" id="NU36_11">11&#160;</span>Maala, Tirsa, Hogla, Milca huan Noa, iichpocahua Zelofehad, monamictijque ica ininconehua inintiojhua. 
<span class="verse" id="NU36_12">12&#160;</span>Huajca ininhuehuejhua nojquiya itztoyaj ipan nopa hueyi familia Manasés catli elqui icone José huejcajya. Huan yeca nopa tlali catli quiselijque nopa ichpocame mocajqui ipan inintlal nopa hueyi familia Manasés campa monequiyaya. </div>
<div class='p'>
<span class="verse" id="NU36_13">13&#160;</span>Huajca nochi ya ni nopa tlanahuatili huan tlamachtili catli TOTECO quinmacac israelitame ica Moisés campa nopa tlamayamitl ipan tlali Moab, nechca hueyatl Jordán, huan iixmelac altepetl Jericó.</div><div class="footnote">
<hr />
</div>
</div></body></html>
