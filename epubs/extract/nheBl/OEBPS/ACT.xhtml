<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhe" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol toteco: Santa Biblia HECHOS 1</title>
</head>
<body dir='ltr'>
<ul class='tnav'>
<li><a href='index.xhtml'>HECHOS</a></li>
</ul><ul class='tnav'><li><a href='ACT.xhtml#AC1_0'>1</a></li>
<li><a href='ACT.xhtml#AC2_0'>2</a></li>
<li><a href='ACT.xhtml#AC3_0'>3</a></li>
<li><a href='ACT.xhtml#AC4_0'>4</a></li>
<li><a href='ACT.xhtml#AC5_0'>5</a></li>
<li><a href='ACT.xhtml#AC6_0'>6</a></li>
<li><a href='ACT.xhtml#AC7_0'>7</a></li>
<li><a href='ACT.xhtml#AC8_0'>8</a></li>
<li><a href='ACT.xhtml#AC9_0'>9</a></li>
<li><a href='ACT.xhtml#AC10_0'>10</a></li>
</ul><ul class='tnav'>
<li><a href='ACT.xhtml#AC11_0'>11</a></li>
<li><a href='ACT.xhtml#AC12_0'>12</a></li>
<li><a href='ACT.xhtml#AC13_0'>13</a></li>
<li><a href='ACT.xhtml#AC14_0'>14</a></li>
<li><a href='ACT.xhtml#AC15_0'>15</a></li>
<li><a href='ACT.xhtml#AC16_0'>16</a></li>
<li><a href='ACT.xhtml#AC17_0'>17</a></li>
<li><a href='ACT.xhtml#AC18_0'>18</a></li>
<li><a href='ACT.xhtml#AC19_0'>19</a></li>
<li><a href='ACT.xhtml#AC20_0'>20</a></li>
</ul><ul class='tnav'>
<li><a href='ACT.xhtml#AC21_0'>21</a></li>
<li><a href='ACT.xhtml#AC22_0'>22</a></li>
<li><a href='ACT.xhtml#AC23_0'>23</a></li>
<li><a href='ACT.xhtml#AC24_0'>24</a></li>
<li><a href='ACT.xhtml#AC25_0'>25</a></li>
<li><a href='ACT.xhtml#AC26_0'>26</a></li>
<li><a href='ACT.xhtml#AC27_0'>27</a></li>
<li><a href='ACT.xhtml#AC28_0'>28</a></li>
</ul>

<div class='main' id='AC0_0'>

<div class='mt'>Tlen Quichijque Itlayolmelajcahua Tohueyiteco Jesús  </div>
<div class='psalmlabel' id='AC1_0'> 1</div>
<div class='s'>Jesús quintencahuili para ajsis Itonal Toteco </div>
<div class='p'>

<span class="verse" id="AC1_1">1&#160;</span>Noicni Teófilo, achtohui nimitztlajcuilhui huan nimitzilhui nochi tlen Jesús quichijtiyajqui huan nochi tlen tlamachtijtiyajqui tlen pejqui itequi, 
<span class="verse" id="AC1_2">2&#160;</span>hasta nopa tonal quema tlejcoc elhuicac. Nimitzilhui quejatza quintlapejpeni nopa tlacame para elise itlayolmelajcahua huan quejatza quinnahuati ica ichicahualis Itonal Toteco tlaque tequitl monequi ma quichihuaca. 
<span class="verse" id="AC1_3">3&#160;</span>Jesús nelía tlaijiyohui huan mijqui, pero teipa monextiyaya yoltoc iniixtla itlayolmelajcahua miyac hueltas para cuarenta tonali para quinnextilis para yoltoc. Huan yonque inijuanti quitlalilijque miyac tlayejyecoli para quimatise intla nelía yoltoc, yajaya cualquisqui ipan nopa tlayejyecoli huan yeca inijuanti quimatque temachtli para nelía moyolcuitoya. Huan ipan nopa cuarenta tonali Jesús quinilhuiyaya quejatza elis quema Toteco tlanahuatis. 
<span class="verse" id="AC1_4">4&#160;</span>Huan quema Jesús noja itztoya ininhuaya itlayolmelajcahua, quinnahuati ma mocahuaca ipan altepetl Jerusalén hasta hualas Itonal Toteco. Quinilhui: </div>
<div class='p'>―Ximochiyaca nica hasta hualas Itonal Toteco tlen Notata inmechtencahuili inmechtitlanilis. Xiquilnamiquica na nojquiya nimechilhuijtoc tlen ya. 
<span class="verse" id="AC1_5">5&#160;</span>Juan nelía tecuaalti ica atl, pero ica se ome tonal Toteco inmechmacas Itonal ipan imoyolo. </div>
<div class='s'>Jesús tlejcoc elhuicac </div>
<div class='p'>
<span class="verse" id="AC1_6">6&#160;</span>Huan quema itlayolmelajcahua noja itztoyaj ihuaya Jesús, quitlajtlanijque: </div>
<div class='p'>―Tohueyiteco, ¿ipan ni tonali titechtojtomas tiisraelitame tlen altepetl Roma tlen ama technahuatía? ¿Sampa tijchihuas ma tijpiyaca toisraelita tlanahuatijca para technahuatis ipan nochi ni totlal queja tijpixque huejcajquiya? </div>
<div class='p'>
<span class="verse" id="AC1_7">7&#160;</span>Huan Jesús quinnanquili: </div>
<div class='p'>―Ax monequi inquimatise tlaque hora, niyon tlaque tonali noTata quichihuas nochi ni tlamantli tlen san yajaya quipiya tequihuejcayotl para quichihuas. 
<span class="verse" id="AC1_8">8&#160;</span>Pero quema ajsis Itonal Toteco ipan imoyolo, inquipiyase chicahualistli huan inyase intlayolmelahuatij tlen na ipan ni altepetl Jerusalén, huan ipan estados Judea huan Samaria. Huan teipa intlayolmelahuatij tlen na hasta campa más huejhuejca pilaltepetzitzi ipan ni tlaltepactli. </div>
<div class='p'>
<span class="verse" id="AC1_9">9&#160;</span>Huan Jesús tlanqui quincamahuía huan tlejcoc elhuicac. Huan itlayolmelajcahua san quitlachilijtoyaj quema hualajqui se mixtli tlen quitlamitzacuaco, huan ayoc quiitaque. 
<span class="verse" id="AC1_10">10&#160;</span>Huan itlayolmelajcahua noja tlachixtoyaj elhuicac campa tlejcotoya huan nimantzi monextijque ome elhuicac ehuani tlen quipixtoyaj ininyoyo nelchipahuac. 
<span class="verse" id="AC1_11">11&#160;</span>Huan quinilhuijque: </div>
<div class='p'>―Xijtlacaquilica inGalilea ehuani, ax monequi inmoquetztose nica intlachixtoque elhuicac. Yajaya ni Jesús tlen ama tlejcoc elhuicac teipa hualasoc san se queja inquiitztoque yajqui. </div>
<div class='s'>Quitlapejpenijque Matías para quichihuas itequi Judas </div>
<div class='p'>
<span class="verse" id="AC1_12">12&#160;</span>Huajca nopa tlayolmelahuani quisque campa nopa tepetl tlen itoca Olivos, huan mocuepque altepetl Jerusalén. Jerusalén mocahua queja se kilómetro ihuejcanca tlen tepetl Olivos, huan eliyaya queja ihuejcanca itlanahuatil Moisés quincahuilíaj israelitame ma nejnemica ipan se tonal para mosehuise. 
<span class="verse" id="AC1_13">13&#160;</span>Huan itlayolmelajcahua ajsitoj ipan Jerusalén huan tlejcoque ipan se cali tlen quipixqui ome pisos campa mocahuayayaj. Itztoyaj nepa Pedro, Jacobo, Juan, Andrés, Felipe, Tomás, Bartolomé, Mateo huan Jacobo icone Alfeo. Nojquiya itztoya Simón tlen moiyocanequiyaya ica partido cananista, huan itztoya Judas, iicni Jacobo. 
<span class="verse" id="AC1_14">14&#160;</span>Huan nojquiya itztoyaj sihuame huan María, inana Jesús, huan iteipa icnihua Jesús. Huan nochi inijuanti ajachica momaijtohuayayaj san sejco ica san se ininyolo. </div>
<div class='p'>
<span class="verse" id="AC1_15">15&#160;</span>Huan se tonal quema mosentilijtoyaj queja 120 tlaneltocani, Pedro moquetzqui tlatlajco inijuanti huan quiijto: 
<span class="verse" id="AC1_16">16&#160;</span>“Noicnihua, monequiyaya panos nochi tlen tiquitztoque ica Judas para ma quitlamiltis tlen ijcuilijtoc ipan Itlajtol Toteco huejcajquiya para teipa panos. Pampa Itonal Toteco huejcajquiya quiilhui tohuejcapan tata David ma quiijcuilo nochi tlen Judas quichihuasquía, yajaya tlen quinyacanqui nopa tlacame tlen quiitzquijque Jesús para ma quimictica. 
<span class="verse" id="AC1_17">17&#160;</span>Judas itztoya se tlen tojuanti tlen tiimomachtijcahua Jesús huan tequitic tohuaya. 
<span class="verse" id="AC1_18">18&#160;</span>Ica nopa tomi tlen tlacame quitlaxtlahuijque Judas para quitemactilis Jesús, yajaya quicojqui se tlali huan huetzqui nepa ica itzonteco. Huan tzayanqui iijti huan quisqui nochi icuitlaxcol. 
<span class="verse" id="AC1_19">19&#160;</span>Huan quema nochi Jerusalén ehuani quicajque tlen panoc, quitocajtijque nopa tlali ‘Acéldama’, ica inintlajtol tlen quinequi quiijtos, ‘Tlali tlen Estli’. 
<span class="verse" id="AC1_20">20&#160;</span>Quej nopa panoc pampa ya ijcuilijtoc ipan nopa amatl Salmos ipan Itlajtol Toteco campa quiijtohua: </div>
<div class='q'>‘Ichaj nopa tlacatl ma mocuepa tlatzitzicatoc huan ma axaca itzto nepa.’ </div>
<div class='m'>Nojquiya quiijtohua: </div>
<div class='q'>‘Ma seyoc tlacatl quihuica itequi.’ </div>
<div class='p'>
<span class="verse" id="AC1_21">21&#160;</span>“Huajca ma tijtlapejpenica seyoc tlacatl para quichihuas itequi. Ma elis se tlen nejnentoc tohuaya nochi tonali quema Tohueyiteco Jesús itztoya tohuaya. 
<span class="verse" id="AC1_22">22&#160;</span>Ma tijtlapejpenica se tlacatl tlen itztoya tohuaya tlen quema Juan quicuaalti Jesús hasta teipa quema Jesús tlejcoc elhuicac. Huan yajaya tlen tijtlapejpenise tequitis tohuaya para teilhuis para nelía moyolcuitoc Jesús.” </div>
<div class='p'>
<span class="verse" id="AC1_23">23&#160;</span>Huan quintlalijque ome tlacame. Se tlacatl quipixqui eyi itoca. Itoca José, Barsabás, huan Justo. Nojquiya quitlalijque seyoc tlacatl tlen itoca eliyaya Matías. 
<span class="verse" id="AC1_24">24&#160;</span>Huan momaijtojque huan quiijtojque: “Tohueyiteco, cuali tiquinixmati ininyolo nochi tlacame. Xitechnextili catlía ni ome tlacame tijtlapejpenijtoc ta, 
<span class="verse" id="AC1_25">25&#160;</span>para quichihuas ni tequitl queja motlayolmelajca ipatlaca Judas tlen huetzqui ipan tlajtlacoli huan tlen yajqui campa quinamiqui ma yas.” </div>
<div class='p'>
<span class="verse" id="AC1_26">26&#160;</span>Huan teipa mahuiltijque ica piltetzitzi tlen yejyectzitzi para quimatise ajqueya Toteco quinequiyaya ma quichihua nopa tequitl. Huan quinexti para Toteco quinejqui Matías. Huajca Matías pejqui tequiti ininhuaya nopa majtlactli huan se tlayolmelahuani.  </div>
<div class='psalmlabel' id='AC2_0'> 2</div>
<div class='s'>Ajsico Itonal Toteco </div>
<div class='p'>
<span class="verse" id="AC2_1">1&#160;</span>Huan teipa ajsic nopa tonal para nopa israelita ilhuitl tlen itoca Pentecostés. Huan nochi tlaneltocani mosentilijtoyaj san sejco. 
<span class="verse" id="AC2_2">2&#160;</span>Huan nimantzi nochi quicajque tlen elqui queja se tlatomonilotl tlen hualajqui tlen elhuicac. Elqui queja se ajacatl tlen tlapitzqui tlahuel chicahuac. Huan chicahuac caquistic calijtic campa mosehuijtoyaj. 
<span class="verse" id="AC2_3">3&#160;</span>Huan monexti tlen elqui queja miyac piltlitzitzi tlen moxejxelojqui huan quinajsic inintzonpac sesen inijuanti. 
<span class="verse" id="AC2_4">4&#160;</span>Huan Itonal Toteco calajqui ipan ininyolo nochi nopa tlaneltocani huan quintemiti. Huan pejque camatij ica sequinoc tlamantli tlajtoli tlen ax momachtijtoyaj pampa Itonal Toteco quinmacayaya ichicahualis ma camatica. </div>
<div class='p'>
<span class="verse" id="AC2_5">5&#160;</span>Ipan nopa tonali paxalohuayayaj ipan altepetl Jerusalén miyac israelitame tlen quitlepanitaque Toteco. Inijuanti hualajtoyaj tlen nochi tlaltini ipan tlaltepactli. 
<span class="verse" id="AC2_6">6&#160;</span>Huan quema nochi inijuanti quicajque nopa tlahuelchihuali queja tlatomonilotl, nimantzi mosentilicoj campa itztoyaj nopa tlaneltocani. Huan ax quimatiyayaj tlaque panoc, pampa quicajque sesen nopa tlaneltocani camatiyayaj sesen inintlajtol tlen sesen inintlal campa nopa paxalohuani hualajtoyaj. 
<span class="verse" id="AC2_7">7&#160;</span>Huan nopa tlacame san quinsentlachilijque huan moilhuijque se ica seyoc: </div>
<div class='p'>―Xiquitaca, nochi ni tlacame tlen camatij ehuaj estado Galilea. 
<span class="verse" id="AC2_8">8&#160;</span>¿Quejatza hueli tiquincaquij camatij ica sesen totlajtol tlen sesen totlal campa tiejque? 
<span class="verse" id="AC2_9">9&#160;</span>Tojuanti tihualajtoque campa hueli tlaltini. Itztoque nica tlacame tlen hualahuij: Partia, Media, Elam, Mesopotamia, Judea, Capadocia, Ponto, Asia, 
<span class="verse" id="AC2_10">10&#160;</span>Frigia, Panfilia, Egipto huan altepetini tlen tlali Libia nechca altepetl Cirene. Nojquiya itztoque nica paxalohuani tlen hualajque nopa hueyi altepetl Roma. Sequin ni tlacame tlen ajsicoj nica itztoque israelitame, huan sequinoc san quiselijtoque nopa israelita tiotlajtoli. 
<span class="verse" id="AC2_11">11&#160;</span>Nojquiya itztoque tohuaya tlacame tlen hualahuij tlali Creta huan Arabia. Huan nochi tijcaquij ni tlacame tlen camatij sesen totlajtol. Techilhuíaj miyac huejhueyi tlamantli tlen Toteco quichijtoc. ¿Quejatza huelis quimatij totlajtol? </div>
<div class='p'>
<span class="verse" id="AC2_12">12&#160;</span>Huan nochi san quinsentlachiliyayaj huan ax quimatiyayaj tlaque quiijtose. Motlajtlaniyayaj: </div>
<div class='p'>―¿Tlaque quinequi quiijtos nochi ya ni tlen ama pano? </div>
<div class='p'>
<span class="verse" id="AC2_13">13&#160;</span>Pero sequin tlacame nopona quintlaijilhuiyayaj nopa tlaneltocani huan quiijtohuayayaj para quiitoyaj miyac xocomeca atl tlen xococ, huan yeca ihuintitoyaj. </div>
<div class='s'>Pedro pejqui quincamahuía nopa tlacame </div>
<div class='p'>
<span class="verse" id="AC2_14">14&#160;</span>Huajca Pedro moquetzqui ininhuaya nopa sequinoc majtlactli huan se tlayolmelahuani, huan camatqui chicahuac huan quinilhui nopa tlacame: “Noisraelita icnihua huan nochi imojuanti tlen inpaxalohuaj ipan ni altepetl Jerusalén, xinechtlacaquilica huan xijneltocaca tlen nimechilhuis. 
<span class="verse" id="AC2_15">15&#160;</span>Ni tlacame tlen nohuaya itztoque ax ihuintitoque queja inmoilhuíaj, pampa sanoc las nueve ica ijnaloc. 
<span class="verse" id="AC2_16">16&#160;</span>Pero mochijtoc ama tlen nopa tiocamanalojquetl Joel huejcajquiya quiijcuilo para teipa panos. Yajaya quiijto: </div>
<div class='q'>
<span class="verse" id="AC2_17">17&#160;</span>‘Ipan itlamiya tonali, Toteco quiijtohua, </div>
<div class='q'>nijtitlanis Notonal ipan nochi tlacame. </div>
<div class='q'>Niquinmacas imotelpocahua huan imoichpocahua notlajtol para teilhuise tlen panos teipa. </div>
<div class='q'>Huan nijchihuas para imotelpocahua ma quiitaca tlanextili queja temictli tlen na niquinnextilis, </div>
<div class='q'>huan nopa huehue tlacame campa imojuanti, niquinnextilis tlamantli ipan temictli. </div>
<div class='q'>
<span class="verse" id="AC2_18">18&#160;</span>Huan ipan nopa tonali nijtlalis Notonal para itztos ipan notequipanojcahua, tlacame huan sihuame, </div>
<div class='q'>huan inijuanti teilhuise tlajtoli tlen niquinmacas. </div>
<div class='q'>
<span class="verse" id="AC2_19">19&#160;</span>Huan nijchihuas huejhueyi tlamantli ipan elhuicactli. </div>
<div class='q'>Huan ipan tlaltepactli nijchihuas tlanescayotl. </div>
<div class='q'>Oncas estli, tlitl huan poctli. </div>
<div class='q'>
<span class="verse" id="AC2_20">20&#160;</span>Tonati tzintlayohuilis huan metztli mocuepas chichiltic queja estli. </div>
<div class='q'>Nochi ya ni mochihuas, huan teipa ajsis nopa tonal tlen itoca “itonal Toteco” quema sampa hualas Tohueyiteco ipan tlaltepactli. </div>
<div class='q'>Nelía hueyi huan nelía temajmati elis nopa tonal. </div>
<div class='q'>
<span class="verse" id="AC2_21">21&#160;</span>Huan nochi tlacame tlen quinotzase Tohueyiteco para ma quinmaquixtis, </div>
<div class='q'>yajaya, quena, quinmaquixtis.’ </div>
<div class='m'>Quej nopa quiijcuilo nopa tiocamanalojquetl Joel. </div>
<div class='p'>
<span class="verse" id="AC2_22">22&#160;</span>“Noisraelita icnihua, xijtlacaquilica tlen nimechilhuía. Toteco Dios quinexti imoixtla nochi imojuanti para yajaya itztoya ihuaya Jesús, nopa Nazaret ejquetl, huan para quipacti tlen quichijqui. Ica Jesús, Toteco quichijqui miyac huejhueyi tlamantli para tlacame ma quisentlachilica huan quichijqui miyac tlanescayotl huan miyac chicahualnescayotl, queja ya inquimatij. 
<span class="verse" id="AC2_23">23&#160;</span>Huan imojuanti inquichijque sesen tlamantli tlen Toteco Dios ya quitlalijtoya huan ya quimatqui para inquichihuasquíaj. Inquiitzquijque Jesús huan inquitemactilijque ica ax cuajcualme para ma quimictica, huan inijuanti quicuamapeloltijque. 
<span class="verse" id="AC2_24">24&#160;</span>Pero Toteco Dios quiyoliti. Quena, quitlamilti nopa tlaijiyohuilistli tlen miquistli pampa miquistli ax quipixqui chicahualistli para quipixtos Jesús. 
<span class="verse" id="AC2_25">25&#160;</span>Nopa hueyi tlanahuatijquetl David huejcajquiya quiijcuilo tlen Jesús quema quiijto: </div>
<div class='q'>‘Toteco, mojmostla nimitzita noixteno. </div>
<div class='q'>Ta tiitztoc nohuaya campa nonejmatl para axaca huelis nechmajmatis. </div>
<div class='q'>
<span class="verse" id="AC2_26">26&#160;</span>Huajca nelía niyolpaqui huan chicahuac nimitzpaquilismacas ica nocamac. </div>
<div class='q'>Huan quema nimiquis, ica paquilistli notlacayo mitzchiyas. </div>
<div class='q'>
<span class="verse" id="AC2_27">27&#160;</span>Pampa ax nechtlahuelcahuas campa mijcatzitzi, </div>
<div class='q'>niyon ax tijcahuas ma palani itlacayo yajaya tlen moaxca tlen tlatzejtzeloltic. </div>
<div class='q'>
<span class="verse" id="AC2_28">28&#160;</span>Tinechnextilijtoc nopa ojtli tlen quipiya yolistli tlen yancuic, </div>
<div class='q'>huan tlahuel miyac paquilistli tinechmacas quema niajsiti nopona moixtla.’ </div>
<div class='m'>Quej nopa ijcuilijtoc ipan itlajtol Toteco.” </div>
<div class='p'>Huan Pedro quinilhui: 
<span class="verse" id="AC2_29">29&#160;</span>“Noicnihua, nimechilhuía tlen xitlahuac. Tohuejcapan tata David mijqui huan quitlalijque ipan tlacacahuaya huan nopa tlacacahuaya noja eltoc nica nechca hasta ama. Huajca David ax camatiyaya tlen ya iselti. 
<span class="verse" id="AC2_30">30&#160;</span>Pero David nelía eliyaya se tiocamanalojquetl tlen camatqui tlen panos teipa. Huan David quimatiyaya para Toteco tlatestigojquetzqui huan quicajqui itlajtol para se iteipa ixhui elisquía Cristo ica itlacayo queja se tlacatl. Huan nopa Cristo quipiyasquía tlanahuatili ica israelitame huan mosehuis para tlanahuatis campa David mosehuiyaya huejcajquiya. 
<span class="verse" id="AC2_31">31&#160;</span>Huajca David huejcajquiya quiitayaya para nochi ya ni panosquía teipa huan yeca quiijcuilo queja Toteco Dios quiyolitisquía Cristo. Quiijto Toteco ax quitlahuelcahuasquía ialma Cristo campa mijcatzitzi, huan ax quicahuilisquía para palanis itlacayo. 
<span class="verse" id="AC2_32">32&#160;</span>Huajca Toteco Dios quiyoliti Jesús, huan nochi tojuanti tiquitaque quema ya moyolcuitoya huan huelis timechilhuise tlen melahuac panoc. 
<span class="verse" id="AC2_33">33&#160;</span>Huan Jesús ama mosehuijtoc nepa elhuicac ipan inejmatl Toteco campa quipiya nopa tlanahuatili tlen más hueyi. Huan queja ya quitencahuilijtoya, Itata quimacac Jesús Itonal para Jesús ma techmaca tojuanti. Huan Itonal Toteco quichijtoc nochi ni tlamantli tlen inquiitaj huan inquicaquij ama. 
<span class="verse" id="AC2_34">34&#160;</span>Pampa ax David tlen tlejcoc elhuicac, pero elqui David tlen quiijto: </div>
<div class='q'>‘Toteco Dios quiilhui noTeco Cristo: </div>
<div class='q'>Ximosehui nica ipan nonejmatl, </div>
<div class='q'>
<span class="verse" id="AC2_35">35&#160;</span>hasta quema niquintlanis nochi mocualancaitacahua, </div>
<div class='q'>huan nimitzmactilis para ipan ma mosehuis moicxihua.’ </div>
<div class='p'>
<span class="verse" id="AC2_36">36&#160;</span>“Huajca xijmatica ya ni, nochi inisraelitame, Toteco quitequimacac ni Jesús tlen inquicuamapeloltijque para yajaya elis Tohueyiteco huan yajaya elis nopa Cristo tlen Toteco quiijto techtitlanilisquía.” </div>
<div class='p'>
<span class="verse" id="AC2_37">37&#160;</span>Quema nopa tlacame quicajque nopa tlajtoli, moyolcuesojque ica tlen quichijtoyaj, huan quitlajtlanijque Pedro huan nopa sequinoc tlayolmelahuani: </div>
<div class='p'>―Tlacame, ama ¿tlaque monequi tijchihuase? </div>
<div class='p'>
<span class="verse" id="AC2_38">38&#160;</span>Huan Pedro quinnanquili: </div>
<div class='p'>―Ximoyolcuepaca huan xijcahuaca tlajtlacoli huan ximocuaaltica sesen imojuanti ipan itoca [2:38 Ica itequihuejcayo.] Jesucristo, huan Toteco inmechtlajtlacolquixtis huan queja se regalo inmechmacas Itonal tlen tlatzejtzeloltic. 
<span class="verse" id="AC2_39">39&#160;</span>Toteco quitencajtoc inmechmacas Itonal huan nojquiya quinmacas imoconehua, huan hasta quinmacas tlacame tlen ax israelitame tlen huejca ehuaj. Quinmacas nochi tlacame tlen yajaya quinnotztoc ma elica iaxcahua. </div>
<div class='p'>
<span class="verse" id="AC2_40">40&#160;</span>Huan ica miyac más tlajtoli Pedro quinilhui nopa tlacame tlen Jesús huan quinyolchicajqui ma quiselica, quinilhui: </div>
<div class='p'>―Ximomaquixtica tlen nopa tlatzacuiltilistli tlen quinajsis ni ax cuajcualme tlen ama itztoque. </div>
<div class='p'>
<span class="verse" id="AC2_41">41&#160;</span>Huajca miyac tlen nopa tlacame quineltocaque tlen Pedro quinilhui, huan yajque mocuaaltitoj. Huan ipan nopa tonal nechca eyi mil más tlacame quineltocaque Jesús. 
<span class="verse" id="AC2_42">42&#160;</span>Huan mojmostla nochi nopa tlaneltocani quitlacaquiliyayaj nochi tlen nopa tlayolmelahuani quinmachtiyayaj huan nochi moilhuiyayaj san se tlamantli. Huan san sejco nopa tlaneltocani momaijtohuayayaj huan quitlajcotlapanayayaj nopa pantzi para quiilnamiquise queja Jesús mijqui topampa. </div>
<div class='s'>Queja monejnemiltiyayaj nopa achtohui tlaneltocani </div>
<div class='p'>
<span class="verse" id="AC2_43">43&#160;</span>Huan nochi nopa tlaneltocani quisentlachiliyayaj tlen Toteco quichihuayaya. Huan nopa tlayolmelahuani quichihuayayaj miyac tlanescayotl huan huejhueyi tlamantli. 
<span class="verse" id="AC2_44">44&#160;</span>Huan nochi tlacame tlen quineltocatoyaj Jesús itztoyaj san sejco. Huan momajmacayayaj nochi tlamantli tlen quipixtoyaj sesen inijuanti ica sequinoc. 
<span class="verse" id="AC2_45">45&#160;</span>Huan pejque quinamacaj inintlal huan tlamantli tlen iniaxca huan quinmajmacaque nopa tomi sequinoc queja quinpoloyaya tlen ica panose. 
<span class="verse" id="AC2_46">46&#160;</span>Mojmostla nopa tlaneltocani mosentiliyayaj ipan nopa hueyi israelita tiopamitl ica san se ininyolo. Huan ipan caltini quitlajcotlapanayayaj pantzi, huan tlacuayayaj ica iniicnihua ipan Cristo ica miyac paquilistli huan ica san se ininyolo. 
<span class="verse" id="AC2_47">47&#160;</span>Mojmostla quipaquilismacayayaj Toteco, huan nochi sequinoc tlacame quintlepanitayayaj. Huan mojmostla Tohueyiteco quinmaquixtiyaya sequinoc tlacame tlen quintlapejpenijtoya. Huan queja nopa momiyaquilijtiyohuiyayaj tlen itztoyaj ipan itiopa tlen tlaneltocani.  </div>
<div class='psalmlabel' id='AC3_0'> 3</div>
<div class='s'>Mochicajqui se metzcuachotic </div>
<div class='p'>
<span class="verse" id="AC3_1">1&#160;</span>Se tonal Pedro huan Juan yajque nopa hueyi israelita tiopa a las tres ica tiotlac. Eltoya nopa hora quema tlacame momajtoyaj momaijtohuaj ica Toteco. 
<span class="verse" id="AC3_2">2&#160;</span>Huan nepa itztoya se tlacatl metzcototzi tlen queja nopa tlacatqui. Sequin tlacame mojmostla quihuicayayaj huan quisehuiyayaj campa tiopan puerta tlen itoca Yejyectzi huan quintlajtlaniyaya tomi para ica panos tlen inijuanti tlen calaquiyayaj tiopa. 
<span class="verse" id="AC3_3">3&#160;</span>Huan quema quinitac Pedro huan Juan hualayayaj para calaquise tiopan calijtic, quintlajtlani tomi. 
<span class="verse" id="AC3_4">4&#160;</span>Huan Pedro huan Juan quitlachilijque nopa tlacatl tlen metzcuachotic huan Pedro quiilhui: </div>
<div class='p'>―Xitechtlachili. </div>
<div class='p'>
<span class="verse" id="AC3_5">5&#160;</span>Huan nopa tlacatl quintlachili pampa mochixtoya para ma quimacaca se tomi. 
<span class="verse" id="AC3_6">6&#160;</span>Pero Pedro quiilhui: </div>
<div class='p'>―Ax nijpiya tomi, niyon plata, niyon oro, pero nimitzmacas tlen nijpixtoc. Ica itoca [3:6 Ica itequihuejcayo.] Jesucristo tlen Nazaret, ximoquetza huan xinejnemi. </div>
<div class='p'>
<span class="verse" id="AC3_7">7&#160;</span>Huan nimantzi Pedro quimaitzqui ica inejmatl huan quitlalanqui. Ipan nopa tlalochtli moxijxitlajqui iicxihua huan iicxi acayo. 
<span class="verse" id="AC3_8">8&#160;</span>Huan nopa tlacatl tzicuintejqui, huan moquetztiquisqui huan pejqui nejnemi. Calaquito tiopan calijtic ininhuaya, huan nejnentinemiyaya, huan tzicuintiyajqui huan quipaquilismacayaya Toteco. 
<span class="verse" id="AC3_9">9&#160;</span>Huan nochi tlacame tlen itztoyaj nepa quiitaque nopa tlacatl nejnemiyaya huan quipaquilismacayaya Toteco. 
<span class="verse" id="AC3_10">10&#160;</span>Huan quiixmatque para yajaya tlen mosehuiyaya huan tlajtlaniyaya tomi campa tiopan puerta tlen itoca Yejyectzi. Huajca san quisentlachilijque hasta momajmatijque ica tlen ipantic nopa tlacatl. </div>
<div class='s'>Pedro quincamahui miyac tlacame iixpa nopa hueyi tiopa </div>
<div class='p'>
<span class="verse" id="AC3_11">11&#160;</span>Huan nopa tlacatl tlen eltoya metzcuachotic quinitzquitoya Pedro ihuaya Juan huan ax quinequiyaya quincajtehuas. Huan nochi nopa tlacame motlalojque, huan mosentilijque campa inijuanti huan noja san quisentlachiliyayaj ica tlen panotoya. 
<span class="verse" id="AC3_12">12&#160;</span>Huan Pedro quinitac nopa miyac tlacame, quinilhui: “Inisraelitame, ¿para tlen inquisentlachilíaj ni tlamantli? ¿Para tlen intechtlachilíaj? ¿Inmoilhuíaj ni tlacatl mochicajqui ica tochicahualis tojuanti o inmoilhuíaj titlatzejtzeloltique pampa tihuelque tijchijque ma nejnemi? ¡Axtle! 
<span class="verse" id="AC3_13">13&#160;</span>Toteco Dios, yajaya tlen nojquiya ininTeco Abraham, Isaac, Jacob huan nochi sequinoc tohuejcapan tatahua, yajaya tlen quichijtoc para ma monextis ihueyitilis Icone, Jesús, ica tlen quichijtoc nica. Huan elqui san se ni Jesús tlen inisraelitame inquitemactilijque ininmaco tequihuejme. Huan quema Pilato quinequiyaya quimajcahuas Jesús, ax inquinejque. 
<span class="verse" id="AC3_14">14&#160;</span>Inquihuejcamajcajque Jesús tlen tlatzejtzeloltic huan tlen senquistoc xitlahuac. Huan intlajtlanque ma inmechmajcahuili se temictijquetl. 
<span class="verse" id="AC3_15">15&#160;</span>Huan inquimictijque Jesús, yajaya tlen hueli temaca yancuic yolistli tlen ax quema tlamis. Pero Toteco Dios quiyoliti quema ya mictoya. Huan tojuanti tiquitaque huan ama timechyolmelahuaj para nelía moyolcuitoc. 
<span class="verse" id="AC3_16">16&#160;</span>Huan pampa tijneltocaj itoca [3:16 Itequihuejcayo.] Jesús, yajaya quimacatoc chicahualistli ma nejnemi ni tlacatl tlen inquiitaj nica huan tlen inquiixmatij. Huan pampa tijneltocaj, ni tlacatl tlen itztoc nica imoixtla ya senquistoc mochicajtoc queja inquiitaj. </div>
<div class='p'>
<span class="verse" id="AC3_17">17&#160;</span>“Nohuampoyohua, na nijmati quema imojuanti huan imotlanahuatijcahua inquimictijque Jesús, nelía ax inquimatiyayaj tlaque inquichihuayayaj. 
<span class="verse" id="AC3_18">18&#160;</span>Pero huejcajquiya Toteco Dios quiijto ica nochi itiocamanalojcahua para Cristo monequi tlaijiyohuis, yeca queja nopa tlaijiyohui, pampa Toteco quichijqui ma pano tlen ijcuilijtoc ipan Itlajtol. 
<span class="verse" id="AC3_19">19&#160;</span>Huajca ama monequi ximoyolpatlaca huan ximocuepaca ica Toteco Dios. Huan yajaya inmechtlapojpolhuis imotlajtlacolhua huan tlen nepa iixtla inmechtitlanilis yancuic tonali tlen quipiyas miyac paquilistli. 
<span class="verse" id="AC3_20">20&#160;</span>Huan nojquiya sampa inmechtitlanilis Jesús, nopa Cristo tlen huejcajquiya inmechyolmelajque para hualasquía. 
<span class="verse" id="AC3_21">21&#160;</span>Pero ipan ni tonali monequi Jesucristo itztos nepa elhuicac hasta quema Toteco yancuic quicualtlalis nochi tlamantli queja quinilhui itiocamanalojcahua tlen tlatzejtzeloltique ma quiijcuiloca huejcajquiya. 
<span class="verse" id="AC3_22">22&#160;</span>Eltoc queja Moisés quinilhui tohuejcapan tatahua: ‘Toteco quitlalanas se tiocamanalojquetl campa imojuanti. Yajaya elis se israelita tlen Toteco quitlapejpenis huan quitequimacas queja nechtlapejpeni na niMoisés huan nechtequimacac. Huan monequi inquitlacaquilise cuali nochi tlen yajaya inmechilhuis. 
<span class="verse" id="AC3_23">23&#160;</span>Huan nochi tlen ax quitoquilíaj itlajtol nopa tiocamanalojquetl, Toteco quiniyocaquixtis tlen itlacajhua huan quintlamiltis.’ </div>
<div class='p'>
<span class="verse" id="AC3_24">24&#160;</span>“Huan nochi tiocamanalohuani tlen teyolmelajque itlajtol Toteco tlen huejcajquiya quema Samuel itztoya huan hasta teipa, quiijtojque tlaque panosquía ipan ni tonali. 
<span class="verse" id="AC3_25">25&#160;</span>Huan nelía inininteipa ixhuihua nopa tiocamanalohuani. Huan quema Toteco quinmacac itlajtol ica imohuejcapan tatahua eltoya para imojuanti nojquiya. Pampa Toteco quiilhui Abraham: ‘Na niquintiochihuas nochi tlacame ipan ni tlaltepactli ica moteipa ixhui.’ 
<span class="verse" id="AC3_26">26&#160;</span>Huajca quema Toteco quiyoliti Icone, Jesús, quititlanqui achtohui para inisraelitame. Inmechtitlanili para Jesús ma inmechtiochihuas huan ma inmechchihua ximoyolcuepaca huan xijcajtehuaca imotlajtlacolhua.”  </div>
<div class='psalmlabel' id='AC4_0'> 4</div>
<div class='s'>Totajtzitzi quinhuicaque Pedro huan Juan iniixpa nopa hueyi tlasentilistli </div>
<div class='p'>
<span class="verse" id="AC4_1">1&#160;</span>Pedro huan Juan noja quincamahuiyayaj nopa tlacame, huan hualajque sequin totajtzitzi, huan nopa tlayacanquetl tlen nopa soldados tlen quimocuitlahuijque nopa israelita tiopamitl huan sequin saduceos. 
<span class="verse" id="AC4_2">2&#160;</span>Inijuanti cualaniyayaj pampa Pedro huan Juan quinmachtiyayaj tlacame huan quinilhuiyayaj para tlacame tlen mictoque sampa moyolcuise pampa Jesús moyolcuic. 
<span class="verse" id="AC4_3">3&#160;</span>Huajca quinitzquijque Pedro huan Juan huan quintzajque hasta seyoc tonal pampa ya tzintlayohuatoya. 
<span class="verse" id="AC4_4">4&#160;</span>Pero miyac tlen quitlacaquilijtoyaj tlen Pedro quincamahuiyaya, quineltocaque. Huajca ica inijuanti, nopa tlaneltocani momiyaquilijtoyaj hasta san tlaca tlaneltocani mochijque macuili mil. </div>
<div class='p'>
<span class="verse" id="AC4_5">5&#160;</span>Huan tonili mosentilijque nepa altepetl Jerusalén nopa israelita tequihuejme, ininhuaya huehue tlacame huan nopa tlamachtiani tlen itlanahuatil Moisés. 
<span class="verse" id="AC4_6">6&#160;</span>Nojquiya itztoyaj nepa Anás, nopa hueyi totajtzi, huan Caifás, Juan, Alejandro huan nochi ininchampoyohua nopa tlayacanca totajtzitzi. 
<span class="verse" id="AC4_7">7&#160;</span>Huan quinquetzque Pedro huan Juan tlatlajco inijuanti huan quintlajtlanijque: </div>
<div class='p'>―¿Ajqueya inmechmacatoc chicahualistli para inquichicajque ni tlacatl metzcuachotic? ¿Ica ajqueya itequihuejcayo inquichijtoque ni tlamantli? </div>
<div class='p'>
<span class="verse" id="AC4_8">8&#160;</span>Huajca Pedro temitoc ica Itonal Toteco, quinilhui: </div>
<div class='p'>―Tequihuejme huan huehue tlacame tlen israelitame, 
<span class="verse" id="AC4_9">9&#160;</span>ama innechtlajtlaníaj ica nopa tlamantli cuali tlen tijchihuilijtoque ni tlacatl tlen mococohuayaya. Inquinequij inquimatise quejatza mochicajqui. 
<span class="verse" id="AC4_10">10&#160;</span>Huajca nimechilhuis xitlahuac para ma quimatica nochi tlacame tlen tlali Israel. Ni tlacatl tlen itztoc nica imohuaya mochicajtoc ipan itoca [4:10 Ica itequihuejcayo.] Jesucristo tlen ejqui altepetl Nazaret. Yajaya tlen inquicuamapeloltijque, pero Toteco quiyoliti quema ya mictoya. 
<span class="verse" id="AC4_11">11&#160;</span>Jesús yajaya nopa hueyi tetl tlen incalchihuani ax inquinejque inquitequihuise ipan imochaj. Pero teipa yajaya elqui tlen senquistoc cuali para yas calnacastla huan ipan quiquetzase nopa cali tlen Toteco quichihua. Huan ama imoixtla Toteco quimacatoc Jesús nopa tlanahuatili tlen más hueyi. 
<span class="verse" id="AC4_12">12&#160;</span>Axaca seyoc [4:12 Seyoc tocajtli.] tlen huelis techmaquixtis tlen totlajtlacolhua, pampa Toteco Dios ax quitlalijtoc seyoc tlen quipiya tequihuejcayotl ipan ni tlaltepactli para techmaquixtis, san Jesucristo. </div>
<div class='p'>
<span class="verse" id="AC4_13">13&#160;</span>Huajca nopa tequihuejme quiitaque quejatza Pedro huan Juan moneltlaliyayaj para camatise ica chicahualistli iniixtla nochi tlen itztoyaj nepa huan quimatque ax momachtijtoyaj, huan san eliyayaj tlacame teicneltzitzi; huajca san quinsentlachilijque. Huan momacaque cuenta para inijuanti itztoyaj tlacame tlen nejnentoyaj ihuaya Jesús. 
<span class="verse" id="AC4_14">14&#160;</span>Nojquiya nopa tequihuejme quiitaque moquetzayaya nepa nopa tlacatl tlen mochicajtoya, huajca yeca ax huelque quinteilhuíaj. 
<span class="verse" id="AC4_15">15&#160;</span>Pero quinnahuatijque Pedro huan Juan ma quisaca calteno ipan nopa tlasentilistli para se tlalochtli huan nopa tequihuejme pejque monajnanquilíaj. 
<span class="verse" id="AC4_16">16&#160;</span>Quiijtohuayayaj: </div>
<div class='p'>―¿Tlaque tijchihuase ica ni tlacame? Nochi tlen ehuaj ni altepetl Jerusalén quimatij quichijtoque se hueyi chicahualnescayotl huan ax hueli tiquijtohuaj para ax neli mochicajtoc nopa tlacatl. 
<span class="verse" id="AC4_17">17&#160;</span>Pero para ma ayoc momahuas ni tlamantli, ma tiquinmajmatica para ma ayoc aca quiilhuica tlen Jesús. </div>
<div class='p'>
<span class="verse" id="AC4_18">18&#160;</span>Huajca nopa tequihuejme sampa quinnotzque Pedro huan Juan huan quinnahuatijque ma ayoc camatica tlen itequihuejcayo Jesús. 
<span class="verse" id="AC4_19">19&#160;</span>Pero Pedro huan Juan quinnanquilijque: </div>
<div class='p'>―Ximoyolilhuica intla cuali para timechneltocase o intla achi más cuali tijneltocase Toteco. 
<span class="verse" id="AC4_20">20&#160;</span>Pero para tojuanti ax tihuelij tijcahuase tiquinpohuilise tlacame tlen tiquitztoque huan tlen tijcactoque quema Jesús itztoya tohuaya. </div>
<div class='p'>
<span class="verse" id="AC4_21">21&#160;</span>Huajca nopa tequihuejme sampa quintemajmatijque Pedro huan Juan ica tlen huelis quinchihuilise huan quinmajcajque ma yaca. Ax huelque quintlatzacuiltijque, pampa nochi tlacame quipaquilismacayayaj Toteco Dios ica tlen quichijtoyaj. 
<span class="verse" id="AC4_22">22&#160;</span>Huan nopa tlacatl tlen mochicajqui quipixtoya pano cuarenta xihuitl. </div>
<div class='s'>Nopa tlaneltocani momaijtojque ica Toteco </div>
<div class='p'>
<span class="verse" id="AC4_23">23&#160;</span>Huan nopa tlasentilistli quinmajcajque Pedro huan Juan, huan inijuanti yajque campa itztoyaj nopa sequinoc tlaneltocani. Huan quinpohuilitoj nochi tlen quinilhuijtoyaj nopa tlayacanca totajtzitzi huan nopa huehue tlacame tlen israelitame. 
<span class="verse" id="AC4_24">24&#160;</span>Huan quema nopa tlaneltocani quicajque tlen quiijtojque, nochi san sejco momaijtojque ica Toteco Dios huan quiilhuijque: “Toteco, ta nelía tijchijchijqui elhuicactli, huan tlaltepactli, huan nochi hueyi atl huan nochi tlamantli tlen onca. 
<span class="verse" id="AC4_25">25&#160;</span>Ta, ica Motonal, ticamatqui huejcajquiya ica tohuejcapan tata David tlen elqui motequipanojca huan tiquilhui tlen ma quiijcuilo huan yeca yajaya quiijcuilo: </div>
<div class='q'>‘San tlapic motlalanase tlacame ipan nochi altepetini. </div>
<div class='q'>San tlapic moilhuise tlen ax quema huelis quichihuase. </div>
<div class='q'>
<span class="verse" id="AC4_26">26&#160;</span>Huejhueyi tlanahuatiani tlen ni tlaltepactli mocualanise, </div>
<div class='q'>huan tequihuejme ipan altepetini mosentilise para motehuise ica Toteco Dios huan ica Cristo tlen yajaya quitlapejpenijtoc.’ </div>
<div class='p'>
<span class="verse" id="AC4_27">27&#160;</span>“Huan panotoc ipan ni tonali nopa tlamantli tlen huejcajquiya quiijto David. Pampa nelía amanoc mosentilijque Herodes, Poncio Pilato, israelitame huan tlen ax israelitame huan cualanque ica mocone Jesús tlen tlatzejtzeloltic tlen ta, Toteco, tijtzonalti huan tijtequimacac queja totemaquixtijca. 
<span class="verse" id="AC4_28">28&#160;</span>Huan quichihuilijque mocone Jesús nochi tlen huejcajquiya ta tiquijtojtoya para teipa quichihuilisquíaj. 
<span class="verse" id="AC4_29">29&#160;</span>Huan ama, Toteco, xijcaqui tlen nopa tequihuejme quiijtohuaj para techmajmatise huan xitechmaca fuerza timotlatequipanojcahua para ma ax timajmahuica ticamatise motlajtol. 
<span class="verse" id="AC4_30">30&#160;</span>Huan nojquiya, Toteco, ica mochicahualis huan ica itequihuejcayo mocone Jesús tlen tlatzejtzeloltic, xiquinchicahua cocoyani, huan xijchihua tlanescayotl huan chicahualnescayotl.” </div>
<div class='p'>
<span class="verse" id="AC4_31">31&#160;</span>Huan quema Pedro huan Juan tlanque momaijtohuaj, mojmolini nopa cali campa mosentilijtoyaj. Huan Itonal Toteco quinajsic nochi inijuanti huan quintemiti. Huan achi más moneltlalijque teyolmelahuase itlajtol Toteco. </div>
<div class='s'>Tlaneltocani moxejxelhuilijque nochi tlen iniaxca </div>
<div class='p'>
<span class="verse" id="AC4_32">32&#160;</span>Huan nochi nopa miyac tlacame tlen quineltocatoyaj Jesús quipiyayayaj san se ininyolo huan san se inintlalnamiquilis. Axaca quiitayaya para iaxca nochi tlamantli tlen quipiyayayaj achtohuiya. Pero moxejxelhuiliyayaj nochi tlamantli tlen iniaxca ica sequinoc. 
<span class="verse" id="AC4_33">33&#160;</span>Huan ica hueyi chicahualistli nopa tlayolmelahuani teilhuiyayaj para quiitztoyaj para nelía moyolcuic Tohueyiteco Jesús. Huan Toteco tlahuel miyac quintiochihuayaya nochi nopa tlaneltocani pampa nelía quipixqui hueyi iyolo ininhuaya. 
<span class="verse" id="AC4_34">34&#160;</span>Huan ayoc aca quipolohuayaya tlen ica panose. Pampa nochi tlen quipixtoyaj inintlal o caltini quinnamacayayaj, 
<span class="verse" id="AC4_35">35&#160;</span>huan quinmacayayaj nopa tomi nopa tlayolmelahuani. Huan inijuanti quinxejxelhuiliyayaj nochi tlaneltocani queja tlen quinpolohuayaya sesen inijuanti para quipiyase ajsitoc tlen ica panose. </div>
<div class='p'>
<span class="verse" id="AC4_36">36&#160;</span>Huan itztoya se tlacatl tlen itoca eliyaya José, tlen ejqui nepa tlali Chipre. Yajaya elqui se iteipa ixhui nopa totajtzi Leví tlen huejcajquiya. Huan nopa tlayolmelahuani quitocajtlalijque nojquiya Bernabé, tlen quiijtosnequi “tlayoltlalijquetl”. 
<span class="verse" id="AC4_37">37&#160;</span>Huan José quinamacac se tlali tlen quipixtoya huan quihualicac nochi nopa tomi huan quinmacac nopa tlayolmelahuani.  </div>
<div class='psalmlabel' id='AC5_0'> 5</div>
<div class='s'>Ananías huan Safira tlajtlacolchijque </div>
<div class='p'>
<span class="verse" id="AC5_1">1&#160;</span>Pero itztoya seyoc tlacatl tlen itoca eliyaya Ananías huan isihua itoca Safira tlen nojquiya quinamacaque se tlali. 
<span class="verse" id="AC5_2">2&#160;</span>Huan Ananías quiajcojqui achi nopa tomi para inijuanti, huan quihuicac tlen mocajqui huan quinmacac nopa tlayolmelahuani queja eltosquía nochi nopa tomi. Huan isihua quimatqui nochi tlen quichijqui. 
<span class="verse" id="AC5_3">3&#160;</span>Huajca Pedro quiilhui: </div>
<div class='p'>―Ananías, ¿para tlen tijcahuilijtoc Axcualtlacatl ma quitemiti moyolo ica itlalnamiquilis huan tiistlacatitoc ica Itonal Toteco? Ticajcojqui achi tomi tlen mitztlaxtlahuijque para momilcahual. 
<span class="verse" id="AC5_4">4&#160;</span>Huan ¿para tlen timoilhui tijchihuas ya ni? Achtohui nopa tlali eltoya moaxca. Huan quema tijnamacac, nopa tomi nojquiya eltoya moaxca ta. ¿Para tlen timoilhuijtoc para tiistlacatis? Ax san titechistlacahuijtoc titlacame, pero ta tiquistlacahuijtoc Toteco Dios. </div>
<div class='p'>
<span class="verse" id="AC5_5">5&#160;</span>Huan quema quicajqui Ananías tlen Pedro quiilhui, huetzqui huan mijqui. Huan nelía momajmatijque nochi tlen quimatque tlen ipantic. 
<span class="verse" id="AC5_6">6&#160;</span>Huan hualajque se ome telpoca tlacame tlen quiquimilojque nopa mijcatzi ica se yoyomitl, huan quiquixtijque huan quitlalpachotoj. </div>
<div class='p'>
<span class="verse" id="AC5_7">7&#160;</span>Teipa panoc eyi hora huan hualajqui isihua Ananías. Yajaya ax quimatiyaya tlaque ipantitoya ihuehue. 
<span class="verse" id="AC5_8">8&#160;</span>Huan Pedro quitlajtlani: </div>
<div class='p'>―Xinechilhui, ¿inquinamacaque imotlal queja intechilhuijque ipati? </div>
<div class='p'>Huan nopa sihuatl quiilhui: </div>
<div class='p'>―Quena, queja nopa tijnamacaque. </div>
<div class='p'>
<span class="verse" id="AC5_9">9&#160;</span>Huajca Pedro quiilhui: </div>
<div class='p'>―¿Quejatza inmoyolilhuijque inquiyejyecose Itonal Toteco para inquiitase intla inmechtlatzacuiltisquía? Xiquita, amantzi nepa hualahuij ne tlacame tlen quitlalpachotoj mohuehue. Huan inijuanti mitzhuicase nojquiya. </div>
<div class='p'>
<span class="verse" id="AC5_10">10&#160;</span>Huan nimantzi, huetzqui Safira huan mijqui iixpa Pedro. Huan nopa telpoca tlacame sampa calajque huan quiitaque ya mictoya, huajca quihuicaque quitlalpachotoj nechca ihuehue. 
<span class="verse" id="AC5_11">11&#160;</span>Huan nelía momajmatijque nochi nopa tlaneltocani ipan nopa tiopamitl. Huan nojquiya momajmatijque nochi sequinoc tlacame tlen quimatque tlen panoc. </div>
<div class='s'>Miyac tlanescayotl huan chicahualnescayotl </div>
<div class='p'>
<span class="verse" id="AC5_12">12&#160;</span>Huan nopa tlayolmelahuani quichijque miyac tlanescayotl huan chicahualnescayotl iniixtla tlacame. Huan nochi tlaneltocani momatque mojmostla mosentilíaj campa nopa israelita tiopamitl icalmapa tlen itoca Portal tlen Salomón. 
<span class="verse" id="AC5_13">13&#160;</span>Huan nochi tlacame quintlepanitayayaj miyac, pero momajmatiyayaj mosentilise ininhuaya. 
<span class="verse" id="AC5_14">14&#160;</span>Huan tlahuel momiyaquilijtinemiyayaj nopa tlaneltocani pampa tlahuel miyac tlacame huan sihuame quineltocayayaj Tohueyiteco. 
<span class="verse" id="AC5_15">15&#160;</span>Huan tlacame quinhuicayayaj inincocoxcahua ojtipa huan quintecayayaj ipan tlapechtli o ipan petlatl para quema panosquía Pedro, ma quinajsisquía ica iecahuil. Huan san ica nopa mochicahuasquíaj. 
<span class="verse" id="AC5_16">16&#160;</span>Nojquiya miyac tlacame tlen ejque pilaltepetzitzi tlen nechcatzi ajsiyayaj altepetl Jerusalén, quinhualicayayaj cocoyani, huan tlacame tlen quinpiyayayaj iajacahua Axcualtlacatl huan nochi mochicajque. </div>
<div class='s'>Sampa quintzajque nopa tlayolmelahuani </div>
<div class='p'>
<span class="verse" id="AC5_17">17&#160;</span>Huajca nopa hueyi totajtzi huan nochi ihuampoyohua tlen eliyayaj saduceos pejque quinchicoitaj nopa tlayolmelahuani. 
<span class="verse" id="AC5_18">18&#160;</span>Huan quinitzquijque huan quintzajque ipan nopa hueyi tlatzactli ipan nopa altepetl. 
<span class="verse" id="AC5_19">19&#160;</span>Pero Tohueyiteco quititlanqui se ielhuicac ejca Toteco ica tlayohua huan quitlapo tepos puertas ipan nopa tlatzactli. Huan quinquixti nopa tlayolmelahuani huan quinilhui: 
<span class="verse" id="AC5_20">20&#160;</span>“Xiyaca ximoquetzatij ipan nopa hueyi israelita tiopamitl huan xiquinilhuica tlacame quejatza huelis quipantise yancuic yolistli ipan Jesucristo.” </div>
<div class='p'>
<span class="verse" id="AC5_21">21&#160;</span>Huan nopa tlayolmelahuani quicajque itlajtol huan yajque ipan nopa hueyi tiopamitl quema tlanestihualayaya, huan pejque tlamachtíaj. </div>
<div class='p'>Huan ica ijnaloc ajsico nopa hueyi totajtzi huan nochi tlen itztoyaj ihuaya, huan quinnotzque ma mosentilica ipan nopa tlasentilistli tlen tequihuejme tlen quipixque más tequihuejcayotl ininhuaya nopa huehue tlacame tlen israelitame. Huan tlanahuatijque ma quincuitij nopa tlayolmelahuani campa tlatzactli. 
<span class="verse" id="AC5_22">22&#160;</span>Huan yajque nopa soldados tlen quimocuitlahuijque tiopamitl, pero axaca quipantijque. Huajca mocuepque, 
<span class="verse" id="AC5_23">23&#160;</span>huan quinilhuicoj: </div>
<div class='p'>―Tijpantitoj cuali tzactoc nopa tlatzactli, huan nopa soldados moquetztoyaj tlamocuitlahuijtoyaj campa tepos puerta, pero tijtlapojque huan niyon se ax tijpantijque. </div>
<div class='p'>
<span class="verse" id="AC5_24">24&#160;</span>Huajca quema quicajque ni tlajtoli, nopa hueyi totajtzi huan nopa tlayacanquetl tlen soldados tlen tiopa ax quimatiyayaj tlaque quiijtose. Huan moyolilhuiyayaj tlaque panos teipa ica ni tlamantli. 
<span class="verse" id="AC5_25">25&#160;</span>Huan nimantzi ajsico se tlacatl tlen quinyolmelajqui: </div>
<div class='p'>―Xiquitaca nopa tlacame tlen inquintzactoyaj, amantzi itztoque ipan hueyi tiopamitl, quinmachtíaj tlacame. </div>
<div class='p'>
<span class="verse" id="AC5_26">26&#160;</span>Huajca nopa tlayacanquetl tlen soldados yajqui ininhuaya isoldados tlen quimocuitlahuijque nopa hueyi israelita tiopamitl huan quinhualicaque nopa tlayolmelahuani. Pero ax quinmaquilijque pampa quinimacasiyayaj nopa miyac tlacame tlen mosentilijtoyaj nepa. Moilhuijque para huelis quintepachosquíaj. 
<span class="verse" id="AC5_27">27&#160;</span>Huan quinhuicaque nopa tlayolmelahuani huan quinnextijque iniixtla nopa hueyi tlasentilistli tlen tequihuejme. Huan teipa nopa hueyi totajtzi quinilhui: </div>
<div class='p'>
<span class="verse" id="AC5_28">28&#160;</span>―Tojuanti timechnahuatijque ayoc xitlamachtica tlen Jesús. Pero ama imotlamachtil momajquiya ipan nochi ni altepetl Jerusalén. Huan intechcahuilíaj para tijmictijque Jesús. </div>
<div class='p'>
<span class="verse" id="AC5_29">29&#160;</span>Huajca Pedro ininhuaya nopa tlayolmelahuani quinnanquilijque: </div>
<div class='p'>―Monequi tijneltoquilise Toteco Dios achtohui huan ax tlacame. 
<span class="verse" id="AC5_30">30&#160;</span>Pampa Toteco tlen tohuejcapan tatahua quineltocaque quiyoliti Jesús tlen inquimictijque quema inquicuamapeloltijque, 
<span class="verse" id="AC5_31">31&#160;</span>Huan Toteco Dios quihueyitlalijtoc Jesús huan quisehuijtoc nepa inejmatl campa más onca tlatlepanitacayotl pampa yajaya Tohueyiteco huan Totemaquixtijca. Toteco quichijqui ni para inisraelitame huelis inmoyolcuepase huan inquipantise tlapojpolhuili ipampa imotlajtlacolhua. 
<span class="verse" id="AC5_32">32&#160;</span>Huan tiquinilhuíaj tlacame para melahuac nochi ni tlamantli tlen tiquitztoque huan nojquiya Itonal Toteco teyolmelahua para melahuac. Huan Toteco Dios quinmacas Itonal nochi tlacame tlen quichihuaj itlajtol. </div>
<div class='p'>
<span class="verse" id="AC5_33">33&#160;</span>Huan quema quicajque tlen Pedro quiijto, tlahuel cualanque, huan quinequiyayaj quinmictise nopa tlayolmelahuani. 
<span class="verse" id="AC5_34">34&#160;</span>Pero moquetzqui se fariseo tlen itoca eliyaya Gamaliel ipan nopa hueyi tlasentilistli tlen tequihuejme. Yajaya eltoya se tlamachtijquetl tlen más ajsitoc momachtijtoya itlanahuatil Moisés tlen nochi sequinoc; huan nochi tlacame quitlepanitayayaj miyac. Huan Gamaliel quinnahuati ma quisaca nopa tlayolmelahuani se tlalochtli, 
<span class="verse" id="AC5_35">35&#160;</span>huan pejqui quinilhuía nopa tequihuejme: </div>
<div class='p'>―Noisraelita icnihua, ximotlachilica ica tlen inquinchihuilise ni tlacame. 
<span class="verse" id="AC5_36">36&#160;</span>Inquiilnamiquij ya quipiya tonali itztoya se tlacatl Teudas tlen quiijtohuayaya quipixtoya tequihuejcayotl, huan se 400 tlacame mosentilijque ihuaya. Huan sequinoc quimictijque Teudas, huan nopa tlacame tlen quitoquiliyayaj mosemanque, huan nochi itequi tlantiyajqui. 
<span class="verse" id="AC5_37">37&#160;</span>Teipa ipan nopa tonali quema quichihuayayaj nopa censo, motlalanqui se tlacatl Judas tlen ejqui estado Galilea, huan miyac tlacame quitoquiliyayaj. Pero nojquiya sequinoc quimictijque Judas, huan nochi tlen quitoquiliyayaj mosemanque. 
<span class="verse" id="AC5_38">38&#160;</span>Yeca nimechilhuía, xiquincahuaca ni tlacame huan amo xiquincuatotonica más, pampa intla tlacame quinmacatoque inintlamachtil, nimantzi tlantiyas. 
<span class="verse" id="AC5_39">39&#160;</span>Pero intla Toteco quinnahuatía huan quinmacatoc inintlamachtil, ax huelis inquitlamiltise inintequi. Huan intla ni eli itequi Toteco, ximotlachilica imojuanti para amo ximotehuica ihuaya Toteco. </div>
<div class='p'>
<span class="verse" id="AC5_40">40&#160;</span>Huan nochi tequihuejme quitlacaquilijque tlen quiijto. Huan quinnotzque nopa tlayolmelahuani huan quinhuijhuitejque huan quintemajmatijque chicahuac para ma ayoc más camatica tlen Jesús. Huan teipa quinmajcajque ma yaca. 
<span class="verse" id="AC5_41">41&#160;</span>Huan nopa tlayolmelahuani quisque ipan nopa hueyi tlasentilistli tlen tequihuejme yolpactoque pampa Toteco quincahuilijtoya tlaijiyohuise ipampa quineltocaj itequihuejcayo Jesús. 
<span class="verse" id="AC5_42">42&#160;</span>Huan mojmostla nopa tlayolmelahuani tlamachtijtinenque ipan nopa hueyi israelita tiopamitl huan ipan caltini para Jesús itztoya nopa Cristo tlen Toteco Dios quiijto huejcajquiya para quititlanisquía.  </div>
<div class='psalmlabel' id='AC6_0'> 6</div>
<div class='s'>Quintequitlalijque chicome tlapalehuiani </div>
<div class='p'>
<span class="verse" id="AC6_1">1&#160;</span>Ipan nopa tonali momiyaquilijtiyohuiyayaj nopa tlaneltocani huan achi mocualanijque nopa israelitame tlen camatiyayaj griego ica ne sequinoc israelitame tlen camatiyayaj hebreo. Quiijtohuayayaj nopa cahual toahuime tlen camatij griego ax quiseliyayaj ajsitoc tlen ica panose queja cahual toahuime tlen israelitame tlen camatij hebreo quema nopa tlaneltocani quinmajmacayayaj tlacualistli mojmostla. 
<span class="verse" id="AC6_2">2&#160;</span>Huajca nopa majtlactli huan ome tlayolmelahuani mosentilijque ininhuaya nochi tlaneltocani huan quinilhuijque: </div>
<div class='p'>―Ax cuali tijtlahuelcahuase titepohuilise Itlajtol Toteco san para tiquintlamacase toicnihua. 
<span class="verse" id="AC6_3">3&#160;</span>Huajca, noicnihua, xiquintlapejpenica chicome toicnihua tlen nochi quintlepanitaj. Xiquintlapejpenica tlacame tlen temitoque ica Itonal Toteco huan tlen quipiyaj cuali inintlalnamiquilis. Huan tiquintlalise ma quiyacanaca ni tequitl para temajmacase tlacualistli. 
<span class="verse" id="AC6_4">4&#160;</span>Huan tojuanti titlayolmelahuani, noja timomaijtose ica Tohueyiteco huan titlamachtise Itlajtol. </div>
<div class='p'>
<span class="verse" id="AC6_5">5&#160;</span>Huan nochi nopa tlaneltocani quinpacti tlen quiijtojque. Huan quitlapejpenijque Esteban tlen chicahuac motemachiyaya ipan Tohueyiteco huan itztoya temitoc ica Itonal. Nojquiya quintlapejpenijque Felipe, Prócoro, Nicanor, Timón huan Parmenas. Huan nojquiya quitlapejpenijque Nicolás se tlacatl tlen ehuayaya altepetl Antioquía huan yajaya ax eliyaya israelita. Achtohui quiselijtoya inintiotlajtol israelitame huan ama quineltocatoya Jesucristo. 
<span class="verse" id="AC6_6">6&#160;</span>Huan nopa tlaneltocani quinnextijque nopa chicome iniixtla nopa tlayolmelahuani. Huan nopa tlayolmelahuani momaijtojque ipan Toteco huan quitlalijque ininma ininpani para ma quipehualtica inintequi. </div>
<div class='p'>
<span class="verse" id="AC6_7">7&#160;</span>Huan más momoyajqui itlajtol Toteco huan tlahuel más momiyaquilijtiyohuiyayaj tlaneltocani nepa ipan altepetl Jerusalén. Huan nojquiya miyac israelita totajtzitzi quineltocaque Jesucristo. </div>
<div class='s'>Tlacame quitlaijiyohuiltijque Esteban </div>
<div class='p'>
<span class="verse" id="AC6_8">8&#160;</span>Tlahuel hueyi iyolo Toteco ica Esteban huan quimacac miyac chicahualistli para quichihuas chicahualnescayotl huan tlanescayotl iniixtla tlacame. 
<span class="verse" id="AC6_9">9&#160;</span>Pero se tonal sequin tlacame tlen nopa israelita tiopamitl tlen inintoca eliyaya Tlatequipanohuani Tlen Malacantoque monechcahuijque campa Esteban huan pejque quinajnanquilíaj. Inijuanti eliyayaj israelitame tlen ehuayayaj altepetini Cirene, Alejandría, Cilicia huan campa hueli ipan tlali Asia. 
<span class="verse" id="AC6_10">10&#160;</span>Huan Esteban camatiyaya ica miyac tlalnamiquilistli tlen Itonal Toteco quimacayaya huan inijuanti ax huelque quitlanij. 
<span class="verse" id="AC6_11">11&#160;</span>Huajca quintemojque tlacame huan quintlaxtlahuijque para ma quiistlacahuica. Huan nopa istlacatini quiijtojque para quicactoyaj quema Esteban quintlaijilhuijtoya Moisés huan Toteco. 
<span class="verse" id="AC6_12">12&#160;</span>Huan quinajcomanque nopa israelitame, huan nopa huehue tlacame huan tlamachtiani tlen itlanahuatil Moisés. Huan quiitzquijque Esteban huan quihuicaque iniixtla nopa hueyi tlasentilistli tlen israelita tequihuejme. 
<span class="verse" id="AC6_13">13&#160;</span>Huan quintlalijque nopa istlacatini para ma quiteilhuica huan quiijtojque: </div>
<div class='p'>―Ni tlacatl Esteban ajachica quitlaijilhuía ni hueyi tiopamitl huan itlanahuatil Moisés. 
<span class="verse" id="AC6_14">14&#160;</span>Nojquiya tijcactoque quema Esteban quiijto Jesús tlen ejqui altepetl Nazaret quixolehuasquía ni hueyi tiopamitl huan quipatlasquía nopa tlamachtilistli tlen Moisés techcahuilijtejqui huejcajquiya. </div>
<div class='p'>
<span class="verse" id="AC6_15">15&#160;</span>Huan ipan nopa tlalochtli nochi nopa tlacame ipan nopa tlasentilistli tlen tequihuejme quisentlachilijque ixayac Esteban, huan quiitaque nesiyaya queja ixayac se se elhuicac ejquetl.  </div>
<div class='psalmlabel' id='AC7_0'> 7</div>
<div class='s'>Esteban tlananquili </div>
<div class='p'>
<span class="verse" id="AC7_1">1&#160;</span>Huajca camatqui nopa hueyi totajtzi huan quitlajtlani Esteban: </div>
<div class='p'>―¿Nelía tiquijtojtoc nochi ni tlamantli? </div>
<div class='p'>
<span class="verse" id="AC7_2">2&#160;</span>Huan Esteban quinanquili: “Noicnihua huan notatahua, xinechtlacaquilica. Toteco Dios, yajaya tlen quipiya ihueyitilis, monexti huejcajquiya iixtla tohuejcapan tata Abraham quema itztoya ipan tlali Mesopotamia, quema aya yajtoya altepetl Harán. 
<span class="verse" id="AC7_3">3&#160;</span>Huan Toteco quiilhui Abraham: ‘Xiquisa ipan ni motlal huan xiquincajtehua mochampoyohua. Xiya ipan nopa tlali campa nimitznextilis para tiitztos.’ </div>
<div class='p'>
<span class="verse" id="AC7_4">4&#160;</span>“Huajca Abraham quisqui ipan nopa tlali tlen itoca Caldea, huan yajqui altepetl Harán. Huan nepa mijqui itata, huan Toteco Dios quihualicac Abraham hasta ni tlali campa tiitztoque ama. 
<span class="verse" id="AC7_5">5&#160;</span>Huan Toteco ax quimacac Abraham se tlali para iaxca, niyon se pilquentzi. Pero Toteco quitencahuili quinmacasquía ni tlali iteipa ixhuihua Abraham yonque Abraham noja aya quipiyayaya niyon se icone. 
<span class="verse" id="AC7_6">6&#160;</span>Huan Toteco nojquiya quiilhui Abraham para iteipa ixhuihua itztose ipan sejyoc tlali para nahui ciento xihuitl huan ax quema huelis mochihuase queja se tlen nepa ehuani. Huan quiijto para tlacame tlen ehuaj nopa tlali quintequihuisquíaj chicahuac queja elisquía tlatequipanohuani tlen iniaxcahua. Huan quiilhui tlen nopona ehuani tlahuel quintlaijiyohuiltise. 
<span class="verse" id="AC7_7">7&#160;</span>Pero nojquiya Toteco quiilhui Abraham: ‘Niquintlatzacuiltis tlen ehuaj nopa tlali, huan teipa sampa quisase moteipa ixhuihua tlen nopa tlali huan inijuanti nechhueyichihuaquij nica.’ </div>
<div class='p'>
<span class="verse" id="AC7_8">8&#160;</span>“Huan Toteco Dios quichijqui se tlajtolsencahuali ica Abraham huan quimacac se tlamachtili tlen itoca circuncisión para ma quitequi icuetlaxo ininpiltlacayo nochi ioquichpilhua. Nopa machiyotl quinextis para inijuanti quineltocaj tlen Toteco quintencahuilijtoya. Huajca quema tlacatqui Isaac, icone Abraham, huan quipixtoya chicueyi tonali, quitequili nopa tlanescayotl tlen itoca circuncisión ipan ipiltlacayo. Huan quema Isaac motlacachijqui, tlacatqui icone, Jacob. Huan quema Jacob motlacachijqui, tlacatque majtlactli huan ome iconehua. Huan inijuanti tohuejcapan tatahua nochi tiisraelitame. </div>
<div class='p'>
<span class="verse" id="AC7_9">9&#160;</span>“Huan iconehua Jacob quichicoitayayaj José, se iniicni, huan quinnamaquiltijque sequin tlacame tlen quihuicaque tlali Egipto. Pero Toteco Dios itztoya ihuaya José, 
<span class="verse" id="AC7_10">10&#160;</span>huan quimanahui quema tlaijiyohuiyaya huan quimacac miyac itlalnamiquilis. Huan Toteco quichijqui para nopa Tlanahuatijquetl Faraón, tlen tlanahuatiyaya ipan nochi nopa tlali Egipto, ma quicualita José. Huan nopa tlanahuatijquetl quitlali José para ma eli gobernador ipan nopa tlali Egipto hasta nojquiya quinnahuati nochi tlen itztoyaj ipan ichaj Faraón. </div>
<div class='p'>
<span class="verse" id="AC7_11">11&#160;</span>“Teipa pejqui se hueyi mayantli ipan tlali Egipto huan tlali Canaán, huan nochi tlaijiyohuiyayaj. Huan tohuejcapan tatahua ax huelque quipantijque tlaque quicuase. 
<span class="verse" id="AC7_12">12&#160;</span>Pero Jacob quicajqui oncayaya tlacualistli ipan tlali Egipto, huan quintitlanqui itelpocahua, inijuanti tlen tohuejcapan tatahua, para ma yaca nopona. Ya nopa elqui quema yajque tlali Egipto nopa achtohui huelta. 
<span class="verse" id="AC7_13">13&#160;</span>Huan teipa inijuanti sampa yajque ica ompa. Huan José quinilhui para yajaya iniicni huan quinnexti iixtla Tlanahuatijquetl Faraón para yajaya ma quinixmati iicnihua. 
<span class="verse" id="AC7_14">14&#160;</span>Huan José quinilhui iicnihua ma quinotzatij inintata huan nochi ichampoyohua para ma hualaca tlali Egipto. Huan setenta y cinco tlacame hualajque. 
<span class="verse" id="AC7_15">15&#160;</span>Yeca queja nopa tohuejcapan tata Jacob yajqui huan mocajqui ipan tlali Egipto. Huan teipa Jacob mijqui nepa. Huan nojquiya teipa mijque nepa nochi tohuejcapan tatahua tlen eliyayaj iconehua Jacob. 
<span class="verse" id="AC7_16">16&#160;</span>Huan teipa nopa israelitame quihuicaque nochi iniomiyo hasta altepetl Siquem. Nepa quintlalijque ipan se mijca tlacajcahuaya tlen eltoya iaxca Abraham pampa quincohuili iconehua Hamor. </div>
<div class='p'>
<span class="verse" id="AC7_17">17&#160;</span>“Huan monechcahuiyaya nopa tonali para Toteco quichihuas tlen huejcajquiya quitencahuilijtoya Abraham para quichihuasquía huan quinquixtis nopa tlacame ipan Egipto. Huan nopa israelitame nelía itztoyaj miyaqui pampa momiyaquilijtoyajya tlahuel miyac ipan Egipto. 
<span class="verse" id="AC7_18">18&#160;</span>Huan pejqui tlanahuatía seyoc tlanahuatijquetl ipan Egipto tlen ax quema quicactoya tlen José pampa ya quipixtoya miyac xihuitl para mijqui José. 
<span class="verse" id="AC7_19">19&#160;</span>Huan nopa yancuic tlanahuatijquetl quincajcayajqui nopa israelitame tlen eliyayaj tohuejcapan tatahua huan quintlaijiyohuilti miyac. Quinnahuati ma quintlahuelcahuaca ininpiloquichpilhua para ma miquica. </div>
<div class='p'>
<span class="verse" id="AC7_20">20&#160;</span>“Huan ipan nopa tonali tlacatqui Moisés tlen quiyolpacti Toteco. Huan inana huan itata quiiscaltijque eyi metztli ipan ininchaj. 
<span class="verse" id="AC7_21">21&#160;</span>Huan quema inana Moisés monejqui quitlahuelcahuas ioquichpil para ma miqui, iichpoca nopa yancuic tlanahuatijquetl Faraón quipanti huan quihuicac ichaj huan quiiscalti queja icone. 
<span class="verse" id="AC7_22">22&#160;</span>Yeca Moisés momachti nochi tlalnamiquilistli tlen nopa egipcios quimatiyayaj. Huan Moisés hueliyaya camati cuali huan quipixqui chicahualistli quichihuas miyac tlamantli tequitl. </div>
<div class='p'>
<span class="verse" id="AC7_23">23&#160;</span>“Pero quema Moisés quiaxiti 40 xihuitl, quinequiyaya quinpaxaloti iisraelita icnihua. 
<span class="verse" id="AC7_24">24&#160;</span>Huan quiitac se egipcio tlacatl quihuitequiyaya se tlacatl israelita. Huan Moisés quimanahui nopa israelita huan quimicti nopa tlacatl egipcio. 
<span class="verse" id="AC7_25">25&#160;</span>Huan Moisés moilhuiyaya para nopa israelitame quimachilisquíaj para Toteco quititlantoya para quinquixtisquía campa tlatequipanohuayayaj san tlapic, pero inijuanti ax quimachilijque. 
<span class="verse" id="AC7_26">26&#160;</span>Huan tonili Moisés yajqui quinpaxaloto nopa israelitame sampa. Huan quinpantito ome israelita tlacame motehuiyayaj. Huan quinequiyaya quinyoltlalis huan quinilhui: ‘Tlacame, inicnime, ¿para tlen inmotehuíaj?’ </div>
<div class='p'>
<span class="verse" id="AC7_27">27&#160;</span>“Pero nopa tlacatl tlen quimaquiliyaya ihuampo quicuatopejqui Moisés huan quiilhui: ‘¿Ajqueya mitztequimacatoc para xitechnahuatiqui huan xitechtlajtolsencahuaqui? 
<span class="verse" id="AC7_28">28&#160;</span>¿Tijnequi tinechmictis queja yalhuaya tijmicti nopa egipcio?’ 
<span class="verse" id="AC7_29">29&#160;</span>Huan quema Moisés quicajqui tlen nopa tlacatl quiijto, cholojtejqui tlahuel huejca hasta tlali Madián. Mocajqui ipan nopa tlali queja se sejcoyoc ejquetl, huan mosihuajti huan nepa tlacatque ome iconehua. </div>
<div class='p'>
<span class="verse" id="AC7_30">30&#160;</span>“Huan quema Moisés quipixtoya 40 xihuitl ipan tlali Madián, se tonal nejnemiyaya ipan nopa huactoc tlali nechca nopa tepetl tlen itoca Sinaí. Huan monexti se elhuicac ejquetl iixtla ipan ixochiyo se tlitl ipan se xihuitzontli tlen tlatlayaya. 
<span class="verse" id="AC7_31">31&#160;</span>Huan quema Moisés quiitac, quisentlachili huan monechcahui para cuali quitlachilis. Huan nimantzi quicajqui itos Toteco tlen quiilhui: 
<span class="verse" id="AC7_32">32&#160;</span>‘Na niininTeco mohuejcapan tatahua. Na niininTeco Abraham, Isaac huan Jacob.’ Huan Moisés pejqui huihuipica pampa nelía momajmati huan ayoc quinejqui quitlachilis. 
<span class="verse" id="AC7_33">33&#160;</span>Huan Toteco Dios quiilhui: ‘Xijquixti motecac pampa ni tlali campa timoquetztoc tlatzejtzeloltic, pampa nica nojquiya niitztoc. 
<span class="verse" id="AC7_34">34&#160;</span>Na niquinita queja tlaijiyohuíaj notlacajhua nepa ipan tlali Egipto, huan nijcactoc quema chocaj huan nitemotoc tlen elhuicac para niquinmanahuis. Huajca xiquita, ama nimitztitlanis ipan tlali Egipto para tiquinmaquixtis.’ </div>
<div class='p'>
<span class="verse" id="AC7_35">35&#160;</span>“Huajca Toteco sampa quititlanqui ni Moisés ma yohui Egipto tlen nopa israelitame achtohui ax quinejque quiitase huan quiilhuijtoyaj: ‘¿Ajqueya mitztequimacatoc para xitechnahuati huan xitechtlajtolsencahua?’ Quena, ica ielhuicac ejca Toteco tlen monexti iixtla ipan nopa xihuitzontli, Toteco quititlanqui Moisés ma yohui Egipto, pero ama elqui queja se tlanahuatijquetl huan se tlamanahuijquetl. 
<span class="verse" id="AC7_36">36&#160;</span>Huan Moisés quichijqui chicahualnescayotl huan tlanescayotl ipan nopa tlali Egipto, huan ipan nopa Hueyi Atl Chichiltic huan ipan nopa huactoc tlali para 40 xihuitl. Huan quinyacanqui nopa israelitame ma quisaca. 
<span class="verse" id="AC7_37">37&#160;</span>Huan ni Moisés quinilhui nopa israelitame huejcajquiya: ‘Toteco inmechtitlanilis se tiocamanalojquetl queja na nechtitlantoc huan yajaya elis se toisraelita icni.’ 
<span class="verse" id="AC7_38">38&#160;</span>Yajaya ni Moisés nojquiya tlen itztoya ipan nopa tlasentilistli tlen tohuejcapan tatahua ipan nopa huactoc tlali campa ax tleno eli. Huan motlajcoquetzqui ica nopa elhuicac ejquetl tlen quicamahui ipan tepetl Sinaí huan tohuejcapan tatahua. Huan Moisés quiseli tlajtoli para ma techpanoltili nochi tojuanti para ma techmaca nemilistli. </div>
<div class='p'>
<span class="verse" id="AC7_39">39&#160;</span>“Pero tohuejcapan tatahua ax quinejque quitlacaquilise Moisés huan moilhuijque cuali mocuepasquíaj ipan tlali Egipto. 
<span class="verse" id="AC7_40">40&#160;</span>Huajca tohuejcapan tatahua quiilhuijque Aarón: ‘Xitechsencahuili totiotzitzi para ma techyacanaca ipan ojtli, pampa tojuanti ax tijmatij tlaque ipantitoc nopa Moisés tlen techquixti ipan tlali Egipto.’ 
<span class="verse" id="AC7_41">41&#160;</span>Huajca quichijque se tlamantli tlen oro para quihueyichihuase huan quipixqui itlachiyalis queja se pilhuacaxtzi. Huan quimacaque tlacajcahualistli iixtla nopa teteyotl huan quinpacti tlen mosencahuilijtoyaj. 
<span class="verse" id="AC7_42">42&#160;</span>Huajca Toteco quintlahuelcajqui huan quincahuili ma quinhueyichihuaca nopa sitlalime tlen elhuicactli. Eltoc queja itiocamanalojcahua Toteco quiijcuilojque ipan nopa libro campa Toteco quinilhui: </div>
<div class='q'>‘Quema inisraelitame inquinmictiyayaj tlapiyalime, </div>
<div class='q'>huan intemacayayaj tlacajcahualistli para cuarenta xihuitl ipan nopa huactoc tlali, </div>
<div class='q'>ax na tlen innechmacayayaj. </div>
<div class='q'>
<span class="verse" id="AC7_43">43&#160;</span>Tlen achi más inquiicnelijque elqui imotlaixcopincayo tlen itoca Moloc tlen inquinejnemiltijque imohuaya ipan ipilchaj. </div>
<div class='q'>Huan inquihuicayayaj se sitlali tlen inmoilhuijque eliyaya iaxca imoteteyo Renfán. </div>
<div class='q'>Pero san elque tlaixcopincayome tlen inquichijque ica imoma para inquinhueyichihuase. </div>
<div class='q'>Huajca nimechquixtis ipan imotlal huan nimechcahuati ipan ne seyoc lado altepetl Babilonia.’ ” </div>
<div class='p'>
<span class="verse" id="AC7_44">44&#160;</span>Huan Esteban noja camatiyaya iniixpa nopa tequihuejme huan quinilhui: “Tohuejcapan tatahua quipixtoyaj nopa yoyon tiopamitl tlen quihuicaque ininhuaya ipan nopa huactoc tlali. Quisencajtoyaj nopa tiopamitl senquistoc queja nopa iixcopinca tlen Toteco quinextili Moisés para ma quichihua. 
<span class="verse" id="AC7_45">45&#160;</span>Huan teipa mijqui Moisés huan tohuejcapan tatahua quiselijque nopa yoyon tiopamitl. Huan inijuanti quihualicaque quema Josué quinyacanqui ma moaxcatica ni tlali. Huan Toteco quintotocac nopa tlacame tlen ax israelitame tlen itztoyaj nica. Huan Toteco quinmacac ni tlali tohuejcapan tatahua. Huan quipixtoyaj nopa yoyon tiopamitl hasta nopa tonali quema tlanahuatiyaya David. 
<span class="verse" id="AC7_46">46&#160;</span>Huan Toteco quicualitac David, huan David quinejqui quichihuas se hueyi cali para ma ipan itzto Toteco, tlen iDios tohuejcapan tata Jacob. 
<span class="verse" id="AC7_47">47&#160;</span>Pero elqui Salomón, icone David, tlen quichijqui nopa cali para Toteco. 
<span class="verse" id="AC7_48">48&#160;</span>Pero tijmatij nelía Toteco Tlen Más Hueyi ax mocahua ipan se tiopamitl tlen tlacame quisencajtoque ica ininma. Eltoc queja quiijto se tiocamanalojquetl tlen huejcajquiya quiijcuilo ni tlajtoli tlen Toteco quiijto: </div>
<div class='q'>
<span class="verse" id="AC7_49">49&#160;</span>‘Na nijtemitía elhuicac huan tlaltepactli. </div>
<div class='q'>Ax quema oncas se cali tlen nechaxilis para ipan niitztos pampa ninelhueyi. </div>
<div class='q'>¿Quejatza huelis inquichihuase se cali para ipan nimosehuis? </div>
<div class='q'>
<span class="verse" id="AC7_50">50&#160;</span>Na ica noma nijchijqui nochi tlamantli ipan elhuicactli huan tlaltepactli.’ </div>
<div class='m'>Quej nopa quiijto Toteco.” </div>
<div class='p'>
<span class="verse" id="AC7_51">51&#160;</span>Huan Esteban quinilhui nopa tequihuejme: “¡Inyoltetique! Ipan imoyolo ax inquiixmatij Toteco. Ax inquinequij inquicaquise tlen melahuac. Nochipa inquihuejcamajcahuaj Itonal Toteco. San se inquichihuaj tlen ax cuali queja tohuejcapan tatahua quichijque huejcajquiya. 
<span class="verse" id="AC7_52">52&#160;</span>Tohuejcapan tatahua quintlaijiyohuiltijque nochi itiocamanalojcahua Toteco. Quinmictijque nopa tiocamanalohuani tlen quinyolmelajque para teipa hualasquía Yajaya Tlen Xitlahuac tlen Toteco techtitlanilisquía. Huan quema nopa Cristo ajsico, inquitemactilijque ica fiero tlacame huan inquimictijque. 
<span class="verse" id="AC7_53">53&#160;</span>Ax inquinequij inquitoquilise itlanahuatil Moisés yonque techmacaque nopa tlanahuatili elhuicac ehuani.” </div>
<div class='s'>Mijqui Esteban </div>
<div class='p'>
<span class="verse" id="AC7_54">54&#160;</span>Huan quema quicajque nopa tequihuejme tlen Esteban quiijto, tlahuel cualanque hasta motlanhuehuechotzque. 
<span class="verse" id="AC7_55">55&#160;</span>Pero Esteban temitoc ica Itonal Toteco, tlachixqui elhuicac. Huan quiitac ihueyitilis Toteco Dios huan quiitac Jesús ijcatoya ica inejmatl Toteco. 
<span class="verse" id="AC7_56">56&#160;</span>Huajca Esteban quiijto: </div>
<div class='p'>―¡Xijtlachilica! Na niquita tlapojtoc elhuicac huan Jesús tlen Mocuepqui Tlacatl ijcatoc inejmatl Toteco Dios. </div>
<div class='p'>
<span class="verse" id="AC7_57">57&#160;</span>Pero nopa tlacame tzajtzique chicahuac huan monacastzajque para ayoc quicaquise tlen Esteban quiijtohuayaya. Huan nochi motlalojque huan quiitzquijque. 
<span class="verse" id="AC7_58">58&#160;</span>Huan quihuicaque Esteban altepeteno huan quicuatepachojque. Huan nopa tlacame tlen quiteilhuijtoyaj para ma miqui quicajtejque ininyoyo ica se telpoca tlacatl tlen itoca eliyaya Saulo para ma quimocuitlahui. 
<span class="verse" id="AC7_59">59&#160;</span>Huan noja quitepachohuayayaj quema Esteban quinotzqui Tohueyiteco huan quiilhui: “Tohueyiteco Jesús, xijseli notonaltzi.” </div>
<div class='p'>
<span class="verse" id="AC7_60">60&#160;</span>Huan teipa Esteban motlancuaquetzqui huan chicahuac quiijto: “Tohueyiteco, xiquintlapojpolhui ni tlajtlacoli tlen nechchihuilíaj.” Huan quema Esteban tlanqui camati, mijqui.  </div>
<div class='psalmlabel' id='AC8_0'> 8</div>
<div class='s'>Saulo quincualancaitac tlaneltocani </div>
<div class='p'>
<span class="verse" id="AC8_1">1&#160;</span>Huan Saulo quicualitac quema nopa tlacame quimictijque Esteban. Huajca ipan nopa tonal miyac tlacame pejque quintlaijiyohuiltíaj tlen itztoyaj ipan nopa tiopamitl tlen tlaneltocani ipan altepetl Jerusalén. Huajca nopa tlaneltocani mosemantiyajque campa hueli ipan nopa estado Judea huan ipan estado Samaria. Huan mocajque ipan altepetl Jerusalén san nopa tlayolmelahuani. 
<span class="verse" id="AC8_2">2&#160;</span>Huan sequin tlacame tlen quiicnelíaj Toteco quitlalpachojque Esteban huan chocaque miyac pampa mijqui. 
<span class="verse" id="AC8_3">3&#160;</span>Pero Saulo pejqui chicahuac quintlaijiyohuiltía nochi tlaneltocani ipan itiopa Toteco. Yajaya calaquiyaya ipan sesen cali campa mosentiliyayaj huan quinquixtiyaya. Huan quinhuahuatatzayaya tlacame huan sihuame huan quintzacuayaya. </div>
<div class='s'>Felipe tepohuili itlajtol Toteco ipan Samaria </div>
<div class='p'>
<span class="verse" id="AC8_4">4&#160;</span>Huan nopa tlaneltocani tlen mosejsemantoyaj tlen Jerusalén, yajque campa hueli altepetini huan teilhuijque itlajtol Toteco huan quejatza Jesús temaquixtía. 
<span class="verse" id="AC8_5">5&#160;</span>Huan Felipe yajqui altepetl Samaria huan quincamahui miyac tlacame para Jesús itztoya nopa Cristo tlen Toteco quititlantoya. 
<span class="verse" id="AC8_6">6&#160;</span>Huan Felipe tlamachtiyaya huan quichihuayaya miyac huejhueyi tlanescayotl. Huan miyac tlacame mosentiliyayaj para quicaquise tlen quiijtohuayaya huan quitlachilise tlen quichihuayaya. 
<span class="verse" id="AC8_7">7&#160;</span>Huan quinchicahuayaya miyac tlen quinpixtoyaj iajacahua Axcualtlacatl. Huan nopa ajacame tzajtziyayaj chicahuac quema quisayayaj ipan inintlacayo tlacame. Huan quinchicajqui miyac tlacame tlen huajhuapahuixtoyaj huan tlen metzcuachotique. 
<span class="verse" id="AC8_8">8&#160;</span>Huan yeca oncac se hueyi paquilistli ipan nopa altepetl. </div>
<div class='p'>
<span class="verse" id="AC8_9">9&#160;</span>Huan itztoya nepa se tlacatl tlen itoca eliyaya Simón tlen huejcajquiya momajtoya tetlajchihuía ipan nopa altepetl. Huan quincajcayajtoya miyac tlacame ipan nopa estado Samaria. Teilhuiyaya para quipixqui hueyi chicahualistli. 
<span class="verse" id="AC8_10">10&#160;</span>Huan nochi tlacame huan sihuame nepa yonque teicneltzitzi o tominpiyayayaj momatque quitlacaquilíaj Simón huan quiijtohuayayaj tlen ya: “Ni Simón quipiya ihueyi chicahualis Toteco.” </div>
<div class='p'>
<span class="verse" id="AC8_11">11&#160;</span>Huan nochi quitoquilijque Simón pampa para miyac xihuitl quincajcayajtoya ica itetlajchihuil. 
<span class="verse" id="AC8_12">12&#160;</span>Pero Felipe ajsico, nochi tlacame quicajque nopa cuali tlajtoli tlen Jesucristo huan itequihuejcayo huan quicajque quejatza Toteco tlanahuatis, huan yeca miyac tlacame quineltocaque. Huan miyac mocuaaltijque, tlacame huan sihuame. 
<span class="verse" id="AC8_13">13&#160;</span>Huan Simón nojquiya quineltocac huan nojquiya mocuaalti huan pejqui nemi ihuaya Felipe. Huan Simón san quisentlachiliyaya nopa tlanescayotl huan huejhueyi chicahualnescayotl tlen Felipe quichihuayaya. </div>
<div class='p'>
<span class="verse" id="AC8_14">14&#160;</span>Huan quema nopa tlayolmelahuani ipan altepetl Jerusalén quicajque para miyac tlacame ipan estado Samaria quiselijtoyaj itlajtol Toteco, quintitlanque Pedro huan Juan ma yaca nepa. 
<span class="verse" id="AC8_15">15&#160;</span>Huan Pedro huan Juan ajsitoj huan momaijtojque para nopa tlaneltocani ma quiselica Itonal Toteco. 
<span class="verse" id="AC8_16">16&#160;</span>Aya ajsitoya Itonal Toteco ipan ininyolo, pampa san mocuaaltijque ica itequihuejcayo Jesús para quitoquilise ya. 
<span class="verse" id="AC8_17">17&#160;</span>Huajca Pedro huan Juan pejque quintlalilíaj ininma ininpani huan nopa tlaneltocani quiseliyayaj Itonal Toteco ipan ininyolo. </div>
<div class='p'>
<span class="verse" id="AC8_18">18&#160;</span>Huan Simón quiitac quejatza nopa tlayolmelahuani quintlaliliyayaj ininma ininpani tlacame huan quiseliyayaj Itonal Toteco, huan nojquiya quinejqui quichihuas. Huajca quintencahuili tomi Pedro huan Juan para ma quimacaca nopa chicahualistli. 
<span class="verse" id="AC8_19">19&#160;</span>Quinilhui: </div>
<div class='p'>―Xinechmacaca ni chicahualistli nojquiya para huelis nijtlalis noma ipan tlen hueli tlacatl huan yajaya quiselis Itonal Toteco. </div>
<div class='p'>
<span class="verse" id="AC8_20">20&#160;</span>Huan Pedro quiilhui: </div>
<div class='p'>―Ma Toteco mitztzontlamilti ihuaya motomi pampa timoilhuía huelis tijcohuas nopa tlen san Toteco hueli temaca huan yajaya temaca queja se regalo. 
<span class="verse" id="AC8_21">21&#160;</span>Ax tleno tijpiya ihuaya ni tequitl pampa ax cuali moyolo iixpa Toteco. 
<span class="verse" id="AC8_22">22&#160;</span>Huajca xijpatla moyolo huan xijcahua nopa tlajtlacoli. Huan xijtlajtlani Toteco ica nochi moyolo intla huelis mitztlapojpolhuis ica tlen timoyolilhuijtoc, 
<span class="verse" id="AC8_23">23&#160;</span>pampa niquita tlahuel tiyolquentzi huan tlajtlacoli motlatzquilijtoc ipan moyolo. </div>
<div class='p'>
<span class="verse" id="AC8_24">24&#160;</span>Pero Simón quiilhui Pedro: </div>
<div class='p'>―Xijtlajtlanica Toteco ma nechtlapojpolhui para ax nechtzontlamiltis queja tiquijtojtoc. </div>
<div class='p'>
<span class="verse" id="AC8_25">25&#160;</span>Huan nopa tlayolmelahuani tepohuilijque itlajtol Toteco huan teilhuijque tlen quiitztoyaj. Huan teipa mocuepque altepetl Jerusalén. Huan ipan ojtli quipanotiyajque miyac pilaltepetzitzi ipan estado Samaria huan nepa nojquiya tlayolmelahuayayaj itlajtol Toteco. </div>
<div class='s'>Felipe ihuaya se tlacatl tlen ehua Etiopía </div>
<div class='p'>
<span class="verse" id="AC8_26">26&#160;</span>Teipa ajsico se ielhuicac ejca Toteco huan quiilhui Felipe: “Xiya ica tlani hasta nopa ojtli tlen onquisa Jerusalén huan pano ipan nopa huactoc tlali huan yohui hasta Gaza.” </div>
<div class='p'>
<span class="verse" id="AC8_27">27&#160;</span>Huajca Felipe nima quistejqui. Huan nepa quipanti se eunuco tlacatl tlen elqui se ihueyi tequitica nopa sihua tlanahuatijquetl, Candace, ipan tlali Etiopía. Quimocuitlahui nochi itomi nopa hueyi tlali. Nopa tlacatl yajtoya Jerusalén para quihueyichihuas Toteco, 
<span class="verse" id="AC8_28">28&#160;</span>huan mocuepayaya itlal ipan se cuacarro tlen cahuajme quitilanayayaj. Huan ipan ojtli quipohuayaya nopa amatl tlen quiijcuilo tiocamanalojquetl Isaías huejcajquiya. 
<span class="verse" id="AC8_29">29&#160;</span>Huan Itonal Toteco quiilhui Felipe: </div>
<div class='p'>―Xiya, xijnechcahuiti nopa cuacarro. </div>
<div class='p'>
<span class="verse" id="AC8_30">30&#160;</span>Huan Felipe quinechcahui huan quicajqui quipohuayaya iama Isaías. Huan Felipe quitlajtlani: </div>
<div class='p'>―¿Tijmachilía tlen tijpohua? </div>
<div class='p'>
<span class="verse" id="AC8_31">31&#160;</span>Huan nopa tlacatl quiilhui: </div>
<div class='p'>―Ax huelis nijmachilis intla axaca nechixtomilis. </div>
<div class='p'>Huan quiilhui Felipe ma tlejco huan ma mosehui ihuaya ipan icuacarro. 
<span class="verse" id="AC8_32">32&#160;</span>Huan yajaya quipohuayaya ipan Itlajtol Toteco campa quiijtohua: </div>
<div class='q'>“Tlacame quihuicase queja quihuicaj se borrego para quimictise. </div>
<div class='q'>Huan queja se pilborregojtzi ax tzajtzi quema tlacame quiximaj, </div>
<div class='q'>nojquiya ax tleno quiijtos quema quihuicase para quimictise. </div>
<div class='q'>
<span class="verse" id="AC8_33">33&#160;</span>Quipinahualtise huan ax quichihuilise tlen xitlahuac. </div>
<div class='q'>Axaca huelis camatis tlen iteipa ixhuihua, </div>
<div class='q'>pampa ax quinpiyas. </div>
<div class='q'>Quimictise huan yajaya quisas ipan totlaltepac.” </div>
<div class='p'>
<span class="verse" id="AC8_34">34&#160;</span>Huan nopa eunuco tlacatl quitlajtlani Felipe: </div>
<div class='p'>―Xinechilhui intla nopa tiocamanalojquetl camatiyaya tlen ya ipantisquía, o camatiyaya tlen seyoc ipantis. </div>
<div class='p'>
<span class="verse" id="AC8_35">35&#160;</span>Huajca Felipe pejqui campa quipohuayaya ipan Itlajtol Toteco huan quiyolmelajqui nopa cuali tlajtoli tlen Jesús. 
<span class="verse" id="AC8_36">36&#160;</span>Huan yajtiyohuiyayaj ipan ojtli, huan ajsitoj campa mantoya atl huan nopa tlacatl quiilhui Felipe: </div>
<div class='p'>―Xiquita, nica onca atl. ¿Huelis tinechcuaaltis? </div>
<div class='p'>
<span class="verse" id="AC8_37">37&#160;</span>Huan Felipe quiilhui: </div>
<div class='p'>―Intla tijneltoca ica nochi moyolo, nimitzcuaaltis. </div>
<div class='p'>Huan nopa tlacatl quiijto: </div>
<div class='p'>―Nijneltoca para Jesucristo yajaya Icone Toteco. </div>
<div class='p'>
<span class="verse" id="AC8_38">38&#160;</span>Huajca Felipe quiilhui ma quiquetza icuacarro. Huan temoque nochi ome san sejco huan calajque ipan nopa atl huan Felipe quicuaalti. 
<span class="verse" id="AC8_39">39&#160;</span>Huan quema inijuanti quisayayaj ipan atl, Itonal Toteco quihuicac Felipe, huan nopa tlacatl ayoc quiitac, pero yajqui ipan iojhui ica paquilistli. 
<span class="verse" id="AC8_40">40&#160;</span>Huan Felipe mopanti ipan altepetl Azoto. Huan quinpanotiyajqui miyac altepetini tepohuilijtiyajqui itlajtol Toteco hasta ajsito altepetl Cesarea.  </div>
<div class='psalmlabel' id='AC9_0'> 9</div>
<div class='s'>Saulo quineltocac Tohueyiteco </div>
<div class='p'>
<span class="verse" id="AC9_1">1&#160;</span>Huan Saulo noja quinmajmatiyaya tlaneltocani huan quinequiyaya quinmictis nochi tlen quinpantiyaya. Huajca yajqui quiitato nopa hueyi israelita totajtzi. 
<span class="verse" id="AC9_2">2&#160;</span>Huan quitlajtlani ma quimaca amatlajcuiloli para nochi israelita tiopantini ipan altepetl Damasco. Nopa amatlajcuiloli quimacac tequihuejcayotl para quintemos nochi tlacame huan sihuame tlen quineltocayayaj Nopa Yancuic Ojtli, quinequi quiijtos tlacame tlen quineltocayayaj Jesús, huan quinhualicas ilpitoque hasta altepetl Jerusalén. 
<span class="verse" id="AC9_3">3&#160;</span>Huajca teipa Saulo nejnemiyaya ipan ojtli huan monechcahuiyaya Damasco, huan nimantzi tlatlanexti se hueyi tlahuili tlen elhuicac tlen quiyahualo. 
<span class="verse" id="AC9_4">4&#160;</span>Huan Saulo huetzqui tlalchi huan quicajqui se tlen quicamahui huan quiilhui: “Saulo, Saulo, ¿para tlen tinechtlaijiyohuiltía?” </div>
<div class='p'>
<span class="verse" id="AC9_5">5&#160;</span>Huan Saulo quitlajtlani: “¿Ajqueya ta, noTeco?” </div>
<div class='p'>Huan yajaya quiilhui: “Na niJesús tlen tinechtlaijiyohuiltía. San achi más timococosnequi.” </div>
<div class='p'>
<span class="verse" id="AC9_6">6&#160;</span>Huan Saulo momajmatiyaya hasta huihuipicayaya huan quiijto: “NoTeco, ¿tlaque tijnequi ma nijchihua?” </div>
<div class='p'>Huan Toteco quiilhui: “Ximoquetza huan xiya nopa altepetl. Huan se tlacatl mitzilhuis tlaque monequi tijchihuas.” </div>
<div class='p'>
<span class="verse" id="AC9_7">7&#160;</span>Huan nopa tlacame tlen itztoyaj ihuaya Saulo momajmatijque hasta ax huelque moliníaj, pampa quicajque itos yajaya tlen quicamahui, pero axaca quiitaque. 
<span class="verse" id="AC9_8">8&#160;</span>Huajca Saulo moquetzqui, huan moixtiyoltlapo, pero ax hueliyaya tlachiya. Huajca nopa tlacame tlen itztoyaj ihuaya quimaitzquijque huan quihuicaque Damasco. 
<span class="verse" id="AC9_9">9&#160;</span>Huan mocajqui popoyotzi eyi tonali huan ax tleno quicuajqui, niyon ax tleno quiic. </div>
<div class='p'>
<span class="verse" id="AC9_10">10&#160;</span>Huan itztoya nepa Damasco se tlaneltocaquetl tlen itoca Ananías. Huan Tohueyiteco quinotzqui ipan se temictli huan quiilhui: “Ananías.” </div>
<div class='p'>Huan ya quinanquili: “Nica niitztoc, Toteco.” </div>
<div class='p'>
<span class="verse" id="AC9_11">11&#160;</span>Huan Tohueyiteco quiilhui: “Ximoquetza huan xiya ipan nopa calle tlen itoca ‘Xitlahuac’. Huan xijtemoti se tlacatl tlen itoca Saulo tlen ehua altepetl Tarso. Yajaya itztoc ichaj Judas huan ama momaijtohua noca na. 
<span class="verse" id="AC9_12">12&#160;</span>Huan ipan se temictli Toteco quinextilijtoc para ajsiti se tlacatl itoca Ananías huan quitlalis ima ipani para huelis tlachiyas sampa.” </div>
<div class='p'>
<span class="verse" id="AC9_13">13&#160;</span>Pero Ananías quinanquili: “Tohueyiteco, nijcactoc miyac tlamantli tlen quichijtoc nopa Saulo, pampa quintlaijiyohuiltijtoc miyac tlaneltocani nepa Jerusalén. 
<span class="verse" id="AC9_14">14&#160;</span>Huan ama nopa tlayacanca totajtzitzi quimacatoque tequihuejcayotl nica ipan toaltepe para ma techilpis nochi tojuanti tlen timomaijtohuaj moca ta.” </div>
<div class='p'>
<span class="verse" id="AC9_15">15&#160;</span>Pero Tohueyiteco quiilhui Ananías: “Xiya, pampa nijtlapejpenijtoc para nijtequihuis Saulo para quinilhuis tlacame tlen ax israelitame notlajtol. Nojquiya quinilhuis huejhueyi tlanahuatiani huan israelitame tlen na. 
<span class="verse" id="AC9_16">16&#160;</span>Huan nijnextilis Saulo quejatza monequi tlaijiyohuis miyac pampa nechneltoca [9:16 Ipampa notoca.].” </div>
<div class='p'>
<span class="verse" id="AC9_17">17&#160;</span>Huajca yajqui Ananías huan calaquito ipan nopa cali campa Saulo itztoya, huan quitlali ima ipani huan quiilhui: </div>
<div class='p'>―Noicni Saulo, Tohueyiteco Jesús tlen monexti moixtla ipan ojtli campa tihualayaya, nechtitlanqui nica para huelis titlachiyas sampa huan para mitztemitis ica Itonal Toteco. </div>
<div class='p'>
<span class="verse" id="AC9_18">18&#160;</span>Huan nimantzi huetzqui se tlamantli tlen quitzacuayaya iixtiyol, huan sampa huelqui tlachiya cuali. Huajca Saulo moquetzqui huan yajqui huan mocuaalti. 
<span class="verse" id="AC9_19">19&#160;</span>Teipa tlacuajqui huan sampa quipixqui fuerza. Huan mocajqui se ome tonali ipan altepetl Damasco ininhuaya tlaneltocani. </div>
<div class='s'>Saulo tepohuili Itlajtol Toteco nepa Damasco </div>
<div class='p'>
<span class="verse" id="AC9_20">20&#160;</span>Huan Saulo nima pejqui tepohuilía Itlajtol Toteco ipan israelita tiopantini. Quinilhuiyaya para Jesús, yajaya Icone Toteco. </div>
<div class='p'>
<span class="verse" id="AC9_21">21&#160;</span>Huan nochi tlen quicajque san quisentlachilijque huan quiijtohuayayaj: </div>
<div class='p'>―¿Ax ya ni Saulo tlen quintlaijiyohuiltiyaya tlaneltocani ipan altepetl Jerusalén? ¿Ax ya tlen hualajtoc nica para quinitzquis tlaneltocani huan quinhuicas ilpitoque hasta Jerusalén para quintemactilis ininmaco nopa tlayacanca totajtzitzi? </div>
<div class='p'>
<span class="verse" id="AC9_22">22&#160;</span>Huan mojmostla Saulo quipixqui más chicahualistli para quinyolmelahuas israelitame ipan altepetl Damasco tlen Jesús. Huan quinnextili ica miyac tlamantli para Jesús itztoya nopa Cristo tlen Toteco quiijto quititlanisquía. Huan nopa israelitame ax quimatiyayaj tlaque moilhuise. </div>
<div class='s'>Saulo cholojqui Damasco </div>
<div class='p'>
<span class="verse" id="AC9_23">23&#160;</span>Huan quema panoc miyac tonali huan nopa tlayacanca israelitame quisencajque san sejco quejatza quimictisquíaj Saulo. 
<span class="verse" id="AC9_24">24&#160;</span>Pero Saulo quicajqui tlen nopa tlacame moilhuiyayaj huan quimatqui quichiyayayaj tonali huan yohuali ipan ipuerta nopa altepetl para quimictise. 
<span class="verse" id="AC9_25">25&#160;</span>Huajca nopa tlaneltocani quitlalijque Saulo ipan se hueyi cuachiquihuitl, huan ica tlayohua quitemohuijque campa coyontoya nopa tepamitl tlen quiyahualtzajqui nopa altepetl. Huan queja nopa Saulo huelqui cholo. </div>
<div class='s'>Saulo ajsito ipan Jerusalén </div>
<div class='p'>
<span class="verse" id="AC9_26">26&#160;</span>Huan Saulo ajsito altepetl Jerusalén huan quinequiyaya mosentilis ininhuaya tlaneltocani nepa, pero nochi quiimacasiyayaj pampa ax quineltocaque intla nelía Saulo ama quineltocatoya Jesús. 
<span class="verse" id="AC9_27">27&#160;</span>Huajca Bernabé quihuicac Saulo iniixpa nopa tlayolmelahuani huan quinilhui quejatza quiitztoya Tohueyiteco ipan ojtli. Quinilhui nochi tlen Jesús quiilhuijtoya huan quejatza Saulo ica miyac chicahualistli tepohuiliyaya tlen Jesús ipan altepetl Damasco. 
<span class="verse" id="AC9_28">28&#160;</span>Huan nopa tlayolmelahuani quiselijque Saulo, huan teipa yajaya mocajqui Jerusalén huan mojmostla nejnenqui ininhuaya. 
<span class="verse" id="AC9_29">29&#160;</span>Huan Saulo moneltlali para quinilhuis nochi tlacame tlen Jesucristo. Huan tlamiyacapa quincamahuiyaya huan quinnajnanquiliyaya nopa israelitame tlen camatij griego; pero inijuanti quitemohuayayaj quejatza huelisquía quimictise. 
<span class="verse" id="AC9_30">30&#160;</span>Huan quema quicajque nopa tlaneltocani tlaque quisencahuayayaj, quihuicaque Saulo hasta altepetl Cesarea, huan teipa quititlanque hasta altepetl Tarso. </div>
<div class='p'>
<span class="verse" id="AC9_31">31&#160;</span>Huajca oncac tlasehuilistli ipan nochi tlaneltocani ipan itiopa Toteco nepa ipan estados Judea, Galilea huan Samaria. Nopa tlaneltocani moscaltijtiyohuiyayaj ipan Tohueyiteco huan quiimacasiyayaj para tlaixpanose. Huan más momiyaquiliyayaj pampa Itonal Toteco quinyolchicahuayaya. </div>
<div class='s'>Mochicajqui Eneas </div>
<div class='p'>
<span class="verse" id="AC9_32">32&#160;</span>Huan Pedro quinpaxalojtinenqui tlaneltocani campa hueli huan nojquiya yajqui quinpaxaloto nopa tlaneltocani tlen itztoyaj ipan se pilaltepetzi tlen itoca Lida. 
<span class="verse" id="AC9_33">33&#160;</span>Huan nepa quipanti se tlacatl tlen itoca Eneas. Yajaya quipixqui chicueyi xihuitl huilantoya ipan itlapech pampa huajhuapahuixtoya. 
<span class="verse" id="AC9_34">34&#160;</span>Huan Pedro quiilhui: </div>
<div class='p'>―Eneas, Jesucristo mitzchicahua. Ximehua huan xijcualtlali motlapech. </div>
<div class='p'>Huan nimantzi mejqui, 
<span class="verse" id="AC9_35">35&#160;</span>huan quiitaque nochi nopa tlacame tlen itztoyaj ipan nopa pilaltepetzitzi Lida huan Sarón. Huan yeca nochi quitoquilijque Tohueyiteco Jesús. </div>
<div class='s'>Moyolcuic Dorcas </div>
<div class='p'>
<span class="verse" id="AC9_36">36&#160;</span>Huan ipan nopa tonali itztoya ipan altepetl Jope se sihuatl tlen itoca eliyaya Tabita tlen quineltocac Tohueyiteco huan ipan tlajtol griego itoca eliyaya Dorcas. Yajaya nochipa quichihuayaya miyac tlamantli tlen cuali para quinpalehuis sequinoc tlen quinpolohuayaya tlen ica panose. 
<span class="verse" id="AC9_37">37&#160;</span>Huan ipan nopa tonali pejqui mococohua Dorcas huan teipa mijqui. Huan quipajpajque nopa mijcatzi, huan quitlalitoj ipan se cuarto huejcapa ipan nopa cali. 
<span class="verse" id="AC9_38">38&#160;</span>Huan nopa altepetl Jope mocahuayaya nechca pilaltepetzi Lida. Huan nopa tlaneltocani quicajque para Pedro itztoya ipan Lida. Quintitlanque ome tlacame ma quiilhuitij Pedro ma huala nimantzi. </div>
<div class='p'>
<span class="verse" id="AC9_39">39&#160;</span>Huajca Pedro mocuepqui ininhuaya hasta altepetl Jope. Huan nimantzi quihuicaque ipan nopa cuarto campa quicajtoyaj nopa mijcatzi. Huan itztoyaj nopona nochi cahual toahuime, huan inijuanti chocayayaj huan quinextiliyayaj nochi yoyomitl tlen Dorcas quinijtzomilijtoya. 
<span class="verse" id="AC9_40">40&#160;</span>Huajca Pedro quinilhui ma quisaca, huan motlancuaquetzqui huan momaijto ica Toteco. Teipa moicancuepqui ica campa nopa mijcatzi huan quiilhui: </div>
<div class='p'>―Tabita, ximehua. </div>
<div class='p'>Huan Dorcas quitlapo iixtiyol, huan quiitac Pedro huan mosehui. 
<span class="verse" id="AC9_41">41&#160;</span>Huan Pedro quimaitzqui huan quitlalanqui para ma moquetza. Huan quinnotzqui nopa tlaneltocani huan nopa cahual toahuime, huan quinnextili para moyolcuijca. 
<span class="verse" id="AC9_42">42&#160;</span>Huan quicajque tlen panoc nochi tlacame ipan altepetl Jope, huan miyac quineltocaque Tohueyiteco. 
<span class="verse" id="AC9_43">43&#160;</span>Huan Pedro mocajqui miyac tonali nepa Jope ipan ichaj se cuetlaxhuatzquetl tlen itoca Simón.  </div>
<div class='psalmlabel' id='AC10_0'> 10</div>
<div class='s'>Pedro ihuaya Cornelio </div>
<div class='p'>
<span class="verse" id="AC10_1">1&#160;</span>Huan itztoya ipan altepetl Cesarea se tlacatl tlen itoca eliyaya Cornelio tlen quinahuatiyaya se pamitl tlen cien soldados tlen itoca eliyaya Pamitl Italiano. 
<span class="verse" id="AC10_2">2&#160;</span>Huan yajaya huan ichampoyohua quitlepanitaque Toteco Dios huan momocuitlahuijque para ma ax quiixpanose. Nojquiya quinmacayaya miyac tomi israelitame tlen teicneltzitzi yonque yajaya ax israelita, huan momaijtohuayaya ajachica. 
<span class="verse" id="AC10_3">3&#160;</span>Huan se tonal queja las tres ica tiotlac Cornelio tlanempa quiitac se ielhuicac ejca Toteco ipan se tlanextili queja se temictli huan ielhuicac ejca calajqui calijtic campa Cornelio itztoya huan quiijto: “¡Cornelio!” </div>
<div class='p'>
<span class="verse" id="AC10_4">4&#160;</span>Huan Cornelio quisentlachili ica majmajtli huan quitlajtlani: “¿Tlaque tijnequi, tate?” </div>
<div class='p'>Huan ielhuicac ejca Toteco quiilhui: “Toteco quicactoc quema timomaijtohua ica ya, huan quiitztoc nochi tlen tijchihua para tiquinpalehuis tlen teicneltzitzi. 
<span class="verse" id="AC10_5">5&#160;</span>Ama xiquintitlani tlacame ma yaca altepetl Jope, huan ma quinotzaca se tlacatl tlen itoca Simón Pedro. 
<span class="verse" id="AC10_6">6&#160;</span>Yajaya mocahua nechca hueyi atl ipan ichaj se cuetlaxhuatzquetl tlen nojquiya itoca Simón. Huan yajaya mitzilhuis tlaque monequi tijchihuas.” </div>
<div class='p'>
<span class="verse" id="AC10_7">7&#160;</span>Huan yajqui nopa elhuicac ejquetl. Huan nimantzi Cornelio quinnotzqui ome itlatequipanojcahua, huan quinotzqui se soldado tlen eliyaya itemach huan tlen quitlepanitac Toteco nojquiya. 
<span class="verse" id="AC10_8">8&#160;</span>Huan Cornelio quinilhui nochi tlen quiitztoya huan quintitlanqui altepetl Jope. </div>
<div class='p'>
<span class="verse" id="AC10_9">9&#160;</span>Huan tonili quema nopa tlacame monechcahuiyayaj campa nopa altepetl, Pedro tlejcoc calpani campa tzontlamayantic pampa eltoya nechca tlajcotona, nopa hora para momaijtos ica Toteco. 
<span class="verse" id="AC10_10">10&#160;</span>Huan Pedro mayanayaya huan tlahuel quinequiyaya tlacuas, pero nopa sihuame noja quichihuayayaj nopa tlacualistli. Huan elqui queja Pedro pejqui cochi huan quiitac se tlanextili tlen eliyaya queja se temictli. 
<span class="verse" id="AC10_11">11&#160;</span>Huan quiitac tlapojtoc elhuicac huan hualtemoc tlalchi se tlamantli queja se hueyi yoyomitl ilpitoc najcac ipan iyajyacapa. 
<span class="verse" id="AC10_12">12&#160;</span>Huan nopa hueyi yoyomitl quinpixtoya miyac tlamantli tlapiyalime tlen nejnemij tlalchi ica nahui iniicxihua huan miyac tlamantli cohuame huan miyac totome. 
<span class="verse" id="AC10_13">13&#160;</span>Huan Pedro quicajqui se tlen quicamahui tlen elhuicac huan quiilhui: “Ximoquetza Pedro, xiquinmicti nopa tlapiyalime huan xiquincua.” </div>
<div class='p'>
<span class="verse" id="AC10_14">14&#160;</span>Huan Pedro quinanquili: “¡Axtle, Toteco! Ax quema niquincuajtoc tlapiyalime tlen toisraelita tlanahuatilhua quiijtohua ax tlapajpacme huan ax cuali tijcuase.” </div>
<div class='p'>
<span class="verse" id="AC10_15">15&#160;</span>Huan sampa quicamahui tlen elhuicac huan quiilhui: “Intla Toteco quipajpactoc se tlamantli, amo xiquijto para ax tlapajpactic.” </div>
<div class='p'>
<span class="verse" id="AC10_16">16&#160;</span>Huan queja nopa panoc expa huan nimantzi nopa hueyi yoyomitl sampa tlejcoc elhuicac. 
<span class="verse" id="AC10_17">17&#160;</span>Huan quema Pedro noja moyolilhuiyaya tlaque quiijtosnequi nopa tlanextili, ajsicoj calteno nopa tlacame tlen Cornelio quintitlantoya huan tlatzintocatinemiyayaj campa ichaj Simón. 
<span class="verse" id="AC10_18">18&#160;</span>Huan tlanojnotzque huan tlatzintocaque: “¿Nica mocahua se tlacatl tlen itoca Simón Pedro?” </div>
<div class='p'>
<span class="verse" id="AC10_19">19&#160;</span>Huan Pedro noja moilhuiyaya tlen nopa temictli huan Itonal Toteco quiilhui: “Xiquita, eyi tlacame mitztemohuaj. 
<span class="verse" id="AC10_20">20&#160;</span>Ximoquetza huan xitemo huan xiya ininhuaya. Amo ximajmahui pampa na niquinhualicac nica.” </div>
<div class='p'>
<span class="verse" id="AC10_21">21&#160;</span>Huajca Pedro temoc hasta campa itztoyaj nopa tlacame tlen Cornelio quintitlantoya huan quinilhui: </div>
<div class='p'>―Na nieli tlen innechtemohuaj. ¿Para tlen inhualajtoque? </div>
<div class='p'>
<span class="verse" id="AC10_22">22&#160;</span>Huan inijuanti quinanquilijque: </div>
<div class='p'>―Cornelio, se tlayacanquetl tlen cien soldados, techhualtitlantoc. Yajaya se cuali tlacatl tlen quitlepanita Toteco imoDios inisraelitame huan nochi israelitame quiicnelíaj miyac. Huan hualajqui se tlatzejtzeloltijca elhuicac ejquetl tlen quiilhui Cornelio para ma mitznotzaqui, Pedro, para tiyas ichaj para huelis quitlacaquilis tlen tiquilhuis. </div>
<div class='p'>
<span class="verse" id="AC10_23">23&#160;</span>Huajca Pedro quinilhui nopa tlacame ma panoca huan mocajque nepa hasta seyoc tonal. Huan tonili Pedro yajqui ininhuaya. Huan nojquiya yajque sequin tlaneltocani tlen ehuani altepetl Jope. </div>
<div class='p'>
<span class="verse" id="AC10_24">24&#160;</span>Huan ipan nopa seyoc tonal ajsitoj altepetl Cesarea huan Cornelio quinchixtoya. Yajaya quinnotztoya ichampoyohua huan ihuampoyohua tlen más quinixmatiyaya huan nochi quinchiyayayaj san sejco. 
<span class="verse" id="AC10_25">25&#160;</span>Huan quema Pedro ajsito, Cornelio quinamijqui huan motlancuaquetzqui iicxitla para quihueyichihuas. 
<span class="verse" id="AC10_26">26&#160;</span>Pero Pedro quitlalanqui huan quiilhui: </div>
<div class='p'>―Ximoquetza, amo ximotlancuaquetza noixtla, pampa na nojquiya nitlacatl queja ta. </div>
<div class='p'>
<span class="verse" id="AC10_27">27&#160;</span>Huajca Cornelio moquetzqui, huan mocamahuijque huan calajque ichaj. Huan Pedro quinitac mosentilijtoyaj miyac tlacame. 
<span class="verse" id="AC10_28">28&#160;</span>Huajca Pedro quinilhui: </div>
<div class='p'>―Inquimatij iley Moisés quiijtohua ax cuali para se israelita queja na ma mosentili ininhuaya tlen ax israelitame queja imojuanti. Niyon ax techcahuilía para se israelita calaquis ipan ichaj se tlacatl tlen ax israelita. Pero Toteco nechnextilijtoc ayoc ma nimoilhui para niyon se tlacatl ax tlapajpactic iixpa. 
<span class="verse" id="AC10_29">29&#160;</span>Yeca nihualajqui nimantzi quema innechnotzque huan ax tleno niquijto. Huan ama nijnequi nijmatis para tlen innechnotztoque. </div>
<div class='p'>
<span class="verse" id="AC10_30">30&#160;</span>Huan Cornelio quiilhui: </div>
<div class='p'>―Nayopaya nimosahuayaya huan nimomaijtoyaya ica Toteco queja ni hora, huan teipa a las tres monexti noixtla se ielhuicac ejca Toteco tlen quipixtoya iyoyo tlen cahuaniyaya. 
<span class="verse" id="AC10_31">31&#160;</span>Huan yajaya nechilhui: ‘Cornelio, Toteco quicactoc quema timomaijtohua ica ya huan quiitztoc queja tiquinpalehuía tlacame tlen teicneltzitzi. 
<span class="verse" id="AC10_32">32&#160;</span>Huajca ama xiquintitlani motlatequipanojcahua hasta altepetl Jope, huan ma quinotzatij ma huala Simón Pedro. Yajaya itztoc ipan ichaj se cuetlaxhuatzquetl tlen nojquiya itoca Simón huan quipiya ichaj nechca hueyi atl.’ 
<span class="verse" id="AC10_33">33&#160;</span>Huajca nimitznotzqui nimantzi huan nimitztlascamati pampa tihualajqui. Huajca ama nochi tiitztoque nica iixpa Toteco pampa tijnequij tijcaquise nochi tlen Toteco mitzilhuijtoc para titechilhuis. </div>
<div class='s'>Pedro camatqui ipan ichaj Cornelio </div>
<div class='p'>
<span class="verse" id="AC10_34">34&#160;</span>Huajca Pedro quinilhui: </div>
<div class='p'>―Nelía nijmati Toteco ax techchicoicnelía titlacame. 
<span class="verse" id="AC10_35">35&#160;</span>Huan ipan campa hueli tlali yajaya quinselía nopa tlacame tlen quitlepanitaj huan tlen quichihuaj tlen cuali. 
<span class="verse" id="AC10_36">36&#160;</span>Huelis inquimatij para Toteco techtitlanili tiisraelitame ni cuali tlajtoli tlen quiijtohua para ama onca tlasehuilistli ica Toteco Dios. Huan onca nopa tlasehuilistli ipampa tlen quichijqui Jesucristo, yajaya tlen ininhueyiTeco nochi tlacame. 
<span class="verse" id="AC10_37">37&#160;</span>Ya inquimatij quejatza pejqui ni tlajtoli achtohui ipan estado Galilea quema Juan tlacamanalohuayaya huan tecuaaltiyaya huan inquimatij tlen teipa panoc ipan nochi estado Judea. 
<span class="verse" id="AC10_38">38&#160;</span>Nojquiya inquimatij tlen Jesús tlen altepetl Nazaret tlen Toteco quialti para quitequitlalis, huan quimacac Itonal huan miyac chicahualistli. Inquimatij quejatza Jesucristo campa hueli tepalehuijtinenqui huan quejatza quinchicajqui tlen tlaijiyohuiyayaj ica iajacahua Axcualtlacatl, pampa Toteco Dios itztoya ihuaya Jesús. </div>
<div class='p'>
<span class="verse" id="AC10_39">39&#160;</span>“Tojuanti titlayolmelahuani toseltitzitzi tiquitaque nochi tlen Jesús quichijqui ipan tlali Judea huan ipan altepetl Jerusalén, huan yeca titeyolmelahuaj tlen panoc. Huan tlacame quicuamapeloltijque Jesús huan yajaya mijqui. 
<span class="verse" id="AC10_40">40&#160;</span>Pero quema panotoya eyi tonali, Toteco Dios quiyoliti, huan quicahuili Jesús ma monexti. 
<span class="verse" id="AC10_41">41&#160;</span>Pero ax quincahuili nochi tlacame ma quiitaca. San techcahuili tojuanti tlen Toteco Dios techtlapejpenijtoya huejcajquiya para tiquitasquía. Huan titlacuajque huan tiatlique ihuaya quema ya moyolcuitoya. 
<span class="verse" id="AC10_42">42&#160;</span>Huan teipa Jesús technahuati ma tiquincamahuitij nochi tlacame tlen ya. Techilhui ma tiquinyolmelahuaca para yajaya Jesús tlen Toteco Dios nelía quitequitlalijtoc para elis nopa Juez tlen quintlajtolsencahuas tlacame tlen yoltoque huan tlen mictoque. 
<span class="verse" id="AC10_43">43&#160;</span>Yajaya Jesús tlen ica tlajcuilojque nochi tiocamanalohuani. Inijuanti quiijtojque para ica itequihuejcayo Jesús [10:43 O ica itoca.], Toteco Dios quintlapojpolhuisquía inintlajtlacolhua nochi tlacame tlen quineltocase.” </div>
<div class='s'>Tlacame tlen ax israelitame quiselijque Itonal Toteco </div>
<div class='p'>
<span class="verse" id="AC10_44">44&#160;</span>Huan quema Pedro noja quinilhuiyaya ni tlajtoli, Itonal Toteco hualajqui huan calajqui ipan ininyolo nochi nopa tlacame tlen quitlacaquiliyayaj. 
<span class="verse" id="AC10_45">45&#160;</span>Huan nochi israelita tlaneltocani tlen hualajtoyaj ihuaya Pedro san quinsentlachilijque pampa Toteco Dios san quinmacayaya Itonal tlacame tlen ax israelitame. 
<span class="verse" id="AC10_46">46&#160;</span>Huan quimatque para temachtli elqui Itonal Toteco pampa quicaquiyayaj nopa tlacame camatiyayaj ica sequinoc tlajtoli tlen ax momachtijtoyaj huan quipaquilismacayayaj Toteco. 
<span class="verse" id="AC10_47">47&#160;</span>Huajca Pedro quinilhui nopa israelitame tlen hualajtoyaj ihuaya: </div>
<div class='p'>―¿Ajqueya huelis quiijtos ma ax tiquincuaaltica ni tlacame tlen quiselijtoque Itonal Toteco ipan ininyolo queja tojuanti nojquiya tijselijque achtohuiya? </div>
<div class='p'>
<span class="verse" id="AC10_48">48&#160;</span>Huan Pedro quinnahuati ma quincuaaltica ica itoca [10:48 Ica itequihuejcayo.] Jesucristo. Huan teipa nopa tlacame quitlajtlanijque Pedro ma mocahua ininhuaya se ome tonali.  </div>
<div class='psalmlabel' id='AC11_0'> 11</div>
<div class='s'>Pedro quincamahui tlaneltocani nepa Jerusalén </div>
<div class='p'>
<span class="verse" id="AC11_1">1&#160;</span>Teipa nopa tlayolmelahuani huan sequinoc tlaneltocani tlen itztoyaj campa hueli ipan estado Judea quicajque quejatza tlacame tlen ax israelitame nojquiya quiselijtoyaj itlajtol Toteco. 
<span class="verse" id="AC11_2">2&#160;</span>Huan quema Pedro mocuepqui altepetl Jerusalén, sequin nopa israelita tlaneltocani pejque quinajnanquilíaj. 
<span class="verse" id="AC11_3">3&#160;</span>Quiilhuiyayaj: </div>
<div class='p'>―¿Para tlen ticalajqui tiquinpaxaloto ipan ininchaj tlacame tlen ax israelitame huan hasta titlacuajqui ininhuaya? </div>
<div class='p'>
<span class="verse" id="AC11_4">4&#160;</span>Huajca Pedro pejqui quinpohuilía nochi tlen panotoya huan quinilhui: </div>
<div class='p'>
<span class="verse" id="AC11_5">5&#160;</span>―Niitztoya ipan altepetl Jope huan nimomaijtohuayaya ica Toteco huan niquitac ipan se tlanextili queja se temictli, hualtemoyaya tlen elhuicac se hueyi yoyomitl ilpitoc najcac iyajyacapa huan nechnechcahui. 
<span class="verse" id="AC11_6">6&#160;</span>Huan nijtlachili huan niquinitac miyac tlapiyalime tlen nejnemij ipan tlali ica nahui iniicxihua, huan cuatitlan tlapiyalime, huan cohuame huan totome. 
<span class="verse" id="AC11_7">7&#160;</span>Huan nijcajqui se tlen nechcamahui huan nechilhui: ‘Ximoquetza Pedro, xiquinmicti nopa tlapiyalime huan xiquincua.’ </div>
<div class='p'>
<span class="verse" id="AC11_8">8&#160;</span>“Huan na nijnanquili: ‘¡Axtle, noTeco! Ax quema niquincuajtoc tlapiyalime tlen ax tlapajpacme o tlen totlanahuatilhua tiisraelitame quiijtohuaj ax cuali tiquincuase.’ </div>
<div class='p'>
<span class="verse" id="AC11_9">9&#160;</span>“Huan ica ompa nopa tlen nechcamahui tlen elhuicac nechilhui: ‘Amo xiquijto para ax tlapajpactic tlen Toteco quipajpactoc.’ 
<span class="verse" id="AC11_10">10&#160;</span>Huan quej ni panoc expa huan sampa tlejcoc elhuicac nopa hueyi yoyomitl. </div>
<div class='p'>
<span class="verse" id="AC11_11">11&#160;</span>“Huan ipan nopa tlalochtli ajsitoj eyi tlacame tlen ax israelitame ipan nopa cali campa nimocahuayaya pampa se tlacatl tlen ejqui Cesarea quintitlantoya ma nechnotzatij. 
<span class="verse" id="AC11_12">12&#160;</span>Huan Itonal Toteco nechilhui ma niya ininhuaya huan ma ax nimajmahui. Huan nojquiya yajque nohuaya ni chicuase tlaneltocani huan ticalaquitoj ichaj nopa tlacatl. 
<span class="verse" id="AC11_13">13&#160;</span>Huan yajaya techilhui quejatza quiitztoya se elhuicac ejquetl tlen hualajqui huan moquetzqui icalijtic huan quiilhui ma quintitlani tlacame ma yaca altepetl Jope, huan ma nechnotzatij na huan quiilhui notoca Simón Pedro huan quiilhui para ma niya ichaj. 
<span class="verse" id="AC11_14">14&#160;</span>Huan ielhuicac ejca Toteco quiilhui para na niquilhuis tlaque monequi quichihuase para Toteco quinmaquixtis tlen inintlajtlacolhua, yajaya huan nochi ichampoyohua. </div>
<div class='p'>
<span class="verse" id="AC11_15">15&#160;</span>“Huajca niajsito nepa huan quema nipejqui niquincamahuía, Itonal Toteco hualajqui, huan calajqui ipan ininyolo queja calajqui ipan toyolo achtohuiya. 
<span class="verse" id="AC11_16">16&#160;</span>Huajca niquilnamijqui tlen Tohueyiteco Jesús quiijto quema itztoya tohuaya, quema techilhui: ‘Juan tecuaalti san ica atl, pero Toteco inmechmacas Itonal ipan imoyolo.’ 
<span class="verse" id="AC11_17">17&#160;</span>Huajca nijmachili, Toteco quinmacatoya Itonal queja nojquiya techmacac quema tijneltocaque Tohueyiteco Jesucristo. Huan ¿ajqueya na para niquilhuis Toteco Dios ma ax quichihua?” </div>
<div class='p'>
<span class="verse" id="AC11_18">18&#160;</span>Huajca quema nopa israelita tlaneltocani tlen itztoyaj ipan Jerusalén quicajque itlajtol Pedro, ayoc tleno quinanquilijque. San pejque quipaquilismacaj Toteco huan quiijtojque: </div>
<div class='p'>―Nelía temachtli Toteco Dios nojquiya quincahuilía tlacame tlen ax israelitame ma quicahuaca inintlajtlacolhua para ma quiselica nopa yolistli tlen ax quema tlamis. </div>
<div class='s'>Nopa tlaneltocani nepa Antioquía </div>
<div class='p'>
<span class="verse" id="AC11_19">19&#160;</span>Huan miyac tlaneltocani tlen mosemantoyaj tlen altepetl Jerusalén quema tlacame quimictijque Esteban huan pejque quintlaijiyohuiltíaj sequinoc, ama yajtoyaj hasta tlali Fenicia, huan hasta tlali Chipre huan hasta altepetl Antioquía ipan Siria. Huan nepa quincamahuiyayaj san israelitame itlajtol Toteco. 
<span class="verse" id="AC11_20">20&#160;</span>Pero sequin tlaneltocani tlen ehuaj tlali Chipre huan ehuaj nopa hueyi altepetl Cirene, yajque altepetl Antioquía huan nepa nojquiya quinyolmelajque tlacame tlen ax israelitame tlen nopa cuali tlajtoli tlen Tohueyiteco Jesús. 
<span class="verse" id="AC11_21">21&#160;</span>Huan Tohueyiteco quinmacac ichicahualis, huan miyac tlacame moyolcuepque huan quineltocaque Jesús nepa. </div>
<div class='p'>
<span class="verse" id="AC11_22">22&#160;</span>Huan quicajque tlaneltocani ipan nopa tiopamitl ipan altepetl Jerusalén tlen oncayaya ipan altepetl Antioquía, huan yeca quititlanque Bernabé ma yohui nepa. 
<span class="verse" id="AC11_23">23&#160;</span>Huan Bernabé ajsito nepa huan quiitac quejatza hueyi iyolo Toteco ininhuaya nopa Antioquía ehuani. Huajca nelía pajqui huan quinyolchicajqui para ma quitoquilica Tohueyiteco ica nochi ininyolo huan ma ax quema quicajtehuaca. 
<span class="verse" id="AC11_24">24&#160;</span>Nopa Bernabé itztoya se cuali tlacatl tlen temitoya ica Itonal Toteco huan tlahuel chicahuac quineltocac Tohueyiteco. Yeca quema Bernabé itztoya ipan Antioquía tlahuel miyac tlacame quineltocaque Tohueyiteco ica tlen ya quinilhui. </div>
<div class='p'>
<span class="verse" id="AC11_25">25&#160;</span>Huan teipa quisqui Bernabé huan yajqui altepetl Tarso quitemoti Saulo. 
<span class="verse" id="AC11_26">26&#160;</span>Huan quema quipanti, san sejco mocuepque altepetl Antioquía. Huan Bernabé huan Saulo mocajque ininhuaya nopa tlasentilistli tlen tlaneltocani nepa para se xihuitl huan quinmachtijque nelía miyac tlacame. Huan elqui nepa ipan altepetl Antioquía campa tlacame achtohui pejque quintocajtíaj nopa tlaneltocani “cristianos”, quiijtosnequi, tlen quitoquilíaj Cristo. </div>
<div class='p'>
<span class="verse" id="AC11_27">27&#160;</span>Ipan nopa tonali, ajsicoj ipan Antioquía sequin tiocamanalohuani tlen hualajtoyaj altepetl Jerusalén. 
<span class="verse" id="AC11_28">28&#160;</span>Huan se tlen inijuanti tlen itoca Agabo moquetzqui ipan tlasentilistli huan quinilhui nopa tlaneltocani para hualas se hueyi mayantli ipan nochi tlaltini. Itonal Toteco quimatiltijtoya tlen nopa mayantli quema noja aya ajsiyaya. Huan teipa nelía panoc nopa mayantli quema tlanahuatiyaya Claudio. 
<span class="verse" id="AC11_29">29&#160;</span>Huajca nopa tlaneltocani ipan altepetl Antioquía moilhuijque cuali quisentilise tomi queja imiyaca sesen quipixtoyaj para temacas. Huan quititlanque para quinpalehuise tlaneltocani tlen teicneltzitzi ipan estado Judea. 
<span class="verse" id="AC11_30">30&#160;</span>Huajca quisentilijque nopa tomi huan quititlanque ica Bernabé huan Saulo. Huan inijuanti quihuicaque campa itztoyaj nopa huehue tlacame tlen tlaneltocani ipan estado Judea.  </div>
<div class='psalmlabel' id='AC12_0'> 12</div>
<div class='s'>Herodes quimicti Jacobo huan quitzajqui Pedro </div>
<div class='p'>
<span class="verse" id="AC12_1">1&#160;</span>Ipan nopa tonali Tlanahuatijquetl Herodes Agripa I [12:1 Iixhui Herodes el Grande.] pejqui quinitzquía huan quintlaijiyohuiltía sequin tlaneltocani ipan itiopa Toteco. 
<span class="verse" id="AC12_2">2&#160;</span>Huan yajaya tlanahuati ma quimictica ica machete nopa tlayolmelajquetl Jacobo tlen eltoya iicni Juan. 
<span class="verse" id="AC12_3">3&#160;</span>Huan quema Herodes quiitac para quema quimicti Jacobo quinpacti nopa tlayacanca israelitame tlen ax tlaneltocani, huajca quiitzqui Pedro nojquiya huan quitzajqui. Nochi ya ni quichijqui ipan nopa israelita ilhuitl tlen itoca Pascua quema nochi quicuajque pantzi tlen ax quipixqui tlasonejcayotl. 
<span class="verse" id="AC12_4">4&#160;</span>Huan quema quitzajqui Pedro, quinnahuati nahui pamitl ica nahui soldados ipan sesen pamitl ma quichihuaca hueltas para quimocuitlahuise. Herodes moilhui para quema tlamisquía Pascua, quitemactilisquía Pedro iniixtla nochi nopa tlacame para quitlajtolsencahuase huan quimictise. 
<span class="verse" id="AC12_5">5&#160;</span>Yeca quema Pedro itztoya ipan tlatzactli, nochi nopa tlasentilistli tlen tlaneltocani momaijtohuayayaj ica chicahualistli ipan Toteco para ma quimocuitlahui. </div>
<div class='s'>Toteco quiquixti Pedro ipan tlatzactli </div>
<div class='p'>
<span class="verse" id="AC12_6">6&#160;</span>Huan ipan nopa tlayohua quema ica hualmostla quiquixtisquía, Pedro cochtoya tlatlajco ome soldados. Quiilpitoyaj ica tepos mecatl ica nopa soldados ipan sesen lado. Huan ne seyoc ome soldados ijcatoyaj calteno nechca tepos puerta, quimocuitlahuiyayaj nopa tlatzactli. Huan monechcahuiyaya nopa hora ica ijnaloc quema Herodes quiquixtisquía Pedro para quitlajtolsencahuasquía. 
<span class="verse" id="AC12_7">7&#160;</span>Huajca nimantzi tlatlanexti se tlahuili chicahuac ipan nopa tlatzactli huan ajsico se ielhuicac ejca Toteco huan moquetzqui iixpa Pedro. Huan nopa elhuicac ejquetl quitoxonqui ielchiquitipa Pedro para quiixitis huan quiilhui: “Ximehua nimantzi.” </div>
<div class='p'>Huan nimantzi huetzqui nopa ome tepos mecatl tlen ica quimailpitoyaj. 
<span class="verse" id="AC12_8">8&#160;</span>Huan nopa elhuicac ejquetl quiilhui: “Ximoquenti moyoyo, huan ximotlalili motecac.” </div>
<div class='p'>Huan Pedro quineltoquili, huan nopa elhuicac ejquetl quiilhui: “Ximopiqui ica motlaque huan xinechtoquili.” </div>
<div class='p'>
<span class="verse" id="AC12_9">9&#160;</span>Huan Pedro quitoquili huan quisque, pero moilhui huelis san temiquiyaya huan ax quimatqui intla nelía panoyaya. 
<span class="verse" id="AC12_10">10&#160;</span>Huan inijuanti panoque ipan nopa achtohui puerta campa itztoyaj soldados, huan teipa panoque nopa ompa puerta campa itztoyaj sequinoc soldados. Huan teipa ajsitoj campa nopa hueyi puerta campa quisaj para ajsis ipan altepetl, huan nopa tepos puerta tlapojqui iselti. Huan inijuanti quisque huan yajque ipan se calle. Huan nimantzi nopa elhuicac ejquetl quicajtejqui. 
<span class="verse" id="AC12_11">11&#160;</span>Huajca Pedro momacac cuenta tlen panotoya huan moilhui: “Nelía, Tohueyiteco quititlanqui ielhuicac ejca para ma nechmanahui para ma ax tleno nechchihuilica Tlanahuatijquetl Herodes huan nopa israelitame tlen quichiyayayaj nechmictise.” </div>
<div class='p'>
<span class="verse" id="AC12_12">12&#160;</span>Huan teipa quema Pedro momacac cuenta tlen panotoya, yajqui ichaj María, inana Juan Marcos, pampa nepa mosentilijtoyaj miyac tlaneltocani para momaijtose ica Toteco. 
<span class="verse" id="AC12_13">13&#160;</span>Huan Pedro quitajtacaniyaya cuapuerta, huan hualajqui se ichpocatl tlen itoca Rode quitlachilico ajqueya tlatajtacaniyaya. 
<span class="verse" id="AC12_14">14&#160;</span>Huan nopa Rode quitoscajqui para eliyaya Pedro, pero pampa miyac paquiyaya, ax quicaltlapo. San motlalo calijtic para quinilhuiti nochi para Pedro itztoya calteno. 
<span class="verse" id="AC12_15">15&#160;</span>Huan inijuanti quinanquilijque: </div>
<div class='p'>―¡Tihuihuitic! </div>
<div class='p'>Pero Rode más chicahuac quinilhui para melahuac Pedro itztoya calteno. Huan quiilhuijque: </div>
<div class='p'>―Ax ya. Huelis ielhuicac ejca tlen quimocuitlahuía. </div>
<div class='p'>
<span class="verse" id="AC12_16">16&#160;</span>Pero Pedro noja quitajtacaniyaya cuapuerta. Huajca inijuanti yajque quicaltlapotoj huan san quisentlachilijque quema quiitaque. 
<span class="verse" id="AC12_17">17&#160;</span>Pero Pedro quintlamanextili ma ax molinica huan quinpohuili quejatza Tohueyiteco quiquixtijtoya ipan tlatzactli. Huan quinilhui: </div>
<div class='p'>―Xiquinpohuilica Jacobo huan nochi toicnihua tlen panotoc. </div>
<div class='p'>Huan Pedro quisqui huan yajqui sejcoyoc. </div>
<div class='p'>
<span class="verse" id="AC12_18">18&#160;</span>Huan quema tlanesqui, ax quimatque tlaque moilhuise nochi nopa soldados pampa ax quimachilijque tlen panotoya ica Pedro. 
<span class="verse" id="AC12_19">19&#160;</span>Huan Herodes quintitlanqui tlacame ma quitemotij campa hueli huan ax quipantijque. Huan quintlajtlani nopa soldados tlen quimocuitlahuiyayaj tlatzactli tlaque panoc. Huan ax quimatiyayaj tlaque quinanquilise, yeca Herodes tlanahuati ma quinmictica. Huan teipa quisqui Herodes ipan estado Judea, huan temotiyajqui ipan ojtli hasta altepetl Cesarea iteno hueyi atl huan mocajqui nepa. </div>
<div class='s'>Mijqui Herodes </div>
<div class='p'>
<span class="verse" id="AC12_20">20&#160;</span>Huan Herodes nelía cualaniyaya ica nochi tlacame tlen ehuayayaj altepetini Tiro huan Sidón, yeca nopa tlacame moilhuijque cuali para nochi ma yaca san sejco quiitatij para moyoltlalise ihuaya. Huan mohuampochijque ica Blasto, itlatequipanojca Herodes, para ma quicamahui Herodes para ma ayoc cualani ininhuaya, pampa inintlacualis hualayaya tlen itlal. 
<span class="verse" id="AC12_21">21&#160;</span>Huajca Herodes quitlali se tonal para quincamahuis nopa Tiro huan Sidón ehuani huan motlalili iyoyo tlen más cuajcualtzi para se tlanahuatijquetl. Huan mosehuito iniixtla ipan ihueyi siyaj huan pejqui quincamahuía. 
<span class="verse" id="AC12_22">22&#160;</span>Huan quema camatqui Herodes, nochi nopa Tiro huan Sidón ehuani pejque quihueyichihuaj Herodes huan pejque quitzajtzilíaj: “Tijcaquij se totiotzi tlen techcamahuía pampa ya ni ax elij san se tlacatl.” </div>
<div class='p'>
<span class="verse" id="AC12_23">23&#160;</span>Huajca ipan nopa tlalochtli hualajqui se elhuicac ejquetl tlen Toteco huan quichijqui ma mococo Herodes pampa quincahuili ma quihueyichihuaca queja Dios. Ax quinilhui san Toteco Dios quinamiqui para ma tijhueyichihuaca. Huan miyac ocuilime quicuajque itlacayo huan mijqui. </div>
<div class='p'>
<span class="verse" id="AC12_24">24&#160;</span>Huan más momajqui itlajtol Toteco huan más momiyaquilijque tlaneltocani. </div>
<div class='p'>
<span class="verse" id="AC12_25">25&#160;</span>Bernabé huan Saulo quintlamimacaque nopa tlaneltocani ipan estado Judea nopa tomi tlen tlaneltocani ipan Antioquía quititlantoyaj. Huan teipa quisque Jerusalén huan sampa mocuepque altepetl Antioquía. Huan quihuicaque Juan Marcos ininhuaya.  </div>
<div class='psalmlabel' id='AC13_0'> 13</div>
<div class='s'>Bernabé huan Saulo quipehualtijque inintequi </div>
<div class='p'>
<span class="verse" id="AC13_1">1&#160;</span>Itztoyaj sequin tiocamanalohuani huan tlamachtiani ipan nopa tlasentilistli tlen tlaneltocani ipan altepetl Antioquía. Itztoyaj Saulo, Bernabé, Simón tlen nojquiya itoca Niger, huan itztoyaj Lucio tlen ejqui Cirene huan Manaén tlen moscalti ihuaya Herodes tlen quipixqui tequihuejcayotl ipan estado Galilea. 
<span class="verse" id="AC13_2">2&#160;</span>Huan se tonal nochi quihueyichihuayayaj Toteco huan momaijtohuayayaj, huan mosahuayayaj, huan Itonal Toteco quinilhui: “Xiquiniyocatlalica Bernabé huan Saulo para ma yaca ipan se tequitl tlen niquintlapejpenijtoc ma quichihuaca.” </div>
<div class='p'>
<span class="verse" id="AC13_3">3&#160;</span>Huajca mosajque huan momaijtojque, huan quintlalilijque ininma ininpani Bernabé huan Saulo para ma quiselica inintequi. Huan quintitlanque ma yaca tequititij. </div>
<div class='s'>Bernabé huan Saulo yajque tlali Chipre </div>
<div class='p'>
<span class="verse" id="AC13_4">4&#160;</span>Huajca Itonal Toteco quintitlanqui Bernabé huan Saulo huan inijuanti yajque altepetl Seleucia. Nepa calajque ipan se hueyi barco huan yajque hasta tlali Chipre. 
<span class="verse" id="AC13_5">5&#160;</span>Huan ajsitoj ipan altepetl Salamina huan pejque tlacamanalohuaj itlajtol Toteco ipan israelita tiopantini. Huan Juan Marcos yajqui ininhuaya para quinpalehuis. 
<span class="verse" id="AC13_6">6&#160;</span>Bernabé huan Saulo panotiyajque campa hueli ipan nopa piltlaltzi Chipre tlen mocahua tlatlajco hueyi atl huan teipa ajsitoj altepetl Pafos. Huan nepa quipantijque se israelita tlen itoca Barjesús tlen eliyaya se tetlajchihuijquetl huan se istlacatica tiocamanalojquetl. 
<span class="verse" id="AC13_7">7&#160;</span>Huan Barjesús itztoya ihuaya se hueyi tequihue tlen itoca Sergio Paulo, tlen quipixqui miyac itlalnamiquilis. Huan nopa tequihue quinnotzqui Bernabé huan Saulo ma hualaca ichaj pampa quinequiyaya quicaquis itlajtol Toteco. 
<span class="verse" id="AC13_8">8&#160;</span>Pero nopa tetlajchihuijquetl Barjesús, tlen itoca Elimas ica tlajtoli griego, quintzacuili pampa ax quinequiyaya nopa tequihue ma quineltoca itlajtol Toteco. 
<span class="verse" id="AC13_9">9&#160;</span>Huajca Saulo, tlen nojquiya itoca Pablo, temitoya ica Itonal Toteco, quitlachili nopa tetlajchihuijquetl, 
<span class="verse" id="AC13_10">10&#160;</span>huan quiilhui: </div>
<div class='p'>―Elimas, tiicone Axcualtlacatl. San tijmati titlacajcayahua huan tijchihua nochi tlen ax cuali. Tiicualancaitaca nochi tlen xitlahuac. Nochipa tiquintzacuilía tlen quinequij calaquise ipan icualojhui Toteco. 
<span class="verse" id="AC13_11">11&#160;</span>Huajca xiquita, amantzi Tohueyiteco mitztlaijiyohuiltis huan timocahuas tipopoyotzi huan ax titlachiyas para miyac tonali. </div>
<div class='p'>Huan nimantzi ixtzintlayohuili huan mocajqui popoyotzi huan pejqui quimatemohua ajqueya quimatilanasquía. 
<span class="verse" id="AC13_12">12&#160;</span>Huan nopa hueyi tequihue Sergio quiitac tlen panoc ica Elimas, huan quineltocac itlajtol Toteco huan quisentlachili ica nochi tlen quicajqui tlen Jesús. </div>
<div class='s'>Pablo huan Bernabé yajque Antioquía ipan tlali Pisidia </div>
<div class='p'>
<span class="verse" id="AC13_13">13&#160;</span>Teipa Pablo ininhuaya ihuampoyohua calajque ipan se barco huan quisque Pafos huan ajsitoj nopa altepetl Perge ipan tlali Panfilia. Huan nepa Juan Marcos quincajtejqui huan mocuepqui Jerusalén. 
<span class="verse" id="AC13_14">14&#160;</span>Huan teipa Pablo huan Bernabé quisque altepetl Perge huan yajque seyoc altepetl tlen nojquiya itoca Antioquía, pero ni Antioquía elqui ipan tlali Pisidia. Huan ipan sábado, nopa tonal para mosehuise israelitame, Pablo huan Bernabé calajque ipan nopa israelita tiopamitl nepa huan mosehuijque. 
<span class="verse" id="AC13_15">15&#160;</span>Huan nopa tequihuejme tlen tiopamitl quipojque tlen itlanahuatil Moisés huan tlen nopa amatlapohuali tlen quiijcuilojtoyaj itiocamanalojcahua Toteco. Huan teipa nopa tequihuejme quinnotzque Pablo huan Bernabé huan quinilhuijque: </div>
<div class='p'>―Toicnihua, intla inquipiyaj se tlajtoli para ica intechyolchicahuase, huajca xitechilhuica ama. </div>
<div class='p'>
<span class="verse" id="AC13_16">16&#160;</span>Huajca Pablo moquetzqui huan quintlamanextili nopa tlacame ma ax molinica. Quiijto: </div>
<div class='p'>―Xijtlacaquilica inisraelitame huan nochi tlen inquitlepanitaj Toteco. 
<span class="verse" id="AC13_17">17&#160;</span>Toteco, yajaya tlen toDios tiisraelitame, quintlapejpeni tohuejcapan tatahua, huan quinchihuili para ma momiyaquilica quema itztoyaj ipan nopa tlali Egipto huejcajquiya. Teipa Toteco quinquixti ipan Egipto ica ihueyi chicahualis. 
<span class="verse" id="AC13_18">18&#160;</span>Huan para cuarenta xihuitl Toteco quiijiyohui nochi tlen tohuejcapan tatahua quichihuayayaj ipan nopa huactoc tlali campa ax tleno eli. 
<span class="verse" id="AC13_19">19&#160;</span>Huan Toteco quinmicti chicome inieso tlacame tlen camatiyayaj sesen tlamantli tlajtoli tlen itztoyaj ipan tlali Canaán, huan Toteco quinmacac nopa tlali tohuejcapan tatahua. 
<span class="verse" id="AC13_20">20&#160;</span>Nochi ni panoc para nahui ciento huan cincuenta xihuitl. </div>
<div class='p'>“Huan teipa Toteco quintlali jueces para tetlajtolsencajque hasta monexti nopa tiocamanalojquetl Samuel. 
<span class="verse" id="AC13_21">21&#160;</span>Huan teipa tohuejcapan tatahua quitlajtlanijque Toteco ma quitlali se hueyi tlanahuatijquetl. Huan Toteco quitlali Saúl, icone Cis, yajaya tlen se iteipa ixhui tohuejcapan tata Benjamín. Huan Saúl tlanahuati para se 40 xihuitl. 
<span class="verse" id="AC13_22">22&#160;</span>Huan teipa Toteco quiquixti Saúl huan quitlali David para elis tlanahuatijquetl. Huan Toteco quiijto: ‘Nijpantijtoc David, icone Isaí, para eli se tlacatl tlen tlahuel nechpactía. Yajaya quichihuas nochi tlen nijnequi ma quichihua.’ ” </div>
<div class='p'>
<span class="verse" id="AC13_23">23&#160;</span>Pablo noja quincamahuiyaya nopa tlacame tlen Antioquía huan quinilhui: </div>
<div class='p'>―Toteco techtitlanili se iteipa ixhui nopa Tlanahuatijquetl David queja techtencahuili para quichihuas, huan yajaya Jesús, Totemaquixtijca tiisraelitame. 
<span class="verse" id="AC13_24">24&#160;</span>Pero quema aya hualayaya Jesús, hualajqui Juan quinilhuico israelitame ma moyolcuepaca huan ma mocuaaltica. 
<span class="verse" id="AC13_25">25&#160;</span>Huan quema Juan quitlamiltiyaya itequi, quinilhui tlacame para ax ya Cristo tlen inijuanti moilhuiyayaj. Quinilhui para Cristo hualasquía teipa. Huan Juan quiijto para yajaya ax quinamiqui itztos itlatequipanojca Cristo, niyon para quiquixtilis itecac. </div>
<div class='p'>
<span class="verse" id="AC13_26">26&#160;</span>“Innoisraelita icnihua tlen initeipa ixhuihua tohuejcapan tata Abraham, xijtlacaquilica. Nojquiya xijtlacaquilica imojuanti tlen ax inisraelitame, pero inquitoquilíaj Toteco, toDios tiisraelitame. Toteco techmacatoc tojuanti nochi ni tlajtoli para techmaquixtis. 
<span class="verse" id="AC13_27">27&#160;</span>Pero quema ajsico Jesús nepa, ax quiixmatque Jerusalén ehuani huan inintequihuejcahua, yonque sesen sábado momajtoyaj yohui israelita tiopa huan quitlacaquilíaj nopa tlajtoli tlen itiocamanalojcahua Toteco quiijcuilojque tlen ya. Inijuanti ax quimachilijque nopa tlajtoli quinilhuiyaya tlen Jesús. Huajca quichijque senquistoc nochi tlen nopa tiocamanalohuani quiijtojtoyaj achtohuiya para quichihuasquíaj. 
<span class="verse" id="AC13_28">28&#160;</span>Huan yonque ax quipantilijque niyon se itlajtlacol, quitlajtlanijque Pilato ma quimicti. 
<span class="verse" id="AC13_29">29&#160;</span>Huajca nochi panoc queja tlen ijcuilijtoc huejcajquiya ipan iniama nopa tiocamanalohuani para teipa panos. Huan quitemohuijque itlacayo ipan nopa cuamapeli, huan quitlalijque ipan se tlacacahuaya. 
<span class="verse" id="AC13_30">30&#160;</span>Pero Toteco Dios quiyoliti Jesús quema ya mictoya, 
<span class="verse" id="AC13_31">31&#160;</span>huan para miyac tonali Jesús monexti iniixtla nopa tlacame tlen ipan ipejya itequi quisque ipan estado Galilea ihuaya huan yajque hasta Jerusalén. Huan inijuanti tlen quiitaque Jesús quema moyolcuitoya, ama tlayolmelajtinemij tlen ya. </div>
<div class='p'>
<span class="verse" id="AC13_32">32&#160;</span>“Huan tojuanti nojquiya timechilhuíaj ni cuali tlajtoli tlen Toteco quintencahuili tohuejcapan tatahua achtohuiya para teipa techmacas. 
<span class="verse" id="AC13_33">33&#160;</span>Huan Toteco techchihuilijtoc tiininteipa ixhuihua queja quinilhuijtoya tohuejcapan tatahua quichihuasquía pampa quiyoliti Jesús. Eltoc queja ijcuilijtoc ipan nopa Salmo ome: ‘Ta tiNocone. Ama nitlayolmelahua tlamiyacapa para na nimoTata.’ 
<span class="verse" id="AC13_34">34&#160;</span>Huan Toteco huejcajquiya quiijto quiyolitisquíaj Jesús huan ax palanisquía itlacayo. Quej ni ijcuilijtoc ipan Itlajtol Toteco campa Toteco quiilhui Jesús: ‘Temachtli nimitzmacas nopa tlatiochihualistli tlen nijtencahuili David para nijmacas.’ 
<span class="verse" id="AC13_35">35&#160;</span>Ipan seyoc Salmo David quiijto: ‘Ta tiToteco, ax tijcahuilis ma palani itlacayo Motlatequipanojca Tlen Tlatzejtzeloltic.’ </div>
<div class='p'>
<span class="verse" id="AC13_36">36&#160;</span>“Pero ni tlajtoli ax camatqui tlen David pampa David tequitic ica itlacajhua huan teipa mijqui huan quitlalpachojque huan palanqui itlacayo. 
<span class="verse" id="AC13_37">37&#160;</span>Pero ni tlajtoli camatqui tlen Jesús tlen Toteco quiyoliti huan itlacayo ax palanqui. 
<span class="verse" id="AC13_38">38&#160;</span>Huajca noicnihua, xijmatica san yajaya Jesús tlen timechyolmelahuaj huelis inmechtlapojpolhuis imotlajtlacolhua. 
<span class="verse" id="AC13_39">39&#160;</span>Nochi tlacame tlen quineltocaj Jesús, yajaya quinchihua xitlahuaque iixpa Toteco Dios, pero itlanahuatil Moisés ax quema huelque quichihuase se acajya xitlahuac iixpa Toteco. 
<span class="verse" id="AC13_40">40&#160;</span>Huajca xijtlacaquilica ni tlajtoli tlen Jesús huan xijneltocaca. Ximomocuitlahuica para ma ax inmechpanos tlen nopa tiocamanalohuani huejcajquiya quiijcuilojque campa Toteco quiijto: </div>
<div class='q'>
<span class="verse" id="AC13_41">41&#160;</span>‘Xiquitaca, imojuanti tlen innechtlaijilhuijtoque. </div>
<div class='q'>Ximosentlachilica ica tlen nijchihua huan teipa inmiquise. </div>
<div class='q'>Pampa na niDios nijchihuas huejhueyi tlamantli ipan ni tonali tlen ax inquineltocase yonque sequinoc inmechpohuilise para quiitztoque.’ ” </div>
<div class='m'>Huajca Pablo tlanqui quincamahuía nopa tlacame. </div>
<div class='p'>
<span class="verse" id="AC13_42">42&#160;</span>Huan quema Pablo ihuaya Bernabé quisayayaj ipan nopa israelita tiopamitl nopa tonal, nopa tiopan tequihuejme quintlajtlanijque ma sampa hualaca hualchicueyi huan sampa ma quincamahuise tlen Jesús. 
<span class="verse" id="AC13_43">43&#160;</span>Huan quema quisque nochi tlacame ipan nopa tlasentilistli, quintoquilijque Pablo huan Bernabé miyac israelitame huan miyac tlen ax israelitame pero quiselijtoyaj inintiotlajtol israelitame. Huan Pablo huan Bernabé quinilhuijque ma quitoquilica Toteco pampa nelía hueyi iyolo ica nochi tojuanti. </div>
<div class='p'>
<span class="verse" id="AC13_44">44&#160;</span>Huan hualchicueyi sampa ajsico nopa tonal para mosehuise israelitame, huan mosentilijque nechca nochi tlacame tlen itztoyaj Antioquía para quicaquise itlajtol Toteco. 
<span class="verse" id="AC13_45">45&#160;</span>Pero nopa tlayacanca israelitame quiitaque para hualajtoyaj miyac tlacame para quicaquise itlajtol Toteco huan pejque quixicohuaj Pablo. Quiijtojque para ax neli tlen quiijtohuayayaj huan quintlaijilhuijque. 
<span class="verse" id="AC13_46">46&#160;</span>Huajca Pablo huan Bernabé moneltlalijque huan camatque ica miyac chicahualistli huan quinilhuijque: </div>
<div class='p'>―Monequiyaya achtohui timechilhuise inisraelitame ni tlajtoli tlen Toteco. Pero ax inquinequij inquineltocase. Inmoilhuíaj ax quinamiqui para inquiselise ni yolistli tlen ax quema tlamis. Yeca amantzi timechcajtehuase huan tiquincamahuitij tlacame tlen ax israelitame, 
<span class="verse" id="AC13_47">47&#160;</span>pampa Toteco queja nopa technahuati campa ijcuilijtoc: </div>
<div class='q'>‘Nimitztlapejpeni para tiquinnextilis ni tlajtoli tlacame tlen ax israelitame ipan campa hueli tlali ipan tlaltepactli. </div>
<div class='q'>Quej nopa quiixmatise tlen monequi para nochi huelise momaquixtise tlen inintlajtlacolhua hasta campa más huejca ipan tlaltepactli.’ </div>
<div class='p'>
<span class="verse" id="AC13_48">48&#160;</span>Huan inijuanti tlen ax israelitame nepa quicajque tlen Pablo quiijto, huan tlahuel pajque. Huan quitlascamatque Toteco ipampa itlajtol. Huan quineltocaque nochi inijuanti tlen Tohueyiteco ipa quintlapejpenijtoya para itztose para nochipa. 
<span class="verse" id="AC13_49">49&#160;</span>Huajca queja nopa momajtiyajqui itlajtol Toteco ipan nochi nopa tlali. 
<span class="verse" id="AC13_50">50&#160;</span>Pero nopa tlayacanca israelitame quinajcomanque tequihuejme ipan nopa altepetl huan sequin sihuame tlen tominpixtoyaj ipan nopa israelita tiopamitl. Huan nochi inijuanti mosisinijque san sejco huan quintlaijiyohuiltijque Pablo huan Bernabé huan quintotocaque tlen inialtepe. 
<span class="verse" id="AC13_51">51&#160;</span>Huajca Pablo huan Bernabé quitzejtzelojque iniicxihua para quinnextilise ax cuali tlen nopa israelitame quinchihuilijtoyaj huan teipa yajque altepetl Iconio. 
<span class="verse" id="AC13_52">52&#160;</span>Pero nopa tlaneltocani tlen mocajque nepa ipan Antioquía quipixque hueyi paquilistli huan temitoyaj ininyolo ica Itonal Toteco.  </div>
<div class='psalmlabel' id='AC14_0'> 14</div>
<div class='s'>Pablo huan Bernabé nepa Iconio </div>
<div class='p'>
<span class="verse" id="AC14_1">1&#160;</span>Huan teipa ipan altepetl Iconio Pablo huan Bernabé calajque san sejco ipan nopa israelita tiopamitl huan tecamahuijque ica miyac chicahualistli hasta miyac israelitame huan miyac tlen ax israelitame tlen camatque griego quineltocaque Jesús. 
<span class="verse" id="AC14_2">2&#160;</span>Pero israelitame tlen ax quineltocaque pejque quinajcomanaj tlacame tlen ax israelitame para ma cualanica ica Pablo huan Bernabé. 
<span class="verse" id="AC14_3">3&#160;</span>Pero Pablo huan Bernabé motemachijque ipan Toteco, huan mocajque nepa miyac tonali, huan tepohuiliyayaj ica miyac chicahualistli huan quinilhuiyayaj para nelhueyi iyolo Toteco ica tlacame. Huan Tohueyiteco quinmacac chicahualistli ma quichihuaca tlanescayotl huan chicahualnescayotl para tenextilise para Toteco Dios quinmacayaya inintlajtol. 
<span class="verse" id="AC14_4">4&#160;</span>Pero nopa altepetl Iconio ehuani motlajcoxelojque huan sequin quintoquiliyayaj nopa tlayacanca israelitame, huan sequinoc quintoquiliyayaj nopa tlayolmelahuani. 
<span class="verse" id="AC14_5">5&#160;</span>Huan nopa tlayacanca israelitame, ininhuaya tlen ax israelitame huan inintequihuejcahua, moyolilhuijque san sejco quejatza quinitzquisquíaj Pablo huan Bernabé huan quintepachosquíaj. 
<span class="verse" id="AC14_6">6&#160;</span>Pero Pablo huan Bernabé quicajque tlen quinequiyayaj quinchihuilise huan cholojtejque. Yajque hasta tlali Licaonia campa mocahuaj altepetini Listra huan Derbe huan calajque ipan miyac altepetini huan pilaltepetzitzi tlen nechcatzitzi. 
<span class="verse" id="AC14_7">7&#160;</span>Huan nepa tepohuilijque itlajtol Toteco. </div>
<div class='s'>Tlacame quitepachojque Pablo nepa Listra </div>
<div class='p'>
<span class="verse" id="AC14_8">8&#160;</span>Huan ipan altepetl Listra itztoya se tlacatl tlen ax quema nejnentoya hasta quema tlacatqui pampa eltoya metzcuachotic. 
<span class="verse" id="AC14_9">9&#160;</span>Huan nopa tlacatl mosehuiyaya huan quicaquiyaya tlen Pablo quiijto. Huan Pablo quitlachili huan quiitac quineltoca para huelis mochicahuas. 
<span class="verse" id="AC14_10">10&#160;</span>Huajca Pablo nelchicahuac quiilhui: </div>
<div class='p'>―Ximoquetza huan xijxitlahua moicxihua. </div>
<div class='p'>Huan yajaya moquetzqui, huitontejqui huan pejqui nejnemi. 
<span class="verse" id="AC14_11">11&#160;</span>Huan quiitaque nopa tlacame tlen Pablo quichijtoya, huan pejque tzajtzij ica inintlajtol Licaonia. Quiijtojque: </div>
<div class='p'>―Ome totiotzitzi mocueptoque tlacame huan ajsicoj nica. </div>
<div class='p'>
<span class="verse" id="AC14_12">12&#160;</span>Huan quitocajtiiyayaj Bernabé nopa tlaixcopincayotl Júpiter huan Pablo nopa tlaixcopincayotl Mercurio, pampa Pablo camatiyaya miyac. 
<span class="verse" id="AC14_13">13&#160;</span>Huan eltoya se tiopamitl iteno altepetl Listra campa tlacame quihueyimatque Júpiter. Huan se totajtzi tlen quitequipano Júpiter nepa quinhualicac torojme huan xochi mecatl. Huan yajaya ininhuaya nochi nopa tlacame quinequiyayaj quinmictise nopa torojme, huan quinmacase Pablo huan Bernabé queja tlacajcahualistli para quinhueyichihuasquíaj. 
<span class="verse" id="AC14_14">14&#160;</span>Pero quema Pablo huan Bernabé quiitaque tlen quichihuayayaj, quitzayanque ininyoyo para ma quimatica nopa tlacame ax cuali tlen quichihuasnequiyayaj. Huan Pablo ihuaya Bernabé motlalojque campa itztoyaj nopa tlacame, 
<span class="verse" id="AC14_15">15&#160;</span>huan tzajtzique: </div>
<div class='p'>―Tates, ax quinamiqui tlen inquichihuaj. Tojuanti nojquiya titlacame queja imojuanti. San tihualajque timechilhuise para monequi inquicajtehuase imotlaixcopincayohua huan imotiotzitzi tlen ax tleno inmechpalehuíaj. Monequi xijneltocaca Toteco tlen nelía yoltoc, tlen quichijqui elhuicactli, tlaltepactli, nochi hueyi atl, huan nochi tlamantli tlen ininpan itztoque. 
<span class="verse" id="AC14_16">16&#160;</span>Huejcajquiya Toteco Dios quincahuili nochi tlacame ma nemica queja quinpactiyaya. 
<span class="verse" id="AC14_17">17&#160;</span>Pero noja Toteco quinnextiliyaya ajqueya yajaya huan quinchihuiliyaya tlacame tlen cuali. Quichijqui ma huetzi atl huan ma onca pixquistli tlen cuali. Huan temacayaya nochi tlen monequiyaya para ma tlacuaca huan para ma yolpaquica. </div>
<div class='p'>
<span class="verse" id="AC14_18">18&#160;</span>Huan yonque Pablo quinilhui nochi ni tlajtoli, noja quinequiyayaj quinmictise torojme para quinmacase queja se tlacajcahualistli. Ica ohui quintzacuilijque para ma ax quichihuaca. </div>
<div class='p'>
<span class="verse" id="AC14_19">19&#160;</span>Pero teipa ajsicoj sequin tlayacanca israelitame tlen hualajtoyaj altepetini Antioquía huan Iconio campa Pablo huan Bernabé cholojtejtoyaj. Huan tlahuel quinajcomanque nopa miyac tlacame ipan Listra huan san sejco quitepachojque Pablo. Huan moilhuijque ya mictoya, huajca quihuahuatatzque altepeteno huan quicajtejque. 
<span class="verse" id="AC14_20">20&#160;</span>Pero nopa tlaneltocani quiyahualocoj Pablo, huan nimantzi mejqui huan sampa calaquito ipan nopa altepetl. Huan tonili Pablo huan Bernabé quisque Listra huan yajque altepetl Derbe. </div>
<div class='p'>
<span class="verse" id="AC14_21">21&#160;</span>Huan tepohuilijque itlajtol Toteco nepa Derbe, huan miyac quineltocaque Jesús. Huan teipa Pablo huan Bernabé mocuepque Listra, Iconio, huan Antioquía. 
<span class="verse" id="AC14_22">22&#160;</span>Huan ipan nopa altepetini quinyolchicajque nopa tlaneltocani huan quinfuerzajmacaque para más ma motemachijtinemica ipan Tohueyiteco, quinilhuijque: “Monequi tijpanotiyase miyac trabajojyotl nica, huan teipa ticalaquise campa Toteco tlanahuatía.” </div>
<div class='p'>
<span class="verse" id="AC14_23">23&#160;</span>Huan Pablo huan Bernabé quintlapejpenijque huehue tlaca tlaneltocani campa hueli ipan sesen tlasentilistli tlen tlaneltocani. Huan mosajque, huan momaijtojque ininhuaya huan quincajque imaco Toteco tlen ipan motemachijtoyaj. </div>
<div class='s'>Pablo huan Bernabé mocuepque Antioquía ipan tlali Siria </div>
<div class='p'>
<span class="verse" id="AC14_24">24&#160;</span>Teipa Pablo huan Bernabé quisque nepa huan panoque ipan tlali Pisidia huan ajsitoj tlali Panfilia. 
<span class="verse" id="AC14_25">25&#160;</span>Huan tepohuilijque itlajtol Toteco ipan altepetl Perge huan teipa yajque altepetl Atalia. 
<span class="verse" id="AC14_26">26&#160;</span>Nepa calajque ipan barco huan mocuepque ipan altepetl Antioquía ipan tlali Siria campa nopa tlaneltocani achtohuiya quintlapejpenijtoyaj huan quincajtoyaj imaco Toteco tlen hueyi iyolo tohuaya para ma quichihuaca nopa tequitl para tepohuilise tlen Cristo tlen ama quitlamichijtoyajya. 
<span class="verse" id="AC14_27">27&#160;</span>Huan quema Pablo huan Bernabé ajsitoj Antioquía, mosentilijque nopa tlaneltocani nopona. Huan Pablo huan Bernabé quinpohuilijque nochi tlen Toteco quichijtoya ica inijuanti Huan quinilhuijque quejatza quitlapojqui puerta para tlacame tlen ax israelitame ma nojquiya quineltocaca Jesús. 
<span class="verse" id="AC14_28">28&#160;</span>Huan mocajque Antioquía ininhuaya nopa tlaneltocani para miyac tonali.  </div>
<div class='psalmlabel' id='AC15_0'> 15</div>
<div class='s'>Nopa tlanechicoli ipan Jerusalén </div>
<div class='p'>
<span class="verse" id="AC15_1">1&#160;</span>Huan quema Pablo huan Bernabé noja itztoyaj nepa Antioquía ipan tlali Siria, ajsicoj sequin tlacame tlen hualajque estado Judea. Inijuanti pejque quinmachtíaj nopa tlaneltocani para tlacame tlen ax israelitame ax huelis momaquixtise tlen inintlajtlacol intla ax motequilise nopa tlanescayotl tlen itoca circuncisión ipan inintlacayo queja tlamachti Moisés. 
<span class="verse" id="AC15_2">2&#160;</span>Huan Pablo huan Bernabé chicahuac quincamahuijque nopa tlacame para ax melahuac inintlamachtil. Huajca nopa tlaneltocani nepa Antioquía moilhuijque para elisquía cuali intla Pablo huan Bernabé ininhuaya sequinoc tlacame ma yaca hasta altepetl Jerusalén para quincamahuitij nopa tlayolmelahuani huan huehue tlacame tlen tlaneltocani, huan san sejco quisencahuase ni tlamantli. </div>
<div class='p'>
<span class="verse" id="AC15_3">3&#160;</span>Huajca nopa tlasentilistli tlen tlaneltocani ipan Antioquía quintitlanque Pablo huan Bernabé huan nopa sequinoc tlacame ma yaca. Huan inijuanti quisque huan panotiyajque tlaltini Fenicia huan Samaria. Huan quinyolmelajque tlaneltocani nopona para tlacame tlen ax israelitame quicajtehuayayaj inintlamachtil tlen huejcajquiya huan quineltocayayaj Jesús. Huan nochi tlaneltocani nepa pajque miyac quema quicajque ni tlajtoli. </div>
<div class='p'>
<span class="verse" id="AC15_4">4&#160;</span>Teipa Pablo huan Bernabé ajsitoj Jerusalén huan nopa tlasentilistli tlen tlaneltocani nepa, huan nopa tlayolmelahuani huan huehue tlacame quinselijque ica paquilistli. Huan Pablo huan Bernabé quinpohuilijque nochi tlen Toteco quinpalehuijtoya ma quichihuaca ica tlen ax israelitame. 
<span class="verse" id="AC15_5">5&#160;</span>Pero moquetzque ipan nopa tlasentilistli sequin fariseos tlen quineltocaque Jesús huan quiijtojque para monequi tlen ax israelitame ma motequilica nopa tlanescayotl tlen itoca circuncisión huan nojquiya monequi quintoquilise itlanahuatil Moisés para Toteco quinmaquixtis tlen inintlajtlacolhua. </div>
<div class='p'>
<span class="verse" id="AC15_6">6&#160;</span>Huajca nochi tlayolmelahuani huan huehue tlacame tlen tlaneltocani mosentilijque ininselti para quisencahuase nopa tlamantli. 
<span class="verse" id="AC15_7">7&#160;</span>Huan monajnanquilijque para miyac hora, huan teipa Pedro moquetzqui huan quinilhui: </div>
<div class='p'>―Noicnihua, inquimatij quejatza huejcajquiya Tohueyiteco nechtlapejpeni na ma niquinilhui tlacame tlen ax israelitame itlajtol Toteco para huelis quineltocase. 
<span class="verse" id="AC15_8">8&#160;</span>Huan Toteco yajaya tlen quiixmati ininyolo nochi tlacame quinexti para quinselijtoya nopa tlacame tlen ax israelitame pampa nojquiya quinmacac Itonal queja techmacac tiisraelitame achtohuiya. 
<span class="verse" id="AC15_9">9&#160;</span>Yajaya quinchihuili san se queja techchihuili tojuanti, huan quinyolpajpajqui quema quineltocaque Jesús. 
<span class="verse" id="AC15_10">10&#160;</span>Huajca ¿para tlen ax inquiselíaj tlen Toteco quinchihuili? ¿Para tlen inquinequij para nopa tlaneltocani tlen ax israelitame ma quintoquilica nopa miyac tlanahuatili tlen tlahuel ohui tlen niyon tojuanti, niyon tohuejcapan tatahua, ax tihuelque tijtoquilijque? 
<span class="verse" id="AC15_11">11&#160;</span>Tijmatij para hueyi iyolo Toteco ica nochi tojuanti. Huan Toteco techtlajtlacolquixti tiisraelitame huan tlen ax israelitame quema tijneltocaque Tohueyiteco Jesús. </div>
<div class='p'>
<span class="verse" id="AC15_12">12&#160;</span>Huajca nochi nopa tlaneltocani ayoc tleno más quiijtojque. San más quitlacaquilijque quema Bernabé huan Pablo pejque quinpohuilíaj quejatza Toteco Dios quinpalehuijtoya quichihuase huejhueyi tlanescayotl huan chicahualnescayotl iniixtla nopa tlacame tlen ax israelitame. 
<span class="verse" id="AC15_13">13&#160;</span>Huan quema Pablo huan Bernabé tlanque camatij, Jacobo quiijto: </div>
<div class='p'>―Noicnihua, xitechtlacaquilica. 
<span class="verse" id="AC15_14">14&#160;</span>Simón Pedro ya techilhuijtoc queja Toteco achtohuiya pejqui quinnotza tlacame tlen ax israelitame para quiniyocaquixtis sequin inijuanti para quihueyichihuase. 
<span class="verse" id="AC15_15">15&#160;</span>Huan tlacame tlen ax israelitame monequi quiixmatise Toteco para quitlamiltis tlen itiocamanalojcahua Toteco huejcajquiya quiijcuilojque para teipa panosquía Pampa huejcajquiya Toteco quiijto: </div>
<div class='q'>
<span class="verse" id="AC15_16">16&#160;</span>‘Quema tlamis nochi ni tlamantli, </div>
<div class='q'>teipa na nimocuepas huan sampa nijsencahuas campa David tlanahuatiyaya tlen ama eltoc queja se cali tlen huetztoc. </div>
<div class='q'>Quena, yonque sosolijtoc campa David tlanahuati, </div>
<div class='q'>nijcualtlalis huan nijsencahuas queja ipa eltoya para nopona nitlanahuatis. </div>
<div class='q'>
<span class="verse" id="AC15_17">17&#160;</span>Para nopa israelitame tlen mocahuaj ma nechtemoca para nechixmatise, </div>
<div class='q'>ininhuaya nochi nopa tlacame tlen ax israelitame tlen niquiniyocatlalijtoc para noaxcahua. </div>
<div class='q'>
<span class="verse" id="AC15_18">18&#160;</span>Quej ni na niquijtohua, niimoTeco. </div>
<div class='q'>Na tlen nimechmatilti tlen huejcajquiya ni tlamantli tlen nijchihuas teipa.’ </div>
<div class='p'>
<span class="verse" id="AC15_19">19&#160;</span>Jacobo noja quincamahui huan quinilhui: </div>
<div class='p'>―Huajca na nimoilhuía ayoc tiquincuatotonise tlen ax israelitame tlen quinequij quitoquilise Tohueyiteco. 
<span class="verse" id="AC15_20">20&#160;</span>Cuali tiquintlajcuilhuise huan tiquinilhuise ma ax quicuaca tlacualistli tlen sequinoc quitlalijtoque iniixtla totiotzitzi. Huan ma ax quichihuaca tlamantli ihuaya se tlen ax ininnamic. Nojquiya ma ax quincuaca tlapiyalime tlen san quinquechpatzcatoque. Niyon ma ax quicuaca estli, 
<span class="verse" id="AC15_21">21&#160;</span>pampa tlen huejcajquiya huan hasta ama ipan sesen altepetl itztoque israelitame tlen tepohuilíaj itlanahuatil Moisés ipan sesen tonal para mosehuise huan inijuanti tlahuel quiijiyaj tlen quiij estli. </div>
<div class='p'>
<span class="verse" id="AC15_22">22&#160;</span>Huajca nochi tlayolmelahuani, huan nopa huehue tlacame huan nochi sequinoc tlaneltocani ipan nopa tlasentilistli ipan Jerusalén quiijtojque cualtitoc tlen quiijto Jacobo. Huan moilhuijque cuali para quintlapejpenise se ome tlacame ma yaca Antioquía ininhuaya Pablo huan Bernabé. Huan quintlapejpenijque ome tlacame tlen tlayacanayayaj, se itoca eliyaya Silas huan seyoc itoca eliyaya Judas tlen nojquiya itoca eliyaya Barsabás. 
<span class="verse" id="AC15_23">23&#160;</span>Huan ininhuaya quititlanque ni amatlajcuiloli tlen quej ni quiijto: </div>
<div class='b'> &#160; </div>
<div class='q'>Tojuanti titlayolmelahuani huan tihuehue tlacame tlen tlaneltocani nica ipan Jerusalén timechtlajcuilhuíaj ica ni amatlajcuiloli. </div>
<div class='q'>Timechtlajpalohuaj imojuanti intoicnihua tlen ax inisraelitame nepa ipan altepetl Antioquía huan ipan tlali Siria huan Cilicia. </div>
<div class='q'>
<span class="verse" id="AC15_24">24&#160;</span>Tijcactoque sequin tlacame quisque nica huan yajque nepa huan inmechcuatotonijque huan inmechmacaque cuesoli ica tlen inmechilhuiyayaj, pero xijmatica para tojuanti ax tiquintitlantoque. 
<span class="verse" id="AC15_25">25&#160;</span>Yeca san sejco tiquitaque cuali tiquintlapejpenisquíaj sequin tlacame ma yaca nepa ininhuaya Pablo huan Bernabé tlen tiquinicnelíaj miyac. 
<span class="verse" id="AC15_26">26&#160;</span>Inijuanti quipanotoque miyac tlaohuijcayotl hasta mopantijque nechca miquilistlii pampa quineltocaj [15:26 Ipampa itoca.] Tohueyiteco Jesucristo. 
<span class="verse" id="AC15_27">27&#160;</span>Huan ama timechtitlanilíaj Judas huan Silas para inmechilhuise tlen tiquijtojque nica. 
<span class="verse" id="AC15_28">28&#160;</span>Itonal Toteco technextilijtoc para ax cuali timechtlalilise miyac tlanahuatili tlen nelía ohui para inquineltoquilise. San timechilhuise ni tlanahuatili tlen más monequi: 
<span class="verse" id="AC15_29">29&#160;</span>Amo xijcuaca tlacualistli tlen sequinoc quitlalijtoque iixtla se totiotzi. Amo xijcuaca estli, niyon tlapiyalime tlen san quinquechpatzcatoque. Huan amo xijchihuaca tlamantli ihuaya se tlen ax imonamic. Intla inquichihuase nochi ni tlamantli, inquichihuase tlen cuali. </div>
<div class='q'>Xiitztoca ica cuali. </div>
<div class='b'> &#160; </div>
<div class='m'>Quej nopa quiijto nopa amatl. </div>
<div class='p'>
<span class="verse" id="AC15_30">30&#160;</span>Huajca quej ni nopa tlasentilistli ipan Jerusalén quintitlanque Pablo, Bernabé, Judas huan Silas hasta Antioquía. Huan mosentilijque nochi tlaneltocani tlen ejque nepa, huan quinmactilijque nopa amatlajcuiloli. 
<span class="verse" id="AC15_31">31&#160;</span>Huan nopa tlaneltocani ipan Antioquía quipojque huan nelía pajque ica tlen quiijcuilojtoyaj. 
<span class="verse" id="AC15_32">32&#160;</span>Huan pampa Judas huan Silas nojquiya eliyayaj tiocamanalohuani, inijuanti quincamahuijque nopa tlaneltocani miyac, huan quinyolchicajque huan quinmacaque más fuerza ipan Toteco. 
<span class="verse" id="AC15_33">33&#160;</span>Huajca Judas huan Silas mocajque ipan Antioquía se quentzi tonali, huan teipa nopa tlaneltocani quintitlanque ica paquilistli para ma mocuepaca Jerusalén ica nopa tlaneltocani tlen quintitlantoyaj. 
<span class="verse" id="AC15_34">34&#160;</span>Pero teipa Silas quinejqui mocahuas Antioquía. 
<span class="verse" id="AC15_35">35&#160;</span>Huan Pablo huan Bernabé nojquiya mocajque ipan Antioquía huan quinpalehuijque nopa sequinoc tlen tlamachtiyayaj huan tepohuiliyayaj itlajtol Tohueyiteco nepa. </div>
<div class='s'>Pablo ica ompa quinpaxaloto tlaneltocani campa hueli </div>
<div class='p'>
<span class="verse" id="AC15_36">36&#160;</span>Teipa panoc miyac tonali, huan Pablo quiilhui Bernabé: </div>
<div class='p'>―Ma tiyaca sampa, tiquinpaxalotij nochi tlen quineltocaque Jesús ipan sesen altepetl campa titepohuilijque itlajtol Toteco achtohuiya. Ma tiquitatij quejatza itztoque nopa tlaneltocani. </div>
<div class='p'>
<span class="verse" id="AC15_37">37&#160;</span>Huan Bernabé quinequiyaya quihuicas Juan Marcos ininhuaya, 
<span class="verse" id="AC15_38">38&#160;</span>huan Pablo ax quinequiyaya ma yohui Juan Marcos, pampa yaja quincajtejtoya ipan tlali Panfilia quema achtohui yajque ipan ojtli. Ax mocajqui ininhuaya ipan nopa tequitl. 
<span class="verse" id="AC15_39">39&#160;</span>Huajca Pablo huan Bernabé tlahuel monajnanquilijque ica ni tlamantli hasta moiyocacajque. Huan Bernabé quihuicac Juan Marcos huan calajque ipan barco huan yajque tlali Chipre. 
<span class="verse" id="AC15_40">40&#160;</span>Huan Pablo quitlapejpeni Silas ma yohui ihuaya. Huan nopa tlaneltocani tlen Antioquía quintlalijque imaco Toteco tlen hueyi iyolo para ma quintiochihuas. Huan teipa Pablo huan Silas quisque. 
<span class="verse" id="AC15_41">41&#160;</span>Huan Pablo huan Silas nejnentiyajque, huan panoque tlaltini Siria huan Cilicia huan quinyolchicajtiyajque sesen tlasentilistli tlen tlaneltocani.  </div>
<div class='psalmlabel' id='AC16_0'> 16</div>
<div class='s'>Timoteo yajqui ininhuaya Pablo huan Silas </div>
<div class='p'>
<span class="verse" id="AC16_1">1&#160;</span>Teipa Pablo huan Silas ajsitoj altepetl Derbe huan altepetl Listra campa itztoya se tlaneltocaquetl tlen itoca eliyaya Timoteo. Inana Timoteo elqui se israelita tlen quineltocatoya Jesús huan itata Timoteo ax eliyaya se israelita, yajaya se tlacatl griego. 
<span class="verse" id="AC16_2">2&#160;</span>Huan nochi tlaneltocani ipan Listra huan Iconio camatque cuali tlen Timoteo. 
<span class="verse" id="AC16_3">3&#160;</span>Huan Pablo quinequiyaya quihuicas Timoteo ihuaya para ma quipalehuis ipan itequi, pero achtohui quitequili nopa tlanescayotl tlen itoca circuncisión ipan itlacayo Timoteo. Pablo quichijqui pampa quimatiyaya itztoyaj miyac israelitame ipan nopa altepetini campa yohuiyayaj. Huan quinequiyaya ma quiselica Timoteo, huan nochi quimatque itata Timoteo eltoya se tlacatl griego. 
<span class="verse" id="AC16_4">4&#160;</span>Huan Pablo, Silas huan Timoteo panotiyohuiyayaj nochi nopa altepetini huan quinilhuijtiyohuiyayaj nopa tlaneltocani tlen quiijtojtoyaj nopa tlayolmelahuani huan huehue tlacame tlen itztoyaj ipan altepetl Jerusalén. 
<span class="verse" id="AC16_5">5&#160;</span>Huajca quinyolchicajque nopa tiopantini tlen tlaneltocani nepa huan quinmacaque más fuerza para quineltocase Toteco. Huan mojmostla Toteco quinmiyaquiliyaya más nopa tlacame tlen quineltocayayaj Jesús. </div>
<div class='s'>Pablo quiitac ipan temictli se Macedonia ejquetl </div>
<div class='p'>
<span class="verse" id="AC16_6">6&#160;</span>Itonal Toteco ax quincahuili Pablo huan ihuampoyohua ma tepohuilica itlajtol Toteco ipan tlali Asia ipan nopa tonali. Huajca panotiyajque ipan tlaltini Frigia huan Galacia para nopona tepohuilise itlajtol. 
<span class="verse" id="AC16_7">7&#160;</span>Teipa ajsitoj iteno tlali Misia huan moilhuiyayaj yasquíaj tlali Bitinia, pero Itonal Jesús ax quincahuili ma yaca. 
<span class="verse" id="AC16_8">8&#160;</span>Huajca panoque ipan tlali Misia huan ixtemotoj hasta altepetl Troas tlen mocahua nechca hueyi atl. 
<span class="verse" id="AC16_9">9&#160;</span>Nepa se tlayohua Pablo quiitac se tlanextili queja se temictli. Huan se tlacatl tlen ehua tlali Macedonia moquetzayaya inechca huan ica nochi iyolo quitlajtlaniyaya: “Nojquiya xihuala ipan notlal Macedonia huan xitechpalehuiqui.” 
<span class="verse" id="AC16_10">10&#160;</span>Huan quema Pablo quiitac ni tlamantli, nimantzi yajaya huan Silas huan na niLucas timocualchijchijque tiyase tlali Macedonia, pampa tijmatiyayaj Toteco technotzayaya nojquiya ma titepohuilitij itlajtol nepa. </div>
<div class='s'>Pablo huan Silas itztoque Filipos </div>
<div class='p'>
<span class="verse" id="AC16_11">11&#160;</span>Huan ticalajque ipan barco nepa ipan altepetl Troas huan tiyajque xitlahuac hasta nopa piltlaltzi Samotracia tlen mocahua tlatlajco ipan hueyi atl, huan tonili tiajsitoj altepetl Neápolis. 
<span class="verse" id="AC16_12">12&#160;</span>Huan teipa tiquisque huan tiyajque Filipos, se altepetl hueyi ipan tlali Macedonia tlen altepetl Roma quinahuatía. Huan timocajque nepa se quentzi tonali. </div>
<div class='p'>
<span class="verse" id="AC16_13">13&#160;</span>Ipan se tonal para mosiyajcahuase israelitame, tiquisque ipan nopa altepetl huan tiyajque hasta se atemitl campa israelitame momajtoyaj yohuij momaijtotij ica Toteco. Huan timosehuijque huan pejqui tiquincamahuíaj sequin sihuame tlen mosentilijtoyaj nepa. 
<span class="verse" id="AC16_14">14&#160;</span>Huan se sihuatl tlen techtlacaquiliyaya itoca Lidia huan ehua altepetl Tiatira. Yajaya eliyaya se yoyon namacaquetl tlen se cuali yoyomitl tlen moradojtic. Nopa sihuatl quihueyimatqui Toteco toDios tiisraelitame huan ipan nopa hora Toteco quitlapohuili iyolo para ma quimachili tlen Pablo tlamachtiyaya. 
<span class="verse" id="AC16_15">15&#160;</span>Huan Lidia ininhuaya nochi tlen itztoyaj ipan ichaj mocuaaltijque. Huan teipa Lidia techilhui: </div>
<div class='p'>―Inquimatij temachtli nijneltocatoc Jesús, huajca xihualaca, ximocahuaca nochaj. </div>
<div class='p'>Huan miyac huelta techtlajtlani hasta tiyajque timocahuatoj ichaj. </div>
<div class='p'>
<span class="verse" id="AC16_16">16&#160;</span>Huan se tonal tiyohuiyayaj campa timomajtoyaj timomaijtohuaj ica Toteco huan tijpantijque se ichpoca tlatequipanojquetl tlen quipixqui se fiero ajacatl tlen Axcualtlacatl tlen quimacac chicahualistli para ma teyolmelahua tlen panosquía teipa. Huan itecojhua nopa ichpocatl quitlantoyaj miyac tomi ica ya. 
<span class="verse" id="AC16_17">17&#160;</span>Huan nopa ichpocatl pejqui techtoquilijtinemi huan chicahuac quiijtohuayaya: </div>
<div class='p'>―Ni tlacame quitequipanohuaj Toteco Dios Tlen Más Quipiya Tlanahuatili. Inmechilhuíaj quejatza inmechmaquixtis tlen imotlajtlacolhua. </div>
<div class='p'>
<span class="verse" id="AC16_18">18&#160;</span>Huan queja nopa quichijqui miyac tonali. Huajca ica teipa Pablo mocueso ica ya huan icantlachixqui huan quiilhui nopa ajacatl tlen itztoya ipan itlacayo nopa ichpocatl: </div>
<div class='p'>―Nimitznahuatía ica itoca [16:18 Itequihuejcayo.] Jesucristo, xiquisa ipan ni ichpocatl. </div>
<div class='p'>Huan nimantzi nopa ajacatl quistejqui ipan itlacayo. </div>
<div class='p'>
<span class="verse" id="AC16_19">19&#160;</span>Huan quema itecohua quiitaque ayoc quipixqui nopa ajacatl para quinilhuis tlacame ininsuertes huan ayoc huelque quitlani tomi, quinitzquijque Pablo huan Silas huan quinhuicaque iniixtla tequihuejme ipan tequicali. 
<span class="verse" id="AC16_20">20&#160;</span>Huan quinixnextijque iniixtla nopa tequihuejme tlen más huejhueyi huan quinilhuijque: </div>
<div class='p'>―Ni israelitame quinajcomanaj miyac tlacame ipan toaltepe. 
<span class="verse" id="AC16_21">21&#160;</span>Tlamachtíaj miyac tlamantli tlen totlanahuatilhua tiromanos ax techcahuilíaj ma tijselica. </div>
<div class='p'>
<span class="verse" id="AC16_22">22&#160;</span>Huajca nochi nopa miyac tlacame nopona nojquiya motlalanque ipampa Pablo huan Silas. Huan nopa tequihuejme tlanahuatijque ma quinquixtilica ininyoyo, huan ma quinhuitequica ica cuahuitl. 
<span class="verse" id="AC16_23">23&#160;</span>Huan quema ya tlantoyaj quinhuitequij miyac, quintzajque huan tlanahuatijque ma quinmocuitlahuica miyac para ax cholose. 
<span class="verse" id="AC16_24">24&#160;</span>Huajca nopa tetzajquetl quincalaqui ipan nopa cuarto tlen más calijtic huan más temachtli ipan tlatzactli. Huan quinilpijque iniicxiquechtla tlatlajco ome huejhueyi cuahuitl. </div>
<div class='p'>
<span class="verse" id="AC16_25">25&#160;</span>Huan ica tlajco yohual Pablo huan Silas momaijtohuayayaj huan huicayayaj tiohuicatl huan quintlacaquiliyayaj nopa sequinoc tlacame tlen itztoyaj ipan nopa tlatzactli ininhuaya. 
<span class="verse" id="AC16_26">26&#160;</span>Huan nimantzi tlahuel mojmolini tlali huan mojmolini hasta itzinpehualtil nopa tlatzactli. Huan ipan nopa tlalochtli tlapojque nochi ipuertas nopa tlatzactli huan huetzqui nochi tepos mecatl tlen ica ilpitoyaj nochi tlen tzactoyaj nopona. 
<span class="verse" id="AC16_27">27&#160;</span>Huan isac nopa tetzajquetl, huan quiitac tlapojtoc nochi puertas huan quiquixti imachete para momictis. Moilhuiyaya cholojtoyaj nochi tlatzacme. 
<span class="verse" id="AC16_28">28&#160;</span>Huajca Pablo chicahuac tzajtzic huan quiilhui: “Amo ximomicti. Nochi tiitztoque nica.” </div>
<div class='p'>
<span class="verse" id="AC16_29">29&#160;</span>Huan nopa tetzajquetl tlajtlanqui se tlahuili huan motlalo más calijtic hasta campa itztoyaj Pablo huan Silas. Huan motlancuaquetzqui huihuipicayaya iniixtla. 
<span class="verse" id="AC16_30">30&#160;</span>Teipa quinquixti más calteno huan quintlajtlani: </div>
<div class='p'>―Tates, ¿tlaque monequi nijchihuas para nimomaquixtis tlen notlajtlacolhua? </div>
<div class='p'>
<span class="verse" id="AC16_31">31&#160;</span>Huan quinanquilijque: </div>
<div class='p'>―Xijneltoca Tohueyiteco Jesucristo huan yajaya mitzmaquixtis, ta huan nochi mochampoyohua. </div>
<div class='p'>
<span class="verse" id="AC16_32">32&#160;</span>Huajca Pablo huan Silas yajque quinilhuijque itlajtol Toteco nochi tlen itztoyaj ichaj nopa tetzajquetl. 
<span class="verse" id="AC16_33">33&#160;</span>Huan ica tlajco yohual nopa tetzajquetl quinhuicac huan quinpajpaquili campa quincocojtoyaj. Huan teipa Pablo huan Silas quincuaaltijque nopa tetzajquetl ihuaya nochi tlen itztoyaj ichaj. 
<span class="verse" id="AC16_34">34&#160;</span>Huan sampa quinhuicac Pablo huan Silas ichaj huan quintlamacato. Huan nopa tetzajquetl ihuaya ichampoyohua nelía pajque pampa quineltocaque Tohueyiteco Jesucristo. </div>
<div class='p'>
<span class="verse" id="AC16_35">35&#160;</span>Huan ica ijnaloc nopa huejhueyi tequihuejme quintitlanque policías para ma quiilhuitij nopa tetzajquetl ma quinmajcahua Pablo huan Silas. 
<span class="verse" id="AC16_36">36&#160;</span>Huajca nopa tetzajquetl quiilhui Pablo: </div>
<div class='p'>―Nopa tequihuejme nechilhuijtoque ma nimechmajcahua. Huajca ya huelis inquisase. Xiyaca ica cuali. </div>
<div class='p'>
<span class="verse" id="AC16_37">37&#160;</span>Pero Pablo quinilhui nopa policías: </div>
<div class='p'>―Inijuanti techhuitejque ica cuahuitl iniixtla nochi ni altepetl. Ax techtlajtlanijque tlaque panoc, san techtzajque. Ax quinamiqui tlen quichijque pampa tojuanti tiromanos. Huan ama quinequij ma tiyaca ixtacatzi, pero ax queja nopa tiyase. Ma hualaca nopa tequihuejme ma techquixtiquij. </div>
<div class='p'>
<span class="verse" id="AC16_38">38&#160;</span>Huajca nopa policías quinilhuitoj nopa huejhueyi tequihuejme tlen Pablo quiijto. Huan momajmatijque quema quicajque para Pablo huan Silas quipixque nopa tequihuejcayotl tlen Roma ehuani quipiyaj. 
<span class="verse" id="AC16_39">39&#160;</span>Huajca nopa tequihuejme yajque campa tlatzactli huan quintlajtlanitoj tlapojpolhuili Pablo huan Silas ica tlen quinchihuilijtoyaj. Huan quinquixtijque ipan tlatzactli huan ica cuali quintlajtlanijque ma quisaca inialtepe. </div>
<div class='p'>
<span class="verse" id="AC16_40">40&#160;</span>Huajca quema Pablo huan Silas quistejque ipan tlatzactli, yajque ichaj Lidia. Huan Pablo quinitac nochi tlaneltocani huan quinyolchicajqui ipan Toteco. Huan teipa quistejque.  </div>
<div class='psalmlabel' id='AC17_0'> 17</div>
<div class='s'>Tlacame moajcomanque ipan Tesalónica </div>
<div class='p'>
<span class="verse" id="AC17_1">1&#160;</span>Huan Pablo huan Silas panotiquisque ipan altepetini Anfípolis huan Apolonia huan teipa ajsitoj altepetl Tesalónica campa eltoya se israelita tiopamitl. 
<span class="verse" id="AC17_2">2&#160;</span>Huan Pablo calajqui ipan nopa tiopamitl queja momajtoya quichihua, huan sesen sábado para eyi samano quincamahuito israelitame tlen mosentilijque nepa. 
<span class="verse" id="AC17_3">3&#160;</span>Quinnextiliyaya ipan Itlajtol Toteco queja monequiyaya tlaijiyohuis nopa Cristo tlen Toteco quititlanisquía huan monequiyaya para yajaya miquis huan sampa moyolcuis. Huan quinilhui: </div>
<div class='p'>―Ni Jesús tlen nimechyolmelahua amantzi, yajaya nopa Cristo. </div>
<div class='p'>
<span class="verse" id="AC17_4">4&#160;</span>Huan quineltocaque Jesús sequin israelitame huan miyac griego tlacame tlen quitlepanitaj Toteco. Nojquiya quineltocaque miyac griega sihuame tlen tominpixque huan nochi pejque nejnemij ica Pablo huan Silas. 
<span class="verse" id="AC17_5">5&#160;</span>Huajca nopa israelitame tlen ax quineltocatoyaj Toteco pejque quinxicohuaj. Huan quinhuicaque sequin ax cuajcualme tlen nochipa mosehuiyayaj tianquis, huan ica inijuanti quinajcomanque nochi tlen itztoyaj ipan altepetl Tesalónica. Huan miyac tlacame mosentilijque. Huan teipa nochi yajque ichaj Jasón para quintemotij Pablo huan Silas huan quinquixtise iniixtla nochi nopa tlacame. 
<span class="verse" id="AC17_6">6&#160;</span>Pero ax quinpantijque. Yeca quinquixtijque Jasón ininhuaya sequinoc tlaneltocani, huan quinhuahuatatzque iniixtla nopa tequihuejme tlen nopa altepetl huan tzajtzique: </div>
<div class='p'>―Ni tlacame tlen quiajcomantoque nochi tlaltepactli ya hualajque nica nojquiya. 
<span class="verse" id="AC17_7">7&#160;</span>Huan ni Jasón quinselijtoc ipan ichaj. Inijuanti quihuejcamajcajtoque totlanahuatijca César. Quiijtohuaj itztoc seyoc tlanahuatijquetl tlen más hueyi tlen itoca Jesús. </div>
<div class='p'>
<span class="verse" id="AC17_8">8&#160;</span>Huan quinajcomanque nopa tequihuejme huan tlacame tlen itztoyaj nepa ica tlen quiijtojque. 
<span class="verse" id="AC17_9">9&#160;</span>Huajca nopa tequihuejme quifuerzajhuijque Jasón huan nopa sequinoc tlaneltocani ma quitlaxtlahuica se tomi huan quinilhuijque quincuepilisquíaj teipa intla monextisquíaj ipan nopa tonal quema quintlajtolsencahuasquíaj. Huan teipa quincahuilijque ma yaca ininchajchaj. </div>
<div class='s'>Pablo huan Silas yajque Berea </div>
<div class='p'>
<span class="verse" id="AC17_10">10&#160;</span>Huan nopa tlayohua nopa tlaneltocani nepa Tesalónica quintitlanque Pablo huan Silas hasta altepetl Berea, huan quema ajsitoj Berea, yajque campa nopa israelita tiopamitl. 
<span class="verse" id="AC17_11">11&#160;</span>Nopa israelitame nepa Berea quipixque más tlapojtoc inintlalnamiquilis que tlacame ipan Tesalónica, pampa quitlacaquilijque itlajtol Toteco ica paquilistli huan teipa mojmostla quitemohuayayaj ipan Itlajtol Toteco para quimatise intla melahuac tlen Pablo quinilhui o axtle. 
<span class="verse" id="AC17_12">12&#160;</span>Huajca miyac nopa israelitame quineltocaque Jesús. Nojquiya quineltocaque miyac sihuame huan tlacame griegos tlen tlahuel tlapijpixtoyaj. 
<span class="verse" id="AC17_13">13&#160;</span>Pero sequin israelitame ipan altepetl Tesalónica quicajque para Pablo tepohuiliyaya itlajtol Toteco nepa altepetl Berea. Huajca yajque Berea huan nepa nojquiya quinajcomanque tlacame. 
<span class="verse" id="AC17_14">14&#160;</span>Huajca nimantzi nopa tlaneltocani ipan Berea quititlanque Pablo ma yohui hasta iteno hueyi atl, huan san Silas huan Timoteo mocajque ipan Berea. 
<span class="verse" id="AC17_15">15&#160;</span>Huan sequin tlaneltocani yajque ihuaya Pablo huan quicahuatoj hasta altepetl Atenas. Huan Pablo quinilhui ma quinilhuitij Silas huan Timoteo ma moisihuiltica para yase hasta Atenas para quipantise nepa. Huan nopa tlaneltocani mocuepque Berea. </div>
<div class='s'>Pablo itztoc altepetl Atenas </div>
<div class='p'>
<span class="verse" id="AC17_16">16&#160;</span>Quema Pablo quinchixtoya nepa ipan altepetl Atenas, nelía mocueso pampa nochi tlacame nepa quinhueyichihuayayaj miyac tlaixcopincayome huan totiotzitzi tlen quinchijtoyaj. 
<span class="verse" id="AC17_17">17&#160;</span>Huajca yajqui ipan nopa israelita tiopamitl mojmostla para quincamahuis israelitame huan tlacame tlen ax israelitame tlen quitlepanitaque Toteco tiisraelitame. Nojquiya mojmostla quincamahui tlen quinpantiyaya ipan tianquis. 
<span class="verse" id="AC17_18">18&#160;</span>Huan Pablo quincamahui sequin tlalnamijca tlamachtiani tlen inintoca epicúreos huan estoicos, huan quema quicajque tlen quiijtojque, sequin quiijtohuayayaj: </div>
<div class='p'>―¿Tlaque quinequi techilhuis ni tlacatl tlen camati miyac? </div>
<div class='p'>Sequinoc quiijtohuayayaj: </div>
<div class='p'>―Quinequi techilhuis tlen sequinoc totiotzitzi. </div>
<div class='p'>Quiijtojque ni pampa Pablo quinilhuijtoya tlen Jesús huan quejatza moyolcuitoya. 
<span class="verse" id="AC17_19">19&#160;</span>Huajca quihuicaque Pablo ipan se tepetl tlen itoca Areópago campa tlacame momajtoyaj mosentilíaj para mocamahuise huan nepa quiilhuijque: </div>
<div class='p'>―Xitechilhui tlaque quiijtosnequi ni tlamachtili yancuic tlen titechilhuía, 
<span class="verse" id="AC17_20">20&#160;</span>pampa titlamachtía tlamantli tlen ax quema tijcactoque huan tijnequij tijmatise cuali tlaque quiijtosnequi. </div>
<div class='p'>
<span class="verse" id="AC17_21">21&#160;</span>Huan nochi Atenas ehuani huan tlen paxalohuaj nepa san quinpactiyaya camatise huan quicaquise tlamantli tlen yancuic. </div>
<div class='p'>
<span class="verse" id="AC17_22">22&#160;</span>Huajca Pablo moquetzqui tlatlajco inijuanti ipan nopa tepetl Areópago huan quinilhui: “InAtenas ehuani, niquita tlahuel inquintlepanitaj imotlaixcopincayohua huan imototiotzitzi. 
<span class="verse" id="AC17_23">23&#160;</span>Quema ninemiyaya, nijtlachiliyaya nochi nopa tlaixpamitl tlen inquinchijtoque para inquinhueyichihuase. Huan nijpanti se tlaixpamitl campa eltoc ni tlajtoli: ‘Para nopa tecojtli tlen aya tiquixmatij.’ Huajca ama nijnequi nimechilhuis tlen yajaya tlen inquitlepanitaj yonque aya inquiixmatij. </div>
<div class='p'>
<span class="verse" id="AC17_24">24&#160;</span>“Yajaya Toteco Dios tlen quichijqui tlaltepactli huan nochi tlamantli tlen onca ipani. Quinahuatía nochi elhuicactli huan tlaltepactli. Yajaya ax mocahua ipan se tiopamitl tlen tlamachijchihuali. 
<span class="verse" id="AC17_25">25&#160;</span>Ax tleno huelis tijchihuase para ya, pampa yajaya ax tleno quipolohua. Iselti quinmaca yolistli nochi tlen itztoque. Quena, yajaya quichihua para nochi tlen titlaijiyotilanaj ma titlaijiyotilanaca. </div>
<div class='p'>
<span class="verse" id="AC17_26">26&#160;</span>“Yajaya quinchijqui nochi tlamantli tlacame ipan nochi tlaltini ipan ni tlaltepactli ica san se inieso pampa hualajque tlen san se tlacatl. Nojquiya quitlapejpeni quema tlacatisquíaj nochi tlacame huan quitlapejpeni hasta campa ontlami ininnepantipa. 
<span class="verse" id="AC17_27">27&#160;</span>Toteco quinchijqui tlacame para ma quitemoca ya para quiixmatise, yonque eltoc queja ica yolic quimatemohuaj para quipantise. Pero nelía yajaya itztoc nechca sesen tojuanti. 
<span class="verse" id="AC17_28">28&#160;</span>Pampa ica itlapalehuil Toteco tiitztoque, tinejnemij huan tijchihuaj nochi tlen tijnequij. Eltoc queja sequin tlajcuilohuani nica ipan imotlal quiijcuilojtoque: ‘Tojuanti tiiteipa ixhuihua Toteco.’ 
<span class="verse" id="AC17_29">29&#160;</span>Huajca pampa tiiteipa ixhuihua Toteco, ax cuali para timoilhuise para Toteco Dios nesi queja se tlaixcopincayotl o se tlamantli tlen tlacame quichihuaj ica oro, o plata o tetl. Tlacame san quichihuaj se tlaixcopincayotl queja moyolilhuíaj itlachiyalis Toteco. 
<span class="verse" id="AC17_30">30&#160;</span>Huejcajquiya Toteco ax quichihuili cuenta tlen tlacame quichihuayayaj pampa quimatqui ax quimachiliyayaj tlen ya. Pero ama Toteco quinnahuatía nochi tlacame campa hueli ma moyolcuepaca huan ma quincahuaca nopa tlaixcopincayome para quitoquilise san ya. 
<span class="verse" id="AC17_31">31&#160;</span>Pampa Toteco Dios quitlalijtoc se tonal quintlajtolsencahuas nochi tlacame queja xitlahuac ica se tlacatl, yajaya Jesús tlen quitlapejpenijtoc. Huan Toteco quiyoliti Jesús quema mictoya para technextilis nelía yajaya yoltoc huan itztoya tlen quintlajtolsencahuas nochi tlacame.” </div>
<div class='p'>
<span class="verse" id="AC17_32">32&#160;</span>Huan quema nopa altepetl Atenas ehuani quicajque quejatza Jesús moyolcuic quema ya mictoya, sequin san pejque quipinajtíaj, pero sequinoc quiilhuijque: </div>
<div class='p'>―Tijnequij xitechcamahuis más tlen ni tlamantli ipan seyoc tonal. </div>
<div class='p'>
<span class="verse" id="AC17_33">33&#160;</span>Huajca Pablo quincajtejqui. 
<span class="verse" id="AC17_34">34&#160;</span>Huan sequin tlen itztoyaj nepa quineltocaque Jesús, huan yajque ihuaya. Se tlen quineltocac itztoya se tlacatl tlen itoca Dionisio. Dionisio eliyaya se tequihue huan yajaya ica sequinoc tlasencajqui tlaque tlasentilistli mochihuas ipan nopa tepetl Areópago campa nochi momajtoyaj mosentilíaj. Nojquiya quineltocac se sihuatl tlen itoca eliyaya Dámaris huan sequinoc tlacame.  </div>
<div class='psalmlabel' id='AC18_0'> 18</div>
<div class='s'>Pablo itztoya ipan Corinto </div>
<div class='p'>
<span class="verse" id="AC18_1">1&#160;</span>Teipa Pablo quisqui altepetl Atenas huan yajqui altepetl Corinto. 
<span class="verse" id="AC18_2">2&#160;</span>Nepa quipanti se israelita tlacatl tlen itoca eliyaya Aquila tlen ejqui tlali Ponto huan yajqui quipaxaloto ichaj. Aquila ihuaya isihua Priscila yancuic hualajtoyaj tlen altepetl Roma ipan tlali Italia pampa Tlanahuatijquetl Claudio ipan Roma tlanahuati ma quisaca ipan ialtepe nochi israelitame. 
<span class="verse" id="AC18_3">3&#160;</span>Huan Pablo quimatiyaya quejatza quiijtzomas tilahuac yoyomitl para quichihuas yoyon caltini. Huan Aquila ihuaya isihua nojquiya san se tequitl quichihuayayaj. Yeca Pablo mocajqui ininchaj huan tequitque san sejco. 
<span class="verse" id="AC18_4">4&#160;</span>Huan ipan sesen sábado Pablo yajqui ipan nopa israelita tiopamitl huan quincamahuiyaya israelitame huan griegos tlen mosentiliyayaj nepa para ma quineltocaca Jesús. </div>
<div class='p'>
<span class="verse" id="AC18_5">5&#160;</span>Pero quema Silas huan Timoteo ajsicoj ipan Corinto tlen tlali Macedonia, Pablo quicajqui itequi para quichihuas yoyon caltini huan san tepohuili itlajtol Toteco mojmostla. Quinilhuiyaya israelitame ica chicahualistli para Jesús nelía itztoya nopa Cristo tlen Toteco quititlanqui. 
<span class="verse" id="AC18_6">6&#160;</span>Pero quema nopa israelitame ax quiselijque itlajtol huan quitlaijilhuijque, Pablo san quitzejtzelo iyoyo para quinnextilis quincajtehuayaya, huan quinilhui: </div>
<div class='p'>―Imotlajtlacol imojuanti intla inmiquise huan inyase mictla. Ax notlajtlacol na, pampa ya nimechilhui tlen melahuac tlen inmechmanahuijtosquía. Ama huan teipa san niquincamahuiti tlacame tlen ax israelitame. </div>
<div class='p'>
<span class="verse" id="AC18_7">7&#160;</span>Huan Pablo quincajtejqui huan yajqui ichaj se tlacatl tlen ax israelita. Yajaya itoca eliyaya Justo huan quitlepanitac Toteco miyac. Huan quipixtoya ichaj nechca nopa israelita tiopamitl. 
<span class="verse" id="AC18_8">8&#160;</span>Huan Crispo, se tlayacanquetl ipan inintiopa israelitame, nojquiya quineltocac Toteco ihuaya nochi ichampoyohua. Huan miyac tlacame nepa Corinto quicajque itlajtol Pablo huan quineltocaque huan mocuaaltijque. 
<span class="verse" id="AC18_9">9&#160;</span>Huan se tlayohua Tohueyiteco quiilhui Pablo ipan se tlanextili queja se temictli: “Amo ximajmahui. Xitepohuilijtinemi tlen na huan amo xijcahua. 
<span class="verse" id="AC18_10">10&#160;</span>Na niitztoc mohuaya, huan axaca huelis mitzchihuilis tleno, pampa niquinpiya miyac tlacame ipan ni altepetl tlen nechneltocase.” </div>
<div class='p'>
<span class="verse" id="AC18_11">11&#160;</span>Huajca Pablo mocajqui altepetl Corinto para se xihuitl huan tlajco tlamachtiyaya itlajtol Toteco. </div>
<div class='p'>
<span class="verse" id="AC18_12">12&#160;</span>Teipa ipan nopa tonali quema Galión elqui gobernador ipan tlali Acaya, mosentilijque sequin israelitame tlen quicocolijque Pablo. Quiitzquijque huan quihuicaque iixtla Galión para quiteilhuise. 
<span class="verse" id="AC18_13">13&#160;</span>Huan quiilhuijque: </div>
<div class='p'>―Ni tlacatl quinmachtía tlacame ma quihueyichihuaca Toteco, pero ax queja totlanahuatilhua quiijtohuaj ma tijchihuaj. </div>
<div class='p'>
<span class="verse" id="AC18_14">14&#160;</span>Huan quema Pablo pehuayaya camatis, Galión achtohui quinilhui israelitame: </div>
<div class='p'>―Intla inquiteilhuisquíaj ni tlacatl ica se hueyi tlaixpanoli o se tlamantli tlen fiero quichijtoc, huajca notequi para nimechcaquis. 
<span class="verse" id="AC18_15">15&#160;</span>Pero ax queja nopa quichijtoc. San incualanij pampa tlamachtía tlen ax queja quiijtohuaj imotlanahuatilhua, huajca xijsencahuaca imoseltitzi nopa tlamantli. Ax notequi para nijsencahuas tlamantli queja nopa. </div>
<div class='p'>
<span class="verse" id="AC18_16">16&#160;</span>Huan quintotocac tlen nopa tequicali. 
<span class="verse" id="AC18_17">17&#160;</span>Huan miyac tlen ax israelitame quiitzquijque Sóstenes, nopa tlayacanquetl tlen israelita tiopamitl nepa. Huan quimaquilijque iixtla Gobernador Galión, pero yajaya ax quichihuili cuenta. </div>
<div class='s'>Pablo mocuepqui Antioquía </div>
<div class='p'>
<span class="verse" id="AC18_18">18&#160;</span>Pablo mocajqui altepetl Corinto miyac más tonali huan teipa quinnahuatijtejqui nopa tlaneltocani, huan yajque ipan nopa hueyi barco ininhuaya Aquila huan Priscila hasta tlali Siria. Ipan Cencrea Pablo motzoncalxintoyaya pampa tlanqui quichihua tlen quitencahuilijtoya Toteco quichihuasquía queja israelitame momajtoque quichihuaj. Huan teipa calajque ipan barco huan yajque tlali Siria. 
<span class="verse" id="AC18_19">19&#160;</span>Huan quema ajsitoj altepetl Éfeso, Pablo quincajqui Aquila huan Priscila. Huan Pablo yajqui ipan nopa israelita tiopamitl huan quincamahui nopa israelitame tlen mosentilijtoyaj. 
<span class="verse" id="AC18_20">20&#160;</span>Huan nopa israelitame quinequiyayaj Pablo ma mocahua más tonali ipan Éfeso huan yajaya quinilhui para axtle. 
<span class="verse" id="AC18_21">21&#160;</span>San quinnahuatijtejqui huan quinilhui: “Monequi niitztos ipan Jerusalén para nopa Pascua Ilhuitl, pero teipa nimocuepasanoc intla Toteco quinequis.” </div>
<div class='p'>Huan Pablo calajqui ipan se hueyi barco huan quisqui altepetl Éfeso. 
<span class="verse" id="AC18_22">22&#160;</span>Huan nopa barco nejnenqui ipan hueyi atl hasta Cesarea. Huan tlen nepa Pablo yajqui quinpaxalotoj nopa tlasentilistli tlen tlaneltocani ipan altepetl Jerusalén. Huan teipa nejnenqui hasta altepetl Antioquía. </div>
<div class='s'>Pablo ica expa yajqui para tepohuiliti Itlajtol Toteco campa hueli </div>
<div class='p'>
<span class="verse" id="AC18_23">23&#160;</span>Pablo mocajqui ipan altepetl Antioquía se quesqui tonali huan quisqui huan panotiyajqui ipan nopa tlaltini Galacia huan Frigia. Huan campa hueli quinyolchicajtinenqui nochi tlaneltocani tlen nepa itztoyaj. </div>
<div class='s'>Apolos tepohuili Itlajtol Toteco nepa Éfeso </div>
<div class='p'>
<span class="verse" id="AC18_24">24&#160;</span>Teipa ajsito altepetl Éfeso se israelita tlen itoca Apolos tlen ejqui altepetl Alejandría. Yajaya quipixqui miyac yajatili para camatis ica chicahualistli huan cuali quimatqui Itlajtol Toteco. 
<span class="verse" id="AC18_25">25&#160;</span>Sequinoc quimachtijtoyaj cuali quejatza iojhui Tohueyiteco Jesús. Huan ica paquilistli camatiyaya huan tlamachtiyaya xitlahuac ajqueya Jesús, pero san mocuaaltijtoya queja Juan tecuaalti achtohuiya. 
<span class="verse" id="AC18_26">26&#160;</span>Huan Aquila huan Priscila quicajque quema Apolos camatqui ica chicahualistli ipan nopa israelita tiopamitl. Huan teipa quihuicaque iyoca huan quiilhuijque Apolos quentzi más xitlahuac quejatza eltoc iojhui Toteco. 
<span class="verse" id="AC18_27">27&#160;</span>Huan Apolos quinequiyaya yas tlali Acaya, huan nopa tlaneltocani tlen altepetl Éfeso quiyolchijcajque ma yohui. Huan quiijcuilojque se amatlajcuiloli para quinilhuise tlaneltocani ipan Acaya ma quiselica. Huan Apolos ajsito nepa huan quinpalehui miyac tlacame tlen quineltocatoyaj Jesús pampa hueyi iyolo ininhuaya. 
<span class="verse" id="AC18_28">28&#160;</span>Huan ica chicahualistli Apolos tlanajnanquili tlamiyacapa ininhuaya israelitame campa miyac tlacame mosentilijtoyaj. Huan quinnextili ipan Itlajtol Toteco para Jesús nelía nopa Cristo tlen israelitame quichiyayayaj ma huala.  </div>
<div class='psalmlabel' id='AC19_0'> 19</div>
<div class='s'>Pablo itztoya ipan altepetl Éfeso </div>
<div class='p'>
<span class="verse" id="AC19_1">1&#160;</span>Huan quema Apolos noja itztoya ipan altepetl Corinto, Pablo panotiyajqui ipan pilaltepetzitzi ipan tepetini huan ajsito altepetl Éfeso. Nepa Pablo quinpanti sequin tlaneltocani, 
<span class="verse" id="AC19_2">2&#160;</span>huan quintlajtlani: </div>
<div class='p'>―¿Inquiselijque Itonal Toteco quema inquineltocaque? </div>
<div class='p'>Huan quinanquilijque: </div>
<div class='p'>―¡Axtle! Ax tijcactoque intla itztoc se Itonal Toteco. </div>
<div class='p'>
<span class="verse" id="AC19_3">3&#160;</span>Huan Pablo quintlajtlani: </div>
<div class='p'>―¿Ica ajqueya itequihuejcayo inmocuaaltijque? </div>
<div class='p'>Huan quinanquilijque: </div>
<div class='p'>―Elqui Juan tlen techcuaalti. </div>
<div class='p'>
<span class="verse" id="AC19_4">4&#160;</span>Huajca Pablo quinilhui: </div>
<div class='p'>―Juan quincuaalti tlacame tlen moyolcueptoyaj tlen inintlajtlacolhua. Quinilhuiyaya tlacame monequi quineltocase yaja tlen hualasquía teipa, quiijtosnequi Jesús. Yajaya tlen itztoc nopa Cristo tlen Toteco quiijto quititlanisquía. </div>
<div class='p'>
<span class="verse" id="AC19_5">5&#160;</span>Huajca quema nopa tlaneltocani quicajque ya ni, mocuaaltijque ica itoca [19:5 Ica itequihuejcayo.] Tohueyiteco Jesús. 
<span class="verse" id="AC19_6">6&#160;</span>Huan Pablo quintlalili ima ininpani huan Itonal Toteco calajqui ipan ininyolo. Huan camatque seyoc tlamantli tlajtoli tlen ax quema momachtijtoyaj. Huan nojquiya camatque queja tiocamanalohuani huan quiijtojque tlajtoli tlen Toteco quinmacac. 
<span class="verse" id="AC19_7">7&#160;</span>Huan itztoyaj queja majtlactli huan ome tlacame tlen quineltocaque Jesús nopona. </div>
<div class='p'>
<span class="verse" id="AC19_8">8&#160;</span>Huan para eyi metztli Pablo yohuiyaya israelita tiopamitl huan ica chicahualistli tepohuiliyaya itlajtol Toteco huan quinilhuiyaya tlen itlanahuatilis. 
<span class="verse" id="AC19_9">9&#160;</span>Pero sequin nopa israelitame moyoltetilijque huan ax quineltocaque. Quitlaijilhuijque iojhui Toteco iniixtla nochi nopa miyac tlacame tlen mosentilijtoyaj para ma ax quineltocaca. Yeca Pablo quincajtejqui huan yajqui ininhuaya tlen quineltocatoyaj huan pejqui quinmachtía mojmostla ipan icaltlamachtil Tiranno. 
<span class="verse" id="AC19_10">10&#160;</span>Nepa Pablo tlamachti para ome xihuitl huan yeca nochi israelita huan griego tlacame ipan tlali Asia quicajque nopa tlajtoli tlen Jesucristo. 
<span class="verse" id="AC19_11">11&#160;</span>Huan Toteco quimacac Pablo chicahualistli ma quichihua huejhueyi chicahualnescayotl. 
<span class="verse" id="AC19_12">12&#160;</span>Hasta tlacame quicuiyayaj payos o yoyontini tlen quitoxontoya itlacayo Pablo huan quihuicayayaj campa cocoyani huan campa tlen quinpixtoyaj iajacahua Axcualtlacatl huan nopa cocoyani mochicahuayayaj huan nopa ajacame quisayayaj. </div>
<div class='p'>
<span class="verse" id="AC19_13">13&#160;</span>Huajca itztoyaj sequin israelitame tlen nejnentinemiyayaj campa hueli para quinquixtilise iajacahua Axcualtlacatl. Huan inijuanti nojquiya quinejque quitequihuise itoca Tohueyiteco Jesús para quinquixtise huan huajca pejque quinilhuíaj ajacame: “Timitznahuatíaj ipan itoca [19:13 Ica itequihuejcayo.] Jesús tlen Pablo tlacamanalohua, xiquisa ipan ni tlacatl.” </div>
<div class='p'>
<span class="verse" id="AC19_14">14&#160;</span>Itztoyaj chicome tlacame tlen quichihuayayaj ni tlamantli. Inijuanti eliyayaj iconehua Esceva, se tlayacanquetl tlen israelita totajtzitzi. 
<span class="verse" id="AC19_15">15&#160;</span>Huan se tonal quicamahuiyayaj se ajacatl tlen calajtoya ipan se tlacatl huan nopa ajacatl tlen Axcualtlacatl quinnanquili: “Niquixmati Jesús huan nijmati ajqueya Pablo, pero imojuanti ¿ajqueya imojuanti?” </div>
<div class='p'>
<span class="verse" id="AC19_16">16&#160;</span>Huan nopa tlacatl tlen quipixtoya iajaca Axcualtlacatl ipan itlacayo, tzicuinqui ipan nopa tlacame tlen quiquixtilisquíaj huan quinmaquili huan quintlanqui. Huajca nopa tlacame cholojque ipan nopa cali, xolotique huan cocojtoque. 
<span class="verse" id="AC19_17">17&#160;</span>Huan nimantzi nochi tlacame campa hueli ipan nochi altepetl Éfeso, yonque israelitame o griegos, nochi quimatque tlaque panoc. Huajca nochi momajmatijque miyac huan más quihueyitlepanitaque Tohueyiteco Jesús [19:17 Itoca Tohueyiteco Jesús.]. </div>
<div class='p'>
<span class="verse" id="AC19_18">18&#160;</span>Huan miyac tlacame tlen quineltocatoyaj Jesús hualajque huan iniixtla nochi sequinoc, tepohuilicoj nopa tlamantli tlen ax cuali quichihuayayaj achtohuiya. 
<span class="verse" id="AC19_19">19&#160;</span>Huan miyac tetlajchihuiani nojquiya quihualicaque iniamatlapohual huan quitlatijque iniixtla nochi tlacame. Huan nochi nopa tlamantli tlen quitlatijque para quitoquilise Toteco ipati eliyaya queja cincuenta mil tlen ininplata tomi huan ya nopa elqui tomi para tlahuel miyac xihuitl tlen tequitl. 
<span class="verse" id="AC19_20">20&#160;</span>Huajca quej ni noja más momoyajqui itlajtol Toteco campa hueli huan nochi quiitaque para nelía quipixqui ichicahualis. </div>
<div class='p'>
<span class="verse" id="AC19_21">21&#160;</span>Quema panotoya nochi ni tlamantli, Pablo quimachili para Itonal Toteco quiilhuiyaya ma quinpaxaloti tlaneltocani ipan tlali Macedonia huan tlali Acaya. Huan teipa Pablo quinequiyaya yas altepetl Jerusalén. Huan nojquiya moilhui quema tlamisquía quipaxalohua Jerusalén, yasquía hasta altepetl Roma. 
<span class="verse" id="AC19_22">22&#160;</span>Huajca quintitlanqui Timoteo huan Erasto tlen quipalehuiyayaj ma tlayacanaca hasta tlali Macedonia. Huan Pablo mocajqui se quentzi más tonali nepa ipan tlali Asia. </div>
<div class='s'>Moajcomanque tlacame nepa Éfeso </div>
<div class='p'>
<span class="verse" id="AC19_23">23&#160;</span>Ipan nopa tonali moajcomanque miyac tlacame tlen ax quineltocayayaj Nopa Yancuic Ojtli ica nochi tlen quineltocayayaj, quinequi quiijtos, quineltocayayaj Jesús. 
<span class="verse" id="AC19_24">24&#160;</span>Quinyacanayaya se tlacatl tlen itoca Demetrio tlen quinchijqui pilcaltzitzi ica plata tlen nesqui queja itiopa nopa tonantzi Diana. Yajaya huan nochi tlacame tlen tequitque ihuaya quitlaniyayaj miyac tomi ica nopa tonantzi pampa miyac tlacame nepa quihueyimatque. 
<span class="verse" id="AC19_25">25&#160;</span>Yeca Demetrio quinsentili nochi nopa tlacame tlen tequitique ihuaya, ininhuaya nochi sequinoc tlacame tlen nopa altepetl tlen san se tequitl quichijque huan quinilhui: “Tlacame, inquimatij tijtlanij miyac tomi ica totequi. 
<span class="verse" id="AC19_26">26&#160;</span>Huan inquiitaj huan inquicactoque ni Pablo quiijtohua para tlaixcopincayome tlen tlamachijchijhuali ax neli dios. Huan miyac tlacame nica altepetl Éfeso huan ipan nochi tlali Asia quineltocaj tlen yajaya quiijtohua. 
<span class="verse" id="AC19_27">27&#160;</span>Huajca ax san timocuesohuaj pampa huelis tijpolose totequi ica tlen yajaya tlamachtía, pero nojquiya huelis tlacame ayoc quitlepanitase itiopa Diana, tohueyi tonantzi tlen nochi ipan tlali Asia huan ipan nochi tlaltepactli quihueyimajtoque hasta ama.” </div>
<div class='p'>
<span class="verse" id="AC19_28">28&#160;</span>Huan nopa tlacame quicajque ya ni, huan pejque tlahuel cualanij huan pejque tzajtzij chicahuac: “¡Nelhueyi Diana totonantzi nochi tiÉfeso ehuani!” </div>
<div class='p'>
<span class="verse" id="AC19_29">29&#160;</span>Huajca nochi tlacame ipan nopa altepetl ax quimatiyayaj tlaque quichihuase huan motlalojque san sejco ipan se hueyi cali campa momatque mosentilíaj ipan inialtepe. Huan quinhuahuatatztiyajque Gayo huan Aristarco tlen ehuaj tlali Macedonia. Huan Pablo quinequiyaya yas ipan nopa tlasentilistli, 
<span class="verse" id="AC19_30">30&#160;</span>pero nopa tlaneltocani ax quicahuilijque ma yohui. 
<span class="verse" id="AC19_31">31&#160;</span>Huan nojquiya sequin tequihuejme tlen tlali Asia tlen elque ihuampoyohua Pablo quititlanilijque se amatlajtoli para ma ax yohui ipan nopa tlasentilistli. </div>
<div class='p'>
<span class="verse" id="AC19_32">32&#160;</span>Huan ipan nopa tlasentilistli sequin tzajtziyayaj se tlamantli huan sequinoc seyoc tlamantli, pampa tlahuel mocuapolojtoyaj. Huan pano tlajco nopa tlacame ax quimatiyayaj para tlen mosentilijtoyaj. 
<span class="verse" id="AC19_33">33&#160;</span>Huan sequin israelitame quicuatopehuayayaj Alejandro ma yohui iniixtla nochi nopa tlacame para quinilhuis nochi tlen panoc. Huajca Alejandro quintlamanextili ma ayoc tlahuelchihuaca pampa quinequiyaya camatis para quinmanahuis Pablo huan Silas tlen eliyayaj israelitame queja ya. 
<span class="verse" id="AC19_34">34&#160;</span>Pero quema nochi nopa tlacame momacaque cuenta para Alejandro elqui se israelita huan yeca ax quitlepanitac inintonantzi, huajca pejque chicahuac tzajtzij san sejco: “¡Nelhueyi Diana totonantzi nochi tiÉfeso ehuani!” Huan para ome horas queja nopa tlahuejchijque. </div>
<div class='p'>
<span class="verse" id="AC19_35">35&#160;</span>Huan teipa hualajqui nopa tequihue tlen nopa altepetl huan quintlamanextili nopa tlacame ma ayoc molinica. Quiijto: “¡InÉfeso ehuani! Nochi tlacame campa hueli tlali quimatij tiÉfeso ehuani tijmocuitlahuíaj itiopa Diana, totonantzi tlen más hueyi, huan tijmocuitlahuíaj itlaixcopincayo tlen huetzqui tlen elhuicac. 
<span class="verse" id="AC19_36">36&#160;</span>Axaca huelis quiijtos ax neli ni tlamantli; huajca ayoc xitlahuelchihuaca huan ax tleno xijchihuaca hasta inmoilhuise tlen xitlahuac para mochihuas ica totlanahuatil. 
<span class="verse" id="AC19_37">37&#160;</span>Ni tlacame tlen inquinhualicaque nica ax quitlaxtequilijtoque itiopa Diana huan ax quitlaijilhuijtoque totonantzi. 
<span class="verse" id="AC19_38">38&#160;</span>Huajca intla Demetrio huan nopa sequinoc tlacame tlen ihuaya tequitij quinequij quinteilhuise, itztoque tequihuejme campa tequicali tlen quintlacaquilise huan quintlajtolsencahuase, pero san nepa huelis inteilhuitij. 
<span class="verse" id="AC19_39">39&#160;</span>Huan intla inquinequij seyoc tlamantli, monequi inquisencahuase ipan se tlasentilistli ica tequihuejme queja totlanahuatilhua quiijtohuaj. 
<span class="verse" id="AC19_40">40&#160;</span>Pampa nelía mahuilili intla quiteilhuise toaltepe iixtla nopa tlanahuatijquetl pampa nochi inmoajcomanque ama. ¿Ax huelis titlananquilise intla tequihuejme ipan altepetl Roma quinequise quimatise para tlen panoc ni tlasentilistli tlen ax quinamiqui para panos?” </div>
<div class='p'>
<span class="verse" id="AC19_41">41&#160;</span>Huajca nopa tequihue tlanqui camatqui huan quinnahuatijtejqui. Huan nochi yajque ininchajchaj.  </div>
<div class='psalmlabel' id='AC20_0'> 20</div>
<div class='s'>Pablo yajqui Macedonia huan Grecia </div>
<div class='p'>
<span class="verse" id="AC20_1">1&#160;</span>Quema tlantoyaj moajcomanaj nopa Éfeso tlacame huan nochi moseseltijque, Pablo quinnotzqui tlaneltocani ma mosentilica huan quinyolchicajqui huan quincuanajnahuajqui. Teipa quinahuatijtejqui huan yajqui tlali Macedonia. 
<span class="verse" id="AC20_2">2&#160;</span>Quinpaxaloto nochi tlaneltocani campa hueli ipan nopa altepetini campa achtohui yajqui huan ica miyac tlajtoli quinyolchicajqui. Teipa ajsito ipan tlali Grecia, 
<span class="verse" id="AC20_3">3&#160;</span>huan para eyi metztli mocajqui nepa. Huan Pablo itztoya para calaquis ipan se barco para yas xitlahuac hasta tlali Siria, pero quicajqui para sequin israelitame quichiyayayaj para quimictise ipan ojtli, yeca mocuepqui para tlali Macedonia ipan Asia campa hualajtoya. 
<span class="verse" id="AC20_4">4&#160;</span>Huan ihuaya yohuiyayaj para tlali Asia, Sópater tlen ejqui altepetl Berea, Aristarco huan Segundo tlen ejque altepetl Tesalónica, Gayo tlen ejqui altepetl Derbe, huan Timoteo, Tíquico huan Trófimo tlen ejque tlali Asia. 
<span class="verse" id="AC20_5">5&#160;</span>Huan inijuanti tlayacanque huan techchixque ipan altepetl Troas. 
<span class="verse" id="AC20_6">6&#160;</span>Pero Pablo huan na niLucas, tijchixque hasta tlanqui nochi tonali tlen nopa Pascua Ilhuitl quema tiisraelitame tijcuaj pantzi tlen ax quipiya tlasonejcayotl. Huan teipa tiquisque altepetl Filipos ipan se hueyi barco. Huan ica macuili tonali tiajsitoj altepetl Troas campa nopa tlaneltocani techchiyayayaj huan timocajque nepa chicome tonali. </div>
<div class='s'>Pablo itztoya ipan Troas </div>
<div class='p'>
<span class="verse" id="AC20_7">7&#160;</span>Huan ipan domingo, nopa tonal tlen achtohui ipan samano, nochi tlen tijtoquilíaj Tohueyiteco timosentilijque para tijtlajcotlapanase pantzi para tiquilnamiquise. Huan Pablo pejqui quincamahuía nochi tlaneltocani, moilhuiyaya para hualmostla tiquisasquíaj. Huan ica tlajco yohual Pablo noja quincamahuiyaya. 
<span class="verse" id="AC20_8">8&#160;</span>Timosentilijtoyaj ipan se cuarto tlen huejcapa ipan eyi pisos. Huan oncayaya miyac tlahuili tlen aceite ipan nopa cuarto campa tiitztoyaj. 
<span class="verse" id="AC20_9">9&#160;</span>Huan se telpocatl tlen itoca Eutico mosehuiyaya ipan se ventana tlapojtoc huan tlahuel cochisnequiyaya pampa Pablo huejcajqui camati. Huan ica más itlajtol Pablo, Eutico pejqui cochi. Huan mocuatepexihui tlen ipan eyi pisos huan huetzito hasta tlalchi. Huan quema tlacame ajsitoj tlatzintla para quitlalanase, quiitaque ya mictoc. 
<span class="verse" id="AC20_10">10&#160;</span>Huajca Pablo temoc huan motejqui ipan ya huan quicuanajnahuajqui. Huan quinilhui nopa tlaneltocani: </div>
<div class='p'>―Amo ximocuesoca. Ya yoltoc. </div>
<div class='p'>
<span class="verse" id="AC20_11">11&#160;</span>Huan Pablo sampa tlejcoc ipan tlasentilistli huan quitlajcotlapanqui pantzi para tiquilnamiquise Toteco, huan tijcuajque. Teipa quincamahui nopa tlaneltocani nepa hasta tlanesqui, huan tiyajque. 
<span class="verse" id="AC20_12">12&#160;</span>Huan nopa tlaneltocani quihuicaque nopa telpocatl ichaj huan nelía yoltoya huan nochi tlahuel paquiyayaj. </div>
<div class='s'>Tiyajque Mileto </div>
<div class='p'>
<span class="verse" id="AC20_13">13&#160;</span>Huan titlayacantiyajque hasta altepetl Asón ipan se hueyi barco campa tijnamiquisquíaj Pablo, pampa Pablo quinejqui icxinejnemis hasta Asón. 
<span class="verse" id="AC20_14">14&#160;</span>Huajca teipa tijpantijque Pablo ipan altepetl Asón huan yaja tlejcoc ipan barco tohuaya, huan san sejco tiajsitoj altepetl Mitilene. 
<span class="verse" id="AC20_15">15&#160;</span>Huan teipa tobarco quisqui nepa huan ipan seyoc tonal tiajsitoj piltlaltzi Quío. Huan hualmostla tiajsitoj piltlaltzi Samos, huan ipan seyoc tonal tiajsitoj altepetl Mileto. 
<span class="verse" id="AC20_16">16&#160;</span>Pero ax tiyajque Éfeso pampa Pablo ax quinequiyaya mocahuas ipan tlali Asia para miyac tonali. Quinequiyaya moisihuiltis para ajsiti ipan altepetl Jerusalén intla huelisquía itztosquía nepa para nopa israelita ilhuitl tlen itoca Pentecostés. </div>
<div class='s'>Pablo quincamahui nopa huehue tlaneltocani ipan Éfeso </div>
<div class='p'>
<span class="verse" id="AC20_17">17&#160;</span>Huan quema tojuanti noja tiitztoyaj Mileto, Pablo quintitlanqui tlacame hasta altepetl Éfeso ma quinnotzatij nopa huehue tlacame tlen nopa tlasentilistli tlen tlaneltocani ipan Éfeso. 
<span class="verse" id="AC20_18">18&#160;</span>Huan nopa huehue tlacame ajsicoj altepetl Mileto huan Pablo quinilhui: “Inquimatij tlen quema achtohuiya niajsico nica tlali Asia huan hasta ama, ninejnentoc imoixtla queja Toteco quinequi. 
<span class="verse" id="AC20_19">19&#160;</span>Nimoicnochijtoc huan nijtequipanojtoc Tohueyiteco ica nochi noyolo hasta quemantzi nichocayaya ica tlen nechpanotihualayaya. Nitlaijiyohuijtoc miyac pampa nopa israelitame quisencahuayayaj quejatza huelis nechmictise. 
<span class="verse" id="AC20_20">20&#160;</span>Pero ax nijcajtejqui notequi para nimechilhuis nochi tlen xitlahuac huan nochi tlen monequiyaya xijmatica. Nitlamachtiyaya tlamiyacapa ipan imoaltepe huan nojquiya nipanotinemiyaya ipan sesen cali campa inmosentiliyayaj para nimechmachtis. 
<span class="verse" id="AC20_21">21&#160;</span>Niquinilhuiyaya israelitame huan tlen ax israelitame para monequi quipatlase ininyolo iixpa Toteco Dios huan motemachise ipan Tohueyiteco Jesucristo. 
<span class="verse" id="AC20_22">22&#160;</span>Pero amantzi niyas altepetl Jerusalén pampa eltoc queja Itonal Toteco nechtilana ma niya. Huan ax nijmati tlaque nopantis nepa. 
<span class="verse" id="AC20_23">23&#160;</span>Ipan sesen altepetl Itonal Toteco nechilhuijtoc para nechtzacuase huan nechtlaijiyohuiltise miyac. 
<span class="verse" id="AC20_24">24&#160;</span>Pero ax nimajmahui huan ax quenijqui yonque nechmictise. Ax ipati nonemilis intla ax nijtlamiltis notequi ica paquilistli. Huan nopa tequitl tlen Tohueyiteco nechmacatoc ma nijchihua eltoc para niquinilhuis nochi tlacame itlajtol huan para nelía hueyi iyolo Tohueyiteco ica nochi tojuanti. </div>
<div class='p'>
<span class="verse" id="AC20_25">25&#160;</span>“Huan ama nijmati niyon se imojuanti tlen nimechilhuijtoc tlen itlanahuatilis Toteco ayoc quema innechitase nica ipan ni tlaltepactli. 
<span class="verse" id="AC20_26">26&#160;</span>Yeca nijnequi nimechilhuis ama para ax notlajtlacol intla sequin ax quineltocatoque Jesús huan yase mictla. 
<span class="verse" id="AC20_27">27&#160;</span>Pampa nimechyolmelajquiya senquistoc nochi tlen Toteco quinequi xijmatica. 
<span class="verse" id="AC20_28">28&#160;</span>Huajca ximotlachilica huan cuali xiquinmocuitlahuica nochi tlaneltocani ipan nopa tlasentilistli nepa campa imojuanti pampa Itonal Toteco inmechtequimacatoc inhuehue tlacame para inquinmocuitlahuise itiopa Toteco pampa yajaya quincojqui para ma elica iaxcahua quema quitoyajqui ieso ininpampa. 
<span class="verse" id="AC20_29">29&#160;</span>Na nijmati quema nimechcajtehuas, hualase tlacame tlen itztose queja tepechichime tlen tecuaj. Quinequise inmechcajcayahuase pampa quinequise xijcajtehuaca Jesús. 
<span class="verse" id="AC20_30">30&#160;</span>Huan sequin tlaneltocani ipan imoaltepe Éfeso nojquiya pehuase tlamachtise tlen ax melahuac pampa quinequise tlaneltocani ma quintoquilica. 
<span class="verse" id="AC20_31">31&#160;</span>Huajca xitlachixtoca para ma axaca inmechcajcayahuas. Huan xiquilnamiquica nimechmachtijtoc tonali huan yohuali para eyi xihuitl, huan nimechtlalnamictijtoc hasta quemantzi nichocac pampa tlahuel nimechicnelía. </div>
<div class='p'>
<span class="verse" id="AC20_32">32&#160;</span>“Huan ama noicnihua, nimechtlalis imaco Toteco huan nimechcahua ica itlajtol tlen techilhuía quejatza hueyi iyolo tohuaya. Itlajtol inmechfuerzajmacas huan inmechpalehuis inmoscaltise ipan Toteco huan pampa inmotemachíaj ipan itlajtol, inquiselise tlen inmechtencahuilijtoc nepa elhuicac ininhuaya nochi sequinoc tlen tlaiyocatlalilme para elise itlatzejtzeloltijca tlacajhua Toteco. 
<span class="verse" id="AC20_33">33&#160;</span>Ax niquixtocatoc seyoc tlacatl itomi o iyoyo. 
<span class="verse" id="AC20_34">34&#160;</span>Inquimatij iyoca nitequitiyaya para tlen ica nipanos huan nojquiya para tlen ica panose nopa tlacame tlen itztoyaj nohuaya. 
<span class="verse" id="AC20_35">35&#160;</span>Quej nopa nimechnextilijtoc monequi titequitise chicahuac para techaxilis totomi para tiquinpalehuise tlen ax tleno quipiyaj. Xiquilnamiquica tlen Tohueyiteco Jesucristo quiijto: ‘Más paquilistli quiselía tlen temaca se tlenijqui, huan ax queja tlen quiselía.’ ” </div>
<div class='p'>
<span class="verse" id="AC20_36">36&#160;</span>Quema Pablo tlanqui quincamahuía nopa huehue tlacame tlen altepetl Éfeso, motlancuaquetzqui huan momaijto ica Toteco ininhuaya. 
<span class="verse" id="AC20_37">37&#160;</span>Huan nochi inijuanti chocaque miyac huan quicuanajnahuajque Pablo huan quitzoponijque para quinahuatijtehuase. 
<span class="verse" id="AC20_38">38&#160;</span>Tlahuel mocuesohuayayaj pampa quinilhuijtoya ayoc quema quiitasquíaj ipan ni tlaltepactli. Huan teipa yajque ihuaya Pablo hasta campa nopa hueyi barco.  </div>
<div class='psalmlabel' id='AC21_0'> 21</div>
<div class='s'>Pablo yajqui altepetl Jerusalén </div>
<div class='p'>
<span class="verse" id="AC21_1">1&#160;</span>Huan teipa tiquincajtejque nopa huehue tlacame huan ticalajque ipan nopa barco huan tiyajque xitlahuac hasta piltlaltzi Cos. Huan tonili tiajsitoj piltlaltzi Rodas huan teipa tiyajque altepetl Pátara. 
<span class="verse" id="AC21_2">2&#160;</span>Nepa ipan Pátara tijpantijque seyoc hueyi barco tlen yohuiyaya tlali Fenicia. Huajca ticalajque huan tiyajque. 
<span class="verse" id="AC21_3">3&#160;</span>Huan tiquitaque nopa piltlaltzi Chipre tlen mocahua tlatlajco hueyi atl huan mocajqui ica toarraves. Pero san tijpanoque huan tiyajque hasta altepetl Tiro ipan tlali Siria pampa tobarco quihuicayaya tlamamali para quicahuas nopona. 
<span class="verse" id="AC21_4">4&#160;</span>Huan tiquinpantijque tlaneltocani nepa huan timocajque ininhuaya para chicome tonali. Huan quiilhuijque Pablo ma ax yohui Jerusalén. Quiilhuijque ya nopa pampa Itonal Toteco quinnextilijtoya tlaque ipantisquía nepa. 
<span class="verse" id="AC21_5">5&#160;</span>Pero tlanqui nopa chicome tonali huan tiquisque. Huan nochi tlaneltocani nejnenque tohuaya. Yajque tlacame, ininhuaya ininsihuajhua, huan ininconehua hasta campa techcajtehuasquíaj huan tiquisque inialtepe. Huan quema tiajsitoj iteno hueyi atl, timotlancuaquetzque san sejco ipan xali huan timomaijtojque ica Toteco. 
<span class="verse" id="AC21_6">6&#160;</span>Huan teipa timocuanajnahuajque para timonahuatijtehuase. Huan tojuanti ticalajque ipan nopa barco huan inijuanti mocuepque ininchajchaj. </div>
<div class='p'>
<span class="verse" id="AC21_7">7&#160;</span>Quej nopa tiquisque altepetl Tiro huan tiyajque ipan barco hasta tiajsitoj altepetl Tolemaida campa titemoque huan tiquintlajpalotoj toicnihua huan timocajque ininhuaya se tonal. 
<span class="verse" id="AC21_8">8&#160;</span>Tonili Pablo huan tojuanti tlen tinejnenque ihuaya tiicxinejnenque hasta altepetl Cesarea. Nepa tijpaxalotoj Felipe tlen tlahuel quimatqui quinnotzas tlacame ma quitoquilica Toteco. Yajaya nojquiya eltoya se tlen nopa chicome tlapalehuiani tlen quinmajmacayayaj tlacualistli nopa achtohui tlaneltocani. Huan timocajque ihuaya. 
<span class="verse" id="AC21_9">9&#160;</span>Quinpixqui nahui iichpocahua tlen aya monamictijtoyaj huan eliyayaj tiocamanalohuani. </div>
<div class='p'>
<span class="verse" id="AC21_10">10&#160;</span>Huan timocajque ichaj para miyac tonali. Huan hualajqui tlen estado Judea se tlacatl tlen itoca Agabo tlen nojquiya se itiocamanalojca Toteco. 
<span class="verse" id="AC21_11">11&#160;</span>Huan yajaya hualajqui techpaxaloco, huan quitojtomili itzinquechilpica Pablo huan mometzilpi huan momailpi huan quiilhui: </div>
<div class='p'>―Pablo, Itonal Toteco nechilhuijtoc para nopa israelitame nepa Jerusalén quej ni mitzilpise ta tlen moaxca ni tzinquechilpicayotl. Huan mitztemactilise ininmaco tlacame tlen ax israelitame. </div>
<div class='p'>
<span class="verse" id="AC21_12">12&#160;</span>Huan quema tijcajque nopa tlajtoli, tojuanti tlen tihualajtoyaj ihuaya Pablo, ininhuaya nopa Cesarea ehuani, nochi tiquilhuijque ma ax yohui Jerusalén. 
<span class="verse" id="AC21_13">13&#160;</span>Pero Pablo technanquili: </div>
<div class='p'>―¿Para tlen inchocaj huan innechcuesolmacaj? Na nimocualtlalijtoc para nechilpise o nechmictise ipan Jerusalén pampa nijneltoca Tohueyiteco Jesús intla queja nopa monequi. </div>
<div class='p'>
<span class="verse" id="AC21_14">14&#160;</span>Huan tiquitaque ax tleno más huelqui tijchihuaj, huajca tiquijtojque: </div>
<div class='p'>―Ma panos tlen quinequi Tohueyiteco. </div>
<div class='p'>
<span class="verse" id="AC21_15">15&#160;</span>Teipa timocualchijchijque huan tiyajque Jerusalén. 
<span class="verse" id="AC21_16">16&#160;</span>Huan sequin tlaneltocani tlen ejque Cesarea yajque tohuaya huan techhualicaque hasta ichaj Mnasón tlen achtohui ejqui nopa piltlaltzi Chipre huan tlen quineltocatoya Jesús para miyac xihuitl. Huan timocajque nepa. </div>
<div class='s'>Pablo quicamahui Jacobo </div>
<div class='p'>
<span class="verse" id="AC21_17">17&#160;</span>Huan quema tiajsitoj altepetl Jerusalén, nopa tlaneltocani techselijque ica paquilistli. 
<span class="verse" id="AC21_18">18&#160;</span>Huan tonili tiyajque ihuaya Pablo tijpaxalotoj Jacobo, huan nopona itztoyaj nojquiya nochi nopa huehue tlacame tlen tlaneltocani. 
<span class="verse" id="AC21_19">19&#160;</span>Huan Pablo quintlajpalo, huan quinilhui sesen tlamantli tlen Toteco quichijtoya ica tlacame tlen ax israelitame tlen yaja quinmachtijtoya. 
<span class="verse" id="AC21_20">20&#160;</span>Huan nopa huehue tlaneltocani tlen Jerusalén quicajque tlen quiijto. Huan pejque quihueyichihuaj Toteco, huan nojquiya quiilhuijque Pablo: </div>
<div class='p'>―Toicni Pablo, ta tijmati itztoque miyac mil israelitame tlen nojquiya quineltocatoque Jesús, huan nochi inijuanti miyac quintlepanitaj itlanahuatil Moisés. 
<span class="verse" id="AC21_21">21&#160;</span>Huan israelita tlaneltocani quicactoque tiquinmachtía israelitame tlen itztoque ipan altepetini ica tlacame tlen ax israelitame para nojquiya ma quincajtehuaca itlanahuatil Moisés. Quiijtohuaj tiquinilhuía israelitame ma ax motequilica inintlacayo, niyon inintlacayo inioquichpilhua, ica nopa tlanescayotl tlen itoca circuncisión. Huan quiijtohuaj tiquinilhuía ma ax quitoquilica totlamachtil tiisraelitame. 
<span class="verse" id="AC21_22">22&#160;</span>Huajca ¿tlaque tijchihuase? Temachtli miyac israelitame mosentilise pampa quicaquise tiajsicoya nica. 
<span class="verse" id="AC21_23">23&#160;</span>Achi cuali xijchihua ni tlen timitzilhuíaj. Itztoque nica nahui tlacame tlen quitencahuilijtoque Toteco quichihuase se tlamantli huan inijuanti quicahuayayaj ma moscalti huehueyac inintzoncal hasta quitlamichihuase. Huan ya nechcatitoc quitlamiltise nochi tlen quitencajtoque quichihuase. 
<span class="verse" id="AC21_24">24&#160;</span>Huajca para tlen ax tiquinhuicas huan timotlapajpacchihuas ininhuaya huan xitlaxtlahua tlen monequi para inintlacajcahualis tlen monequi temacase para huelis moximase. Quej nopa nochi israelitame tlen quicactoque nopa tlamantli, quimatise para ax neli tlen quiijtohuaj tlen ta. Huan quiitase noja tijtoquilía tlen quiijtohua itlanahuatil Moisés. 
<span class="verse" id="AC21_25">25&#160;</span>Pero para tlacame tlen ax israelitame tlen quineltocaj Tohueyiteco, ya tiquintlajcuilhuijque huan tiquinilhuijque san ma quichihuaca tlen más monequi. Ma ax quicuaca tlacualistli tlen sequinoc quitlalijtoque iniixtla tlaixcopincayome huan totiotzitzi. Huan ma ax quicuaca estli, niyon tlapiyalime tlen san quinquechpatzcatoque. Huan axaca ma quichihua tlamantli ihuaya se tlen ax inamic. </div>
<div class='s'>Quiitzquijque Pablo ipan hueyi israelita tiopamitl </div>
<div class='p'>
<span class="verse" id="AC21_26">26&#160;</span>Huajca Pablo quinhuicac nopa nahui tlacame huan tonili motlapajpacchijqui ininhuaya queja quiijto itlanahuatil Moisés. Huan yajqui ipan hueyi israelita tiopamitl para quinilhuiti nopa totajtzitzi quema nopa nahui tlacame quitlamiltisquíaj tlen quitencahuilijque Toteco para quichihuase. Quej nopa quimatisquíaj nopa totajtzitzi quema sampa hualase para quimacase Toteco inintlacajcahualis. </div>
<div class='p'>
<span class="verse" id="AC21_27">27&#160;</span>Pero se tonal quema nechca para quitlamiltise nopa chicome tonali quema quichihuayayaj nochi tlen itlanahuatil Moisés quiijto, Pablo itztoya ipan hueyi tiopamitl. Huan quiitaque sequin israelitame tlen hualajtoyaj tlali Asia huan inijuanti pejque quinajcomanaj miyac tlacame. Huan quiitzquijque Pablo, 
<span class="verse" id="AC21_28">28&#160;</span>huan tzajtzique: “Inisraelita tlacame, xitechpalehuica. Ya ni nopa tlacatl tlen nemi campa hueli huan quinmachtía nochi tlacame ma ax quichihuaca tlen tiisraelitame timomajtoque tijchihuaj. Quiijtohua ma ax tiquintoquilica itlanahuatil Moisés, niyon ma ax tijtlepanitaca ni totiopa. Huan nojquiya quinhualicatoc sequin tlacame tlen ax israelitame nica tiopan calijtic huan yeca quichijtoc ax tlapajpactic ni tiopamitl tlen tlatzejtzeloltic.” </div>
<div class='p'>
<span class="verse" id="AC21_29">29&#160;</span>Quiijtojque ni pampa achtohuiya quiitaque Trófimo quema nemiyaya ihuaya Pablo ipan altepetl Jerusalén. Huan yajaya ejqui altepetl Éfeso huan ax se israelita. Yeca moilhuijque para Pablo quihuicac Trófimo ipan hueyi israelita tiopamitl, pero ax neli. </div>
<div class='p'>
<span class="verse" id="AC21_30">30&#160;</span>Huan nochi tlacame ipan altepetl Jerusalén moajcomanque huan nimantzi nochi motlalojtihualajque huan quiitzquijque Pablo huan quihuahuatatzque iteno nopa hueyi tiopamitl. Huan nimantzi quitzajque ipuerta nopa tiopamitl. 
<span class="verse" id="AC21_31">31&#160;</span>Huan nopa israelitame itztoyajya para quimictise Pablo quema nopa hueyi tlayacanquetl tlen soldados romanos quicajqui para tlahuel moajcomantoyaj nochi tlacame ipan Jerusalén. 
<span class="verse" id="AC21_32">32&#160;</span>Huajca nimantzi quinhualicac isoldados huan inintlayacancahua huan motlalojque hasta campa itztoyaj nochi nopa tlacame. Huan nopa tlacame quiitaque huala nopa hueyi tlayacanquetl ininhuaya isoldados huan ayoc quimaquilijque Pablo. </div>
<div class='p'>
<span class="verse" id="AC21_33">33&#160;</span>Huan nopa hueyi tlayacanquetl hualajqui huan quiitzqui Pablo huan quinilhui isoldados ma quiilpica ica ome tepos mecatl. Huan teipa pejqui quitlajtlanía Pablo ajqueya ya huan tlaque ax cuali quichijtoya. 
<span class="verse" id="AC21_34">34&#160;</span>Huan sequin nopa tlacame chicahuac quitzajtziliyayaj se tlamantli huan sequinoc seyoc tlamantli. Huan nopa tlayacanquetl ax hueliyaya quimati tlaque nelía quichijtoya Pablo pampa miyac tlacame tlahuelchihuayayaj. Huajca quinnahuati isoldados ma quihuicaca Pablo hasta cuartel campa mocajque soldados. 
<span class="verse" id="AC21_35">35&#160;</span>Huan ajsitoj campa nopa escalones ipan cuartel, huan nopa soldados quiquechpanojque Pablo para ax quiajsise nopa tlacame pampa nelía cualaniyayaj. 
<span class="verse" id="AC21_36">36&#160;</span>Inijuanti quintoquiliyayaj huan tzajtziyayaj: “¡Xijmictica ni tlacatl!” </div>
<div class='s'>Pablo quincamahui nopa tlacame </div>
<div class='p'>
<span class="verse" id="AC21_37">37&#160;</span>Huan quema quicalaquiyayaj Pablo ipan cuartel, yajaya quitlajtlani nopa tlayacanquetl tlen soldados: </div>
<div class='p'>―¿Huelis nimocamahuis mohuaya para se tlalochtli? </div>
<div class='p'>Huan nopa tlayacanquetl quiijto: </div>
<div class='p'>―¿Ta tihueli ticamati totlajtol, griego? 
<span class="verse" id="AC21_38">38&#160;</span>Huajca ta ax tinopa tlacatl egipcio tlen timoilhuiyayaj. ¿Ax ta tlen quinajcomanqui tlacame achtohuiya, huan quinyacanqui nahui mil temictiani huan quinhuicac ipan nopa huactoc tlali? </div>
<div class='p'>
<span class="verse" id="AC21_39">39&#160;</span>Huan Pablo quiilhui: </div>
<div class='p'>―Na axtle. Na niisraelita huan niehua nopa hueyi altepetl Tarso ipan tlali Cilicia. Xinechchihuili se favor, nijnequi niquincamahuis ni tlacame. </div>
<div class='p'>
<span class="verse" id="AC21_40">40&#160;</span>Huan nopa tlayacanquetl quicahuili, huan Pablo moquetzqui ipan nopa escalones huan quintlamanextili ma ayoc molinica. Huan quema ayoc moliniyayaj, Pablo quincamahui ica hebreo, inintlajtol israelitame. Quinilhui:  </div>
<div class='psalmlabel' id='AC22_0'> 22</div>
<div class='p'>
<span class="verse" id="AC22_1">1&#160;</span>“Noicnihua huan notatahua, xinechtlacaquilica tlen nimechilhuis para nimomanahuis pampa ax nijchijtoc nopa tlaixpanoli tlen ica innechteilhuijtoque.” </div>
<div class='p'>
<span class="verse" id="AC22_2">2&#160;</span>Huan quema nopa tlacame quicajque quincamahui ica hebreo, inintlajtol israelitame, ayoc aca molini, niyon quentzi. Huan Pablo quinilhui: </div>
<div class='p'>
<span class="verse" id="AC22_3">3&#160;</span>“Na niisraelita. Nitlacatqui altepetl Tarso ipan tlali Cilicia, pero nimoscalti nica ipan altepetl Jerusalén. Huan nopa hueyi tlamachtijquetl Gamaliel nechmachti xitlahuac nochi nopa tlanahuatili tlen tohuejcapan tatahua. Nochi tonali nijtoquilijtihualajtoc Toteco Dios ica nochi noyolo queja inquichihuaj ama. 
<span class="verse" id="AC22_4">4&#160;</span>Huan tlahuel niquintlaijiyohuiltiyaya nochi ipan Nopa Ojtli quinequi quiijtos nochi tlen quineltocayayaj Jesucristo, hasta nijnequiyaya niquinmictis nochi. Niquinilpitinemiyaya tlacame huan sihuame huan niquintzacuayaya. 
<span class="verse" id="AC22_5">5&#160;</span>Huan nopa hueyi totajtzi ininhuaya nopa huehue tlacame tlen israelitame huelis inmechilhuise para melahuac notlajtol. Inijuanti nechmacayayaj miyac amatlajcuiloli tlen quiijcuilojtoyaj para toisraelita icnihua campa hueli ma nechcahuilica ma niquinitzqui tlaneltocani huan ma niquinhualica nica Jerusalén para inijuanti quintlatzacuiltisquíaj. Huan ipan nopa tequitl se tonal niyajqui altepetl Damasco para niquintemoti. </div>
<div class='s'>Pablo quinilhui quejatza quineltocac Jesucristo </div>
<div class='p'>
<span class="verse" id="AC22_6">6&#160;</span>“Huan nopa tonal queja tlajco tona ninejnemiyaya nechca altepetl Damasco, huan nimantzi tlatlanexti se tlahuili tlen nelía chicahuac tlen hualajqui tlen elhuicac huan nechyahualo. 
<span class="verse" id="AC22_7">7&#160;</span>Huan nihuetzqui tlalchi huan nijcajqui se tlen nechcamahui huan nechilhui: ‘Saulo, Saulo, ¿para tlen tinechtlaijiyohuiltía?’ </div>
<div class='p'>
<span class="verse" id="AC22_8">8&#160;</span>“Huan nijnanquili: ‘¿Ajqueya ta, noTeco?’ </div>
<div class='p'>“Huan ya nechnanquili: ‘Na niJesús niNazaret ejquetl. Na tlen tinechtlaijiyohuiltía.’ </div>
<div class='p'>
<span class="verse" id="AC22_9">9&#160;</span>“Huan tlen itztoyaj nohuaya quiitaque nopa tlahuili huan momajmatijque, pero ax quimachilijque tlen Jesús nechilhuiyaya. 
<span class="verse" id="AC22_10">10&#160;</span>Huan nijtlajtlani: ‘Noteco, ¿tlaque tijnequi ma nijchihua?’ </div>
<div class='p'>“Huan Jesús nechnanquili: ‘Ximoquetza huan xiya altepetl Damasco huan nepa mitzilhuise nochi tlen nijnequi xijchihua.’ </div>
<div class='p'>
<span class="verse" id="AC22_11">11&#160;</span>“Huan nechixmictijtoya nopa tlahuili huan ayoc huelqui nitlachiya pampa nelía chicahuac eltoya nopa tlahuili. Huan tlen itztoyaj nohuaya nechmatilantiyajque hasta altepetl Damasco. </div>
<div class='p'>
<span class="verse" id="AC22_12">12&#160;</span>“Huan itztoya nepa se tlacatl tlen itoca eliyaya Ananías. Yajaya nochipa quitoquili totlanahuatilhua tiisraelitame, huan nochi israelitame nepa camatque cuali tlen ya. 
<span class="verse" id="AC22_13">13&#160;</span>Huan Ananías hualajqui campa niitztoya huan nechilhui: ‘Noicni Saulo, nimantzi huelis titlachiyas.’ </div>
<div class='p'>“Huan quena, nimantzi niquitac Ananías. 
<span class="verse" id="AC22_14">14&#160;</span>Huan yajaya nechilhui: ‘Toteco, yajaya tlen ininDios tohuejcapan tatahua, mitztlapejpenijtoc para tijmatis ipaquilis, huan para tiquitas Jesús, yajaya tlen senquistoc xitlahuac iixpa, huan para tijcaquis quema yajaya mitzcamahuis. 
<span class="verse" id="AC22_15">15&#160;</span>Huan teipa tiitztos itlayolmelajca huan tiquinilhuis nochi tlacame tlen tiquitztoc huan tlen tijcactoc. 
<span class="verse" id="AC22_16">16&#160;</span>Huajca amo ximochiya. Ximoquetza huan ximocuaalti. Xijtlajtlani Jesucristo huan yajaya mitzpajpacas tlen motlajtlacolhua.’ </div>
<div class='s'>Pablo quinilhui quejatza Toteco quititlanqui </div>
<div class='p'>
<span class="verse" id="AC22_17">17&#160;</span>“Teipa nimocuepqui nica Jerusalén huan se tonal nimomaijtohuayaya ica Toteco ipan tohueyi israelita tiopa huan niquitac se tlanextili tlen eliyaya queja se temictli. 
<span class="verse" id="AC22_18">18&#160;</span>Huan niquitac Jesús tlen nechilhui: ‘Ximoisihuilti huan nimantzi xiquisa ipan ni altepetl Jerusalén pampa tlacame nica ax quineltocase tlen tiquijtos tlen na.’ </div>
<div class='p'>
<span class="verse" id="AC22_19">19&#160;</span>“Huan niquilhui: ‘NohueyiTeco, nopa tlacame quimatij quejatza niquintzacuayaya huan niquinhuitequiyaya nochi tlen mitzneltocaj ipan nochi israelita tiopantini ipan campa hueli altepetini. 
<span class="verse" id="AC22_20">20&#160;</span>Huan quema quimictijque Esteban, na nojquiya niitztoya nepa. Huan nipaquiyaya ica tlen quichihuilijque huan nijmocuitlahui ininyoyo nopa tlacame tlen quimictijque.’ </div>
<div class='p'>
<span class="verse" id="AC22_21">21&#160;</span>“Pero Tohueyiteco nechilhui: ‘Xiya. Nimitztitlanis huejca para tiquinilhuis tlacame tlen ax israelitame notlajtol.’ ” </div>
<div class='s'>Pablo iixtla nopa hueyi tlayacanquetl tlen soldados romano </div>
<div class='p'>
<span class="verse" id="AC22_22">22&#160;</span>Huan nochi nopa israelitame quitlacaquiliyayaj tlen Pablo quinilhuiyaya, pero quema quiijto Toteco quititlantoya ica tlacame tlen ax israelitame, huan ica nopa, nimantzi cualanque huan chicahuac quiijtojque: “¡Xijmictica ni tlacatl! ¡Ax cuali para itztos!” </div>
<div class='p'>
<span class="verse" id="AC22_23">23&#160;</span>Huan chicahuac tzajtziyayaj huan moquixtilijque inintlaque para tlatehuise huan pejque quiajcomanaj tlalpoctectli pampa tlahuel cualaniyayaj. 
<span class="verse" id="AC22_24">24&#160;</span>Huan nopa hueyi tlayacanquetl tlen nochi soldados quiijto ma quihuicaca Pablo calijtic. Huan quinnahuati soldados ma quihuitequica Pablo ica cuahuasastli quema quitlajtlaniyayaj tlaque tlen ax cuali quichijtoya para melahuac quimatis para tlen nochi israelitame nelchicahuac quicualancaitayayaj. 
<span class="verse" id="AC22_25">25&#160;</span>Huajca nopa soldados quiilpilijque ima huan imetz para quihuitequisquíaj, huan Pablo quitlajtlani se tlayacanquetl tlen sequin soldados tlen itztoyaj nechca: </div>
<div class='p'>―¿Tijpiya tequihuejcayotl ica nopa ley tlen tiromanos tijtlepanitaj para tinechhuitequis quema na niromano huan aya innechhuicatoque iniixtla tequihuejme para ma nechtlajtolsencahuaca? </div>
<div class='p'>
<span class="verse" id="AC22_26">26&#160;</span>Huan nopa tlayacanquetl quicajqui ni, huan yajqui quicamahuito nopa hueyi tlayacanquetl tlen nochi soldados, quiilhui: </div>
<div class='p'>―Ximomocuitlahui tlaque tijchihuilis ica ni tlacatl pampa yajaya se romano. </div>
<div class='p'>
<span class="verse" id="AC22_27">27&#160;</span>Huajca nopa hueyi tlayacanquetl hualajqui quitlajtlanico Pablo: </div>
<div class='p'>―Xinechilhui tlen melahuac. ¿Ta tiromano? </div>
<div class='p'>Huan Pablo quiijto: </div>
<div class='p'>―Quena. </div>
<div class='p'>
<span class="verse" id="AC22_28">28&#160;</span>Huan nopa tlayacanquetl quiilhui: </div>
<div class='p'>―Na nitlaxtlajqui miyac tomi para nimochijqui niromano. </div>
<div class='p'>Huan Pablo quinanquili: </div>
<div class='p'>―Pero na quema nitlacatqui, ya nieliyaya niromano. </div>
<div class='p'>
<span class="verse" id="AC22_29">29&#160;</span>Huajca nopa soldados tlen quihuitequisquíaj Pablo nimantzi quicajtejque. Huan nopa hueyi tlayacanquetl momajmati quema quimatqui para Pablo eliyaya se romano, pampa quiilpitoyajya ica tepos mecatl huan nopa tlanahuatili romano ax quincahuilía ma quichihuilica queja nopa se romano ejquetl. </div>
<div class='s'>Pablo iniixtla israelita tlasentilistli tlen tequihuejme </div>
<div class='p'>
<span class="verse" id="AC22_30">30&#160;</span>Huan tonili nopa hueyi tlayacanquetl tlen soldados quinequiyaya quimatis para tlen nopa israelitame quiteilhuiyayaj Pablo. Huajca quiquixtili nopa tepos mecatl, huan quinnahuati nopa tlayacanani tlen totajtzitzi huan nochi nopa israelita tlasentilistli tlen tequihuejme ma mosentilica nepa. Huan quiquixtijque Pablo ipan tlatzactli huan quihuicaque iniixtla nopa israelitame.  </div>
<div class='psalmlabel' id='AC23_0'> 23</div>
<div class='p'>
<span class="verse" id="AC23_1">1&#160;</span>Huan Pablo quintlachili nopa huejhueyi israelita tequihuejme huan quinilhui: </div>
<div class='p'>―¡Noicnihua! Hasta ama ni tonal ninejnentoc cuali iixpa Toteco Dios huan ax tleno nijchijtoc tlen ica noyolo nechteilhuía. </div>
<div class='p'>
<span class="verse" id="AC23_2">2&#160;</span>Huajca Ananías, nopa hueyi totajtzi quinnahuati tlen itztoya nechca Pablo ma quimaquilica ipan icamac. 
<span class="verse" id="AC23_3">3&#160;</span>Huan Pablo quiilhui: </div>
<div class='p'>―Toteco ma mitzmaquilis ta, tijpiya ome moxayac. Tiitztoc nica para tinechtlajtolsencahua queja quiijtohuaj tlanahuatili huan tiquinixpano nopa tlanahuatili pampa titlanahuati ma nechmaquilica. Huan niyon se tlanahuatili ax mitzcahuilía ya nopa xijchihua. </div>
<div class='p'>
<span class="verse" id="AC23_4">4&#160;</span>Huan sequin tlen itztoyaj nepa quiilhuijque Pablo: </div>
<div class='p'>―¿Quej nopa tijcamanajnanquilía ne hueyi totajtzi tlen iaxca Toteco? </div>
<div class='p'>
<span class="verse" id="AC23_5">5&#160;</span>Huan Pablo quiijto: </div>
<div class='p'>―Noicnihua, ax nijmatiyaya intla yajaya eliyaya nopa hueyi totajtzi. Intla nijmajtosquía, ax niquijtojtosquía pampa ijcuilijtoc ipan Itlajtol Toteco: ‘Amo xijtlaijilhui se tlayacanquetl ipan motlacajhua.’ </div>
<div class='p'>
<span class="verse" id="AC23_6">6&#160;</span>Huan Pablo quiitac itztoyaj ipan nopa tlasentilistli sequin saduceos huan sequin fariseos, yeca quiijto chicahuac ipan nopa tlasentilistli: </div>
<div class='p'>―Noicnihua, na nifariseo. Notata nojquiya eltoya se fariseo. Nechhualicatoque nica huan nechteilhuíaj pampa nijneltoca para se tonal nochi tlacame tlen mictoque, moyolcuise. </div>
<div class='p'>
<span class="verse" id="AC23_7">7&#160;</span>Huan quema quicajque tlen Pablo quiijto, nopa fariseos huan saduceos pejque mocualaníaj huan monajnanquilíaj, huan nopa tlasentilistli motlajcoxelo. 
<span class="verse" id="AC23_8">8&#160;</span>Pampa nopa saduceos moilhuíaj axaca moyolcuisquía, huan ax aquij elhuicac ehuani huan moilhuíaj axaca quipiya itonal. Pero nopa fariseos quineltocaj nochi nopa tlamantli. 
<span class="verse" id="AC23_9">9&#160;</span>Huan nelía chicahuac tlahuejchijque nopa tlacame. Huajca sequin fariseos moquetzque huan pejque tlanajnanquilíaj chicahuac, huan quiijtojque: </div>
<div class='p'>―Ax tleno tlen ax cuali quichijtoc ni tlacatl. Huelis se acajya itonal o se elhuicac ejquetl quicamahuijtoc, pero intla queja nopa panotoc, ma ax ticualanica ica tlen Toteco quichijtoc. </div>
<div class='p'>
<span class="verse" id="AC23_10">10&#160;</span>Huan tlahuejchijque nopa tlacame pampa tlahuel cualaniyayaj hasta nopa tlayacanquetl tlen soldados quiimacasiyaya quicocototzasquíaj Pablo. Yeca quinnahuati isoldados ma quihuicaca ipan cuartel huan quitzacuase. </div>
<div class='p'>
<span class="verse" id="AC23_11">11&#160;</span>Huan nopa tlayohua Tohueyiteco monexti iixtla Pablo huan quiilhui: “Amo ximajmahui. Queja titeyolmelajtoc tlen na nica ipan Jerusalén, nojquiya monequi tijchihuas ipan altepetl Roma.” </div>
<div class='s'>Tlacame quinejque quimictise Pablo </div>
<div class='p'>
<span class="verse" id="AC23_12">12&#160;</span>Huan quema tlanesqui mosentilijque sequin israelitame huan tlatestigojquetzque para quimictisquíaj tlen hueli inijuanti tlen tlacuasquía o atlisquía quema aya mictoc Pablo. 
<span class="verse" id="AC23_13">13&#160;</span>Huan pano 40 tlacame tlen queja nopa motlajtolmacatoyaj. 
<span class="verse" id="AC23_14">14&#160;</span>Huan yajque iniixtla nopa tlayacanani tlen totajtzitzi huan nopa huehue tlacame huan quinilhuijque: </div>
<div class='p'>―Timotlajtolmacatoque ax titlacuase huan ax tiatlise hasta tijmictise Pablo. Intla titlacuase o tiatlise huan aya mictoc, ma techmictica. 
<span class="verse" id="AC23_15">15&#160;</span>Huajca imojuanti ininhuaya nochi nopa tlasentilistli tlen tequihuejme xiquilhuica nopa tlayacanquetl tlen soldados ma inmechhualiquilica Pablo nica. Xiquilhuica inquinequij más inquitlajtlanise. Huan tijchiyase ipan ojtli huan tijmictise quema noja polihui para ajsis. </div>
<div class='p'>
<span class="verse" id="AC23_16">16&#160;</span>Huan imachcone Pablo quicajqui tlen nopa tlacame quisencahuayayaj huan yajqui tequicalco quiilhuito Pablo. 
<span class="verse" id="AC23_17">17&#160;</span>Huan Pablo quinotzqui se tlayacanquetl tlen soldados huan quiilhui: </div>
<div class='p'>―Xijhuica ni oquichpil hasta nopa hueyi tlayacanquetl pampa quinequi quiilhuis se tlamantli. </div>
<div class='p'>
<span class="verse" id="AC23_18">18&#160;</span>Huajca quihuicac hasta nopa hueyi tlayacanquetl tlen nochi soldados huan quiilhui: </div>
<div class='p'>―Pablo tlen tzactoc, nechnotzqui huan nechtlajtlani ma nimitzhualiquili ni oquichpil pampa quinequi mitzilhuis se tlamantli. </div>
<div class='p'>
<span class="verse" id="AC23_19">19&#160;</span>Huajca nopa hueyi tlayacanquetl quimaitzqui nopa oquichpil huan quihuicac sejcoyoc para axaca ma quicaqui huan quitlajtlani: </div>
<div class='p'>―¿Tlaque tijnequi tinechilhuis? </div>
<div class='p'>
<span class="verse" id="AC23_20">20&#160;</span>Huan quinanquili: </div>
<div class='p'>―Nopa israelitame san sejco quisencajtoque mitztlajtlanise para mostla xijhuica Pablo iixtla nopa hueyi tlasentilistli tlen tequihuejme para más quitlajtlanise tlen itlaixpanol, pero ax neli. 
<span class="verse" id="AC23_21">21&#160;</span>Amo xiquinneltoca pampa pano 40 tlacame quichiyaj para quimictise ipan ojtli. San sejco motlajtolmacatoque ax tlacuase, niyon ax atlise, hasta quimictise Pablo. Huan amantzi mocualtlalíaj pampa moilhuíaj para quena, tijhuicas. </div>
<div class='p'>
<span class="verse" id="AC23_22">22&#160;</span>Huajca nopa hueyi tlayacanquetl tlen nochi nopa soldados quinahuatijtejqui nopa oquichpil huan quiilhui: </div>
<div class='p'>―Axaca xiquilhui intla tinechyolmelahuaco. </div>
<div class='p'>Huan nopa oquichpil yajqui. </div>
<div class='s'>Quititlanqui Pablo hasta Gobernador Félix </div>
<div class='p'>
<span class="verse" id="AC23_23">23&#160;</span>Huan nopa hueyi tlayacanquetl tlen nochi soldados quinnotzqui ome tlayacanca soldados huan quinilhui: </div>
<div class='p'>―Ma mocualtlalica ome ciento imosoldados tlen san icxinejnemise, huan setenta tlen yase cahuajtipa huan ome ciento tlen quihuicase tepos tlamintli. Nochi inyase altepetl Cesarea a las nueve ica tlayohua. </div>
<div class='p'>
<span class="verse" id="AC23_24">24&#160;</span>Nojquiya quinilhui ma quincualtlalica cahuajme para mocahuajsehuis Pablo, huan quinilhui ma quihuicaca ica cuali hasta campa itztoc Gobernador Félix. 
<span class="verse" id="AC23_25">25&#160;</span>Huan nopa hueyi tlayacanquetl quitlajcuilhui Félix se amatlajcuiloli tlen quiijto: </div>
<div class='b'> &#160; </div>
<div class='q'>
<span class="verse" id="AC23_26">26&#160;</span>“Tohueyi Gobernador Félix, </div>
<div class='q'>“na niClaudio Lisias nimitztlajpalohua. </div>
<div class='q'>
<span class="verse" id="AC23_27">27&#160;</span>“Ica ni amatlajcuiloli nijtitlani ni tlacatl Pablo. Tijpantijque quema sequin israelitame quiitzquitoyaj huan quinequiyayaj quimictise. Huan niquinquixtili pampa nijcajqui yajaya se romano. 
<span class="verse" id="AC23_28">28&#160;</span>Huan nijnequiyaya nijmatis tlaque tlaixpanoli quichijtoya huan yeca nijhuicac ipan nopa hueyi israelita tlasentilistli tlen tequihuejme. 
<span class="verse" id="AC23_29">29&#160;</span>Huan nijpanti para quiteilhuijque ica se tlamantli tlen inintlanahuatilhua israelitame, pero ax tleno quichijtoya tlen ax cuali para ma quimictica, niyon para ma quitzacuaca. 
<span class="verse" id="AC23_30">30&#160;</span>Nojquiya nijcactoc, sequin israelitame motlajtolmacaque san sejco para quimictise; huajca yeca nimantzi nimitztitlanilía. Niquinilhuijtoc nopa tlacame tlen quinequij quiteilhuise ma yaca moixtla. Ma nochi yohui cuali campa ta. San ya nopa.” </div>
<div class='b'> &#160; </div>
<div class='p'>
<span class="verse" id="AC23_31">31&#160;</span>Huajca nopa soldados quihuicaque Pablo hasta altepetl Antípatris ica tlayohua queja inintlayacanca quinilhuijtoya. 
<span class="verse" id="AC23_32">32&#160;</span>Huan tonili nopa soldados tlen icxinejnemiyayaj quincajtejque huan mocuepque cuartel ipan Jerusalén, pero nopa sequinoc tlen yajque cahuajtipa quihuicaque Pablo hasta campa Gobernador Félix. 
<span class="verse" id="AC23_33">33&#160;</span>Huan quema ajsitoj altepetl Cesarea, quitemactilitoj Pablo ica Gobernador Félix, huan quimacaque nopa amatlajcuiloli. 
<span class="verse" id="AC23_34">34&#160;</span>Huan Gobernador Félix quipojqui nopa amatlajcuiloli huan quitlajtlani Pablo campa ejqui. Huan Pablo tlananquili para ejqui ipan tlali Cilicia, 
<span class="verse" id="AC23_35">35&#160;</span>huan quiilhui: </div>
<div class='p'>―Nimitztlacaquilis teipa quema hualase tlen mitzteilhuiquij. </div>
<div class='p'>Huajca quinnahuati isoldados ma quimocuitlahuica Pablo ipan nopa hueyi tequicali campa nopa Tlanahuatijquetl Herodes tequitic.  </div>
<div class='psalmlabel' id='AC24_0'> 24</div>
<div class='s'>Pablo quicamahui Gobernador Félix </div>
<div class='p'>
<span class="verse" id="AC24_1">1&#160;</span>Huan teipa quema panotoya macuili tonali, ajsico altepetl Cesarea Ananías nopa hueyi totajtzi. Huan nojquiya ihuaya hualajque sequinoc huehue tlacame tlen israelitame huan se tlatempalehuijquetl tlen itoca eliyaya Tértulo. Huan nochi yajque iixtla Gobernador Félix para quiteilhuitij Pablo. 
<span class="verse" id="AC24_2">2&#160;</span>Huan quema nopa soldados quihualicaque Pablo, Tértulo pejqui quiteilhuía huan quiilhui nopa gobernador: </div>
<div class='p'>―Timitztlajpalohuaj, Gobernador. Timitztlascamatij miyac pampa nochi tiitztoque ica cuali, huan ica motlalnamiquilis miyac tlamantli nemi cuali ipan totlal. 
<span class="verse" id="AC24_3">3&#160;</span>Félix, timitztlascamatij miyac para nochi ni tlamantli tlen titechchihuilijtoc. Nochi tlacame campa hueli paquij ica motequi. 
<span class="verse" id="AC24_4">4&#160;</span>Ax nijnequi nimitzcuatotonis ica miyac tlajtoli, pero xinechchihuili se favor huan xinechtlacaquili se tlalochtli. </div>
<div class='p'>
<span class="verse" id="AC24_5">5&#160;</span>“Nelía ni tlacatl Pablo se tlaajcomanquetl. Ipan campa hueli tlali, yajaya yohui campa israelitame huan tlamachtía seyoc tlamachtilistli para techxejxelos. Nojquiya quinyacana tlacame tlen quineltocaj Jesús tlen ejqui altepetl Nazaret. 
<span class="verse" id="AC24_6">6&#160;</span>Huan se tonal ipan altepetl Jerusalén Pablo quinejqui quichihuas ax tlapajpactic tohueyi tiopa tiisraelitame huan yeca tiquitzquijque. Huan tijnequiyayaj tijtlajtolsencahuasquía queja quiijtohuaj totlanahuatilhua tiisraelitame, 
<span class="verse" id="AC24_7">7&#160;</span>pero ajsico Lisias, nopa hueyi tlayacanquetl tlen miyac soldados huan quiitzqui ica miyac chicahualistli huan techquixtili. 
<span class="verse" id="AC24_8">8&#160;</span>Huan tinechilhui intla tijnequiyayaj tijteilhuise, ma tihualaca hasta nica. Huan intla tijnequi tijtemolis nochi ni tlamantli, tijmatis xitlahuac nochi tlen timitzilhuíaj.” </div>
<div class='p'>
<span class="verse" id="AC24_9">9&#160;</span>Queja nopa quiijto Tértulo, huan nopa israelitame tlen itztoyaj ihuaya nojquiya quiilhuijque Félix para melahuac tlen quiijto. 
<span class="verse" id="AC24_10">10&#160;</span>Huajca nopa elhuicac ejquetl quitlamanextili Pablo ma camati huan Pablo quiijto: </div>
<div class='p'>―Nipaqui tinechcahuilijtoc nimitzilhuis tlen panoc pampa nijmati ya quipiya miyac xihuitl titlanahuatijtoc ipan ni totlal. 
<span class="verse" id="AC24_11">11&#160;</span>Ni tlacame huelis mitzilhuise san quipiya majtlactli huan ome tonali niajsito nepa Jerusalén para nijhueyichihuas Toteco. 
<span class="verse" id="AC24_12">12&#160;</span>Huan axaca nechpantijtoc nitlanajnanquilía, niyon niteajcomana nepa. Ax nijchijqui tlen ax cuali ipan nopa hueyi tiopamitl, niyon ipan sequinoc tiopantini, niyon ipan nopa altepetl. 
<span class="verse" id="AC24_13">13&#160;</span>Ni tlacame ax huelis mitznextilise para nelía nijchijtoc nopa tlaixpanoli ica tlen nechteilhuíaj pampa ax nijchijtoc. 
<span class="verse" id="AC24_14">14&#160;</span>Pero nimitzyolmelahua para quena, nijtoquilía Nopa Yancuic Ojtli. Quinequi quiijtos nijhueyichihua Toteco Dios queja Jesús tlamachti, huan ya nopa inijuanti quiijtohua ax cuali. Pero queja nopa nijhueyichihua Toteco Dios tlen tohuejcapan tatahua quitoquilijque. Huan nijneltoca nochi tlen ijcuilijtoc ipan totlanahuatilhua tiisraelitame huan nochi tlen itiocamanalojcahua Toteco quiijcuilojque. 
<span class="verse" id="AC24_15">15&#160;</span>Nojquiya nijneltoca Toteco quinyolitía tlacame tlen ya mictoque, tlen cuajcualme huan tlen ax cuajcualme. Huan ni tlacame tlen nica itztoque nojquiya ya nopa quineltocaj. 
<span class="verse" id="AC24_16">16&#160;</span>Yeca ica nochi nochicahualis nijchihua tlen cuali para noyolo ma ax nechteilhuis para nijchijtoc tlen ax cuali iixpa Toteco, niyon iniixtla tlacame. </div>
<div class='p'>
<span class="verse" id="AC24_17">17&#160;</span>“Quema tlanqui niquinpaxalojtinemi sequinoc tlaltini para se ome xihuitl, sampa nihualajqui Jerusalén niquinmacato tomi tlen teicneltzitzi nepa huan para nijmacas Toteco tlacajcahualistli. 
<span class="verse" id="AC24_18">18&#160;</span>Huajca nijchijqui nochi tlen monequi para nimotlapajpacchihuas iixpa Toteco, huan niyajqui tiopan calijtic huan nijmacayaya Toteco se tlacajcahualistli quema sequin israelitame tlen tlali Asia nechitaque. Pero axaca aquiyaya nohuaya huan axaca nicajcomanayaya. 
<span class="verse" id="AC24_19">19&#160;</span>Monequi nopa israelitame tlen nelía nechitaque nepa ma hualasquía nica para nechteilhuiqui intla moilhuíaj nijchijqui tlen ax cuali. 
<span class="verse" id="AC24_20">20&#160;</span>O ma quiijtoca ni tlacame nica tlaque notlaixpanol quipantijque ipan nopa hueyi tlasentilistli tlen israelita tequihuejme quema nimonexti iniixtla. 
<span class="verse" id="AC24_21">21&#160;</span>San ipan nopa tlasentilistli chicahuac niquijto: ‘Innechteilhuíaj ama pampa nijneltoca para nochi tlacame tlen mictoque, teipa moyolcuise.’ ” </div>
<div class='p'>
<span class="verse" id="AC24_22">22&#160;</span>Huajca Félix nimantzi quinejqui quicahuas ni tlamantli hasta seyoc tonal pampa cuali quimatqui queja tlaneltocani quineltocaque Nopa Ojtli quinequi quiijtos Jesús. Huajca Félix quinilhui: </div>
<div class='p'>―Nijtlajtolsencahuas Pablo quema hualas Lisias nopa hueyi tlayacanquetl tlen soldados. </div>
<div class='p'>
<span class="verse" id="AC24_23">23&#160;</span>Huajca Félix quiilhui nopa tlayacanquetl tlen soldados tlen quimocuitlahuiyaya Pablo ma quicahuili ma quichihua tlen ya quinequi huan para ma quipaxaloca ihuampoyohua huan ma quimacaca tlen ica panos. </div>
<div class='p'>
<span class="verse" id="AC24_24">24&#160;</span>Huan ica se ome tonali sampa ajsico Félix ipan altepetl Cesarea ihuaya isihua Drusila tlen eliyaya se israelita. Huan quititlanqui se tlacatl ma quicuiti Pablo pampa quinequiyayaj quicaquise queja quineltocatoya Jesucristo. 
<span class="verse" id="AC24_25">25&#160;</span>Huan Pablo pejqui quinilhuía quejatza Toteco Dios quipactía san tlen xitlahuac. Huan quinequi para nochi ma nejnemica ica cuidado para ma ax quichihuaca tlen ax cuali. Huan nojquiya quinilhui para se tonal nochi tlacame monextise iixpa Toteco para yajaya quintlajtolsencahuas. Huajca ica nopa tlajtoli momajmati Félix huan quiilhui Pablo: </div>
<div class='p'>―Xiya ama, huan seyoc tonal quema ax tleno nijchihuas, nimitznotzas xinechcamahuiqui. </div>
<div class='p'>
<span class="verse" id="AC24_26">26&#160;</span>Nojquiya Félix quichiyayaya para Pablo ma quitlaxtlahuisquía para quimajcahuasquía, yeca miyac huelta quinotzayaya para quicamahuis. 
<span class="verse" id="AC24_27">27&#160;</span>Huan panoc ome xihuitl, huan tlanqui itequi Félix queja gobernador huan pejqui tlanahuatía Porcio Festo. Huan Félix quinequiyaya mocahuas cuali ica israelitame, huajca quicajtejqui Pablo ipan tlatzactli.  </div>
<div class='psalmlabel' id='AC25_0'> 25</div>
<div class='s'>Pablo iixpa Festo </div>
<div class='p'>
<span class="verse" id="AC25_1">1&#160;</span>Huajca teipa Porcio Festo ajsico Cesarea para quiselis itequi, huan mocajqui nepa eyi tonali, huan teipa quisqui huan tlejcotiyajqui hasta altepetl Jerusalén. 
<span class="verse" id="AC25_2">2&#160;</span>Huan nepa mosentilijque ihuaya nopa tlayacanani tlen totajtzitzi huan nopa israelitame tlen más quipixque tequihuejcayotl, huan nochi quiilhuijque tlen ica quiteilhuiyayaj Pablo. 
<span class="verse" id="AC25_3">3&#160;</span>Huan quitlajtlanijque Festo ma quinchihuili se favor huan ma quihualica Pablo hasta altepetl Jerusalén pampa nopa israelitame ya mocualtlalijtoyaj para quimictisquíaj ipan ojtli. 
<span class="verse" id="AC25_4">4&#160;</span>Pero Porcio Festo quinilhui ax huelis pampa Pablo itztoya ipan tlatzactli ipan altepetl Cesarea huan yajaya nojquiya mocuepasquía nepa ica se ome tonali. 
<span class="verse" id="AC25_5">5&#160;</span>Huan quinilhui: </div>
<div class='p'>―Intla imojuanti tlen inquipiyaj tequihuejcayotl huelis intemose nohuaya hasta altepetl Cesarea, huelis inquiteilhuise nepa intla quichijtoc se tlaixpanoli. </div>
<div class='p'>
<span class="verse" id="AC25_6">6&#160;</span>Huajca Porcio Festo mocajqui Jerusalén seyoc chicueyi o majtlactli tonali huan teipa mocuepqui Cesarea. Huan tonili mosehuiyaya ipan tequicali campa tetlajtolsencahua huan tlanahuati ma quihualicaca Pablo. 
<span class="verse" id="AC25_7">7&#160;</span>Huan quema Pablo hualajqui, nopa israelitame tlen hualajtoyaj tlen Jerusalén moquetzque huan quiteilhuijque ica miyac tlaixpanoli tlen huejhueyi, pero ax huelque quinextíaj para nelnelía quichijtoya nopa fiero tlamantli. 
<span class="verse" id="AC25_8">8&#160;</span>Huan teipa Pablo camatqui para momanahuis huan quinilhui: </div>
<div class='p'>―Ax nijchijtoc niyon se tlaixpanoli ica totlanahuatilhua tiisraelitame, niyon ica tohueyi tiopa, niyon ax tleno nijchijtoc ica nopa hueyi tlanahuatijquetl César ipan altepetl Roma. </div>
<div class='p'>
<span class="verse" id="AC25_9">9&#160;</span>Pero Porcio Festo quinequiyaya mocahuas cuali ica nopa israelitame, huajca quiilhui Pablo: </div>
<div class='p'>―¿Tijnequi tiyas Jerusalén huan nepa nimitztlajtolsencahuas ica nochi ni tlamantli tlen mitzteilhuíaj? </div>
<div class='p'>
<span class="verse" id="AC25_10">10&#160;</span>Huan Pablo quinanquili: </div>
<div class='p'>―Ama nimoquetza moixtla, ta tlen tijpiya itequihuejcayo Tlanahuatijquetl César. Huan nica campa quinamiqui para tinechtlajtolsencahuas. Ax tleno niquinchihuilijtoc israelitame huan ya tijmati para nelía xitlahuac tlen nimitzilhuía. 
<span class="verse" id="AC25_11">11&#160;</span>Intla nijchijtosquía se hueyi tlaixpanoli huan quinamiqui ma nimiqui, xinechmicti. Pero ax neli tlen nopa tlacame nechteilhuíaj huan axaca quipiya tequihuejcayotl nechtemactilis ininmaco para nechmictise. Na nijnequi nopa hueyi tlanahuatijquetl, César, ma nechtlajtolsencahua. </div>
<div class='p'>
<span class="verse" id="AC25_12">12&#160;</span>Huajca Porcio Festo quincamahui sequinoc tequihuejme tlen mosehuiyayaj ihuaya, huan teipa quiilhui Pablo: </div>
<div class='p'>―Tinechtlajtlanijtoc tiyas iixtla nopa hueyi tlanahuatijquetl César, huajca quena, nimitztitlanis iixtla. </div>
<div class='s'>Pablo iixpa Agripa </div>
<div class='p'>
<span class="verse" id="AC25_13">13&#160;</span>Huan panoc se quesqui tonali ajsicoj Cesarea nopa tlanahuatijquetl tlen israelitame tlen itoca Herodes Agripa II [25:13 Icone Herodes Agripa I de Hechos 12:1.] ihuaya iicni Berenice. Hualajque para quitlajpalose Porcio Festo. 
<span class="verse" id="AC25_14">14&#160;</span>Huan mocajque nepa miyac tonali. Huan Festo quicamahui Agripa tlen Pablo huan quinilhui: </div>
<div class='p'>―Itztoc se tlacatl nica tlen Gobernador Félix quicajqui ipan tlatzactli quema tlanqui itequi. 
<span class="verse" id="AC25_15">15&#160;</span>Huan quema niitztoya ipan altepetl Jerusalén, nopa tlayacanani tlen totajtzitzi huan huehue tlacame tlen israelitame quiteilhuijque noixtla huan nechilhuijque monequi para miquis. </div>
<div class='p'>
<span class="verse" id="AC25_16">16&#160;</span>“Huan niquinilhui ax onca tequihuejcayotl ipan ni tlali tlen iaxca Roma para nitemactilis se tlacatl ma miqui queja nopa. Monequi achtohui tlacame ma quiteilhuica iixtla huan teipa tijcahuase nopa tlacatl ma camati para momanahuis iniixtla tlen quiteilhuíaj. 
<span class="verse" id="AC25_17">17&#160;</span>Yeca quema nopa israelitame hualajque nica Cesarea, ax nijpolo niyon se tlalochtli. Tonili nimosehui ipan notequi campa tequicali huan nitlanahuati ma nechhualiquilica Pablo. 
<span class="verse" id="AC25_18">18&#160;</span>Pero inijuanti tlen quiteilhuiyayaj ax quiteilhuijque ica se hueyi tlaixpanoli queja nimoilhui para huelis quichijtoya. 
<span class="verse" id="AC25_19">19&#160;</span>San quiteilhuijque pampa ax quitoquiliyaya iniisraelita tlamachtil queja quinequiyayaj. Nojquiya nechcamahuijque tlen se tlacatl Jesús tlen nopa israelitame quiijtohuaj mictoc, huan Pablo quiijtohua para yoltoc. 
<span class="verse" id="AC25_20">20&#160;</span>Huan ax nijmatiyaya tlaque nijchihuas ica ni tlamantli; yeca nijtlajtlani Pablo intla quinequiyaya yas Jerusalén para nijtlajtolsencahuas nepa ica tlen quiteilhuíaj. 
<span class="verse" id="AC25_21">21&#160;</span>Pero Pablo quiijto quinequi quichiyas hasta nopa hueyi tlanahuatijquetl Augusto César quitlajtolsencahuasquía. Huajca niquijto ma mocahua ipan tlatzactli hasta nijtitlanis Roma campa itztoc César.” </div>
<div class='p'>
<span class="verse" id="AC25_22">22&#160;</span>Huan Agripa quiilhui Festo: </div>
<div class='p'>―Na nojquiya nijnequi nijtlacaquilis nopa tlacatl. </div>
<div class='p'>Huan Festo quinanquili: </div>
<div class='p'>―Mostla tijcaquis tlen quiijtos. </div>
<div class='p'>
<span class="verse" id="AC25_23">23&#160;</span>Huajca tonili ajsitoj Agripa huan Berenice huan calajque ipan nopa hueyi tequicali ica miyac tlatlepanitali huan moquentiyayaj ininyoyo tlen más cuali. Huan calajque ininhuaya miyac tlayacanani tlen soldados huan miyac tlacame tlen moaxilijtoque ipan altepetl Cesarea. Huan Festo tlanahuati ma quihualicaca Pablo. 
<span class="verse" id="AC25_24">24&#160;</span>Huan teipa Festo quinilhui nopa tlacame: </div>
<div class='p'>―Tlanahuatijquetl Agripa huan nochi imojuanti tlen inmosentilijtoque nica, xiquitaca ni tlacatl tlen itztoc imoixtla. Miyac israelitame nepa ipan altepetl Jerusalén huan nica ipan altepetl Cesarea quiteilhuíaj ica miyac tlamantli huan ica chicahuac nechtlajtlaníaj ma miqui. 
<span class="verse" id="AC25_25">25&#160;</span>Pero ax tleno nijpanti tlen ax cuali quichijtoc para ma miqui, huan ama yajaya quinequi yas iixpa nopa hueyi tlanahuatijquetl César huan yeca niquijtojtoc nijtitlanis nepa. 
<span class="verse" id="AC25_26">26&#160;</span>Pero ax nijmati tlaque nijtlajcuilhuis nopa hueyi tlanahuatijquetl para ma quimati itlaixpanol. Huajca nijhualicatoc imoixtla, Tlanahuatijquetl Agripa, achtohui ta tijtlajtlanis tlaque quichijtoc ica nopa israelitame. Quej nopa nijmatis tlaque nijtlajcuilhuis César. 
<span class="verse" id="AC25_27">27&#160;</span>Pampa nelía se huihuiyotl intla nijtitlanis se tlacatl tlen tzactoya hasta César huan ax niquilhuis tlaque ica quiteilhuijtoque.  </div>
<div class='psalmlabel' id='AC26_0'> 26</div>
<div class='s'>Pablo camatqui iixpa Agripa </div>
<div class='p'>
<span class="verse" id="AC26_1">1&#160;</span>Huajca Agripa quiilhui Pablo: </div>
<div class='p'>―Ama tihuelis tinechcamahuis para timomanahuis. </div>
<div class='p'>Huajca Pablo momatlalanqui huan pejqui camati: 
<span class="verse" id="AC26_2">2&#160;</span>“Tlanahuatijquetl Agripa, nipaqui ama pampa nihuelis nimitzcamahuis para nimomanahuis, pampa ax nijchijtoc tlen ica nechteilhuíaj nopa israelitame. 
<span class="verse" id="AC26_3">3&#160;</span>Ta cuali tijmati nojquiya nochi totlamachtil tiisraelitame huan nochi tlamantli tlen ica timonajnanquilíaj. Huajca nimitztlajtlanía xinechtlacaquili tlen nimitzilhuis. </div>
<div class='s'>Quejatza Pablo itztoya achtohuiya </div>
<div class='p'>
<span class="verse" id="AC26_4">4&#160;</span>“Nochi israelita tlayacanani quimatij tlen quema niitztoya nipilsiltzi huan hasta quema nimochijqui nitelpocatl, nimomachti ica israelita tlamachtiani ipan notlal campa niejqui huan teipa ipan Jerusalén. 
<span class="verse" id="AC26_5">5&#160;</span>Nechixmajtoque miyac xihuitl huan intla quinequisquíaj, huelis mitzilhuise para niitztoya se fariseo, nopa israelitame tlen achi más chicahuac quitoquilíaj nochi tlen quiijtohuaj toisraelita tlanahuatilhua. 
<span class="verse" id="AC26_6">6&#160;</span>Pero ama inijuanti nechteilhuíaj nica pampa nijneltoca Toteco Dios techtlamichihuilis nochi tlen quintencahuilijtoc tohuejcapan tatahua huejcajquiya para quichihuas huan techyolitis quema timiquise. 
<span class="verse" id="AC26_7">7&#160;</span>Nochi tohuejcapan tatahua, nopa majtlactli huan ome iconehua Jacob, huan ininteipa ixhuihua nojquiya quineltocaj quitlamichihuas itlajtol, yeca quitequipanohuaj Toteco tonali huan yohuali pampa quipiyaj ni tlaneltoquili. Pero pampa na nijpiya ni tlaneltoquili, Tlanahuajtiquetl Agripa, nopa israelitame ama nechteilhuíaj. 
<span class="verse" id="AC26_8">8&#160;</span>¿Para tlen ax hueli inquineltocaj para Toteco Dios quinyolitis tlacame tlen mictoque? </div>
<div class='p'>
<span class="verse" id="AC26_9">9&#160;</span>“Achtohui na nojquiya nimoilhui para monequiyaya niquintlaijiyohuiltis tlen quineltocaque Jesús tlen Nazaret. 
<span class="verse" id="AC26_10">10&#160;</span>Huajca queja nopa nijchijqui nepa Jerusalén. Huan nopa tlayacanca totajtzitzi nechmacayayaj tequihuejcayotl ma niquintzacua miyac tlen quineltocaque Jesús. Huan nojquiya quema tlacame quinmictiyayaj tlaneltocani, na niquinyolchicahuayaya ma quichihuase. 
<span class="verse" id="AC26_11">11&#160;</span>Miyac huelta nitlanahuati ma quinhuitequica tlaneltocani ipan toisraelita tiopahua campa hueli pampa nijnequiyaya ma quitelchihuaca Cristo huan ma quicahuaca. Yeca niquintoquilijtinenqui tlaneltocani campa hueli yajtoyaj hasta niyajqui ipan altepetini ipan sequinoc tlaltini para niquintemos. </div>
<div class='s'>Pablo sampa quiijtohua para tlen moyolcuepqui </div>
<div class='p'>
<span class="verse" id="AC26_12">12&#160;</span>“Huan se tonal ipan notequi ninejnemiyaya ipan ojtli nechca altepetl Damasco. Nopa tlayacanca totajtzitzi nechtequimacatoyaj ma niquintemoti tlen quineltocaj Jesús nopona. Huan nijhuicayaya amatlajcuiloli tlen quinexti para nechmacatoyaj tequihuejcayotl ma nijchihuas nopa tequitl. 
<span class="verse" id="AC26_13">13&#160;</span>Pero Tlanahuatijquetl Agripa, ica tlajco tona niquitac se tlahuili más chicahuac que tonati. Nopa tlahuili hualajqui tlen elhuicactli huan nechyahualo huan quinyahualo nochi tlen nohuaya yohuiyayaj. 
<span class="verse" id="AC26_14">14&#160;</span>Huan nochi tihuetzque tlalchi huan nijcajqui se tlen nechcamahui ica tohebreo tlajtoli huan nechilhui: ‘Saulo, Saulo, ¿para tlen tinechtlaijiyohuiltía? San moselti timococosnequi.’ </div>
<div class='p'>
<span class="verse" id="AC26_15">15&#160;</span>“Huan niquijto: ‘¿Ajqueya ta, noTeco?’ </div>
<div class='p'>“Huan Tohueyiteco quiijto: ‘Na niJesús tlen tinechtlaijiyohuiltía. 
<span class="verse" id="AC26_16">16&#160;</span>Ximoquetza nimantzi. Ama nimonexti moixtla para nimitztequimacas tiitztos tinotlatequipanojca huan tinotlayolmelajca. Nijnequi tiquinilhuis tlacame nochi tlen tiquitztoc ama huan tlen tiquitas quema nimonextis moixtla teipa.’ </div>
<div class='p'>
<span class="verse" id="AC26_17">17&#160;</span>“Huan yajaya quiijtoj: ‘Nimitzmanahuis ininmaco israelitame huan tlen ax israelitame. Quena, ama nimitztitlanis para tiquinilhuis tlen ax israelitame notlajtol. 
<span class="verse" id="AC26_18">18&#160;</span>Huan tiquintlapohuilis inintlachiyalis para ma quicajtehuaca nopa tzintlayohuilotl huan ma nejnemica ipan tlahuili huan ma quichihuaca tlen xitlahuac. Huan para ma quisaca tlen campa ama itztoque tlatzintla ichicahualis Axcualtlacatl para ma quiixmatica Toteco. Quena, tlacame tlen ax israelitame nojquiya nechneltocase huan quipantise tlapojpolhuili ipampa inintlajtlacolhua. Huan teipa pampa nechneltocase, quiselise tlen iniaxca nepa ipan elhuicac ininhuaya nochi sequinoc tlen Toteco quiniyocatlalijtoc para iaxcahua.’ Quej nopa nechilhui Jesús. </div>
<div class='s'>Pablo quichijqui tlen Toteco quinejqui </div>
<div class='p'>
<span class="verse" id="AC26_19">19&#160;</span>“Huan yeca, Tlanahuatijquetl Agripa, nijneltoquili tlen Toteco nechilhui tlen elhuicactli. 
<span class="verse" id="AC26_20">20&#160;</span>Huan achtohui niyajqui Damasco para niteilhuis tlen Jesús huan teipa niyajqui Jerusalén huan ipan nochi ni estado Judea. Nojquiya niquinilhuijtoc tlacame tlen ax israelitame para ma quipatlaca ininyolo, huan ma quitoquilica Toteco huan ma quichihuaca tlen cuali para nochi quimatise ya quipatlatoque ininyolo. 
<span class="verse" id="AC26_21">21&#160;</span>Huan yeca nopa israelitame nechitzquijque ipan tohueyi tiopa huan quinequiyayaj nechmictise. 
<span class="verse" id="AC26_22">22&#160;</span>Pero Toteco nechpalehui nopa tonal huan nechmanahuijtoc hasta ama, huan yeca niquincamahuía tlacame tlen tlapijpixtoque huan tlen teicneltzitzi, pero san niquinilhuía tlen itiocamanalojcahua Toteco huan Moisés huejcajquiya quiijtojque para teipa panosquía. 
<span class="verse" id="AC26_23">23&#160;</span>Niquinilhuía queja monejqui tlaijiyohuis huan miquis nopa Cristo tlen Toteco Dios quititlanqui. Huan monejqui yajaya elqui tlen achtohui moyolcuic tlen inijuanti tlen mictoyaj para quintlahuilis huan quinmaquixtis israelitame huan tlen ax israelitame.” </div>
<div class='s'>Pablo quinequi para Agripa ma quineltoca Jesús </div>
<div class='p'>
<span class="verse" id="AC26_24">24&#160;</span>Huan Pablo noja quincamahuiyaya, huan Festo quiijto chicahuac: </div>
<div class='p'>―¡Pablo tilocojtic! Miyac timomachtijtoc huan yeca timolocochijtoc. </div>
<div class='p'>
<span class="verse" id="AC26_25">25&#160;</span>Pero Pablo quinanquili: </div>
<div class='p'>―Ax nilocojtic, titohueyi tequihue Festo. Nimitzilhuía tlen nelía xitlahuac huan temachtli. 
<span class="verse" id="AC26_26">26&#160;</span>Huan nica itztoc ni Tlanahuatijquetl Agripa tlen cuali quimachilía nochi tlen panoc ica Jesús huan yeca nimoneltlalía para nicamatis xitlahuac iixtla tlen ni tlamantli. Nijmati yajaya quicactoc nochi ni tlamantli tlen Jesús quichijqui pampa nochi tlacame quimatque nochi tlen panoc ihuaya. </div>
<div class='p'>
<span class="verse" id="AC26_27">27&#160;</span>Huan Pablo quiilhui Agripa: </div>
<div class='p'>―Tlanahuatijquetl Agripa, ¿tijneltoca tlen itiocamanalojcahua Toteco quiijcuilojque? Nijmati para tijneltoca. </div>
<div class='p'>
<span class="verse" id="AC26_28">28&#160;</span>Huan Agripa quiilhui Pablo: </div>
<div class='p'>―Ica seyoc pilquentzi tinechchihuilisquía ma nijneltoca Jesucristo. </div>
<div class='p'>
<span class="verse" id="AC26_29">29&#160;</span>Huan Pablo quinanquili: </div>
<div class='p'>―Ma Toteco mitzpalehui para ta huan nochi tlen itztoque nica xijneltocaca Cristo queja na nijneltoca yonque ica se pilquentzi o ica miyac tlajtoli. Pero ax niquijtohua para nijnequi inmechilpise queja na nechilpitoque ica ni tepos mecatl. </div>
<div class='p'>
<span class="verse" id="AC26_30">30&#160;</span>Huajca moquetzque Tlanahuatijquetl Agripa, Gobernador Festo, huan Berenice huan nochi tlen mosehuijtoyaj ininhuaya. 
<span class="verse" id="AC26_31">31&#160;</span>Huan moiyocatlalijque huan pejque mocamahuíaj ininseltitzi. Huan nochi quiijtojque: </div>
<div class='p'>―Axtle tleno quichijtoc ni tlacatl para quimictise, niyon para yajaya tzactos. </div>
<div class='p'>
<span class="verse" id="AC26_32">32&#160;</span>Huan Agripa quiilhui Festo: </div>
<div class='p'>―Intla Pablo ax tlajtlantosquía para yas iixpa César para quitlajtolsencahuas, huelisquía tijmalacanijtosquíaj.  </div>
<div class='psalmlabel' id='AC27_0'> 27</div>
<div class='s'>Quititlanque Pablo nepa Roma </div>
<div class='p'>
<span class="verse" id="AC27_1">1&#160;</span>Huan quema nopa tequihuejme quiijtojque ajsic nopa tonal para quititlanise Pablo hasta tlali Italia, quitemactilijque ya huan sequinoc tlacame tlen nojquiya tzactoyaj imaco se tlayacanquetl tlen soldados tlen itoca eliyaya Julio. Huan nopa pamitl tlen soldados tlen quinyacanqui inintoca eliyaya nopa Pamitl Augusta. 
<span class="verse" id="AC27_2">2&#160;</span>Huajca nochi ticalajque ipan se hueyi barco tlen hualajqui tlen altepetl Adramitio huan yohuiyaya ipan hueyi atl hasta nopa altepetini iteno tlali Asia. Huan tiquisque nepa huan nojquiya yajqui tohuaya toicni Aristarco tlen ejqui altepetl Tesalónica ipan tlali Macedonia. </div>
<div class='p'>
<span class="verse" id="AC27_3">3&#160;</span>Huan tonili tiajsitoj altepetl Sidón. Huan Julio quitlasojtlac Pablo huan quicahuili ma quinpaxaloti ihuampoyohua huan para inijuanti ma quimacaca nochi tlen monequi para ica panos. 
<span class="verse" id="AC27_4">4&#160;</span>Teipa tiquisque Sidón huan tiyajque ipan hueyi atl nechca tlali Chipre huan tipanoque ica norte pampa nelía chicahuac techixilpitzayaya nopa ajacatl. 
<span class="verse" id="AC27_5">5&#160;</span>Huan teipa tiquixcotonque nopa hueyi atl tlen mocahua iteno tlali Cilicia huan tlali Panfilia. Huan tiajsitoj Mira, se altepetl ipan Licia. </div>
<div class='p'>
<span class="verse" id="AC27_6">6&#160;</span>Huan nepa nopa tlayacanquetl Julio quipanti se hueyi barco tlen hualayaya tlen altepetl Alejandría huan yohuiyaya tlali Italia, huan technahuati ma ticalaquica ipan nopa barco. 
<span class="verse" id="AC27_7">7&#160;</span>Huan para miyac tonali nopa barco nejnenqui yolic, huan ica ohui tiajsitoj nopa tlali nechca Gnido. Huan tlahuel chicahuac techilpitzayaya nopa ajacatl huan ax techcahuiliyaya ma tinejnemica, yeca tijyahualojque nochi iteno tlali Creta campa ax más tlaajacayaya chicahuac huan tijpanoque Salmón. 
<span class="verse" id="AC27_8">8&#160;</span>Huan ica miyac tequitl tipanotiyajque iteno Creta huan tiajsitoj campa se pilaltepetzi tlen itoca Buenos Puertos nechcatzi altepetl Lasea. </div>
<div class='p'>
<span class="verse" id="AC27_9">9&#160;</span>Ya miyac tonali tijpolijtoyaj ipan hueyi atl pampa yolic tiyohuiyayaj huan ajsitinemiyaya nopa metztli quema tlaseseya huan más mahuilili tijnejnemiltise tobarco ipan hueyi atl. Huajca Pablo quinilhui nochi tlacame tlen itztoyaj tohuaya tlen yaja moilhuiyaya. 
<span class="verse" id="AC27_10">10&#160;</span>Quiijto: </div>
<div class='p'>―Tlacame, nimoilhuía toojhui elis nelmahuilili intla tiquisase nica huan más tijnejnemiltise tobarco ipan hueyi atl. Huelis polihuis tobarco, huan nopa miyac tlamamali huan tojuanti nojquiya huelis timisahuise. </div>
<div class='p'>
<span class="verse" id="AC27_11">11&#160;</span>Pero nopa tlayacanquetl Julio ax quitlacaquili tlen Pablo quiijto. Quineltocac inintlajtol itlayacancahua huan iteco nopa barco. 
<span class="verse" id="AC27_12">12&#160;</span>Inijuanti moilhuijque para más mahuilili intla mocahuasquía tobarco nepa ipan pilaltepetzi Buenos Puertos para nopa nahui metztli quema tlaseseya pampa chicahuac tlaajaca nepa. Yeca inijuanti huan miyac tlacame tlen itztoyaj tohuaya quinequiyayaj ma tiquisaca. Quinequiyayaj intla tihuelisquíaj, tiajsisquíaj ipan altepetl Fenice ipan tlali Creta. Pampa nopona altepetl san tlapojtoc ipan se lado para ajacatl quiajsis campa nopa huejhueyi barcos mocahuasquíaj. Huan yeca quinequiyayaj ma timocahuaca nepa para nopa se quesqui metztli quema tlaseseya huan ax hueli nejnemij huejhueyi barcos ipan hueyi atl. </div>
<div class='s'>Nopa hueyi ajacatl ipan hueyi atl </div>
<div class='p'>
<span class="verse" id="AC27_13">13&#160;</span>Huan quema pejqui tlaajaca se quentzi tlen sur, moilhuijque huelis tiajsise campa tijnequiyayaj. Yeca tiquisque nepa ipan tobarco huan tiyajque nechca iteno nopa tlali Creta. 
<span class="verse" id="AC27_14">14&#160;</span>Pero san quentzi teipa, hualajqui se ajacatl tlahuel chicahuac. Nopa ajacatl hualajqui tlen tlali Creta huan itoca Norte ajacatl huan techhuicac huejca tlen nopa tlali ipan hueyi atl. 
<span class="verse" id="AC27_15">15&#160;</span>Huan nopa ajacatl techcuatopehuayaya chicahuac, huan ayoc tihuelque tijcuepase tobarco para elis nechca tlali. Yeca san tijmajcajque tobarco ma yas campa nopa ajacatl quinequiyaya techhuicas. 
<span class="verse" id="AC27_16">16&#160;</span>Huan tijpanoque se piltlaltzi tlatlajco hueyi atl tlen itoca Clauda. Huan nopona quema ayoc tlahuel chicahuac hualayaya nopa ajacatl; ica miyac tequitl, tijtlalanque nopa pilcuacanahuajtzi tlen quitilanayaya tobarco. Tijhualicayayaj para ipan momanahuisquíaj sequin intla tlapanis tobarco. 
<span class="verse" id="AC27_17">17&#160;</span>Huan quema tijtlalanque nopa pilcuacanahuajtzi, tijtlalijque ipan tohueyi barco. Huajca nopa tlacame quiyahualilpijque tobarco ica lazo tlen tlahuel tomahuac para ma ax tlapanisquía. Huan quitemohuijque nopa achtohui ejetic tepostli, pampa momajmatiyayaj para nopa ajacatl quicuatopehuasquía tobarco campa se lugar tlen itoca Sirte campa onca miyac xali, huan nelía mahuilili nepa. Pero yonque quitemohuijque nopa tepostli, nopa ajacatl san quihuicayaya tobarco campa hueli. 
<span class="verse" id="AC27_18">18&#160;</span>Huan tonili nopa ajacatl huan hueyi atl noja tlahuel chicahuac quicuatopehuayaya tobarco. Huajca nopa tlacame tlen quinejnemiltiyayaj tobarco pejque quitepehuaj ipan hueyi atl nopa tlamamali tlen tijhualicayayaj para ayoc elisquía etic tobarco. 
<span class="verse" id="AC27_19">19&#160;</span>Huan hualhuiptlatic nochi tojuanti tiquinpalehuijque quitepehuase ipan hueyi atl cuasiyas, cuamesas, huan nochi tlen eltoya ipan tobarco. 
<span class="verse" id="AC27_20">20&#160;</span>Huan para miyac tonali ax tiquitaque tonati, niyon sitlalime. Huan nochi timoilhuiyayaj timisahuisquíaj pampa nelía chicahuac nopa ajacatl techcuatopehuayaya. </div>
<div class='p'>
<span class="verse" id="AC27_21">21&#160;</span>Huan quipixqui miyac tonali ax tlacuajtoyaj nopa tlacame, huajca Pablo moquetzqui iniixtla huan quiijto: </div>
<div class='p'>―Tlacame, achi cuali eltosquía intla innechtlacaquilijtosquíaj tlen nimechilhui huan ax tiquistosquíaj tlali Creta. Ax tijpolojtosquíaj nochi nopa tlamantli tlen tijtepejque ipan hueyi atl. 
<span class="verse" id="AC27_22">22&#160;</span>Pero ama nimechilhuía ximosemacaca, amo ximajmahuica pampa axaca miquis, san polihuis tobarco. 
<span class="verse" id="AC27_23">23&#160;</span>Na niiaxca Toteco Dios huan yajaya tlen nijtequipanohua. Huan tlayohua nechtitlanili ielhuicac ejca tlen nechilhui: 
<span class="verse" id="AC27_24">24&#160;</span>‘Amo ximajmahui, Pablo, monequi tiajsiti Roma huan timonextis iixtla Tlanahuatijquetl César, huan pampa ta tiiaxca Toteco, yajaya nojquiya quinmanahuis nochi ni tlacame tlen itztoque mohuaya ipan ni barco huan axaca miquis.’ 
<span class="verse" id="AC27_25">25&#160;</span>Huajca nohuampoyohua, ximosemacaca pampa na nimotemachía ipan Toteco Dios huan nijmati para nochi panos queja nechilhuijtoc. 
<span class="verse" id="AC27_26">26&#160;</span>Pero ni ajacatl quihuicas tobarco huan cuatacanis ipan se piltlaltzi tlatlajco hueyi atl. </div>
<div class='p'>
<span class="verse" id="AC27_27">27&#160;</span>Tlantoya ome samanos tiitztoyaj ica nopa ajacatl tlen tlahuel chicahuac ipan hueyi atl. Huan timopantijque ipan se hueyi atl tlen itoca Adria huan nopa ajacatl noja quicuatopehuayaya tobarco campa hueli. Huan ica tlajco yohual nopa tlacame tlen tequitiyayaj ipan tobarco momacaque cuenta tiajsiyayaj nechca tlali. 
<span class="verse" id="AC27_28">28&#160;</span>Huajca quiyejyecojque para quimatise quesqui ihuejcatlanca nopa atl itzintla tobarco, huan san quipixqui treinta y seis metros ihuejcatlanca. Huan ica seyoc tlalochtli, sampa quiyejyecojque huan san quipixqui veintisiete metros. 
<span class="verse" id="AC27_29">29&#160;</span>Huan nopa tlacame momajmatiyayaj para nopa ajacatl quicuatacanaltisquía tobarco ipan nopa huejhueyi tetini nechca tlali. Huajca ica iica tobarco quinmajcajque nopa mecatl tlen quinpixtoyaj nahui huejhueyi barcos tlen ejetic para motlatzquilise atzintla huan para ma ayoc nejnemi tobarco ica nopa ajacatl. Huan nochi majmahuiyayaj huan tlahuel quinequiyayaj ma tlanesi para huelis tlachiyase. 
<span class="verse" id="AC27_30">30&#160;</span>Huan nopa tlacame tlen tequitiyayaj ipan tohueyi barco quinequiyayaj cholose ipan nopa pilcuacanahuajtzi tlen tijhualicayayaj pampa moilhuijque nochi timiquisquíaj ipan tobarco. Yeca quitemohuijque nopa pilcuacanahuajtzi ipan hueyi atl, huan istlacatique huan quiijtojque san quinejque quiilpise más tepostli iixtla tobarco. 
<span class="verse" id="AC27_31">31&#160;</span>Pero Pablo quimatqui para cholosquíaj, yeca quinilhui nopa tlayacanquetl ininhuaya isoldados: </div>
<div class='p'>―Intla nopa tlacame ax mocahuaj nica, imojuanti inmiquise. </div>
<div class='p'>
<span class="verse" id="AC27_32">32&#160;</span>Huajca nopa soldados quitzontejque nopa mecatl tlen nopa tlacame ica quitemohuiyayaj nopa pilcuacanahuajtzi. Huan huetzqui nopa pilcuacanahuajtzi ipan hueyi atl huan yajqui. </div>
<div class='p'>
<span class="verse" id="AC27_33">33&#160;</span>Huan quema tlanesqui, Pablo quincamahui nochi tlen itztoyaj ipan tohueyi barco huan quinilhui ma tlacuaca. Quinilhui: </div>
<div class='p'>―Ticaxitijquejya ome samanos para inmocuesohuaj huan ax inquinequij intlacuase. 
<span class="verse" id="AC27_34">34&#160;</span>Yeca chicahuac nimechtlajtlanía xitlacuaca cuali para inquipiyase chicahualistli para timomanahuise. Huan nijmati niyon se tlen tojuanti ax miquis, niyon axaca quipolos se itzoncal. </div>
<div class='p'>
<span class="verse" id="AC27_35">35&#160;</span>Huan quema Pablo quincamahui queja nopa, yajaya quiitzqui se pantzi huan quitlascamatqui Toteco iniixtla nochi inijuanti. Huan quitlajcotlapanqui huan pejqui quicua. 
<span class="verse" id="AC27_36">36&#160;</span>Huajca nochi inijuanti achi más quipixque paquilistli, huan nochi tlacuajque. 
<span class="verse" id="AC27_37">37&#160;</span>Huan nochi tojuanti tiitztoyaj 276 ipan nopa hueyi barco. 
<span class="verse" id="AC27_38">38&#160;</span>Huan quema tlanque tlacuaj cuali, huajca quitepejque ipan hueyi atl itlamiya nopa tlamamali tlen trigo tlen tijhuicayayaj para ayoc elis más etic tohueyi barco. </div>
<div class='s'>Atzonpolijqui tohueyi barco </div>
<div class='p'>
<span class="verse" id="AC27_39">39&#160;</span>Huan quema tlanesqui, nopa tlacame tlen quinejnemiltijque tohueyi barco quiitaque tiitztoyaj nechca tlali, pero ax quiixmatque tlaque itoca. Huan teipa quiitaque campa oncayaya xali ateno, huan moilhuijque huelis quinejnemiltise tohueyi barco tlatlajco huejhueyi tetini hasta nopona. 
<span class="verse" id="AC27_40">40&#160;</span>Huajca quitzontejque nopa mecatl tlen ica quiilpitoyaj nopa ejetic tepostli atzintla, huan quincajtejque ipan hueyi atl. Huan quintemohuijque nopa huapaltini tlen quichihuaj para ma nejnemis tohueyi barco para campa tijnequij. Huan quitlalanque nopa hueyi yoyomitl iixpa tohueyi barco para nopa ajacatl ma quicuatopehua, huan nimantzi pejqui techcuatopehua chicahuac huan timonechcahuijtiyajque para campa onca xali. 
<span class="verse" id="AC27_41">41&#160;</span>Pero tohueyi barco cuatacanqui ipan se hueyi tetl ipan tlali tlen tlatzintla nopa atl. Huan nopa atl ayoc eliyaya huejcatla para quihuicas tohueyi barco. Huajca nelía cuatacanqui iixpa tohueyi barco huan ayoc huelqui nejnemi. Huan iica pejqui tlapani tobarco pampa nopa atl chicahuac quimaquiliyaya. </div>
<div class='p'>
<span class="verse" id="AC27_42">42&#160;</span>Huajca nopa soldados moilhuiyayaj quinmictise nochi tlacame tlen tzactoque para ax ajquisquíaj hasta tlali huan cholosquíaj. 
<span class="verse" id="AC27_43">43&#160;</span>Pero nopa tlayacanquetl tlen soldados ax quinequiyaya ma quimictica Pablo, yeca ax quincahuili para ma quinmictica. Yajaya tlanahuati para nochi tlen huelque ajquij ma timomajcahuaca achtohui ipan atl huan ma tiajquica hasta campa tlali. 
<span class="verse" id="AC27_44">44&#160;</span>Huan sequinoc tlen ax huelque ajquij ma quicuica huapali o tlamantli tlen quipantisquía ipan hueyi barco para ax misahuise. Quej nopa nochi quichijque huan nochi tojuanti tiajsitoj cuali ipan tlali.  </div>
<div class='psalmlabel' id='AC28_0'> 28</div>
<div class='s'>Pablo ipan piltlaltzi Malta </div>
<div class='p'>
<span class="verse" id="AC28_1">1&#160;</span>Huajca nochi tojuanti tiajsitoj ica cuali, huan tijpantijque para nopa piltlaltzi itoca Malta huan quipixqui hueyi atl yahualtic. 
<span class="verse" id="AC28_2">2&#160;</span>Huan nopa Malta ehuani techselijque ica paquilistli. Huan tlipitzque para timototonise pampa tlaseseyayaya huan tlaahuetziyaya. 
<span class="verse" id="AC28_3">3&#160;</span>Huan Pablo quisentiliyaya cuahuitl huan quitemayaya ipan tlitl. Huan nimantzi quisqui ipan tlitl se cohuatl tlen itztoya ipan nopa cuahuitl, huan quimahuijconqui. 
<span class="verse" id="AC28_4">4&#160;</span>Huan nopa Malta ehuani quiitaque nopa cohuatl cuahuiyontoc imaco Pablo huan moilhuijque se ica sequinoc: “Huelis ne tlacatl se temictijquetl tlen momaquixti ipan nopa hueyi atl, pero Dios ax quicahuilía ma itzto pampa ax cuali tlen quichijtoc.” </div>
<div class='p'>
<span class="verse" id="AC28_5">5&#160;</span>Pero Pablo san momatzejtzelo huan nopa cohuatl huetzqui ipan tlitl, huan ax tleno ipantic. 
<span class="verse" id="AC28_6">6&#160;</span>Huan nopa tlacame quichiyayayaj para ma semahuía Pablo o ma huetzisquía mictoc. Pero quichixque miyac hora, huan ax tleno ipantic Pablo. Yeca quipatlaque inintlalnamiquilis huan quiijtojque para Pablo eliyaya se dios. </div>
<div class='p'>
<span class="verse" id="AC28_7">7&#160;</span>Huan nechca campa tiajsitoj ipan tlali, eltoya nechca nochi itlal huan ichaj se tlacatl tlen itoca eliyaya Publio. Publio elqui se hueyi tlayacanquetl ipan nopa piltlaltzi. Huan yajaya techseli ica cuali huan techtlamacac para eyi tonali. 
<span class="verse" id="AC28_8">8&#160;</span>Huan huilantoya itata Publio ipan itlapech pampa totoniyayaya huan eshuilohuayaya. Yeca Pablo calajqui campa itztoya, huan momaijto, huan quitlali ima ipan ya huan quichicajqui. 
<span class="verse" id="AC28_9">9&#160;</span>Huan teipa nochi nopa piltlaltzi ehuani quicajque tlen panoc, huan hualajque nochi tlen mococohuaj campa itztoya Pablo huan nochi mochicajque. 
<span class="verse" id="AC28_10">10&#160;</span>Huan yeca nopa piltlaltzi ehuani techtlepanitaque miyac huan techmacaque miyac tlamantli. Huan teipa quema ajsic tonal para tiquisase, techmacaque nochi tlen monequiyaya para ipan toojhui. </div>
<div class='s'>Pablo ajsic Roma </div>
<div class='p'>
<span class="verse" id="AC28_11">11&#160;</span>Huan timocajque nepa tlali Malta para eyi metztli. Huan teipa ticalajque ipan seyoc hueyi barco tlen hualajtoya tlen altepetl Alejandría huan tlen nojquiya mocajtoya nepa ipan nopa piltlaltzi Malta nopa se ome metztli quema tlaseseya. Huan ipan iixpa nopa hueyi barco quinpixtoya ome tlaixcopincayome tlen inintoca Cástor huan Pólux. Huajca sampa tiquisque tlen nopa tlali huan tinejnenque ipan hueyi atl. 
<span class="verse" id="AC28_12">12&#160;</span>Huan teipa tiajsitoj altepetl Siracusa huan timocajque nepa eyi tonali. 
<span class="verse" id="AC28_13">13&#160;</span>Huan teipa tiquisque huan tiyajque nechca iteno nopa tlali hasta tiajsitoj altepetl Regio. Huan tonili hualajqui se ajacatl ica sur huan techcuatopejqui hasta hualhuiptlatía tiajsitoj altepetl Puteoli. 
<span class="verse" id="AC28_14">14&#160;</span>Nepa tiquinpantijque sequin toicnihua ipan Cristo huan techilhuijque ma timocahuaca ininhuaya. Huan timocajque ininhuaya chicome tonali. Huan teipa tiquisque huan tiicxinejnenque para tiajsitij Roma. 
<span class="verse" id="AC28_15">15&#160;</span>Huan ya quimajtoyaj toicnihua ipan Cristo nepa Roma para tiajsitinemiyayaj. Yeca quisque Roma icxinemiyayaj huan technamiquicoj ipan ojtli campa se tianquis tlen itoca Foro de Apio. Huan teipa sequinoc technamijque ipan pilaltepetzi Tres Tabernas. Huan quema Pablo quinitac nopa tlaneltocani, quitlascamatqui Toteco huan inijuanti quimacaque yancuic tetili ipan iyolo. 
<span class="verse" id="AC28_16">16&#160;</span>Teipa tiajsitoj altepetl Roma huan nopa sequinoc tlatzacme quintemactilijque campa tlatzactli, pero nopa hueyi tlayacanquetl tlen soldados quicahuili Pablo ma mocahua iyoca ipan se cali. Huan ihuaya mocajqui san se soldado para quimocuitlahuis. </div>
<div class='s'>Pablo tepohuili nepa ipan Roma </div>
<div class='p'>
<span class="verse" id="AC28_17">17&#160;</span>Huan quema Pablo quipixtoya eyi tonali nepa ipan altepetl Roma, quinnotzqui nopa tlayacanani tlen israelitame tlen nepa ehuaj. Huan quema hualajtoyaj, quinilhui: </div>
<div class='p'>―Innoisraelita icnihua, nopa israelitame nepa Jerusalén nechitzquijque huan nechtemactilijque ica romano tequihuejme yonque ax niquinixpanotoc israelitame, niyon totlamachtil tlen tohuejcapan tatahua techcahuilijtejque. 
<span class="verse" id="AC28_18">18&#160;</span>Teipa nopa Roma tequihuejme nechtlajtolsencajque huan quiijtojque ax tleno nijchijtoya para nimiquis. Huan quinequiyayaj nechmajcahuase. 
<span class="verse" id="AC28_19">19&#160;</span>Pero nopa israelitame ax quinequiyayaj, yeca nitlajtlanqui para ma nechhualicaca nica Roma para César ma nechtlajtolsencahua, pampa ax nijnequiyaya más niquinteilhuis noicnihua israelitame. 
<span class="verse" id="AC28_20">20&#160;</span>Yeca nimechnotzqui para nimechitas huan nimechcamahuis. Niilpitoc ica ni tepos mecatl pampa nijneltoca nopa Cristo tlen nochi israelitame quichixtoyaj ma ajsi. </div>
<div class='p'>
<span class="verse" id="AC28_21">21&#160;</span>Huan nopa israelitame nepa quiilhuijque: </div>
<div class='p'>―Nopa israelitame ipan estado Judea ax techtitlanilijtoque niyon se amatlajcuiloli para techilhuis tlen ta. Huan niyon se toicni ax hualajtoc para techcamahuis intla tijchijtoc tlen ax cuali. 
<span class="verse" id="AC28_22">22&#160;</span>Pero tojuanti tijnequij tijcaquise tlen tijneltoca tlen Jesús. Campa hueli tlali tijcactoque para miyac quiijtohuaj para ax cuali para tlacame ma quineltocaca Jesús. Pero san ya nopa tijmatij. </div>
<div class='p'>
<span class="verse" id="AC28_23">23&#160;</span>Huan quitlalijque se tonal quema hualasquíaj, huan ipan nopa tonal ajsicoj nelmiyac israelitame ipan nopa cali campa Pablo mocahuayaya. Huan Pablo quincamahui quejatza Toteco tlanahuatía huan quincamahui tlen Jesús. Ica itlanahuatil Moisés huan ica tlen quiijcuilojtoyaj itiocamanalojcahua Toteco, Pablo quinnextili para Jesús elqui nopa Cristo tlen Toteco quititlantoya. Yajaya pejqui quincamahuía ica ijnaloc huan ax tlanqui hasta tiotlaquixqui. 
<span class="verse" id="AC28_24">24&#160;</span>Huan sequin nopa tlacame quiselijque tlen Pablo quinilhui, huan sequinoc ax quineltocaque. 
<span class="verse" id="AC28_25">25&#160;</span>Inijuanti san pejque monajnanquilíaj se ica seyoc huan pejque yohuij. Huajca Pablo quinilhui nopa tlacame ni tlajtoli: </div>
<div class='p'>―Xitlahuac nopa tlajtoli tlen Itonal Toteco quimacac Isaías, itiocamanalojca Toteco para ma quinilhui tohuejcapan tatahua. Quiilhui: </div>
<div class='q'>
<span class="verse" id="AC28_26">26&#160;</span>‘Xiya campa ni tlacame huan xiquinilhuiti ni tlajtoli. </div>
<div class='q'>Toteco quiijtohua: Nelía inquicaquise notlajtol, pero ax inquimachilise. </div>
<div class='q'>Nelía inquiitase tlen nijchihuas, </div>
<div class='q'>Pero ax inquimachilise tlen quinequi quiijtos. </div>
<div class='q'>
<span class="verse" id="AC28_27">27&#160;</span>Pampa ni israelitame yoltetique. </div>
<div class='q'>Mochijtoque queja nacastzactoque huan queja popoyotzitzi. </div>
<div class='q'>Ax quinequij quiitase huan ax quinequij nechcaquise. </div>
<div class='q'>Ax quinequij quimachilise notlajtol ica ininyolo, </div>
<div class='q'>Huan ax quinequij moyolcuepase para niquintlajtlacolquixtis. </div>
<div class='m'>Quej nopa ijcuilijtoc ipan Itlajtol Toteco.’ </div>
<div class='p'>Huan Pablo quinilhui: </div>
<div class='p'>
<span class="verse" id="AC28_28">28&#160;</span>―Huajca inisraelitame, xinechtlacaquilica. Ama Toteco quinmacas itlajtol tlacame tlen ax israelitame. Huan inijuanti quicaquise huan quiselise. </div>
<div class='p'>
<span class="verse" id="AC28_29">29&#160;</span>Huan quema Pablo quiijto ni tlajtoli, nopa israelitame quisque huan chicahuac monajnanquilijtiyajque se ica seyoc. </div>
<div class='p'>
<span class="verse" id="AC28_30">30&#160;</span>Huan Pablo mocajqui nopona ome xihuitl ipan se cali tlen quitlanejtiyaya ica se tlaxtlahuili. Huan ica paquilistli quinseliyaya nochi tlen quipaxalohuayayaj. 
<span class="verse" id="AC28_31">31&#160;</span>Huan nempa quinixtomiliyaya quejatza Toteco Dios tlanahuatía, huan quinmachtiyaya tlen Tohueyiteco Jesucristo ica chicahualistli. Ax pinahuayaya, huan axaca quitzacuiliyaya.</div><div class="footnote">
<hr />
</div>
</div></body></html>
