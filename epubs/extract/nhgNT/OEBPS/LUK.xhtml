<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhg" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>El Nuevo Testamento en nahuatl de Tetelcingo Lucas 1</title>
</head>
<body dir='ltr'>
<ul class='tnav'>
<li><a href='index.xhtml'>Lucas</a></li>
</ul><ul class='tnav'><li><a href='LUK.xhtml#LK1_0'>1</a></li>
<li><a href='LUK.xhtml#LK2_0'>2</a></li>
<li><a href='LUK.xhtml#LK3_0'>3</a></li>
<li><a href='LUK.xhtml#LK4_0'>4</a></li>
<li><a href='LUK.xhtml#LK5_0'>5</a></li>
<li><a href='LUK.xhtml#LK6_0'>6</a></li>
<li><a href='LUK.xhtml#LK7_0'>7</a></li>
<li><a href='LUK.xhtml#LK8_0'>8</a></li>
<li><a href='LUK.xhtml#LK9_0'>9</a></li>
<li><a href='LUK.xhtml#LK10_0'>10</a></li>
</ul><ul class='tnav'>
<li><a href='LUK.xhtml#LK11_0'>11</a></li>
<li><a href='LUK.xhtml#LK12_0'>12</a></li>
<li><a href='LUK.xhtml#LK13_0'>13</a></li>
<li><a href='LUK.xhtml#LK14_0'>14</a></li>
<li><a href='LUK.xhtml#LK15_0'>15</a></li>
<li><a href='LUK.xhtml#LK16_0'>16</a></li>
<li><a href='LUK.xhtml#LK17_0'>17</a></li>
<li><a href='LUK.xhtml#LK18_0'>18</a></li>
<li><a href='LUK.xhtml#LK19_0'>19</a></li>
<li><a href='LUK.xhtml#LK20_0'>20</a></li>
</ul><ul class='tnav'>
<li><a href='LUK.xhtml#LK21_0'>21</a></li>
<li><a href='LUK.xhtml#LK22_0'>22</a></li>
<li><a href='LUK.xhtml#LK23_0'>23</a></li>
<li><a href='LUK.xhtml#LK24_0'>24</a></li>
</ul>

<div class='main' id='LK0_0'>

<div class='mt2'>Cuale Tlamachestelestle tli oquejcuelo </div>
<div class='mt'>SAN LUCAS  </div>
<div class='psalmlabel' id='LK1_0'> 1</div>
<div class='s'>Tlica omojcuelo nönca ömatl </div>
<div class='p'>

<span class="verse" id="LK1_1">1&#160;</span>Meyactie tlöca ye oquenejque quejcuelusque sente tlapubelestle de noche inu sösantle que entre totzölö omochi. 
<span class="verse" id="LK1_2">2&#160;</span>Inu tlateotitlanme oquejtaque inu sösantle ca imixtelolojua desde ca opie. Omochijque tlatequepanojque de Deus para tlanunutzasque inu nieca tlajtule, hua otiechpubelejque tejua. 
<span class="verse" id="LK1_3">3&#160;</span>Hua naja onectiemo hua onecmat exactamente quiene omochi noche inu sösantle desde cuöc opie. Por inu onejcualejtac temetzmojcuelfelis ini nönca ömatl para tejuatzi, Teófilo, öque innochtie metzmoyectieniebelea. 
<span class="verse" id="LK1_4">4&#160;</span>Ejqueu cuale tomojtelis tlin melöhuac de noche inu sösantle de tli ye ometzmomachtelejque. </div>
<div class='s'>Sente öngel oquejto que tlöcates Xohuö Bautista </div>
<div class='p'>
<span class="verse" id="LK1_5">5&#160;</span>Cuöc Herodes oyeya rey de tlöle de joriojte, oyeya sente teopexque itucö Zacarías. Yaja oyeya de inu grupo de teopexcötzetzi de Abías. Isohua de Zacarías itucö Elisabet. Yaja nuyejque oyeya de ixenöchpelhua de inu primiero teopexque Aarón. 
<span class="verse" id="LK1_6">6&#160;</span>Hua innehua oyejyeya yecteque para ca Deus, hua quechihuaya noche tli quemarcöroa inu mandamientos de Tlöcatzintle sin que quefaltörojque niontle. 
<span class="verse" id="LK1_7">7&#160;</span>Amo quenpeaya inpelhua, ipampa Elizabet oyeya machura, hua innehua ye oyejyeya biebentzetzi. </div>
<div class='p'>
<span class="verse" id="LK1_8-9">8-9&#160;</span>Hua omochi que quetocöro inu grupo de Abías tequepanusque tieixpa Deus. Hua quiene quepeaya costumbre, queriförojque abier öque quetocörus quechihuas tli tequetl de teopexque. Hua Zacarías quetocöro calaques para quexutlaltiti cupale ipa tieteupa Tlöcatzintle. 
<span class="verse" id="LK1_10">10&#160;</span>Hua meyac giente de puieblo oyejyeya queyöhuac omotlajtlötlajtejtaya ipa inu ura cuöc quexutlaltea cupale. 
<span class="verse" id="LK1_11">11&#160;</span>Hua omoniexte sente öngel de Tlöcatzintle ica Zacarías. Oijcataya ca imöyecmö ajtöl cöne motlölea cupale. 
<span class="verse" id="LK1_12">12&#160;</span>Hua oquetietzöbe Zacarías cuöc oquejtac, hua omomajte. 
<span class="verse" id="LK1_13">13&#160;</span>Pero inu öngel oquelfe: </div>
<div class='p'>―Zacarías, amo xomomajte, ipampa motlajtlötlajteles ye oquecajque Deus. Mosohua Elisabet quemixebes sente moconie, hua tectucöyutis Xohuö. 
<span class="verse" id="LK1_14">14&#160;</span>Hua tepajpöques hua tecpeas pöquelestle, hua meyactie pajpöquesque cuöc yaja tlöcates. 
<span class="verse" id="LK1_15">15&#160;</span>Porque yaja bieye iyes para ca Deus. Amo conis vino nimpor sidra. Tientas iyulo ca Espíritu Sönto desde cuöc iyes ijtecopa inöntzi. 
<span class="verse" id="LK1_16">16&#160;</span>Hua meyactie de inu giente de Israel quenyulcuepas para ma tietocacö Tlöcatzintle inDeus de yejua. 
<span class="verse" id="LK1_17">17&#160;</span>Pues yaja tlayecöntös delönte de yejuatzi Tlöcatzintle. Huölös ca checöhualestle san quiene inu tlayulepante Elías. Quenyulcuepas inyulo de tötajte para yesque cuale ca inpejpelhua, hua tli amo tlaneltocaneme quenyulcuepas para ma quematecö inu machestelestle de tli yecteque. Ejqueu quenpreparörus giente para cuöc hualiloas Tlöcatzintle. </div>
<div class='p'>
<span class="verse" id="LK1_18">18&#160;</span>Hua Zacarías oquelfe öngel: </div>
<div class='p'>―¿Tli sösantle teniechejtetis para necmates que ica melöhuac ini nönca? Pues naja ye nebiebentzi, hua nosohua nuyejque ye lamatzi. </div>
<div class='p'>
<span class="verse" id="LK1_19">19&#160;</span>Hua onöhuat öngel, oquejto: </div>
<div class='p'>―Naja necaca neGabriel, öque seme neijcateca tieixpantzinco Deus. Yejuatzi niechhualtitlanque ma temetznunutzaqui, hua ma temetzmacaqui ini cuale tlamachestelestle. 
<span class="verse" id="LK1_20">20&#160;</span>Öxö, noso, taja teyes temumorojtzi, hua abele tetlajtlajtus hasta tli ipan tunale mochihuas ini nönca. Ejqueu mochihuas ipampa amo tomoneltocac ica notlajtul. Pero lo que tli onequejto mochihuati ipa tiempo. </div>
<div class='p'>
<span class="verse" id="LK1_21">21&#160;</span>Mientras, noche tlöca quemöchixtaya Zacarías, hua quetietzöbejque de que Zacarías tönto obejcö ipan teopantle. 
<span class="verse" id="LK1_22">22&#160;</span>Hua cuöc yaja oquis, abele quennunutzaya. Hua ocasojcömatque que Deus oquejtetejque canajyetla ipan teopantle. Yaja quennunutzaya sa ca sieñas de imöhua, hua omocö mumorojtzi. 
<span class="verse" id="LK1_23">23&#160;</span>Hua omochi que cuöc ye oquetlame tunalte de iteque, uya ca ichö. </div>
<div class='p'>
<span class="verse" id="LK1_24">24&#160;</span>Hua sötiepa de inu niecate tunalte omoutztlöle isohua Elisabet. Hua omojyö möcuile mietztle. Oquejto: </div>
<div class='p'>
<span class="verse" id="LK1_25">25&#160;</span>―Ejqueyi oquechijque Tlöcatzintle ca naja. Pues ipa nöncate tunalte oniechejtaque, hua niechonchibelejque ma ayecmo nepinöhua por que amo necpeaya nopelhua. </div>
<div class='s'>Sente öngel oquejto que tlöcatihuas Cristo </div>
<div class='p'>
<span class="verse" id="LK1_26">26&#160;</span>Hua ipan checuasie mietztle, oquetitlanque Deus inu öngel Gabriel ipa sente puieblo de estado de Galilea, que itucö Nazaret. 
<span class="verse" id="LK1_27">27&#160;</span>Ompa oyeya sente sisehuantu tli omocomprometiero para monömectis ca sente tlöcatl itucö Josie. Josie oyeya de ixenöchpelhua de David. Hua inu nieca sisehuantu itucö María. 
<span class="verse" id="LK1_28">28&#160;</span>Hua inu öngel ocalac icalejtec cöne yaja oyeya. Oquelfe: </div>
<div class='p'>―Ma cuale xeye. Deus metzpaliebilo lalebes, hua yejuatzi iloac ca taja. </div>
<div class='p'>
<span class="verse" id="LK1_29">29&#160;</span>Cache yaja amo oquemat quiene quepensörus, hua oquepensöro tli tlajpalulestle icaca ini nönca. 
<span class="verse" id="LK1_30">30&#160;</span>Inu öngel oquelfe: </div>
<div class='p'>―María, amo xomomajte, ipampa Deus metzmacalo meyac tiefavur. 
<span class="verse" id="LK1_31">31&#160;</span>Xequejta que tecpeas peltzintle mojtec, hua tecmixebes sente moconie, hua tejcuitis Jesús. 
<span class="verse" id="LK1_32">32&#160;</span>Lalebes bieye iloas, hua necuitilus tieConietzi de yejuatzi öque lalebes bieyetzintle iloac. Hua Tlöcatzintle Deus tiemacasque para tlareinörurus quiename otlareinöro David, que ica de tiebiebetcöhua. 
<span class="verse" id="LK1_33">33&#160;</span>Tlamandörurus ipa giente de Jacob nochepa, hua tiereinödo amo quepeas tlamelestle. </div>
<div class='p'>
<span class="verse" id="LK1_34">34&#160;</span>María oquelfe öngel: </div>
<div class='p'>―¿Quiene iyes ini nönca? Pues naja ayemo nequixomate tlöcatl. </div>
<div class='p'>
<span class="verse" id="LK1_35">35&#160;</span>Onöhuat öngel, oquelfe: </div>
<div class='p'>―Espíritu Sönto hualiloas mopa, hua tiechecöhuales de öque lalebes bieyetzintle iloac mopa huölös. Por inu nuyejque inu peltzintle yectec tli tlöcates motucöyutis tieConietzi Deus. 
<span class="verse" id="LK1_36">36&#160;</span>Hua xequejta, Elisabet quiene tequejta yaja nuyejque ye omoutztlöle ca sente iconie mös ye lamatzi; hua ye quepea checuasie mietztle de que moutztlöle mös giente quejtoöya que yaja machura. 
<span class="verse" id="LK1_37">37&#160;</span>Pues Deus cuöc quejtulo canajyetla quepealo beletelestle para quechihuasque. </div>
<div class='p'>
<span class="verse" id="LK1_38">38&#160;</span>Yecuöquenu María oquejto: </div>
<div class='p'>―Nö neca naja que necaca netietlatequepano de Tlöcatzintle. Ma mochihua ca naja san quiene ca tomojtalfe. </div>
<div class='p'>Hua öngel uya de yaja. </div>
<div class='s'>María onya quetlajpaluto Elisabet </div>
<div class='p'>
<span class="verse" id="LK1_39">39&#160;</span>Ipa inu niecate tunalte omoquetztie María hua uya ca meyac cuesebelestle ipa sente puieblo de tlöle de Judá que oyeya innepantla tepieme. 
<span class="verse" id="LK1_40">40&#160;</span>Ocalac ipa ichö Zacarías, hua oquetlajpalo inu Elisabet. 
<span class="verse" id="LK1_41">41&#160;</span>Hua omochi que cuöc oquecac Elisabet tlajpalulestle de María, inu peltzintle otzecui ijtecopa, hua iyulo Elisabet otie de Espíritu Sönto. 
<span class="verse" id="LK1_42">42&#160;</span>Hua otzajtzec checöhuac, hua oquejto: </div>
<div class='p'>―Deus metzteochihualo cache que noche ocseque sohuame, hua queteochihualo inu peltzintle tli mojtejca. 
<span class="verse" id="LK1_43">43&#160;</span>¿Tlica noso nopa omochi ini nönca, que tienönajtzi de noTlöcatzintle onhuöla notlac? 
<span class="verse" id="LK1_44">44&#160;</span>Pos cuöc onejcac motlajpalules, inu peltzintle otzecui nojtecopa ca meyac pöquelestle. 
<span class="verse" id="LK1_45">45&#160;</span>Hua cuale mocnupel taja öque tomoneltocac, ipampa ca taja mochihuas noche sösantle tli ometzelfejque Tlöcatzintle. </div>
<div class='s'>Icuicateles de María </div>
<div class='p'>
<span class="verse" id="LK1_46">46&#160;</span>Yecuöquenu María oquejto: </div>
<div class='q'>Noölma tiebieyelea Tlöcatzintle, </div>
<div class='q'>
<span class="verse" id="LK1_47">47&#160;</span>hua noyulo oquepex pöquelestle tiecatzinco Deus notiemöquextejcötzi, </div>
<div class='q'>
<span class="verse" id="LK1_48">48&#160;</span>ipampa oniechicnuejtaque naja, mös sa neca netietlatequepano. </div>
<div class='q'>Pues desde öxö, noche giente tli yesque ipan tlöltecpactle quejtusque que cuale nocnupel. </div>
<div class='q'>
<span class="verse" id="LK1_49">49&#160;</span>Pos oniechchibelejque bieye sösantle yejuatzi öque quepealo checöhualestle, </div>
<div class='q'>hua yectec icaca tietucöyutzi. </div>
<div class='q'>
<span class="verse" id="LK1_50">50&#160;</span>Hua tieicnuejteles icaca ica giente de noche tiempos, </div>
<div class='q'>ca innochtie tli tiemabelea. </div>
<div class='q'>
<span class="verse" id="LK1_51">51&#160;</span>Oquecuajpetzojque tiemö para oquechijque bieye sösantle. </div>
<div class='q'>Oquencuasemanque tli mochajchamöhua ipa inyulo. </div>
<div class='q'>
<span class="verse" id="LK1_52">52&#160;</span>Oquenquextejque tlajtoönejme para ayecmo tlamandörusque, </div>
<div class='q'>hua oquemajcojque tli porubejte. </div>
<div class='q'>
<span class="verse" id="LK1_53">53&#160;</span>Tli tejteosejtaya oquentlamacaque de meyac tlin cuale, </div>
<div class='q'>hua tli ricojte oquemelfejque ma yöcö, hua amo quenmacaque niontle. </div>
<div class='q'>
<span class="verse" id="LK1_54">54&#160;</span>Oquenpaliebejque ixenöchpelhua de tietlatequepano Israel, </div>
<div class='q'>oquelnömejque de Israel ca icnuejtelestle. </div>
<div class='q'>
<span class="verse" id="LK1_55">55&#160;</span>Ejqueu oquechijque quiename oquemelfejque totötajua, </div>
<div class='q'>quieme oqueprometierfejque Abraham hua ipejpelhua para nochepa. </div>
<div class='p'>
<span class="verse" id="LK1_56">56&#160;</span>Hua omocö María ca Elisabet quieme yeye mietztle. Sötiepa ohuöla pa ichö. </div>
<div class='s'>Otlöcat Xohuö Bautista </div>
<div class='p'>
<span class="verse" id="LK1_57">57&#160;</span>Hua oasec tunale para mixebes Elisabet. Oquemixe iconie. 
<span class="verse" id="LK1_58">58&#160;</span>Hua tli itlac chajchönteya hua igiente oquecajque que Deus quepilejque meyac icnuejtelestle, hua opajpöjque ca yaja. 
<span class="verse" id="LK1_59">59&#160;</span>Hua omochi que pan checuieye tunale ohuölajque para quenacayutequesque inu peltzintle. Hua quecuitiöya quieme itajtzi, Zacarías. 
<span class="verse" id="LK1_60">60&#160;</span>Yecuöquenu onöhuat inöntzi, oquejto: </div>
<div class='p'>―Amo, cache itucöyes Xohuö. </div>
<div class='p'>
<span class="verse" id="LK1_61">61&#160;</span>Hua oquelfejque: </div>
<div class='p'>―¿Tli ipampa? Amo öque de mogiente mocuitea ejqueu. </div>
<div class='p'>
<span class="verse" id="LK1_62">62&#160;</span>Hua oquenutzque itajtzi peltzintle ca sieñas de inmöhua, quiene queneque quecuitis. 
<span class="verse" id="LK1_63">63&#160;</span>Hua yaja otlajtla ömatl, hua oquejcuelo ejqueyi: “Itucö Xohuö”. </div>
<div class='p'>Innochtie quetietzöbejque. 
<span class="verse" id="LK1_64">64&#160;</span>Hua sa nima opajtec icamac hua inenepil Zacarías. Ye cuale otlajtlajto, hua otieteochi Deus. 
<span class="verse" id="LK1_65">65&#160;</span>Ohuöla majcömabelestle impa innochtie tli ompa chajchönteya intlac yejua. Hua ipa noche tepieme de estado de Judea omacheac de noche ini nönca sösantle tli opasöre. 
<span class="verse" id="LK1_66">66&#160;</span>Hua noche quiejquech quecaqueya quemalfiöya ipa inyulo, hua quejejtoöya: </div>
<div class='p'>―¿Öquenu iyes inu peltzintle? </div>
<div class='p'>Pues Tlöcatzintle iloaya ca yaja hua ejqueu quepaliebiloöya. </div>
<div class='s'>Zacarías otlayulepante </div>
<div class='p'>
<span class="verse" id="LK1_67">67&#160;</span>Hua Zacarías itajtzi Xohuö iyulo otie de Espíritu Sönto. Otlayulepante, hua oquejto: </div>
<div class='q'>
<span class="verse" id="LK1_68">68&#160;</span>Ma tetieteochihuacö Tlöcatzintle Deus de Israel, </div>
<div class='q'>que ohualiloac ca tiepuieblo, hua oquemöquextejque, </div>
<div class='q'>
<span class="verse" id="LK1_69">69&#160;</span>hua ocajcojque sente tiemöquextiöne para tejua, </div>
<div class='q'>de ixenöchpelhua de David tietlatequepano. </div>
<div class='q'>
<span class="verse" id="LK1_70">70&#160;</span>Pues ejqueu oquejtojque por incamacopa de tietlayulepanhua yecteque </div>
<div class='q'>tli oquepujque tietlajtultzi desde ca opie tlöltecpactle. </div>
<div class='q'>
<span class="verse" id="LK1_71">71&#160;</span>Tiechmacaque nemöquextelestle de toenemigos, </div>
<div class='q'>hua de innochtie tli tiechtlajyelejta. </div>
<div class='q'>
<span class="verse" id="LK1_72">72&#160;</span>Ejqueu quepeasque icnuejtelestle ca totötajua, </div>
<div class='q'>hua quelnömequesque de inu acuierdo yectec tli oquechijque, </div>
<div class='q'>
<span class="verse" id="LK1_73">73&#160;</span>hua de inu promiesa tli oquejurörojque ca Abraham totöta. </div>
<div class='q'>
<span class="verse" id="LK1_74">74&#160;</span>Pues oqueprometierojque tiechmacasque ini nönca: que temöquisasque de inmöpa de toenemigos, </div>
<div class='q'>hua tetietequepanusque sin mabelestle, </div>
<div class='q'>
<span class="verse" id="LK1_75">75&#160;</span>ca yectelestle hua nemelestle yectec para ca yejuatzi, mientras teneme. </div>
<div class='q'>
<span class="verse" id="LK1_76">76&#160;</span>Hua taja, peltzintle, teyes tetlayulepante de öque lalebes bieyetzintle iloac. </div>
<div class='q'>Pues taja teyös delönte de Tlöcatzintle, para tecyejyectlöliti tieojfe. </div>
<div class='q'>
<span class="verse" id="LK1_77">77&#160;</span>Tequemixtlamachtiti giente de tiepuieblo quiene momöquextisque, </div>
<div class='q'>para ejqueu toDeus quenperdonörfisque de intlajtlacul, </div>
<div class='q'>
<span class="verse" id="LK1_78">78&#160;</span>porque yejuatzi quemicnuejtalo. </div>
<div class='q'>Por inu, desde ompa tlacpac hualiloas quiename cuöc quisa tunale, </div>
<div class='q'>
<span class="verse" id="LK1_79">79&#160;</span>hua quenmacasque tlöbile tlin neme ipan tlajtlayohuaquelestle hua ipa locör de mequelestle, </div>
<div class='q'>hua tiechyecönasque para tocxehua ma nejnemecö ipa ojtle de yecsiebelestle. </div>
<div class='p'>
<span class="verse" id="LK1_80">80&#160;</span>Hua inu peltzintle mobepöhuaya, hua caseya checöhualestle ipa iyulo. Hua omocö cöne nionöque chönteya hasta inu tunale cuöc Deus oquetitlanque itlac giente de Israel.  </div>
<div class='psalmlabel' id='LK2_0'> 2</div>
<div class='s'>Quiene ca otlöcatihuac Jesús </div>
<div class='p'>
<span class="verse" id="LK2_1">1&#160;</span>Hua omochi ipa inu niecate tunalte que inu emperador Augusto César otlamandöro que noche giente de tlöltecpactle ma mocensörucö. 
<span class="verse" id="LK2_2">2&#160;</span>Ini nönca primiero censo omochi cuöc Cirenio oyeya cubernadur ipan tlöle de Siria. 
<span class="verse" id="LK2_3">3&#160;</span>Hua oyöya innochtie para mocensörusque. Cara sesen tlöcatl onya ipan puieblo cöne onemeya ibiebetcöhua. 
<span class="verse" id="LK2_4">4&#160;</span>Hua oquis Josie de ipa inu estado de Galilea, hua de inu puieblo de Nazaret. Onya ca ipa estado de Judea, ca ipa ipuieblo de David, que itucö Belén. Pues yaja oyeya de ixenöchpelhua David. 
<span class="verse" id="LK2_5">5&#160;</span>Ompa onya para mocensörus ca tiehua María, öque omocomprometiero para monömectis ca yaja. Hua María ye utztle oyeya. 
<span class="verse" id="LK2_6">6&#160;</span>Hua omochi que cuöc yejua ye oyejyeya ompa, oasec tunale para mixebes. 
<span class="verse" id="LK2_7">7&#160;</span>Hua oquemixe itieyecapaconie, hua oquequemelo ica tzintatapajme, hua oquetietiecac ijtec sente cöxa tli quepeaya sacatl para ompa tlacua yulcöme. Pues amo oyeya locör para yejua ipa inu nieca mersu. </div>
<div class='s'>Öngeles oquenmachestejque calnielojpexque de que ye otlöcatihuac Jesús </div>
<div class='p'>
<span class="verse" id="LK2_8">8&#160;</span>Hua oyejyeya calnielojpexque ipa inu nieca tlöle. Yejua oyejyeya ca caltienco hua quemixutiöya incalnielojua ca yohuale. 
<span class="verse" id="LK2_9">9&#160;</span>Hua sente öngel tli cualtitlanque Tlöcatzintle ohuöla impa yejua, hua tietlaniexteles Tlöcatzintle oquenyehualo ica itlapetlöneles. Hua omomajtejque lalebes. 
<span class="verse" id="LK2_10">10&#160;</span>Cache öngel oquemelfe: </div>
<div class='p'>―Amo xomomajticö, porque nemiechpubelea cuale tlamachestelestle tli quenmacas meyac pöquelestle ca noche tiegiente de Deus: 
<span class="verse" id="LK2_11">11&#160;</span>que öxö ye otlöcatihuac, ipa ipuieblo de David, sente tiemöquextiöne öque yejuatzi iloac Cristo öque Deus tieixpejpenque, hua iloac Tlöcatzintle. 
<span class="verse" id="LK2_12">12&#160;</span>Hua ejqueyi nenquematesque cuöc ye nentieniextejque: pos nenqueniextisque peltzintle que quemelejtas ca tzintatapajme. Betztotas ijtec cöxa tli quepea sacatl para ompa tlajtlacua yulcöme. </div>
<div class='p'>
<span class="verse" id="LK2_13">13&#160;</span>Hua sa de repiente oniesque ica öngel lalebes bel meyactie de tieöngeles Deus. Tiechamöhuaya, hua quejejtoöya: </div>
<div class='q'>
<span class="verse" id="LK2_14">14&#160;</span>Deus ma quepeacö yectieniebelestle ompa tlacpac, </div>
<div class='q'>hua ipan tlöltecpactle ma uye yulsiebelestle inca innochtie tli quencualejtalo Deus. </div>
<div class='p'>
<span class="verse" id="LK2_15">15&#160;</span>Hua omochi que cuöc öngeles ye uyajque ca elfecac, calnielojpexque omolfejque entre yejua: </div>
<div class='p'>―Ma teyöcö hasta Belén. Ma tequejtacö inin tli omochi, tli Tlöcatzintle ye otiechmachestejque. </div>
<div class='p'>
<span class="verse" id="LK2_16">16&#160;</span>Hua ocuejcuesejque, hua oquenniextico inu María, ca Josie, hua peltzintle obetztaya ijtec cöxa cöne tlajtlacua yulcöme. 
<span class="verse" id="LK2_17">17&#160;</span>Hua cuöc oquejtaque, oquepujque noche tli öngel oquemelfe de inu peltzintle. 
<span class="verse" id="LK2_18">18&#160;</span>Hua noche tli oquecajque oquetietzöbejque inu sösantle tli quenpubeliöya calnielojpexque. 
<span class="verse" id="LK2_19">19&#160;</span>Cache María quemalfiöya ini nönca sösantle ipa iyulo, hua seme quepensöroöya. 
<span class="verse" id="LK2_20">20&#160;</span>Hua omocuejque inu calnielojpexque. Tiemabesutejtöya hua tieyectieniehuatöya Deus por ipampa noche inu sösantle tli oquecajque hua oquejtaque, san quiene ca oquemelfe öngel. </div>
<div class='s'>María hua Josie oquebicaque peltzintle Jesús pa teopantle </div>
<div class='p'>
<span class="verse" id="LK2_21">21&#160;</span>Hua cuöc opanuc checuieye tunale para quenacayutequesque inu peltzintle, oquetlölelejque itucöyu Jesús. Pues ejqueu oquecuite öngel antes que mochejchihuas ipa ijte María. </div>
<div class='p'>
<span class="verse" id="LK2_22">22&#160;</span>Cache cuöc opanuque tunalte para omochepöjque, san quiene ca quejtoa inu ley de Moisés, oquehalecaque peltzintle ipa inu ciudad de Jerusalén para quetieyejtetisque tieca Tlöcatzintle. 
<span class="verse" id="LK2_23">23&#160;</span>(Pues ejqueyi tlajcuelulpanca ipa inu ley tli quemacaque Tlöcatzintle: “Noche peltzintle tli primiero tlöcate de inöna, tlö ica oquechtle modedicörus para iyes de Tlöcatzintle”.) 
<span class="verse" id="LK2_24">24&#160;</span>Ejqueu noso onyajque para quetiemacasque inu bentle quiene quemarcöroa inu ley tli quemacaque Tlöcatzintle, cöne quejtoa: “Ma mobentlölicö unte cucutetzetzi noso unte palumaxte”. </div>
<div class='p'>
<span class="verse" id="LK2_25">25&#160;</span>Hua ompa oyeya sente tlöcatl ipa Jerusalén, que itucö oyeya Simeón. Ini nönca tlöcatl oyeya yecnemelestec hua seme tieteochihuaya Deus. Quecheaya ma mochihua inu sösantle tli quenyulölis giente de Israel. Hua Espíritu Sönto hualiloöya ipa yaja. 
<span class="verse" id="LK2_26">26&#160;</span>Hua Espíritu Sönto ye oquemachestejque que amo meques hasta senamo tieyejtas inu Cristo öque tieixpejpenque Tlöcatzintle. 
<span class="verse" id="LK2_27">27&#160;</span>Hua Espíritu Sönto oquechihualtejque ma huöla ipan teopantle. Hua itötajua peltzintle Jesús oquecalaquejque peltzintle ipan teopantle, para quechibelisque por yaja san quiene ica costumbre de inu ley. 
<span class="verse" id="LK2_28">28&#160;</span>Yecuöquenu yaja Simeón oquenöpalo peltzintle. Tieteochibele Deus, hua oquejto: </div>
<div class='q'>
<span class="verse" id="LK2_29">29&#160;</span>Öxön quiema ma nebeya naja que neca motlatequepanojtzi, notiecojtzi. </div>
<div class='q'>Ma nemeque ca siebelestle ipa noyulo, san quiene ca teniechmolfele. </div>
<div class='q'>
<span class="verse" id="LK2_30">30&#160;</span>Porque noixtelolojua ye oquejtaque motiemöquextelestzi tli tetiechmomaquelis, </div>
<div class='q'>
<span class="verse" id="LK2_31">31&#160;</span>que ye otomopreparörfe para quejtasque noche puieblos, </div>
<div class='q'>
<span class="verse" id="LK2_32">32&#160;</span>tlöbile para ma quentlaniextele giente de ocseque puieblos, </div>
<div class='q'>hua tlaniextelestle de mopuieblojtzi de Israel. </div>
<div class='p'>
<span class="verse" id="LK2_33">33&#160;</span>Itöta ca inöna peltzintle quetietzöbejque de noche ini sösantle tli mojtoöya de yaja. 
<span class="verse" id="LK2_34">34&#160;</span>Hua Simeón oquenbendeseyumacac, hua oquelfe María inöntzi peltzintle: </div>
<div class='p'>―Xequejta necö, que ini nönca peltzintle oquetlölejque Deus para que por medio de yaja meyactie giente de Israel tli quepea checöhualestle quepolusque, hua meyactie tli quenpoloa casesque. Iyes quiename sente sieñas para yejua, hua meyactie quetlabielcöhuasque. 
<span class="verse" id="LK2_35">35&#160;</span>Hua melöhuac, iyes quiename tlö sente espöda motlölaquis ijtec moölma de taja. Ejqueu ixniesesque pensamientos tli mojyönteca ipa inyulo de meyactie. </div>
<div class='p'>
<span class="verse" id="LK2_36">36&#160;</span>Hua ompa oyeya nuyejque sente sohuatl tlayulepante itucö Ana. Itajtzi itucö Fanuel. Oyeya de inu grupo de israelitas tli oyejyeya de itlöcaxenöchyo de Aser. Ini nönca sohuatl ye oyeya lalebes ye lamatzi. Pues cuöc sisehuantu omonömecte, hua one ica inömec checume xebetl, 
<span class="verse" id="LK2_37">37&#160;</span>hua öxö ye quepeaya ochenta y cuatro años de que oyeya icnusohuatl. Yaja seme mocöhuaya ipan teopantle. Tieteochijtaya Deus yohualen tunale. Tlajyubiöya hua motlajtlötlajtiöya. 
<span class="verse" id="LK2_38">38&#160;</span>Ini sohuatl ohuöla ipa inu nieca ura, hua tietlasojcömat Deus. Quennunutzaya de inu peltzintle ca noche giente tli quemöcheaya ma momöquexte inu ciudad de Jerusalén. </div>
<div class='s'>Omocuejque ica puieblo de Nazaret </div>
<div class='p'>
<span class="verse" id="LK2_39">39&#160;</span>Hua cuöc oquechijque noche sösantle tli quejtoa inu ley tli quemacaque Tlöcatzintle, omocuejque ca Galilea, ca ipan inpuieblo de Nazaret. 
<span class="verse" id="LK2_40">40&#160;</span>Hua peltzintle mobepöhuaya, hua caseya checöhualestle. Momeyaqueliöya ca tlamatelestle, hua tiefavur Deus oyeya ca yaja. </div>
<div class='s'>Peltuntle Jesús omocö pan teopantle </div>
<div class='p'>
<span class="verse" id="LK2_41">41&#160;</span>Hua itötajua oyöya cara xebetl ipa Jerusalén ipa inu yelfetl de pöscua. 
<span class="verse" id="LK2_42">42&#160;</span>Hua cuöc ye quepeaya majtlactle huan ume xebetl, otlejcojque yejua ca ipa Jerusalén san quiene ca quepeaya costumbre ipa inun tunale de yelfetl. 
<span class="verse" id="LK2_43">43&#160;</span>Cuöc ye otlan tunalte, omocuejque yejua. Pero omocö inu pelalajconetzi ipa Jerusalén, sin quematesque itötajua. 
<span class="verse" id="LK2_44">44&#160;</span>Yejua quepensöroöya que beles oyeya inca ocseque giente tli oyöya ca yejua. Ejqueu onejnenque noche semelfetl. Hua ca ye yohuac quetiemoöya intzölö igiente hua intzölö tli quemixomateya. 
<span class="verse" id="LK2_45">45&#160;</span>Cuöc amo oqueniextejque, omocuejque ca Jerusalén oquetiemuto. 
<span class="verse" id="LK2_46">46&#160;</span>Hua opasöre que hasta pa yeye tunale oqueniextejque ipan teopantle. Yehuataya innepantla tlajmatque. Oquencactaya hua oquentlajtlanejtaya. 
<span class="verse" id="LK2_47">47&#160;</span>Hua noche giente tli quecaqueya quetietzöbejtaya de quiene quemateya hua quiene onöhuateya. 
<span class="verse" id="LK2_48">48&#160;</span>Cuöc oquejtaque itötajua oquetietzöbejque. Oquelfe inöntzi: </div>
<div class='p'>―Noconie, ¿tlica otetiechchibele ejqueyi? Xequejta motajtzi hua naja otemetztiemojtenemeya ca meyac tequepachule. </div>
<div class='p'>
<span class="verse" id="LK2_49">49&#160;</span>Yaja oquemelfe: </div>
<div class='p'>―¿Tlica nenniechmotiemolejque? ¿Amo nemomachitea que niechconbenieroa ma neya ipa tietequeyotzi de noTajtzi? </div>
<div class='p'>
<span class="verse" id="LK2_50">50&#160;</span>Pero yejua amo ocasojcömatque inu tlajtule tli yaja oquemelfe. 
<span class="verse" id="LK2_51">51&#160;</span>Hua ohuöla ca yejua, hua oaseco ipa Nazaret, hua omosujetöro ca yejua. Noche ini nönca sösantle tli omochi, inöntzi quemalfiöya ipa iyulo. 
<span class="verse" id="LK2_52">52&#160;</span>Hua Jesús cache mochihuaya tlajmatque, cache mobepöhuaya, hua Deus hua giente cache quecualejtaque.  </div>
<div class='psalmlabel' id='LK3_0'> 3</div>
<div class='s'>Xohuö Bautista tlanunutzaya </div>
<div class='p'>
<span class="verse" id="LK3_1">1&#160;</span>Ye quepeaya caxtule xebetl que tlagobernöro inu emperador Tiberio César. Oyeya cubernadur de estado de Judea yaja Poncio Pilöto. Herodes oyeya Tetrarca, noso rey de estado de Galilea, hua icni Felipe oyeya Tetrarca de inu tlöle de Iturea hua de Traconite, hua Lisanias oyeya Tetrarca de tlöle de Abilinia. 
<span class="verse" id="LK3_2">2&#160;</span>Oyeya tlajtojcöteopexque yaja Anás ca tiehua Caifás. Ipa inu tiempo Tlöcatzintle oquemacaque tietlajtul ca Xohuö, iconie Zacarías, ompa cöne nionöque chönteya. Oquetitlanque para ma tlanunutza de inu tlajtule. 
<span class="verse" id="LK3_3">3&#160;</span>Yaja ohuöla ipa inu tlöle itlac inu ötlactle de Jordán. Hualtlanunutztöya que giente ma moyulcuepacö para ma Deus ma quenperdonörficö intlajtlacul. Hua tlöjcu, ma mocuötiequicö. 
<span class="verse" id="LK3_4">4&#160;</span>Pues ejqueu tlajcuelulpanca ipa ömatl de inu tlayulepante Isaías, que quejtoa: </div>
<div class='q'>Caquestec tlajtule de yeca tli tzajtze ompa cöne nionöque chönte, </div>
<div class='q'>hua quejtoa: “Xecyejyectlölicö tieojfe Tlöcatzintle. </div>
<div class='q'>Xecmelöhuacö tieojfe, pos ye miero axihuaqui”. </div>
<div class='q'>
<span class="verse" id="LK3_5">5&#160;</span>Noche xopochco majcoques, hua noche tepieme moparejörusque, </div>
<div class='q'>hua tli ojme nejnecuelteque momejmelöhuasque, hua tli ojme petzoteque mixmanasque. </div>
<div class='q'>
<span class="verse" id="LK3_6">6&#160;</span>Hua noche giente quejtasque quiene Deus quenmöquextisque. </div>
<div class='p'>
<span class="verse" id="LK3_7">7&#160;</span>Hua Xohuö quemelfiöya giente tli quisaya para mocuötiequisque ca yaja: </div>
<div class='p'>―¡Tlöcaxenöchcuhuöme! ¿Öquenu onemiechmachte nencholusque de ipa inu cualönelestle de Deus tli huölös nemopa? 
<span class="verse" id="LK3_8">8&#160;</span>Xecchihuacö noso sösantle tli conbenierebe quechihuas öque de melöhuac ye omoyulcuec. Hua amo xequejtojtacö nemojtecopa que yaja Abraham icaca nemotajtzi hua que por inu nencate cuale. Pues naja nemiechelfea que Deus cuale quenchihualtisque ini nöncate teme ma mochihuacö ipelhua Abraham. 
<span class="verse" id="LK3_9">9&#160;</span>Öxö nuyejque pues Deus ye miero quenpojpolusque tli amo quechihua tlin cuale. Icaca quiename tlö öcha ye intzintlanca cuajme. Hua noche cuabetl tli amo quetiemaca ifruto cuale motzinteques hua motlajcales ijtec tletzintle. </div>
<div class='p'>
<span class="verse" id="LK3_10">10&#160;</span>Hua inu tlöca quetlajtlaniöya, hua quelfiöya: </div>
<div class='p'>―¿Tli noso tecchihuasque? </div>
<div class='p'>
<span class="verse" id="LK3_11">11&#160;</span>Hua yaja onöhuat, hua oquemelfe: </div>
<div class='p'>―Öque quepea unte tlaquentle, ma quemaca öque amo quepea, hua öque quepea tli quecuös nuyejque ma quechihua ejqueu. </div>
<div class='p'>
<span class="verse" id="LK3_12">12&#160;</span>Nuyejque ohuölajque tlanechecojque para mocuötiequisque, hua oquelfejque: </div>
<div class='p'>―Maestro, ¿tli tecchihuasque tejua? </div>
<div class='p'>
<span class="verse" id="LK3_13">13&#160;</span>Hua yaja oquejto: </div>
<div class='p'>―Amo cache meyac xecnechecucö tlöcamo sa tli quemarcöroa ley. </div>
<div class='p'>
<span class="verse" id="LK3_14">14&#160;</span>Hua quetlajtlaniöya soltörojte, oquejtojque: </div>
<div class='p'>―Hua tejua, ¿tli tecchihuasque? </div>
<div class='p'>Hua yaja oquemelfe: </div>
<div class='p'>―Amo xecmaltratörucö nionöque, hua amo öque xejcuejcuelicö lo que tli amo nenquepea deriecho para nenquecuejcuelisque. Xomoconformörucö ca lo que tli nenquetlöntecate. </div>
<div class='p'>
<span class="verse" id="LK3_15">15&#160;</span>Noche giente quechixtaya hua quepensörojtaya ipa inyulo de Xohuö, tlö beles yaja icaca inu Cristo tli Deus quixpejpenque. 
<span class="verse" id="LK3_16">16&#160;</span>Onöhuat Xohuö, oquemelfe innochtie: </div>
<div class='p'>―Naja, por nopörte, nemiechcuötiequea ca ötzintle. Pero sötiepa de naja biloatz ocsie tlöcatl, öque cache quepealo meyac checöhualestle que naja. Naja amo necmeresieroa nion para nopiechus para netiequextelis tiecacua. Yejuatzi nemiechcuötiequesque ca Espíritu Sönto hua ica tletzintle. 
<span class="verse" id="LK3_17">17&#160;</span>Yejuatzi iloac quiename sente tlöcatl tli ye miero piehuas para quetzetzelus hua quechepöhuas trigo. Hua quebicasque inu trigo tli chepöhuac ijtec ibesco. Pero inu itlasolyo quexutlaltisque ijtec inu tletzintle tli ayec siebe. </div>
<div class='p'>
<span class="verse" id="LK3_18">18&#160;</span>Hua Xohuö quenmachestiöya giente ocseque meyac sösantle, hua quennunutz de cuale tlamachestelestle. 
<span class="verse" id="LK3_19">19&#160;</span>Hua yaja ocajajuac Herodes inu Tetrarca noso rey ipampa omosohuajte ca Herodías, isohua icni Felipe. Nuyejque ocajajuac ipampa oquechi meyac ocseque sösantle tli amo cuale. 
<span class="verse" id="LK3_20">20&#160;</span>Hua ca inu Herodes oconchi ocsente sösantle cache turavea amo cuale, que oquetzajtzac Xohuö ipan cörsel. </div>
<div class='s'>Xohuö Bautista tiecuötieque Jesús </div>
<div class='p'>
<span class="verse" id="LK3_21">21&#160;</span>Hua cachto de cuöc oquetzajtzac, omochi que cuöc noche giente mocuötiequiöya, nuyejque Jesús onecuötiequiluc. Hua onetlajtlötlajtiluc. Hua elfecac omotlapo, 
<span class="verse" id="LK3_22">22&#160;</span>hua Espíritu Sönto ohualiloac tiepa yejuatzi ca furma quieme palumax. Hua ocaquestec sente tlajtule de elfecac, tli quejtoöya: </div>
<div class='p'>―Taja tenotlasojcöconie. Motech taja necpea meyac pöquelestle. </div>
<div class='s'>Tiebiebetcöhua de totieJesucristo </div>
<div class='p'>
<span class="verse" id="LK3_23">23&#160;</span>Cuöquenuju Jesús quepealoöya treinta xebetl. Entunses opiehualuc tlanunutzaloöya. Giente quejtoöya que yejuatzi iloaya iconie Josie, öque oyeya iconie Elí, 
<span class="verse" id="LK3_24">24&#160;</span>öque oyeya iconie de Matat, öque oyeya iconie de Leví, öque oyeya iconie de Melqui, öque oyeya iconie de Jana, öque oyeya iconie de Josie, 
<span class="verse" id="LK3_25">25&#160;</span>öque oyeya iconie de Matatías, öque oyeya iconie de Amós, öque oyeya iconie de Nahum, öque oyeya iconie de Esli, 
<span class="verse" id="LK3_26">26&#160;</span>öque oyeya iconie de Nagai, öque oyeya iconie de Maat, öque oyeya iconie de Matatías, öque oyeya iconie de Semei, öque oyeya iconie de Josie, öque oyeya iconie de Judá, 
<span class="verse" id="LK3_27">27&#160;</span>öque oyeya iconie de Joana, öque oyeya iconie de Resa, öque oyeya iconie de Zorobabel, öque oyeya iconie de Salatiel, 
<span class="verse" id="LK3_28">28&#160;</span>öque oyeya iconie de Neri, öque oyeya iconie de Melqui, öque oyeya iconie de Adi, öque oyeya iconie de Cosam, öque oyeya iconie de Elmodam, öque oyeya iconie de Er, 
<span class="verse" id="LK3_29">29&#160;</span>öque oyeya iconie de Josué, öque oyeya iconie de Eliezer, öque oyeya iconie de Jorim, öque oyeya iconie de Matat, öque oyeya iconie de Leví, 
<span class="verse" id="LK3_30">30&#160;</span>öque oyeya iconie de Simeón, öque oyeya iconie de Judá, öque oyeya iconie de Josie, öque oyeya iconie de Jonán, öque oyeya iconie de Eliaquim, 
<span class="verse" id="LK3_31">31&#160;</span>öque oyeya iconie de Melea, öque oyeya iconie de Mainán, öque oyeya iconie de Matata, öque oyeya iconie de Natán, 
<span class="verse" id="LK3_32">32&#160;</span>öque oyeya iconie de David, öque oyeya iconie de Isaí, öque oyeya iconie de Obed, öque oyeya iconie de Booz, öque oyeya iconie de Salmón, öque oyeya iconie de Naasón, 
<span class="verse" id="LK3_33">33&#160;</span>öque oyeya iconie de Aminadab, öque oyeya iconie de Admi, öque oyeya iconie de Arni, öque oyeya iconie de Esrom, öque oyeya iconie de Fares, 
<span class="verse" id="LK3_34">34&#160;</span>öque oyeya iconie de Judá, öque oyeya iconie de Jacob, öque oyeya iconie de Isaac, öque oyeya iconie de Abraham, öque oyeya iconie de Taré, öque oyeya iconie de Nacor, 
<span class="verse" id="LK3_35">35&#160;</span>öque oyeya iconie de Serug, öque oyeya iconie de Ragau, öque oyeya iconie de Peleg, öque oyeya iconie de Heber, 
<span class="verse" id="LK3_36">36&#160;</span>öque oyeya iconie de Sala, öque oyeya iconie de Cainán, öque oyeya iconie de Arfaxad, öque oyeya iconie de Sem, öque oyeya iconie de Noé, öque oyeya iconie de Lamec, 
<span class="verse" id="LK3_37">37&#160;</span>öque oyeya iconie de Matusalén, öque oyeya iconie de Enoc, öque oyeya iconie de Jared, öque oyeya iconie de Mahalaleel, 
<span class="verse" id="LK3_38">38&#160;</span>öque oyeya iconie de Cainán, öque oyeya iconie de Enós, öque oyeya iconie de Set, öque oyeya iconie de Adán, öque oyeya tieconie de Deus.  </div>
<div class='psalmlabel' id='LK4_0'> 4</div>
<div class='s'>Amo Cuale Tlöcatl tieyulmajmötocac Jesús </div>
<div class='p'>
<span class="verse" id="LK4_1">1&#160;</span>Hua tieyulo Jesús otie ca Espíritu Sönto. Nehualnecuepaluc de ipan Jordán, hua Espíritu Sönto tiebicaluc ca ompa cöne nionöque chönte. 
<span class="verse" id="LK4_2">2&#160;</span>Ompa iloaya cuarenta días, hua tieyulmajmötocaya Diöblo. Cuöc ye opanuc inun tunalte oteosebihuac. 
<span class="verse" id="LK4_3">3&#160;</span>Hua Diöblo otieyelfe: </div>
<div class='p'>―Tlö teca teiconie Deus, xequelfe ini nönca tietetu ma mocuepa pöntzi. </div>
<div class='p'>
<span class="verse" id="LK4_4">4&#160;</span>Hua Jesús oquenönquelejque, oquelfejque: </div>
<div class='p'>―Tlajcuelulpanca: “Amo sa ca pöntzi cuale nemes sente tlöcatl”. </div>
<div class='p'>
<span class="verse" id="LK4_5">5&#160;</span>Hua Diöblo otiebicac tlacpac, hua otieyejtete noche reinos hua naciones de tlöltecpactle. 
<span class="verse" id="LK4_6">6&#160;</span>Hua Diöblo otieyelfe: </div>
<div class='p'>―Taja temetzmacas noche ini nönca checöhualestle, hua icualniexteles de noche nöncate naciones. Pos naja oniechmöctejque, hua öque naja necneque, cuale necmacas. 
<span class="verse" id="LK4_7">7&#160;</span>Ejqueu, tlö taja teniechmabesutis nixpa, noche ini nönca mohuöxca iyes. </div>
<div class='p'>
<span class="verse" id="LK4_8">8&#160;</span>Hua onöhuatihuac Jesús, oquelfejque: </div>
<div class='p'>―Tlajcuelulpanca: </div>
<div class='q'>Yejuatzi Tlöcatzintle moDeus tetiemabesutis, </div>
<div class='q'>hua sa yejuatzi tetietequepanus. </div>
<div class='p'>
<span class="verse" id="LK4_9">9&#160;</span>Hua otiebicac ipa ciudad de Jerusalén, hua otietlejcabe icuayuluc teopantle. Hua otieyelfe: </div>
<div class='p'>―Tlö tecaca teiconie Deus, xomocajcöhua para tebetzes desde necö hasta tlölpa. 
<span class="verse" id="LK4_10">10&#160;</span>Pues tlajcuelulpanca ejqueyi: </div>
<div class='q'>Quenhualentitlanesque tieöngeles por mopampa, </div>
<div class='q'>ma metzixuticö. </div>
<div class='m'>
<span class="verse" id="LK4_11">11&#160;</span>Hua: </div>
<div class='q'>Metzajcoquesque ca inmöhua, </div>
<div class='q'>para que ejqueu mocxehua amo moteputlamesque ca teme. </div>
<div class='p'>
<span class="verse" id="LK4_12">12&#160;</span>Hua onöhuatihuac Jesús, oquelfejque: </div>
<div class='p'>―Pan tlajtule icaca: “Amo xetietantiöro Tlöcatzintle moDeus para abier tlö cuale quechihuasque”. </div>
<div class='p'>
<span class="verse" id="LK4_13">13&#160;</span>Hua cuöc Diöblo ayecmo quemateya quiene cache tieyulmajmötocas, uya de tietlac por sie röto. </div>
<div class='s'>Jesús quepiehualtejque tieteque ipa Galilea </div>
<div class='p'>
<span class="verse" id="LK4_14">14&#160;</span>Hua Jesús ohualiloac ca estado de Galilea ca checöhualestle de tieEspíritu de Deus. Hua omacheac de yejuatzi ipa noche tlöle tli ica ca ompa. 
<span class="verse" id="LK4_15">15&#160;</span>Hua tlamachtiloöya ipan inteopancuconehua, hua innochtie tieyectieniehuaya. </div>
<div class='s'>Giente de Nazaret amo omoneltocaque tieca Jesús </div>
<div class='p'>
<span class="verse" id="LK4_16">16&#160;</span>Hua ohualiloac ipa puieblo de Nazaret, cöne yejuatzi onebepöhualuc. Ipan söbro ocalacoac pa teopanconetzi, quiene quepealoöya costumbre. Onequetzaluc para quetlajtultisque ömatl. 
<span class="verse" id="LK4_17">17&#160;</span>Otiemacaque yaja ömatl de inu tlayulepante Isaías. Oquexetunque inu ömatl tli ilacatzejtaya, hua oqueniextejque cöne tlajcuelulpanca ejqueyi: </div>
<div class='q'>
<span class="verse" id="LK4_18">18&#160;</span>TieEspíritu Tlöcatzintle iloac ipa noyulo. </div>
<div class='q'>Ejqueu niechixpejpenque para ma netlanunutza de cuale tlamachestelestle ca tli porubejte. </div>
<div class='q'>Niechhualtitlanque para netlamachestis de que priesoste cuale quisasque de incörsel, </div>
<div class='q'>hua ixcocoxcötzetzi ye cuale tlacheasque, </div>
<div class='q'>hua tli omolastimörojque ye cuale yesque libres. </div>
<div class='q'>
<span class="verse" id="LK4_19">19&#160;</span>Niechhualtitlanque para netlanunutzas de ini xebetl tlacualejtale de Tlöcatzintle. </div>
<div class='p'>
<span class="verse" id="LK4_20">20&#160;</span>Hua cuöc ye oquetlajtultejque nöncate tlajtulte, oquequemelojque inu ömatl. Oquemacaque teotlatequepano, hua onetlöliluc. Hua innochtie tli oyejyeya ipa inu teopanconetzi tieyetztaya. 
<span class="verse" id="LK4_21">21&#160;</span>Hua opiehualuc quemelfiloöya: </div>
<div class='p'>―Öxö ye omochihuaco ini nönca teotlajtule tli nenquecajque. </div>
<div class='p'>
<span class="verse" id="LK4_22">22&#160;</span>Hua innochtie tietieniehuaya, hua quetietzöbejtaya inu tlajtule cuajcualtec tli quejtuloöya. Hua quejejtoöya: </div>
<div class='p'>―¿Amo yaja ini nönca iconie de Josie? </div>
<div class='p'>
<span class="verse" id="LK4_23">23&#160;</span>Hua yejuatzi oquemelfejque: </div>
<div class='p'>―Seguramente ye nenniechelfisque ini nönca tlajtule: “Mierco, xomopajte sie taja”. Hua nenniechelfisque ma necchihua noche sösantle tli onenquecajque que onecchi ipa Capernaum, ma necchihua necö ipa nopuieblo. </div>
<div class='p'>
<span class="verse" id="LK4_24">24&#160;</span>Nuyejque oquejtojque: </div>
<div class='p'>―Melöhuac nemiechelfea, que nionöque tlayulepante amo queresibiroa giente de ipuieblo. 
<span class="verse" id="LK4_25">25&#160;</span>Melöhuac nemiechelfea, que meyactie icnusohuame oyejyeya ipa Israel ipa inun tunalte de Elías, cuöc elfecac omotzac para amo onqueya yeye xebetl hua checuasie mietztle, hua oyeya meyac öpestle ipa noche tlöle. 
<span class="verse" id="LK4_26">26&#160;</span>Cache Deus amo quetitlanque inu tlayulepante Elías ma beya itlac nionöque de yejua, tlöcamo itlac sente icnusohuatl estranjiera tli nemeya pan puieblo de Sarepta itlac ciudad de Sidón. 
<span class="verse" id="LK4_27">27&#160;</span>Hua cuöc nemeya inu tlayulepante Eliseo oyejyeya meyactie tlöca sa söhuayojque ipa Israel. Cache nionöque de yejua opajtec, tlöcamo sa inu estranjiero Naamán, öque oyeya de inu nación de Siria. </div>
<div class='p'>
<span class="verse" id="LK4_28">28&#160;</span>Hua cuöc oquecajque ini nönca sösantle, noche tli oyejyeya ipan teopanconetzi ocuajcualönque. 
<span class="verse" id="LK4_29">29&#160;</span>Omoquiequetzque, hua otiequextejque ca queyöhuac de inu puieblo. Hua otiebicaque hasta icuötecpac tepietl cöne oyeya inu puieblo para tietepexebisque. 
<span class="verse" id="LK4_30">30&#160;</span>Cache yejuatzi opanoac intzölö de yejua hua obiloac. </div>
<div class='s'>Sente tlöcatl quepeaya moxicoöne </div>
<div class='p'>
<span class="verse" id="LK4_31">31&#160;</span>Hua ohualiloac ipa Capernaum, ocsente puieblo de inu estado de Galilea. Hua quenmachtiloöya ipan tunale cuöc mosiebea joriojte, que yaja söbro. 
<span class="verse" id="LK4_32">32&#160;</span>Pos giente tietietzöbeya quiene ca tlamachtiloöya, ipampa tlajtlajtuloöya ca meyac checöhualestle. 
<span class="verse" id="LK4_33">33&#160;</span>Pero oyeya ipan teopanconetzi sente tlöcatl que quepeaya sente espíritu de moxicoöne. Ini nönca otzajtzec checöhuac. 
<span class="verse" id="LK4_34">34&#160;</span>Oquejto: </div>
<div class='p'>―¡Ay! ¿Tli tecpea ca tejua, Jesús de Nazaret? ¿Ye tehuöla otetiechxexetunico? Necmate öquenu taja: taja tetietlöcayectec de Deus. </div>
<div class='p'>
<span class="verse" id="LK4_35">35&#160;</span>Pero Jesús ocajajuaque, oquelfejque: </div>
<div class='p'>―Xectzacua mocamac, hua xequisa de yaja. </div>
<div class='p'>Yecuöquenu inu demunio oquechihualte tlöcatl ma betze tlanepantla. Entunses oquis de yaja, hua amo tli quechibele. 
<span class="verse" id="LK4_36">36&#160;</span>Hua quetietzöbejque innochtie, hua monunutzaya entre yejua sie tlöcatl ca ocsie tlöcatl. Quejejtoöya: </div>
<div class='p'>―¿Tli tlajtule icaca ini nönca? Pues quennahuatea moxicoöneme ca checöhualestle hua ca beletelestle, hua yejua quisa. </div>
<div class='p'>
<span class="verse" id="LK4_37">37&#160;</span>Hua inu tli oquechijque yejuatzi omacheac ca nobeyo ipa noche pörtes de inu nieca tlöle. </div>
<div class='s'>Jesús quepajtejque imontiesyo de Piero </div>
<div class='p'>
<span class="verse" id="LK4_38">38&#160;</span>Hua onequetzaluc Jesús, oquixoac de ipan teopanconetzi. Ocalacoac ipa ichö Semu. Imontiesyo Semu quepeaya checöhuac totunealestle, hua giente tietlötlajtejque por yaja para ma quepajticö. 
<span class="verse" id="LK4_39">39&#160;</span>Yejuatzi onepiechuluc cöneca yaja oyeya. Cajajuaque inu totunealestle, hua totunealestle oquecö. Entunses yaja sa nima omie hua tieintlamacaya. </div>
<div class='s'>Quenpajtejque meyactie cocoxcötzetzi </div>
<div class='p'>
<span class="verse" id="LK4_40">40&#160;</span>Hua cuöc ye calaques tunale, noche quiejquech quepejpeaya cocoxcötzetzi de meyac sösantle cocolestle quenhualecaya tieca. Yejuatzi quetlöliloöya tiemöhua ipa cara sente cocoxque de yejua, hua quenpajtiloöya. 
<span class="verse" id="LK4_41">41&#160;</span>Hua oquisaya nuyejque demunios tli meyac giente quepeaya imijtec. Tzajtzajtzeya, quejejtoöya: </div>
<div class='p'>―Taja tecaca teiconie Deus. </div>
<div class='p'>Pero quemajajualoöya, hua amo quencöhualoöya ma tlajtlajtucö, pues yejua quemajtaya que yejuatzi iloac inu Cristo tli Deus tieixpejpenque. </div>
<div class='s'>Jesús tlanunutzalutenemeya ca nobeyo pa estado de Galilea </div>
<div class='p'>
<span class="verse" id="LK4_42">42&#160;</span>Hua cuöc ye oyeya ca tunale oquixoac hua obiloac ipan locör cöne nionöque chönteya. Hua meyac giente tietiemoöya, hua ohuölajque hasta tietlac. Pues amo quenequeya ma nenencuaxelulo de yejua. 
<span class="verse" id="LK4_43">43&#160;</span>Cache yejuatzi oquemelfejque: </div>
<div class='p'>―Necpea que netlanunutzas de ini cuale tlamachestelestle de quiene tlamandöruro Deus nuyejque ca ocseque puieblos. Pues ipampaji onehuöla. </div>
<div class='p'>
<span class="verse" id="LK4_44">44&#160;</span>Hua hualtlanunutzalutöya ipa noche teopancucone de inu tlöle de joriojte.  </div>
<div class='psalmlabel' id='LK5_0'> 5</div>
<div class='s'>Jesús oquennutzque seque de tiemachtejcöhua </div>
<div class='p'>
<span class="verse" id="LK5_1">1&#160;</span>Hua omochi que yejuatzi oiloaya itlac ötiescatl de Genesaret. Meyac giente mosentlöliöya para quecaquesque tietlajtultzi Deus. 
<span class="verse" id="LK5_2">2&#160;</span>Hua oquejtaque unte börcoscucone que oyejyeya tlatienco de ötiescatl. Inu tlajtlamajque ye oquisque hua quepöcaya intarröya. 
<span class="verse" id="LK5_3">3&#160;</span>Hua ocalacoac ipa sente de ini nöncate börcos que oyeya ihuöxca Semu. Oquetlajtlanelejque ma quepacho cache tepetzi ca tlaijtec de ötiescatl. Onetlöliluc, hua quenmachtiloöya giente desde ipa börco. 
<span class="verse" id="LK5_4">4&#160;</span>Hua cuöc ayecmo tlajtlajtuloöya, oquelfejque Semu: </div>
<div class='p'>―Xebeya cache ca cöne bejcatla ötzintle, hua ompa xectlajcale nemotarröya para nenquemasesque mimechte. </div>
<div class='p'>
<span class="verse" id="LK5_5">5&#160;</span>Hua onöhuat Semu, otieyelfe: </div>
<div class='p'>―NoTlöcatzi, ye otetequetque noche seyohual, hua amo tli tecaseque. Pero siendo que tejuatzi teniechmolfelea, pos nectlajcales notarröya. </div>
<div class='p'>
<span class="verse" id="LK5_6">6&#160;</span>Hua cuöc inu pescadurte oquechijque ejqueu, oquemaseque lalebes meyactie mimechte, que intarröya tzomuneya de tönto ara meyactie. 
<span class="verse" id="LK5_7">7&#160;</span>Hua oquenchibelejque sieñas ca inmöhua para ma huölöcö incompanierojua tli oyejyeya ipa ocsente börco, hua ma quenpaliebicö. Hua ohuölajque, hua oquentiemitejque innehua börcos, hua hasta quenequeya öpötzcalaquesque. 
<span class="verse" id="LK5_8">8&#160;</span>Hua cuöc Semu Piero oquejtac ini nönca, omotlancuöquetz tieicxetla Jesús. Oquejto: </div>
<div class='p'>―Xomoxelojtzino de naja, Tlöcatzintle, ipampa naja necaca netlajtlacultec. </div>
<div class='p'>
<span class="verse" id="LK5_9">9&#160;</span>Pues ipa ohuöla majcömabelestle, hua impa noche quiejquech oyejyeya ca yaja, ipampa lalebes meyactie mimechte oquemaseque. 
<span class="verse" id="LK5_10">10&#160;</span>Ca yaja oyejyeya Jacobo hua Xohuö, ipelhua Zebedeo. Ini nöncate oyejyeya icompanierojua de Semu. Hua Jesús oquelfejque Semu: </div>
<div class='p'>―Amo xomomajte; desde öxö teyes tetlajtlamajque de gientes, para ma momöquexticö. </div>
<div class='p'>
<span class="verse" id="LK5_11">11&#160;</span>Hua cuöc yejua oquisque ipan tlöle oquecöjtiejque noche tli quepejpeaya, hua otietocaque. </div>
<div class='s'>Jesús quepajtejque sente tlöcatl sa söhuayo </div>
<div class='p'>
<span class="verse" id="LK5_12">12&#160;</span>Hua omochi que cuöc iloaya ipa sente puieblo, ohuöla sente tlöcatl sa söhuayo, lalebes cocoxque. Ini nönca, cuöc otieyejtac Jesús, omotlancuöquetz tieicxetla. Otietlötlajte, oquejto: </div>
<div class='p'>―Tlöcatzintle, mach tomonequitis, cuale teniechmopajtelis. </div>
<div class='p'>
<span class="verse" id="LK5_13">13&#160;</span>Hua yejuatzi omomösohualte hua oquemötocaque. Oquejtojque: </div>
<div class='p'>―Necneque; xepajte. </div>
<div class='p'>Hua sa nima icocoles oquecö. 
<span class="verse" id="LK5_14">14&#160;</span>Hua yejuatzi oquenahuatejque que majcamo öque quepubele. Cache cuale oquejtojque: </div>
<div class='p'>―Xebeya xomotieijtetite ica teopexque. Xejcuetlabilte bentle san quiene ca Moisés otlanahuate para teyes techepöhuac para cuale tecalaques pan teopantle. Ejqueu ma quematecö yejua lo que tli omochi ca taja. </div>
<div class='p'>
<span class="verse" id="LK5_15">15&#160;</span>Pero cache lalebes caquesteya tietlatieniehuales. Hua mosentlöliöya meyac tlöca para tlacaquesque hua para mopajtisque de incocoles. 
<span class="verse" id="LK5_16">16&#160;</span>Cache yejuatzi nenencuaxeluloöya ca cöne nionöque chönteya para netlajtlötlajtilus. </div>
<div class='s'>Jesús quepajtejque sente tlöcatl cojcultzi </div>
<div class='p'>
<span class="verse" id="LK5_17">17&#160;</span>Hua omochi sie tunale que yejuatzi otlamachtilutaya. Hua ompa oyejyeya seque fariseos ca tiehua seque maestros de inu ley de Moisés. Yejua ohuölajque de ipa noche puieblos de inu estado de Galilea, de estado de Judea, hua de ciudad de Jerusalén. Hua Jesús quepealoöya checöhualestle de Tlöcatzintle para quenpajtisque giente. 
<span class="verse" id="LK5_18">18&#160;</span>Hua necö ohuölajque seque tlöca que quehualecaya ipa sente tlapechtle sente tlöcatl cojcultzi. Quetiemoöya quiene cuale quecalaquesque hua quetlölisque tieixtla yejuatzi. 
<span class="verse" id="LK5_19">19&#160;</span>Cuöc amo oqueniextejque quiene quecalaquisque ipampa lalebes meyac giente, oquetlejcabejque icpac cale. Oquetlapojque tiejas, hua ca ompa oquetemobejque ipa itlapech tlanepantla, ca tieixpa Jesús. 
<span class="verse" id="LK5_20">20&#160;</span>Cuöc yejuatzi oquejtaque quiene yejua moneltocaya, oquelfejque: </div>
<div class='p'>―Tlöcatl, motlajtlacul ye temetzperdonörfe. </div>
<div class='p'>
<span class="verse" id="LK5_21">21&#160;</span>Inu tlamachtiöneme de teotlajtule hua fariseos opiejque tlajtlajtojtaya entre yejua. Oquejtojque: </div>
<div class='p'>―¿Öqueniji que checuatlajtoa encuntra de Deus? ¡Abele öque cuale tieperdonörfis tlajtlacule tlöcamo sa Deus! </div>
<div class='p'>
<span class="verse" id="LK5_22">22&#160;</span>Jesús oquixomatque inpensamientos de yejua. Onöhuatihuac hua oquemelfejque: </div>
<div class='p'>―¿Tli nenquepensöroa ipa nemoyulo? 
<span class="verse" id="LK5_23">23&#160;</span>¿Cötlaja cache tequeyo, nequelfis cojcultzi: “Ye temetzperdonörfe motlajtlacul”, o noso nequelfis: “Xemiehua hua xenejneme”? 
<span class="verse" id="LK5_24">24&#160;</span>Pos öxö nenquematesque que naja que onochi netlöcatl necpea deriecho necö ipan tlöltecpactle para necperdonörus tlajtlacule. </div>
<div class='p'>Quelfejque cojcultzi: </div>
<div class='p'>―Taja temetzelfea: Xemiehua. Xecöna motlapech, hua xebeya pa mochö. </div>
<div class='p'>
<span class="verse" id="LK5_25">25&#160;</span>Hua sa nima omoquetz imixtla yejua. Oconö tli ipa obetztöya, hua uya ca ichö, tiechamöjtöya Deus. 
<span class="verse" id="LK5_26">26&#160;</span>Hua quetietzöbejque innochtie, hua tiechamöjque Deus, hua omomajtejque. Oquejtojque: </div>
<div class='p'>―Otequejtaque sösantle tietzöbetl öxö. </div>
<div class='s'>Jesús oquenutzque Leví </div>
<div class='p'>
<span class="verse" id="LK5_27">27&#160;</span>Hua sötiepa de ini nönca sösantle oquixoac, hua oquejtaque sente tlanecheco itucö Leví. Oyehuataya cöne yaja caresibirojtaya tomi. Hua Jesús oquelfejque: </div>
<div class='p'>―Xeniechtoca. </div>
<div class='p'>
<span class="verse" id="LK5_28">28&#160;</span>Pos oquecö noche sösantle, omoquetztie, hua otietocac. </div>
<div class='p'>
<span class="verse" id="LK5_29">29&#160;</span>Oquechi Leví meyac tlacuale ompa ichö. Hua lalebes meyactie tlanechecojque hua ocseque giente ompa oyejyeya ipa miesa ca yejuantzetzi. 
<span class="verse" id="LK5_30">30&#160;</span>Hua inu fariseos hua tlamachtiöneme de teotlajtule moquejörojque ca tiemachtejcöhua. Quejtoöya: </div>
<div class='p'>―¿Tlica nentlajtlacua hua nencojcone inca tlanechecojque hua ocseque tlajtlaculteque? </div>
<div class='p'>
<span class="verse" id="LK5_31">31&#160;</span>Onöhuatihuac Jesús, oquemelfejque: </div>
<div class='p'>―Öque amo mocojcocoa amo quenesesitöroa mierco, tlöcamo sa öque mococoa, yaja quenesesitöroa. 
<span class="verse" id="LK5_32">32&#160;</span>Amo onehuöla onequennutzaco tli yecteque, cache nequennutzaco tlin tlajtlaculteque para ma moyulcuepacö. </div>
<div class='s'>Otlajtlanque tlica amo tlajyubea tiemachtejcöhua de Jesús </div>
<div class='p'>
<span class="verse" id="LK5_33">33&#160;</span>Hua otieyelfejque: </div>
<div class='p'>―Imachtejcöhua de Xohuö tlajyubea meyacpa hua quechihua netlajtlötlajtelestle, hua ejqueu nuyejque quechihua inmachtejcöhua de fariseos. Pero momachtejcöhua tlajtlacua hua tlajtlayi. </div>
<div class='p'>
<span class="verse" id="LK5_34">34&#160;</span>Jesús quemelfejque: </div>
<div class='p'>―¿Cuale nenquenchihualtisque tli nejnieneme ipa nesohuajtiluyo ma tlajyubicö, cuöc montle intlanca? Pos amo. 
<span class="verse" id="LK5_35">35&#160;</span>Pero huölösque tunalte cuöc montle ayecmo oncöyes. Cuöquenuju tunalte tlajyubisque. Ejqueu cuöc naja ayecmo oncö neyes, tlajyubisque nomachtejcöhua. </div>
<div class='p'>
<span class="verse" id="LK5_36">36&#160;</span>Hua nuyejque quemelfiloöya sente ejiemplo: </div>
<div class='p'>―Nionöque amo quetzomunea sente tzotzomajtle yancuec para quetlamanelis ipa sente tzotzomajtle soltec. Pues tlö ejqueu, ye otzomu inu tzotzomajtle tlin cuale, hua inu pieröso yancuec amo cuale mocöhua ca tzotzomajtle soltec. 
<span class="verse" id="LK5_37">37&#160;</span>Nuyejque nionöque amo quetlölea vino yancuec ijtec puxajme de cuetlaxtle tli ye solteque. Pues tlö ejqueu, inu vino yancuec quetzomunis inu cuetlaxtle. Nunuquebes vino hua puxajme niempolebisque. 
<span class="verse" id="LK5_38">38&#160;</span>Cache cuale vino yancuec quepea que motlölis ijtec puxajme yancueque. 
<span class="verse" id="LK5_39">39&#160;</span>Hua nionöque öque cone vino tli ye soltec, ayecmo queneque conis tli yancuec. Pos quejtoa: “Tli soltec lalebes cuale icaca”.  </div>
<div class='psalmlabel' id='LK6_0'> 6</div>
<div class='s'>Tiemachtejcöhua de Jesús cualcopintöya meyöhuatl </div>
<div class='p'>
<span class="verse" id="LK6_1">1&#160;</span>Hua omochi ipan söbron tunale, cuöc quepeaya costumbre de mosiebiöya joriojte, que opanoac yejuatzi cöneca tlatuctle. Tiemachtejcöhua cualcopintöya meyöhuatl. Quexacualoöya ca inmöhua, hua entunses quecuöya. 
<span class="verse" id="LK6_2">2&#160;</span>Pero seque fariseos oquemelfejque: </div>
<div class='p'>―¿Tlica nenquechihua tli amo conbenierebe ma mochihua ipan söbron tunale? </div>
<div class='p'>
<span class="verse" id="LK6_3">3&#160;</span>Hua onöhuatihuac Jesús, oquemelfejque: </div>
<div class='p'>―¿Ayec nenquetlajtultejque ini nönca, tli oquechi David ca tiehua tli oyejyeya ca yaja, cuöc oteosejtaya? 
<span class="verse" id="LK6_4">4&#160;</span>Pos yaja ocalac ipa tieteupa Deus, hua ucö inu pöntzi tli oyeya de bentle, hua oquecua, hua oquenmacac tli ca yaja oyejyeya. Ejqueu oquechi mös amo conbenierebe öque ma quecua tlöcamo sa yejua teopexcötzetzi. </div>
<div class='p'>
<span class="verse" id="LK6_5">5&#160;</span>Hua quemelfiloöya: </div>
<div class='p'>―Naja que onochi netlöcatl necpea deriecho para nequennahuatis giente de tli sösantle conbenierebe ma quechihuacö pan söbron tunale cuöc tosiebea. </div>
<div class='s'>Sente tlöcatl quepeaya imö huajque </div>
<div class='p'>
<span class="verse" id="LK6_6">6&#160;</span>Hua omochi nuyejque ipa ocsente söbron tunale, que yejuatzi calacoac ijtec teopanconetzi hua tlamachtiloöya. Ompa oyeya sente tlöcatl tli quepeaya imöyecmö huajque. 
<span class="verse" id="LK6_7">7&#160;</span>Hua tieyetztaya inu tlamachtiöneme de ley hua fariseos, abier tlö beles tlapajtilus ipan söbron tunale. Pos quenequeya tietieyelfisque. 
<span class="verse" id="LK6_8">8&#160;</span>Cache yejuatzi quematiloöya tli quepensöroöya yejua. Oquelfejque inu tlöcatl öque quepeaya imö huajque: </div>
<div class='p'>―Xomoquetza hua xehuöla tlanepantla. </div>
<div class='p'>Hua yaja omoquetz hua ohuöla. 
<span class="verse" id="LK6_9">9&#160;</span>Entunses Jesús oquemelfejque: </div>
<div class='p'>―Nemiechtlajtlanes ini nönca: ¿Conbenierebe öque quechihuas tlin cuale, noso öque quechihuas tlin amo cuale ipan tunale cuöc tosiebea? ¿Conbenierebe öque quemöquextis inemeles ocsente, noso queniempolus? </div>
<div class='p'>
<span class="verse" id="LK6_10">10&#160;</span>Hua quemetztalutaya innochtie. Entunses oquelfejque inu tlöcatl: </div>
<div class='p'>―Xecmelaso momö. </div>
<div class='p'>Hua yaja ejqueu oquechi, hua imö opajtec. 
<span class="verse" id="LK6_11">11&#160;</span>Hua yejua cache lalebes otlajtlabielmejque. Hua monojnunutzaya yejua de tli tiechibelisque Jesús. </div>
<div class='s'>Jesús quemixpejpenque majtlactle huan ume tlöca </div>
<div class='p'>
<span class="verse" id="LK6_12">12&#160;</span>Hua omochi ipa inu niecate tunalte, que biloac ipan tepietl netlajtlötlajtiluto. Noche seyohual opanoac netlajtlötlajtilutaya tieca Deus. 
<span class="verse" id="LK6_13">13&#160;</span>Hua cuöc ye omochi ca tunale, oquennutzque tiemachtejcöhua, hua oquemixpejpenque majtlactle huan ume de yejua. Ini nöncate nuyejque oquencuitejque tlateotitlanme. 
<span class="verse" id="LK6_14">14&#160;</span>Hua yejua ini nöncate: yaja Semu öque Jesús oquecuitejque Piero, hua Andrés icni, Jacobo ca tiehua Xohuö, Felipe hua Bartolomé, 
<span class="verse" id="LK6_15">15&#160;</span>Mateo, Tumös, Jacobo iconie Alfeo hua Semu öque mocuitiöya Celador, 
<span class="verse" id="LK6_16">16&#160;</span>Judas iconie Jacobo, hua Judas Iscariote, öque nuyejque tieantrecöro. </div>
<div class='s'>Jesús quenmachtejque hua quenpajtejque meyac giente </div>
<div class='p'>
<span class="verse" id="LK6_17">17&#160;</span>Hua obiloac ca yejua, hua onequetzaluc cöne tlölmanale. Meyactie tiemachtejcöhua, hua lalebes meyac giente de noche estado de Judea hua de ciudad de Jerusalén, hua de inu tlölte itech lamör itlac puieblos de Tiro hua Sidón, noche ini nöncate ohuölajque para tiecaqueco, hua para mopajtisque de noche incocoles. 
<span class="verse" id="LK6_18">18&#160;</span>Nuyejque noche tli quepeaya tiecoco por moxicoöneme opajteque. 
<span class="verse" id="LK6_19">19&#160;</span>Hua noche giente quenequeya siquiera tiemötocasque. Pos quisaya de tietech yejuatzi checöhualestle tli quenpajtiöya innochtie. </div>
<div class='s'>Öquemeju cuale imecnupel noso amo cuale </div>
<div class='p'>
<span class="verse" id="LK6_20">20&#160;</span>Hua ajcopatlachealuc, hua oquemejtaque tiemachtejcöhua. Entunses oquejtojque: </div>
<div class='p'>―Cuale nemocnupel nemejua tli nenporubejte, pues nenquepea pörte cöne Deus tlamandöruro. </div>
<div class='p'>
<span class="verse" id="LK6_21">21&#160;</span>’Cuale nemocnupel tlin öxö nentejteosebe, porque nenixbesque. </div>
<div class='p'>’Cuale nemocnupel tli öxö nenchojchuca, porque sötiepa nenbiebetzcasque. </div>
<div class='p'>
<span class="verse" id="LK6_22">22&#160;</span>’Cuale nemocnupel iyes cuöc noche tlöca nemiechtlajyelejtasque hua cuöc nemiechtojtocasque para ayecmo tli quepeasque ca nemejua, hua cuöc nemiechpöpöcasque, hua quetlajyelejtasque hasta nemotucöyo, hua ejqueu quechihuasque ipampa nenniechtoca naja öque onochi netlöcatl. 
<span class="verse" id="LK6_23">23&#160;</span>Xepajpöquecö ipa inu nieca tunale, hua lalebes xecpeacö meyac pöquelestle; pues cache bieye iyes inu premio tli nenqueselisque. Pos ejqueu nuyejque inbiebetcöhua de inu giente quenchibelejque inu tlayulepantejque. </div>
<div class='p'>
<span class="verse" id="LK6_24">24&#160;</span>’Cache ¡porube de nemejua tli nenricojte! Pues ye nenqueselejque nemopajpöqueles. </div>
<div class='p'>
<span class="verse" id="LK6_25">25&#160;</span>’¡Porube de nemejua tlin nenijixbetecate! Pues nemejua nenteosebesque. </div>
<div class='p'>’¡Porube de nemejua tlin öxö nenbiebetzca! Pues nemejua nenchojchucasque lalebes. </div>
<div class='p'>
<span class="verse" id="LK6_26">26&#160;</span>’¡Porube de nemejua cuöc noche giente nemiechyectieniehuasque! Pues ejqueu inbiebetcöhua quenyectieniehuaya inu tlayulepantejque istlacateque. </div>
<div class='s'>Ma tequentlasojtlacö toenemigos </div>
<div class='p'>
<span class="verse" id="LK6_27">27&#160;</span>’Cache nemiechelfea nemonochtie tli nenquecaque: Xequentlasojtlacö nemoenemigos. Xequenchibelicö tlin cuale quiejquech nemiechtlajyelejta. 
<span class="verse" id="LK6_28">28&#160;</span>Xequenteochihuacö quiejquech nemiechtlabejbicaltea. Hua xomotlajtlötlajticö por öque nemiechchibelea tli amo cuale. 
<span class="verse" id="LK6_29">29&#160;</span>Tlö quejtus canajyeca metzmacas ipa moxöyac de momöyecmö, xejcöhua nuyejque ma metzmaca de ocsie löro. Öque metzcuejcuelis mosaröpe xejcöhua ma quebica nuyejque mocamixa. 
<span class="verse" id="LK6_30">30&#160;</span>Öque metztlajtlanelis canajyetla, xecmaca. Hua öque cönas tli mohuöxca, ayecmo xetlajtlane. 
<span class="verse" id="LK6_31">31&#160;</span>Hua quiene nenqueneque ma nemiechchibelicö giente, ejqueu nuyejque xequenchibelicö nemejua. </div>
<div class='p'>
<span class="verse" id="LK6_32">32&#160;</span>’Tlö nenquentlasojtla sa öque nemiechtlasojtla, ¿tli cualejtelestle nenquepea? Pues nuyejque tlin tlajtlaculteque quentlasojtla öque quentlasojtla. 
<span class="verse" id="LK6_33">33&#160;</span>Hua tlö nenquenchibelea tlin cuale öque nemiechchibelea tlin cuale, ¿tlin cualejtelestle nenquepea? Pues tlajtlaculteque nuyejque ejqueu quechihua. 
<span class="verse" id="LK6_34">34&#160;</span>Hua tlö nenquentlatlaniejtea sa inu niecate de öque nenquechea que nemiechmacasque ocsajpa, ¿tlin cualejtelestle nenquepea? Pues tlin tlajtlaculteque nuyejque quentlatlaniejtea ocseque tlajtlaculteque, cuöc quemate ocsajpa cönasque iguöl tönto. 
<span class="verse" id="LK6_35">35&#160;</span>Xequentlasojtlacö, noso, nemoenemigos, hua xequenchibelicö tlin cuale ca innochtie. Hua xetietlaniejticö, hua amo xeccheacö ma nemiechcuepelicö canajyetla de tli nenquetietlaniejtea. Ejqueu nenquepeasque bieye nemopremio, hua ejqueu nieses que melöhuac nencate nentiepelhua de öque bieyetzintle lalebes iloac. Pues yejuatzi iloac cualtec hasta ca quiejquech amo tlatlasojcömate hua quiejquech amo cualteque. 
<span class="verse" id="LK6_36">36&#160;</span>Xomotlöocolticö noso de giente, quieme nuyejque toTajtzi netlöocoltilo. </div>
<div class='s'>Majcamo tequemestlöcucö ocseque </div>
<div class='p'>
<span class="verse" id="LK6_37">37&#160;</span>’Amo xetlaestlocucö, pues ejqueu amo nemiechestlöcusque. Amo xequencuntenörucö ocseque, hua amo nemiechcuntenörusque Deus. Xetlaperdonörucö, hua nemiechperdonörusque. 
<span class="verse" id="LK6_38">38&#160;</span>Xectiemacacö, hua nemiechmacasque. Xectiemacacö meyac, hua quetzintelaquisque hua queyectiemitisque almu cuöc nemiechmöpiqueltisque. Pues san quiene nenquentemachibelea ocseque giente, ejqueu nuyejque nemiechtemachibelisque. </div>
<div class='p'>
<span class="verse" id="LK6_39">39&#160;</span>Hua quemelfiloöya sente ejiemplo. Oquejtojque: </div>
<div class='p'>―Sente ixcocoxque ¿cuale queyecönas ocsente ixcocoxque? Pues amo. Pues innehua betzesque ijtec coyoctle. 
<span class="verse" id="LK6_40">40&#160;</span>Sente machtejque amo cache bieye momajtas que imaestro. Pero cuöc ye omomachte intiero cuale, entunses iyes quiename imaestro. 
<span class="verse" id="LK6_41">41&#160;</span>Hua taja ¿tlica tequejtelea tlasolconetzi ijtec ixtelolo mocni, hua amo tomojtelea cuabetl bieye tli taja mismo tecpea ijtec mixtelolo? 
<span class="verse" id="LK6_42">42&#160;</span>¿Quiene noso tequelfis mocni: “Nocni, xomocöhua ma temetzquextele inu tlasole tli tecpea ijtec mixtelolo”, mientras taja amo tequejta inu cuabetl ijtec mixtelolo? ¡Sa ume moxöyac! Xejquexte cachto inu cuabetl de ijtec mixtelolo taja, para que ejqueu cuale ye tequejtas hua cuale tejquextelis inu tlasole tli ijtejca ixtelolo mocni. </div>
<div class='s'>Ixomacheste cuabetl por ifruto </div>
<div class='p'>
<span class="verse" id="LK6_43">43&#160;</span>’Pues amo onca sente cuabetl cuale tli quetiemaca ifruto hua ma iye palönque. Nimpor sente cuabetl tli amo cuale abele quetiemacas ifruto cuale. 
<span class="verse" id="LK6_44">44&#160;</span>Pues cöra sente cuabetl mixomate por ifruto. Pues amo mocuejcue icox de itech betztle, nimpor amo mocuejcue capole de itech bechöche. 
<span class="verse" id="LK6_45">45&#160;</span>Sente tlöcatl cualtec quemalfea lo que tlin cuale ipa iyulo, hua cuöc tlajtlajtoa quequextea inu sösantle tlin cuale de ipa iyulo. Hua sente tlöcatl amo cualtec quemalfea sösantle tlin amo cuale ipa iyulo, hua cuöc tlajtlajtoa quequextea de inu sösantle tli amo cuale. Ipampa lo que tli öque quejtoa ca icamac quisa de inu meyac sösantle tli quetiemitea iyulo. </div>
<div class='s'>Ume tlöca oquechejchijque cale </div>
<div class='p'>
<span class="verse" id="LK6_46">46&#160;</span>’¿Tlica nenniechcuitea, “Tlöcatzintle, Tlöcatzintle”, pero amo nenquechihua lo que tli nemiechelfea? 
<span class="verse" id="LK6_47">47&#160;</span>Noche nieca öque yebitz noca, hua niechcaque notlajtul, hua quechihua, naja nemiechelfea quiename öquenu icaca. 
<span class="verse" id="LK6_48">48&#160;</span>Icaca quiename sente tlöcatl tli oquechejchi sente cale. Otlatatac bejcatla, hua oquetlöle cimiento itech tepetlatl. Hua oyejcoc ötzintle, hua inu ötzintle oquemagac checöhuac inu nieca cale, cache abele nimpor cuoline, porque omochejchi cuale. 
<span class="verse" id="LK6_49">49&#160;</span>Cache öque quecaque tlajtule hua amo quechihua, icaca quiename sente tlöcatl öque oquechejchi cale ipan tlöle, hua amo oquetlölele icimiento. Ini nönca oquemagac checöhuac ötzintle, hua sa nima obetz. Hua omochi bieye tlaniempolebelestle de inu nieca cale.  </div>
<div class='psalmlabel' id='LK7_0'> 7</div>
<div class='s'>Jesús quepajtejque itlatequepano de sente capetö </div>
<div class='p'>
<span class="verse" id="LK7_1">1&#160;</span>Hua cuöc oquetlamejque noche nöncate tlajtulme hua ye oquecac noche puieblo, ocalacoac ipa inu puieblo de Capernaum. 
<span class="verse" id="LK7_2">2&#160;</span>Hua ompa mococoöya hua ye oyeya para meques itlatequepano de sente capetö. Hua inu capetö lalebes quetlasojtlaya. 
<span class="verse" id="LK7_3">3&#160;</span>Hua cuöc oquecac de Jesús, oquentitla tieca yejuatzi seque biebentzetzi de joriojte, ma tietlötlajticö ma hualbiloa hua ma quepajticö itlatequepano. 
<span class="verse" id="LK7_4">4&#160;</span>Hua cuöc ohuölajque yejua tietlac Jesús, tietlötlajtejque lalebes. Otieyelfejque: </div>
<div class='p'>―Ini nönca tlöcatl quemeresieroa ma xomopaliebele ejqueu, 
<span class="verse" id="LK7_5">5&#160;</span>pues yaja quetlasojtla tonación, hua yaja hasta otiechchejchibele sente teopanconetzi. </div>
<div class='p'>
<span class="verse" id="LK7_6">6&#160;</span>Hua Jesús obiloac ca yejua. Cache cuöc ye onaxihuataya para ca ichö, oquementitla capetö ca yejuatzi seque iamigos. Otieyelfejque: </div>
<div class='p'>―Tlöcatzintle, amo xomopasolojtzino para tehualmobicas, pues amo necmeresieroa para tomocalaquis ipa nochö. 
<span class="verse" id="LK7_7">7&#160;</span>Pues por inu nimpor amo necpensöro nehuölös mocatzinco. Cache sa xomojtalfe inun tlajtule, hua notlatequepano pajtes. 
<span class="verse" id="LK7_8">8&#160;</span>Pues naja nuyejque necpea que nosujetörus para nequenneltocas tli cache quepea autoridad que naja. Hua nuyejque nequenpea soltörojte tli niechneltoca. Hua tlö nequelfea sente: “Xebeya niepa”, yaja iya. Hua tlö nequelfea ocsente: “Xehuöla”, yaja yebitz. Hua tlö nequelfea notlatequepano: “Xecchihua ini”, pues yaja quechihua. Ejqueu necasojcömate que tejuatzi tomopilea checöhualestle para tomopajtelis notlatequepano ca sente tlajtule. </div>
<div class='p'>
<span class="verse" id="LK7_9">9&#160;</span>Cuöc oquecajque Jesús ini nönca sösantle, oquetietzöbejque de inu capetö. Onecuepaluc, hua oquemelfejque giente tli tietocaya: </div>
<div class='p'>―Nemiechelfea que nimpor inca giente de Israel amo onecniexte tönto lalebes meyac neltoquelestle quiename quepea ini nönca tlöcatl, mös amo de Israel icaca. </div>
<div class='p'>
<span class="verse" id="LK7_10">10&#160;</span>Hua cuöc omocuejque ca ipan chöntle tli quenhualentitla, oqueniextito inu tlatequepano ye pajtec. </div>
<div class='s'>Jesús queyulebitejque iconie sente icnusohuatl ipa puieblo de Naín </div>
<div class='p'>
<span class="verse" id="LK7_11">11&#160;</span>Hua omochi sötiepa que yejuatzi obiloac ipa sente puieblo itucö Naín. Oyöya ca yejuatzi tiemachtejcöhua hua meyactie ocseque giente. 
<span class="verse" id="LK7_12">12&#160;</span>Hua cuöc axihuato itlac entröda de inu puieblo, ye ompa quequextejtöya sente mejque. Hua inöntzi mejque oyeya icnusohuatl, hua sa inu isente conie quepeaya. Oyejyeya ca yaja meyac giente de inu nieca puieblo. 
<span class="verse" id="LK7_13">13&#160;</span>Hua cuöc Tlöcatzintle oquejtaque inu sohuatl, otietlöocolte por yaja. Oquelfejque: </div>
<div class='p'>―Amo xechuca. </div>
<div class='p'>
<span class="verse" id="LK7_14">14&#160;</span>Hua onepachuluc, oquemötocaque cuajcöxa. Tli oquebicaya omoquetzque. Hua oquelfejque mejque: </div>
<div class='p'>―Pelalactle, naja temetzelfea, xemiehua. </div>
<div class='p'>
<span class="verse" id="LK7_15">15&#160;</span>Yecuöquenu omie öque ye oyeya mejque, hua opie otlajtlajto. Hua Jesús oquemöctejque inöntzi. 
<span class="verse" id="LK7_16">16&#160;</span>Hua innochtie omomajtejque, hua tiechamoöya Deus. Quejejtoöya: </div>
<div class='p'>―Sente tlayulepante lalebes bieye iloac entre tejua. Nuyejque quejtojque: </div>
<div class='p'>―Deus ohualiloac para quenpaliebisque tiegiente. </div>
<div class='p'>
<span class="verse" id="LK7_17">17&#160;</span>Hua omacheac de ini nönca ipa noche tlöle itlac Naín, hua ipa noche tlöle de joriojte. </div>
<div class='s'>Xohuö Bautista comentitla imensajieros ca Jesús. </div>
<div class='p'>
<span class="verse" id="LK7_18">18&#160;</span>Hua imachtejcöhua de Xohuö oquelfejque de noche ini nönca sösantle. Hua oquennutz Xohuö unte de imachtejcöhua. 
<span class="verse" id="LK7_19">19&#160;</span>Oquentitla tieca Tlöcatzintle. Oquemelfe ma tietlajtlanite: “¿Tejuatzi tomobetzteca inu nieiloac öque hualiloasquea, o noso tetiecheasque ocsietzi?” 
<span class="verse" id="LK7_20">20&#160;</span>Hua cuöc inu tlöca ohuölajque tietlac Jesús, otieyelfejque: </div>
<div class='p'>―Xohuö Bautista tiechhualtitlanque mocatzinco. Otiechelfejque ma temetzmotlajtlanelicö ejqueyi: “¿Tejuatzi tomobetzteca inu nieiloac öque hualiloasquea, o noso tetiecheasque ocsietzi?” </div>
<div class='p'>
<span class="verse" id="LK7_21">21&#160;</span>Mientras yejua ompa oyejyeya, Jesús oquenpajtejque meyac giente tli quepeaya cocolestle, noso tiecoco, noso moxicoöneme. Hua meyactie ixcocoxcötzetzi oquenpajtejque para ontlachixque. 
<span class="verse" id="LK7_22">22&#160;</span>Entunses onöhuatihuac Jesús, oquemelfejque: </div>
<div class='p'>―Xeyöcö hua xecmachesticö Xohuö de tli sösantle nenquejtaque hua nenquecajque, quiene ixcocoxcötzetzi tlajtlachea, cucuxojtzetzi ye nejneme, tli sa söhuayojque pajpajte, tzatzatzetzi tlajtlacaque, mimejque yojyulebe, hua porubetzetzi quecaque cuale tlamachestelestle. 
<span class="verse" id="LK7_23">23&#160;</span>Hua cuale icnupel öque amo quepoloa ineltoqueles por nopampa. </div>
<div class='p'>
<span class="verse" id="LK7_24">24&#160;</span>Hua cuöc ye uyajque inu mensajieros de Xohuö, Jesús opiehualuc quennunutzaloöya giente acerca de Xohuö. Oquejtojque: </div>
<div class='p'>―¿Tli nenquejtato ompa cöne nionöque chönte? ¿Beles oyeya sente ohuatl que ca nobeyo cuoliniöya yejyecatl? Amo. 
<span class="verse" id="LK7_25">25&#160;</span>Cache, ¿tli nenquisque nenquejtato? ¿Beles sente tlöcatl tli motlaquentiöya ca tlin cuale tlaquentle? Amo. Xequejtacö, que niecate tli motlaquentea ca tlin cuöcualtzi intlaquie, hua neme ca noche tlin quenmaca pöquelestle, yejua ipa ichö de sente rey neme. 
<span class="verse" id="LK7_26">26&#160;</span>Cache ¿tli nenquisque nenquejtato? ¿Beles sente tlayulepante? Quiema, hua nemiechelfea que cache que sente tlayulepante icaca. 
<span class="verse" id="LK7_27">27&#160;</span>Pues yaja ini nönca Xohuö de öque tlajcuelulpanca: </div>
<div class='q'>Necö nectitlane notlatitlantle mixpa, </div>
<div class='q'>ma quemejmelöhua moojfe mixpa. </div>
<div class='m'>
<span class="verse" id="LK7_28">28&#160;</span>Nemiechelfea que entre innochtie tlöca, ayec otlöcat ocsente ma cache bieye momajta que Xohuö. Cache öque lalebes tzitzequetzi cöne Deus tlamandöruro cache bieye ica que Xohuö. 
<span class="verse" id="LK7_29">29&#160;</span>Hua noche giente hua tli tlanechecojque, cuöc oquecajque itlanunutzales de Xohuö, oquejtojque que de melöhuac iloac yectec Deus, hua omocuötiequejque ca inu tlacuötiequelestle de Xohuö. 
<span class="verse" id="LK7_30">30&#160;</span>Cache inu fariseos ca tiehua tlajmatque de inu ley de Moisés amo oquenejque lo que tli Deus quenequihuaya para yejua, pues amo omocuötiequejque ca Xohuö. </div>
<div class='p'>
<span class="verse" id="LK7_31">31&#160;</span>’Entunses ¿ca tli nejcomparörus nönca giente de nönca tiempo? ¿Öque sabele cate? 
<span class="verse" id="LK7_32">32&#160;</span>Cajcate quiename pelalacme tli motlajtlölea ipa plösa para majöbeltisque, hua motzajtzajtzelea seque ca ocseque. Quejejtoa: “Amo nemajöbeltea cuale. Pos tejua tontlapitzque ca tlapitzale para ma xomojtuticö, pero amo nemojtutejque. Otechuquescuejcuicaque, pero amo nenquenejque nenchojchucaque”. 
<span class="verse" id="LK7_33">33&#160;</span>Pues ye ohuöla Xohuö Bautista, que tlajyubiöya, hua amo coniya vino, hua nenquejtoa: “Quepea demunio”. 
<span class="verse" id="LK7_34">34&#160;</span>Onehuöla naja öque onochi netlöcatl, que netlacua hua necone, hua nenquejtoa: “Xequejtacö necö sente tlöcatl lalebes tlacuöne hua tlöhuönque, hua lalebes cuale mobica ca tlanechecojque hua ocseque tlöca tlajtlaculteque”. 
<span class="verse" id="LK7_35">35&#160;</span>Pero noche giente tli tlajmatque momacasque cuienta que toconchijque tlin tlajmatque. </div>
<div class='s'>Jesús queperdonörojque sente sohuatl tlajtlacultec </div>
<div class='p'>
<span class="verse" id="LK7_36">36&#160;</span>Hua sente de inu fariseos oquenec ma tlacualute Jesús ca yaja. Hua ocalacoac ipa ichö de inu fariseo, hua onetlöliluc para tlacualus. 
<span class="verse" id="LK7_37">37&#160;</span>Hua oyeya ipa inu puieblo sente sohuatl tli oyeya tlajtlacultec lalebes. Cuöc yaja ocasojcömat nele ye tlacualoöya pa ichö de inu nieca fariseo, oquehualecac sente potixajconetzi de alabastro tli quepeaya pajtle ajfeyoc. 
<span class="verse" id="LK7_38">38&#160;</span>Hua omoquetz ca tiecuetlapa ca tieicxetla, hua ochucac lalebes. Otieicxepaltele ca ixöyu, hua tiepojpoöya ca itzo. Quenpetzoöya tieicxehua hua ipa quetlöliöya inu pajtle ajfeyoc. 
<span class="verse" id="LK7_39">39&#160;</span>Hua cuöc oquejtac ini nönca inu fariseo öque tietlalfe, oquejto ijtecopa: “Ini nönca tlöcatl, tlö melöhuac oyene sente tlayulepante, quematesquiöne öquenu quemajmötoca hua tli clase de sohuatl icaca, pues icaca tlajtlacultec”. </div>
<div class='p'>
<span class="verse" id="LK7_40">40&#160;</span>Entunses onöhuatihuac Jesús, oquelfejque: </div>
<div class='p'>―Semu, necpea tlimach para temetzelfis. </div>
<div class='p'>Hua yaja oquejto: </div>
<div class='p'>―Xomojtalfe, Maestro. </div>
<div class='p'>Jesús oquelfejque: </div>
<div class='p'>
<span class="verse" id="LK7_41">41&#160;</span>―Unte tlöca quetietlabiquelejtaya ca sente tlöcatl que tietlacueltea tomi. Sente quetiebiquelejtaya quinientos pesos, hua inu ocsente sa cincuenta. 
<span class="verse" id="LK7_42">42&#160;</span>Hua amo quepejpeaya tli ica quecuepelisque. Entunses inu tlöcatl oquenperdonörfe innehua. ¿Öquenu de innehua noso quetlasojtlas cache? </div>
<div class='p'>
<span class="verse" id="LK7_43">43&#160;</span>Hua onöhuat Semu, oquejto: </div>
<div class='p'>―Necnenebelea que öque queperdonörfe cache meyac. </div>
<div class='p'>Hua yejuatzi oquelfejque: </div>
<div class='p'>―Melöhuac otequejtac cuale. </div>
<div class='p'>
<span class="verse" id="LK7_44">44&#160;</span>Hua onecuepaluc ica sohuatl. Oquelfejque Semu: </div>
<div class='p'>―¿Tequejta ini nönca sohuatl? Naja onecalac ipa mochö, hua amo teniechmacac ötzintle para nocxehua. Cache ini nönca ocajfeche nocxehua ica ixöyu, hua oquenpojpu ca itzo. 
<span class="verse" id="LK7_45">45&#160;</span>Nimpor amo oteniechmacac petzule, cache ini nönca, desde cuöc onecalac, quesequiroa quepetzojteca nocxehua. 
<span class="verse" id="LK7_46">46&#160;</span>Amo teniechajalöbele ipa notzonteco nion ca oleo, cache ini nönca ocajalöbele nocxehua ca pajtle ajfeyoc. 
<span class="verse" id="LK7_47">47&#160;</span>Hua por inu temetzelfea que cuale tequejta que ye omoperdonöro inu meyac tlajtlacule tli oquechi, pues niechtlasojtla lalebes. Cache öque amo bel meyac itlajtlacul tli omoperdonöro, amo bel tietlasojtlane. </div>
<div class='p'>
<span class="verse" id="LK7_48">48&#160;</span>Hua oquelfejque sohuatl: </div>
<div class='p'>―Ye omoperdonöro motlajtlacul. </div>
<div class='p'>
<span class="verse" id="LK7_49">49&#160;</span>Hua inu giente tli ompa tlacuöya ca yejuatzi opiejque quejtoa imijtecopa: “¿Öquenu ini nönca tlöcatl que nuyejque tieperdonörfea tlajtlacule?” </div>
<div class='p'>
<span class="verse" id="LK7_50">50&#160;</span>Pero Jesús oquelfejque sohuatl: </div>
<div class='p'>―Por tomoneltocac ye otomomöquexte. Xebeya ca cuale.  </div>
<div class='psalmlabel' id='LK8_0'> 8</div>
<div class='s'>Seque sohuame tiepaliebiöya Jesús </div>
<div class='p'>
<span class="verse" id="LK8_1">1&#160;</span>Hua sötiepa de inu, yejuatzi biloatenemeya ipa ciudades hua puieblos. Tlanunutzalutenemeya hua quemelfiloöya giente de inu cuale tlamachestelestle de quiene Deus tlamandöruro. Hua inu majtlactle huan ume tiemachtejcöhua oyöya ca yejuatzi. 
<span class="verse" id="LK8_2-3">2-3&#160;</span>Hua seque sohuame tli opajteque de moxicoöneme hua de sösantle cocolestle nuyejque oyöya tieinca, hua tieinpaliebiöya ca lo que tli quepejpeaya. Entre yejua oyeya María tli mocuitiöya Magdalena porque oyeya de puieblo de Magdala. Pos checume demunios oquisque de ijtec María. Nuyejque oyeya Xohuana, öque oyeya isohua de Chuza, inu maortumo de inu rey Herodes. Nuyejque oyeya Susana, hua ocseque meyactie sohuame. </div>
<div class='s'>Cuiento de sente tlöcatl tli tlatucato </div>
<div class='p'>
<span class="verse" id="LK8_4">4&#160;</span>Hua omosentlölejque meyac giente. Ohuölajque de ipa noche puieblos tietlac yejuatzi. Entunses otlajtlajtuluc por medio de sente cuiento. Oquejtojque: </div>
<div class='p'>
<span class="verse" id="LK8_5">5&#160;</span>―Sente tlöcatl oquis oquetucato xenöchtle. Hua cuöc quecuasemanaya hua tlatucataya, seque obetz ipa ojtle. Giente ipa moquetzque hua tutume tli patlöne ipa yejyecatl oquecuajque. 
<span class="verse" id="LK8_6">6&#160;</span>Ocseque obetz icpac teme. Cuöc oquis, sa nima uhuöc, ipampa amo quepeaya cuechöhualutl. 
<span class="verse" id="LK8_7">7&#160;</span>Hua ocseque obetz itzölö betztle. Omobepö tlatuctle ca tiehua betztle, hua betztle oquepötzmecte. 
<span class="verse" id="LK8_8">8&#160;</span>Hua ocseque obetz ipan cuale tlöle. Omobepö, hua tlamochihualte hasta sie sientos töntos. </div>
<div class='p'>Hua cuöc oquejtojque ini nönca sösantle oquejtojque checöhuac: </div>
<div class='p'>―Öque quepea itlacaqueles para tlacaques ma tlacaque. </div>
<div class='s'>Tlica Jesús cusörojque cuientos </div>
<div class='p'>
<span class="verse" id="LK8_9">9&#160;</span>Hua tiemachtejcöhua otietlajtlaneliöya tli quejtusneque inu cuiento. 
<span class="verse" id="LK8_10">10&#160;</span>Hua yejuatzi oquejtojque: </div>
<div class='p'>―Nemejua nemiechtocöroa nenquematesque inu secrietos de quiene ca tlamandörurus Deus. Pero inu ocseque sa nequenmachtea ca cuientos para mös tlacheasque amo quejtasque, hua mös quecaquesque amo casojcömatesque. </div>
<div class='s'>Jesús quesplicörojque inu cuiento de tlöcatl tli tlatucato </div>
<div class='p'>
<span class="verse" id="LK8_11">11&#160;</span>’Yaja ini nönca tli quejtusneque inu cuiento. Inu xenöchtle yaja tietlajtultzi Deus. 
<span class="verse" id="LK8_12">12&#160;</span>Hua tli obetz itienco ojtle, yejua cate giente tli quecaque teotlajtule, hua yebitz Diöblo, hua quejcuenea tlajtule de ipa inyulo, para majcamo moneltocacö hua majcamo momöquexticö. 
<span class="verse" id="LK8_13">13&#160;</span>Hua tli obetz ipan teme, yejua cate giente tli ye oquecajque, hua cöna tlajtule ca pöquelestle. Pero pasörebe que tlajtule amo monelhuayutea imijtec. Pues por sie röto monejneltoca, pero cuöc impa yebitz tequepachule, ayecmo quesequiroa. 
<span class="verse" id="LK8_14">14&#160;</span>Hua xenöchtle tli obetz itzölö betztle, yejua cate giente tli oquecajque, cache cuöc uyajque, motequepachoa por ocseque sösantle, hua quetiemoa ricojyutl hua sösantle cualtzetzi de tli onca ipa nönca nemelestle, hua inu sösantle quieme cana quepötzmectea tlajtule. Por inu amo mobepöhua cuale inu xenöchtle, hua tlajtule amo quepea iresultödo cuale inca yejua. 
<span class="verse" id="LK8_15">15&#160;</span>Cache tli obetz ipan cuale tlöle, yejua cate giente tli quepea tlin cuale inyulo hua melactec. Yejua, cuöc quecaque tlajtule, quemalfea, hua quesequiroa quechijtecate de noche tlin cuale tlachihuale. </div>
<div class='s'>Noche tli mojyönteca sötiepa nieses </div>
<div class='p'>
<span class="verse" id="LK8_16">16&#160;</span>’Cuöc canajyeca quexutlaltea sente cantil amo quetlapachoa ca sente cumetl, o noso amo quetlölea itzintla tlapechtle. Cache quetlölea ipa canteliero, para ejqueu innochtie tli calaque ijtec cale ma quejtacö tlöbile. 
<span class="verse" id="LK8_17">17&#160;</span>Pos noche tli mojyönteca nieses sötiepa. Hua noche tli sa ichtacajtzi sötiepa ixnieses hua macheas. 
<span class="verse" id="LK8_18">18&#160;</span>Xecpeacö cueröro noso quiene nenquecaque. Pos tiel öque quepea, quemacasque cache meyac. Pero öque amo bel quepea, inu nieca quequextelisque hasta inu tepetzi tli quepensöroa que oc quepea. </div>
<div class='s'>Tienönajtzi hua tieicnihua Jesús </div>
<div class='p'>
<span class="verse" id="LK8_19">19&#160;</span>Tienönajtzi hua tieicnihua ohuölajque tieca Jesús hua abele onaseya hasta tietlac ipampa lalebes meyac giente. 
<span class="verse" id="LK8_20">20&#160;</span>Hua giente otieyelfejque: </div>
<div class='p'>―Monönajtzi ca tiehua mocnijtzetzihua cate ca queyöhuac. Quenejneque metzmojtelisque. </div>
<div class='p'>
<span class="verse" id="LK8_21">21&#160;</span>Hua yejuatzi oquennönquelejque, oquemelfejque: </div>
<div class='p'>―Nonöna hua nocnihua yejua niecate tli quecaque tietlajtultzi Deus, hua quechihua tli quemelfea. </div>
<div class='s'>Jesús cajajuaque öyejyecatl hua omoquetz </div>
<div class='p'>
<span class="verse" id="LK8_22">22&#160;</span>Hua omochi que sie tunale ocalacoac ijtec sente börco yejuatzi ca tiehua tiemachtejcöhua. Oquemelfejque: </div>
<div class='p'>―Ma tepanucö ca nie löro de ötiescatl. </div>
<div class='p'>Hua obejbiloac. 
<span class="verse" id="LK8_23">23&#160;</span>Cache mientras bejbiloaya, yejuatzi ocochihuatöya. Hua ohuölajtequis sente yejyecatl checöhuac ipa inu nieca ötiescatl. Hua inbörco otiemeya de ötzintle, hua ye miero pötzcalaqueya. 
<span class="verse" id="LK8_24">24&#160;</span>Hua omopachojque tiemachtejcöhua hua otieixetejque. Otieyelfejque: </div>
<div class='p'>―¡ToTlöcatzi, toTlöcatzi, temequesque! </div>
<div class='p'>Yecuöquenu niehualuc. Cajajuaque öyejyecatl ca tiehua ötzintle tli majcoqueya ca tlabiele. Hua omoquetz por complieto hua tlacacta. 
<span class="verse" id="LK8_25">25&#160;</span>Hua oquemelfejque: </div>
<div class='p'>―¿Tlica amo nemoneltocaque? </div>
<div class='p'>Hua yejua omajcömejque, hua oquetietzöbejque. Omolfiöya sie yejua: </div>
<div class='p'>―¿Öqueniji, noso? Pos hasta yejyecatl hua ötzintle quennahuatilo, hua tieneltoca. </div>
<div class='s'>Sente tlöcatl geraseno quepeaya moxicoöne </div>
<div class='p'>
<span class="verse" id="LK8_26">26&#160;</span>Hua onajaxihuato intzölö giente de puieblo de Gerasa. 
<span class="verse" id="LK8_27">27&#160;</span>Hua cuöc ye oquixoac de börco hua ohualiloac ca ipan tlöle, sente tlöcatl de inu puieblo que quepeaya demunios ohualie tienömequeco. Ye quepeaya meyac tiempo amo tli möquiöya, nimpor amo chönteya ijtec cale, cache chönteya ipa camposönto. 
<span class="verse" id="LK8_28">28&#160;</span>Ini nönca, cuöc otieyejtac Jesús, otzajtzec checöhuac hua omopechtiecato tieixtla. Oquejto ca checöhuac tlajtule: </div>
<div class='p'>―¿Tli tomopilea ca naja, Jesús, tieConietzi Deus bieyetzintle? Temetzmotlötlajtelea amo xeniechmococolfe ica tiecoco tietunie. </div>
<div class='p'>
<span class="verse" id="LK8_29">29&#160;</span>Pues yejuatzi ye quenahuatilutaya ma quisa moxicoöne de inu tlöcatl. Pues ye meyacpa quepasöroöya inu tlöcatl que moxicoöne quequitzquiöya. Giente quetzajtzacuaya hua quejilpiöya ca carienajte ipa icxehua hua imöhua. Pero yaja quecocotunaya tli ica quejilpiöya, hua inu demunio quechihualtiöya ma beya ca cöne nionöque chönteya. 
<span class="verse" id="LK8_30">30&#160;</span>Hua Jesús oquetlajtlanejque: </div>
<div class='p'>―¿Quiene tomotucö? </div>
<div class='p'>Yaja oquejto: </div>
<div class='p'>―Nocuitea Trupa. </div>
<div class='p'>Pues meyactie demunios ocalajque ijtecopa yaja. 
<span class="verse" id="LK8_31">31&#160;</span>Hua inu demunios tietlötlajtiöya majcamo quentitlanecö ipa inu tlatecoyöbelespa bejcatla. 
<span class="verse" id="LK8_32">32&#160;</span>Hua ompa oyeya meyactie petzome tlajtlacuajtenemeya ipa inu nieca tepietl. Entunses inu moxicoöneme tietlötlajtejque ma quencöhuacö ma calaquecö imijtecopa de petzome. Yejuatzi oquencöjque. 
<span class="verse" id="LK8_33">33&#160;</span>Entunses inu demunios quistiejque de ijtecopa tlöcatl hua ocalaqueto imijtecopa petzome. Cuöquenuju omomiemeröjque noche petzome motietepexebito hasta ijtec ötiescatl, hua ompa oöijyumejque. </div>
<div class='p'>
<span class="verse" id="LK8_34">34&#160;</span>Inu tlöca tli quentlajtlacualtejtenemeya petzome, cuöc oquejtaque tli omochi, ochucholojtiejque. Tlamachestito ipa puieblo hua ca caltienco. 
<span class="verse" id="LK8_35">35&#160;</span>Pues oquisque giente oquejtato tli omochi. Hua ohuölajque tieca Jesús. Oqueniextito inu tlöcatl de öque itech oquisque demunios, que ye möquejtaya itzotzomajua, hua ayecmo lucojtec. Yehuataya tieicxetla Jesús. Pos yejua giente omomajtejque. 
<span class="verse" id="LK8_36">36&#160;</span>Entunses yejua tli miero quejtaque lo que opasöre oquepujque, quiene pajtec inu nieca. 
<span class="verse" id="LK8_37">37&#160;</span>Yecuöquenu noche inu niecate giente de puieblo de Gerasa hua de ocseque tlölte tli ca ompa itech, otietlötlajtejque ma biloa de ompa, ipampa lalebes momajtiöya. Hua yejuatzi ocalacoac ipa börco para onecuepaluc. 
<span class="verse" id="LK8_38">38&#160;</span>Hua inu nieca tlöcatl, de öque ijtec oquisque demunios, otietlötlajte ma seme iye tietlac. Cache Jesús oquetitlanque ma beya. Oquelfejque: </div>
<div class='p'>
<span class="verse" id="LK8_39">39&#160;</span>―Xomocuepa ca mochö, hua xecpoa noche tli bieye tlachihualestle oquechijque Deus ca taja. </div>
<div class='p'>Hua yaja uya, otlanunutztöya ipa noche inu puieblo de tli bieye tlachihualestle oquechijque Jesús ca yaja. </div>
<div class='s'>Ichpuch de Jairo hua inu sohuatl tli quemötocac tietlaquie Jesús </div>
<div class='p'>
<span class="verse" id="LK8_40">40&#160;</span>Cuöc Jesús onehualnecuepaluc, otieselejque giente ca pöquelestle, pues innochtie tiechixtaya. 
<span class="verse" id="LK8_41">41&#160;</span>Yecuöquenu ohuöla sente tlöcatl itucö Jairo, tlayecönque de teopanconetzi. Yaja omopechtiecac tieicxetla Jesús. Tietlötlajtiöya ma biloa pa ichö. 
<span class="verse" id="LK8_42">42&#160;</span>Pos yaja quepeaya sa sente ichpuch, tli quepeaya quieme majtlactle huan ume xebetl. Ini nönca ye omectaya. </div>
<div class='p'>Hua cuöc yejuatzi biloaya ca ichö de Jairo, tiepötzoöya giente. 
<span class="verse" id="LK8_43">43&#160;</span>Hua sente sohuatl ye mococoöya majtlactle huan ume xebetl de itlapalyeso. Ye oquecastöro noche itomi inca miercojte, hua nionöque abele oquepajte. 
<span class="verse" id="LK8_44">44&#160;</span>Yaja oaseto ca tiecuetlapa Jesús hua oquemötocac itienco de tietlaquie. Hua nima omoquetz itlapalyeso. 
<span class="verse" id="LK8_45">45&#160;</span>Jesús oquejtojque: </div>
<div class='p'>―¿Öquenu yaja oniechmötocac? </div>
<div class='p'>Innochtie oquejtojque que yejua amo tiemötocaque. Entunses oquejto Piero: </div>
<div class='p'>―NoTlöcatzi, noche ini meyac giente metzmopötzelfea. </div>
<div class='p'>
<span class="verse" id="LK8_46">46&#160;</span>Hua Jesús oquejtojque: </div>
<div class='p'>―Yeca oniechmötocac. Pos onecmachele que oquis checöhualestle de notech para onetlapajte. </div>
<div class='p'>
<span class="verse" id="LK8_47">47&#160;</span>Yecuöquenu, inu sohuatl omomacac cuienta que abele mojyönas. Omopacho mös bebeyocaya lalebes, hua omopechtiecac tieicxetla. Hua oquepu imixtla noche giente tli ipampa otiemötocac, porque mococoöya, hua quiene sa nima opajtec. 
<span class="verse" id="LK8_48">48&#160;</span>Yejuatzi oquelfejque: </div>
<div class='p'>―Nochpuch, por que tomoneltocac ye tepajtec. Xebeya ca cuale. </div>
<div class='p'>
<span class="verse" id="LK8_49">49&#160;</span>Mientras yejuatzi oc tlajtlajtulutaya, ohuöla sente tlöcatl desde ichö de inu tlayecönque de teopanconetzi. Oquejto: </div>
<div class='p'>―Pos mochpuchtzi ye omec. Ayecmo xetiemotequemaquele nöiloac maestro. </div>
<div class='p'>
<span class="verse" id="LK8_50">50&#160;</span>Pero Jesús oquecajque, hua oquenönquele: </div>
<div class='p'>―Amo xomomajte. Sa xomoneltoca, hua pajtes. </div>
<div class='p'>
<span class="verse" id="LK8_51">51&#160;</span>Hua cuöc axihuato ipa ichö, amo öque oquecöjque ma calaque tiehua tlöcamo sa yaja Piero, ca Jacobo, hua Xohuö, ca tiehua itajtzi hua inöntzi de inu sisehuantu. 
<span class="verse" id="LK8_52">52&#160;</span>Hua chojchucaya innochtie giente, hua chuquestlajtoöya porque omec sisehuantu. Hua yejuatzi oquejtojque: </div>
<div class='p'>―Amo xechucacö. Pos amo omec, tlöcamo sa cochteca. </div>
<div class='p'>
<span class="verse" id="LK8_53">53&#160;</span>Cache moburlörojque de yejuatzi, pues oquemajtaya yejua que ye omec. 
<span class="verse" id="LK8_54">54&#160;</span>Pero yejuatzi caseque imö sisehuantu, hua oquenutzque. Oquejtojque: </div>
<div class='p'>―Sisehuantu, xemiehua. </div>
<div class='p'>
<span class="verse" id="LK8_55">55&#160;</span>Hua inemeles omocuec, hua sa nima omie. Hua yejuatzi otlanahuatejque ma quetlamacacö. 
<span class="verse" id="LK8_56">56&#160;</span>Pos itötajua quetietzöbejque. Pero yejuatzi quennahuatejque majcamo öque quemachesticö de tli omochi.  </div>
<div class='psalmlabel' id='LK9_0'> 9</div>
<div class='s'>Jesús quentitlanque majtlactle huan ume tlateotitlanme </div>
<div class='p'>
<span class="verse" id="LK9_1">1&#160;</span>Hua yejuatzi oquennutzque inu majtlactle huan ume tiemachtejcöhua ma mosentlölicö. Oquenmacaque checöhualestle hua beletelestle para quenquextisque noche demunios, hua para quepajtisque cocolestle. 
<span class="verse" id="LK9_2">2&#160;</span>Hua oquentitlanque ma tlanunutzacö de quiene tlamandöruro Deus, hua ma quenpajticö tlin cocoxcötzetzi. 
<span class="verse" id="LK9_3">3&#160;</span>Hua oquemelfejque: </div>
<div class='p'>―Amo tli xecbicacö para pa ojtle, nimpor cuajfortu, nimpor morröl, nimpor tlaxcale, nimpor tomi, nimpor amo xecbicacö unte tlaquieme. 
<span class="verse" id="LK9_4">4&#160;</span>Hua ipa tli beletes chöntle nencalaquesque, ompa xomocöhuacö hasta que de ompa nenquisasque. 
<span class="verse" id="LK9_5">5&#160;</span>Pero tlö seque giente amo nemiechselisque, cuöc nenquisasque de inu nieca puieblo xectzetzelucö noche tlöle de nemocxehua. Yaja inu xecchihuacö para quematesque que amo cuale tli oquechijque yejua. </div>
<div class='p'>
<span class="verse" id="LK9_6">6&#160;</span>Hua yejua onyajque, hua yajyajtenemeya ipa noche puieblos. Tlamachestejtöya de inu cuale tlamachestelestle, hua tlapajtejtöya ca nobeyo. </div>
<div class='s'>Rey Herodes omotequepacho </div>
<div class='p'>
<span class="verse" id="LK9_7">7&#160;</span>Hua Herodes inu tetrarca noso rey oquemat de noche ini sösantle tli omochi. Hua yaja amo quemateya tli quejtus, ipampa quejejtoöya seque que Xohuö ye oyule de intzölö mimejque. 
<span class="verse" id="LK9_8">8&#160;</span>Hua ocseque quejejtoöya que inu tlayulepante Elías ye onhuöla ocsajpa, hua ocseque quejejtoöya beles yeca ocsente tlayulepante de ca ye niepa ye oyule. 
<span class="verse" id="LK9_9">9&#160;</span>Hua oquejto Herodes: </div>
<div class='p'>―Pos Xohuö naja onejquechtec. ¿Öquenu noso iyes ini nönca tlöcatl, de öque nejcaque tönto meyac sösantle? </div>
<div class='p'>Hua quetiemoöya maniera quiene tieyejtas Jesús. </div>
<div class='s'>Jesús quentlamacaque möcuile mil tlöca </div>
<div class='p'>
<span class="verse" id="LK9_10">10&#160;</span>Hua omocuejque tietlateotitlanhua. Tiepubelejque noche tli oquechijque. Hua yejuatzi obiloac ca tiehua yejua sa nencua ca ipa tlöle itlac inu puieblo itucö Betsaida. 
<span class="verse" id="LK9_11">11&#160;</span>Pero inu giente omomacaque cuienta de cöne obiloac, hua otietocaque. Hua yejuatzi oquenselejque. Quennunutzque de quiene Deus tlamandöruro, hua quenpajtiloöya tlin quenesesitöroöya. 
<span class="verse" id="LK9_12">12&#160;</span>Mientras otlameya tunale. Inu majtlactle huan ume tiemachtejcöhua omopachojque tietlac. Otieyelfejque: </div>
<div class='p'>―Xequenmotitlane giente ma yöcö pa puieblos hua pa rönchos hua ca ompa ma mocaluticö hua ma tlacuöcö. Pues amo öque chönte necö cöne tecate. </div>
<div class='p'>
<span class="verse" id="LK9_13">13&#160;</span>Hua oquemelfejque: </div>
<div class='p'>―Nemejua xequentlamacacö. </div>
<div class='p'>Oquejtojque yejua: </div>
<div class='p'>―Amo tecpea tlöcamo möcuile pöntzi hua unte mimechte. Hua abele tejcoatibe tejua tlacuale para noche ini nöncate tlöca. </div>
<div class='p'>
<span class="verse" id="LK9_14">14&#160;</span>Pos oyeya quieme möcuile mil tlöca. Yecuöquenu oquemelfejque tiemachtejcöhua: </div>
<div class='p'>―Xequemelficö ma motlajtlamachtlölicö ca grupos de tlötlajco sientos. </div>
<div class='p'>
<span class="verse" id="LK9_15">15&#160;</span>Hua ejqueu oquechijque, oquenchihualtejque ma motlölicö innochtie. 
<span class="verse" id="LK9_16">16&#160;</span>Entunses ocönque inu möcuile pöntzi hua inu unte mimechte. Ajcopatlachealuc ca elfecac. Oqueteochijque tlacuale hua oquecocototzque. Entunses oquenmacaque tiemachtejcöhua para ma quentlacualticö giente. 
<span class="verse" id="LK9_17">17&#160;</span>Hua otlacuajque innochtie, hua ijixbeque. Hua ocajcojque majtlactle huan ume chequejme de tli omocö cojcotoctec. </div>
<div class='s'>Piero oquejto que Jesús iloac Cristo </div>
<div class='p'>
<span class="verse" id="LK9_18">18&#160;</span>Hua sötiepa yejuatzi iloaya tiesiel netlötlajtilutaya. Tietlac oyejyeya tiemachtejcöhua. Hua oquentlajtlanejque, oquemelfejque: </div>
<div class='p'>―¿Öquenu quejtoa giente que naja necaca? </div>
<div class='p'>
<span class="verse" id="LK9_19">19&#160;</span>Hua yejua onöhuatque, oquejtojque: </div>
<div class='p'>―Pos seque quejejtoa que Xohuö Bautista. Ocseque quejejtoa nele inu tlayulepante Elías. Hua ocseque quejejtoa que beles yeca ocsente tlayulepante de ca ye niepa ye oyule. </div>
<div class='p'>
<span class="verse" id="LK9_20">20&#160;</span>Hua oquemelfejque: </div>
<div class='p'>―Hua nemejua, ¿öquenu nenquejtoa que naja necaca? </div>
<div class='p'>Yecuöquenu onöhuat Semu Piero, oquejto: </div>
<div class='p'>―Tejuatzi tomobetzteca teCristo, öque metzmixpejpenelejque Deus. </div>
<div class='p'>
<span class="verse" id="LK9_21">21&#160;</span>Cache yejuatzi oquennahuatejque hua oquenmandörojque majcamo öque quelficö ini nönca. </div>
<div class='s'>Jesús tlamachestiluc que mecoas </div>
<div class='p'>
<span class="verse" id="LK9_22">22&#160;</span>Oquejtojque: </div>
<div class='p'>―Conbenierebe que naja öque onochi netlöcatl ma necsufriro meyac sösantle, hua ma niechtlajyelejtacö biebentzetzi hua jefes de teopexcötzetzi, hua tlamachtiöneme de teotlajtule. Niechmectisque hua ipa yeye tunale neyulebes. </div>
<div class='p'>
<span class="verse" id="LK9_23">23&#160;</span>Hua quemelfiloöya innochtie: </div>
<div class='p'>―Tlö canajyeca queneques niechtocas majcamo quechihua lo que tli sie yaja queneque. Cache ma iye listo para quesufrirus cöra tunale quiename öque quesufriroa ipa sente corujtzi, hua ma niechtoca. 
<span class="verse" id="LK9_24">24&#160;</span>Pos öque beletes queneques quemalfis inemeles, quixniempolus. Hua öque beletes quetiemacas inemeles nopampa, quemalfis. 
<span class="verse" id="LK9_25">25&#160;</span>Pues ¿tli para serbirebes tlö sente tlöcatl quetlönes noche tlöltecpactle, pero polebes o noso ixniempolebes yaja mismo? 
<span class="verse" id="LK9_26">26&#160;</span>Tlö sente tlöcatl pinöhuas de naja hua notlajtul, nuyejque naja que onochi netlöcatl nepinöhuas de inu tlöcatl cuöc nehuölös ca notlaniexteles hua ca tietlaniexteles de noTajtzi hua de öngeles tli yecteque. 
<span class="verse" id="LK9_27">27&#160;</span>Hua melöhuac nemiechelfea, que seque de tli oncö nencate amo mequesque hasta senamo quejtasque quiene tlamandörurus Deus. </div>
<div class='s'>Jesús nechihualuc ocsie </div>
<div class='p'>
<span class="verse" id="LK9_28">28&#160;</span>Hua quiename checuieye tunale sötiepa de que oquejtojque ini nönca tlajtule, ejqueyi omochi. Oquenbicaque Piero hua Xohuö hua Jacobo, hua otlejcoac ipa tepietl para netlajtlötlajtiluto. 
<span class="verse" id="LK9_29">29&#160;</span>Hua mientras netlajtlötlajtilutaya, tiexöyac omocuec ocsie, hua tietzotzomajua omochijque istöque hua tzotzotlaca. 
<span class="verse" id="LK9_30">30&#160;</span>Hua unte tlöca tlajtlajtoöya tieca. Yejua oyeya Moisés hua Elías. 
<span class="verse" id="LK9_31">31&#160;</span>Omoniextejque ca tlaniextelestle. Tlajtlajtuloöya de quiene yejuatzi ye miero mecoas ipa inu ciudad de Jerusalén. 
<span class="verse" id="LK9_32">32&#160;</span>Hua Piero hua icompanierojua lalebes cojcochesnequeya. Pero cuöc otlachixque, oquejtaque tietlaniexteles, hua quemejtaque inu unte tlöca tli oyejyeya tieca. 
<span class="verse" id="LK9_33">33&#160;</span>Hua omochi que cuöc inu tlöca ye omoxeloöya de yejuatzi, Piero otieyelfe Jesús: </div>
<div class='p'>―NoTlöcatzi, cuale que oncö tecate. Ma tequenchejchihuacö yete cuajtlapame: sente para tejuatzi, hua sente para Moisés, hua ocsente para Elías. </div>
<div class='p'>Pos yaja amo quemateya tli quejtojtaya. 
<span class="verse" id="LK9_34">34&#160;</span>Hua cuöc yaja quejtojtaya ini nönca, ohuöla sente mextle hua oquentlapacho. Yejua omomajtejque cuöc ocalajque ijtec mextle. 
<span class="verse" id="LK9_35">35&#160;</span>Ohuöla sente tlajtule de ijtec mextle. Quejtoöya: </div>
<div class='p'>―Yaja ini nönca noConie, öque naja nequixpejpe. Yaja xejcaquecö. </div>
<div class='p'>
<span class="verse" id="LK9_36">36&#160;</span>Hua cuöc opanuc inu nieca tlajtule, Jesús sa tiesiel otieijtaque. Hua yejua amo tli oquejtojque. Hua ipa inu niecate tunalte nionöque amo tli oquepubelejque de tli yejua oquejtaque. </div>
<div class='s'>Jesús quepajtejque sente pelalactle tli quepeaya moxicoöne </div>
<div class='p'>
<span class="verse" id="LK9_37">37&#160;</span>Hua omochi ipa mustlateca, cuöc ye hualtejtemoac de ipa inu nieca tepietl, que meyac giente tienömequeto. 
<span class="verse" id="LK9_38">38&#160;</span>Yecuöquenu otzajtzec sente tlöcatl de tli ompa oyöya. Oquejto: </div>
<div class='p'>―Maestro, temetzmotlötlajtelea xomojtele noconie. Pos sa yaja necpea. 
<span class="verse" id="LK9_39">39&#160;</span>Hua xtele sente moxicoöne case, hua sa trepiente tzajtzetequisa. Hua moxicoöne quechihualtea ma checöhuac mimeque hua ma camapoposune. Hua amo quecöhua nima hasta que ye lalebes quecocojtiehua. 
<span class="verse" id="LK9_40">40&#160;</span>Hua nequentlötlajte momachtejcötzetzihua ma quequexticö hua abele oquechijque. </div>
<div class='p'>
<span class="verse" id="LK9_41">41&#160;</span>Hua onöhuatihuac Jesús, oquejtojque: </div>
<div class='p'>―¡Ay! ¡Nentlöca que amo nemoneltoca hua amo nenquepensöroa lo que tli melöhuac! ¿Hasta quiema nemotlac neyes, hua necpeas que necxicojtas ca nemejua? Xejcualeca moconie necö. </div>
<div class='p'>
<span class="verse" id="LK9_42">42&#160;</span>Hua cuöc yaja mopachoöya, inu demunio oquechihualte pelalactle ma betze hua ma checöhuac mimeque. Cache Jesús ocajajuaque inu moxicoöne, hua quepajtejque inu pelalactle. Oquetiemöcte ca itajtzi. 
<span class="verse" id="LK9_43">43&#160;</span>Hua innochtie oquetietzöbejque de quiene bieye lalebes iloac Deus. </div>
<div class='s'>Ocsajpa Jesús otlamachestejque que mecoas </div>
<div class='p'>Pero mientras innochtie oquetietzöbejtaya de noche sösantle tli oquechijque yejuatzi, oquemelfejque tiemachtejcöhua: </div>
<div class='p'>
<span class="verse" id="LK9_44">44&#160;</span>―Xejcaquecö cuale para nenquelnömectasque tli nemiechelfis: que naja que onochi netlöcatl niechtiemöctisque inmöpa tlöca. </div>
<div class='p'>
<span class="verse" id="LK9_45">45&#160;</span>Cache yejua amo casojcömateya ini nönca tlajtule, pues Deus amo quenmachestejque para que ejqueu abele ocasojcömatque. Hua quenmajtiöya tietlajtlanesque Jesús de ini nönca tlajtule. </div>
<div class='s'>¿Öquenu cache bieye momajtas? </div>
<div class='p'>
<span class="verse" id="LK9_46">46&#160;</span>Yecuöquenu yejua motlötlajtlaniöya öque de yejua cache bieye momajtas. 
<span class="verse" id="LK9_47">47&#160;</span>Cache Jesús oquematque quiene ca monenebeliöya ipa inyulo. Entunses ocaseque sente peltzintle, hua oquetlölejque tietlac. 
<span class="verse" id="LK9_48">48&#160;</span>Oquemelfejque: </div>
<div class='p'>―Öque queselis notucöyupa ini nönca peltzintle nuyejque naja niechselea. Öque niechselea naja nuyejque tieselea yejuatzi öque niechhualtitlanque. Pos öque mochihuas cache tzitzequetzi nemotzölö nemejua, yaja inu nieca bieye momajtas. </div>
<div class='s'>Öque amo icaca cuntra nemejua ca nemejua icaca </div>
<div class='p'>
<span class="verse" id="LK9_49">49&#160;</span>Yecuöquenu onöhuat Xohuö, oquejto: </div>
<div class='p'>―ToTlöcatzi, otequejtaque sente tlöcatl motucöyupantzinco quenquextiöya demunios. Pues inu nieca tlöcatl amo tiechtoca, hua por inu otequelfejque ma ayecmo quesequiro. </div>
<div class='p'>
<span class="verse" id="LK9_50">50&#160;</span>Jesús oquelfejque: </div>
<div class='p'>―Amo xecchihuacö ejqueu. Pues öque amo icaca cuntra nemejua, ca nemejua icaca. </div>
<div class='s'>Giente de sente puieblo de estado de Samaria amo oquenejque ma calacoa Jesús </div>
<div class='p'>
<span class="verse" id="LK9_51">51&#160;</span>Hua omochi que oaseco tiempo para ye miero tlejcoas tlacpac tieca Deus. Hua yejuatzi cache quenelchijque para biloas ipa ciudad de Jerusalén. 
<span class="verse" id="LK9_52">52&#160;</span>Hua oquentitlanque seque mensajieros ma yöcö delönte de yejuatzi. Yejua uyajque hua ocalajque ipa sente puieblo de estado de Samaria, para ompa queyejyectlölisque locör para yejuatzi. 
<span class="verse" id="LK9_53">53&#160;</span>Pero giente de inu puieblo amo tieselejque, ipampa quemateya que yejuatzi biloaya ca Jerusalén, hua giente de Samaria amo quencualejta joriojte. 
<span class="verse" id="LK9_54">54&#160;</span>Hua tiemachtejcöhua Jacobo hua Xohuö, cuöc oquejtaque, oquejtojque: </div>
<div class='p'>―Tlöcatzintle, ¿tomonequitea ma tetlanahuaticö ma betze tletzintle de elfecac para ma quenpojpolo? </div>
<div class='p'>
<span class="verse" id="LK9_55">55&#160;</span>Yecuöquenu onecuectzinuc yejuatzi, hua oquemajajuaque. 
<span class="verse" id="LK9_56">56&#160;</span>Hua obejbiloac ipa ocsente puieblo. </div>
<div class='s'>Seque giente quejtoöya que quenequeya tietocasque Jesús </div>
<div class='p'>
<span class="verse" id="LK9_57">57&#160;</span>Hua omochi que cuöc obejbiloac yejuantzetzi, sente tlöcatl otieyelfe: </div>
<div class='p'>―Naja temetzmotoquelis ca cöne beletes tomobicas. </div>
<div class='p'>
<span class="verse" id="LK9_58">58&#160;</span>Hua Jesús oquelfejque: </div>
<div class='p'>―Coyume quenpea inustuhua, hua tutume tli patlöne ipa yejyecatl quepea intepasol. Cache naja, öque onochi netlöcatl, amo necpea cöne necsiebis notzönteco. </div>
<div class='p'>
<span class="verse" id="LK9_59">59&#160;</span>Hua oquelfejque ocsente: </div>
<div class='p'>―Xeniechtoca. </div>
<div class='p'>Pero yaja oquejto: </div>
<div class='p'>―Tlöcatzintle, xeniechmocöbele ma nebeya cachto ma nectlölpachute notöta. </div>
<div class='p'>
<span class="verse" id="LK9_60">60&#160;</span>Hua Jesús oquelfejque: </div>
<div class='p'>―Xequencajcöhua que mimejque ma quentlölpachucö inmimejcöhua. Taja xebeya, xetlanunutza de quiene tlamandöruro Deus. </div>
<div class='p'>
<span class="verse" id="LK9_61">61&#160;</span>Hua ocsente tlöcatl oquejto: </div>
<div class='p'>―Temetzmotoquelis, Tlöcatzintle, cache ma cachto nequennahuatite tli cate pa nochö. </div>
<div class='p'>
<span class="verse" id="LK9_62">62&#160;</span>Pero Jesús oquelfejque: </div>
<div class='p'>―Öque queneque mocuepas ica quiename sente tlöcatl que quetlölea imö ipa iaröro hua sötiepa tlachea ca icuetlapa. Amo conbenierebe ma quepea pörte inu tlöcatl cöne tlamandöruro Deus.  </div>
<div class='psalmlabel' id='LK10_0'> 10</div>
<div class='s'>Jesús quentitlanque setenta y dos tlöca ca ojume </div>
<div class='p'>
<span class="verse" id="LK10_1">1&#160;</span>Hua sötiepa de ini nönca sösantle, Tlöcatzintle Jesús oquemixpejpenque ocseque <a href='#FN1' epub:type='noteref' class='noteref'>*</a>setenta y dos tlöca. Ini nöncate oquentitlanque ca ojunte ipa noche puieblos hua noche locör cöne yejuatzi hualiloasquea. 
<span class="verse" id="LK10_2">2&#160;</span>Hua quemelfiloöya: </div>
<div class='p'>―Inu meyac giente cate quiename sente tlamochihualestle tli bieye ica, pero tejua tli tepejpexca sa quiesquete tecate. Xetietlajtlötlajticö noso öque tiehuöxca tlatuctle ma quenhualentitlanecö cache meyactie tequetque para pexcasque. 
<span class="verse" id="LK10_3">3&#160;</span>Xeyöcö. Xequejtacö cuale que nemiechtitlane quieme cana nencalnielojcucone intzölö de coyume tiecuöneme. 
<span class="verse" id="LK10_4">4&#160;</span>Amo xecbicacö tomi, nimpor sente morröl, nimpor sapötoste. Hua nionöque amo xectlajpalucö ca pa ojtle. 
<span class="verse" id="LK10_5">5&#160;</span>Hua ipa tli beletes chöntle nencalaquesque, cachto xequejtucö: “Ma yecsiebelestle iye ca nemejua de ini nönca chöntle”. 
<span class="verse" id="LK10_6">6&#160;</span>Hua tlö ompayes sente tlöcatl tli quemeresieroa yecsiebelestle, inu bendeseyu de yecsiebelestle tli nenquemacaque mocöhuas ipa yaja. Hua tlö quejtus amo quemeresieroa, nemobendeseyu de yecsiebelestle amo mocöhuas ca yaja. 
<span class="verse" id="LK10_7">7&#160;</span>Hua ompa xomocaluticö ipa inu nieca chöntle. Xejcuöcö hua xeconicö tli sösantle nemiechmacasque. Pos tequetque quepea deriecho de que motlaxtlöbis. Amo xomopatlacö de chöntle para nemocalutisque ipa ocsente chöntle. 
<span class="verse" id="LK10_8">8&#160;</span>Hua ipa tli beletes puieblo nencalaquesque, tlö nemiechselea, xejcuöcö tli sösantle nemiechmacasque. 
<span class="verse" id="LK10_9">9&#160;</span>Xequenpajticö tli cocoxcötzetzi ompa yesque, hua xequemelficö: “Ye oaseco tunalte para Deus tlamandörurus ca nemejua”. 
<span class="verse" id="LK10_10">10&#160;</span>Cache ipa tli beletes puieblo nencalaquesque, tlö amo nemiechselea, xequisacö ca ipa cayajunte. Xequejtucö: 
<span class="verse" id="LK10_11">11&#160;</span>“Ini tlöle de nemopuieblo tli omotzeco ipa tocxe tectzetzeloa porque nenquechijque tli amo cuale. Pero xecmatecö ini nönca, que ye miero tlamandörurus Deus”. 
<span class="verse" id="LK10_12">12&#160;</span>Hua nemiechelfea que ipa inu nieca sölúltimo tunale, cache petzotec iyes para inu puieblo que para inu ciudad de Sodoma que lalebes tlajtlacultec oyeya. </div>
<div class='s'>Jesús quentlajtlacaquitejque puieblos </div>
<div class='p'>
<span class="verse" id="LK10_13">13&#160;</span>’¡Porube de taja, puieblo de Corazín! ¡Porube de taja, puieblo de Betsaida! Ipampa tlö pa inu ciudades de Tiro hua Sidón omochihuane tietzöbetlachihualestle tli omochi ca nemejua, ye yecsa omoyulcuepane. Yejyehuatasquiöne ica intlaquie de luto hua ca tlaconextle. 
<span class="verse" id="LK10_14">14&#160;</span>Por inu, cuöc Deus tlajuscörurus, cache petzotec iyes para nemejua que para inu ciudades de Tiro hua Sidón. 
<span class="verse" id="LK10_15">15&#160;</span>Hua taja, puieblo de Capernaum, ¿beles tecpensöroa temajcoques hasta elfecac? Pues amo, cache metztemobisque hasta mectlöncale. </div>
<div class='p'>
<span class="verse" id="LK10_16">16&#160;</span>’Öque nemiechcaque nemejua, naja nuyejque niechcaque. Öque nemiechtlajyelejta nemejua, naja nuyejque niechtlajyelejta. Hua öque niechtlajyelejta naja, tietlajyelejta nuyejque öque niechhualtitlanque. </div>
<div class='s'>Omocuejque inu setenta y dos tlöca </div>
<div class='p'>
<span class="verse" id="LK10_17">17&#160;</span>Entunses onyajque inu *setenta y dos tlöca. Hua hualmocuejque ca meyac pöquelestle. Oquejtojque: </div>
<div class='p'>―Tlöcatzintle, hasta demunios mosujetöroa ca tejua cuöc tequennahuatea motucöyupantzinco. </div>
<div class='p'>
<span class="verse" id="LK10_18">18&#160;</span>Hua yejuatzi oquemelfejque: </div>
<div class='p'>―Naja nequejtaya cuöc inu Satanás obetz de elfecac quiename betze tlapetlönelestle. 
<span class="verse" id="LK10_19">19&#160;</span>Hua xequejtacö, nemiechmaca checöhualestle para nemoquejquetzasque impa cuhuöme hua impa culume, hua ipa noche ichecöhuales de inu enemigo que yaja Diöblo. Hua niontle de inu sösantle abele nemiechcocus. 
<span class="verse" id="LK10_20">20&#160;</span>Cache amo xepajpöquecö sa ipampa inu moxicoöneme mosujetöroa nemoca, cache xepajpöquecö ipampa nemotucöyu ye tlajcuelulpanca ompa elfecac. </div>
<div class='s'>Jesús pajpocoac </div>
<div class='p'>
<span class="verse" id="LK10_21">21&#160;</span>Ipa inu nieca ura Jesús pajpocoac ca Espíritu Sönto. Oquejtojque: </div>
<div class='p'>―Naja temetzmomabesutelea, noTajtzi, Tlöcatzintle de elfecac hua de tlöltecpactle, pues tejuatzi otomojyönele ini nönca sösantle de tlin tlajmatque hua cajasojcömateneme hua otequenmoniextelele tli cate quiename pelantzetzi. Pues ejqueu, noTajtzi, otomocualejtele. </div>
<div class='p'>
<span class="verse" id="LK10_22">22&#160;</span>’Noche sösantle ye niechmöctejque noTajtzi. Hua amo öque quemate öquenu tieConietzi tlöcamo sa yejuatzi Tajtle. Nuyejque amo öque quemate öquenu Tajtle, tlöcamo sa tieConietzi quemate öquenu Tajtle iloac, hua nuyejque quemates inu tlöcatl öque tieConietzi Deus queneques tieniextis ca yaja. </div>
<div class='p'>
<span class="verse" id="LK10_23">23&#160;</span>Hua onecuepaluc ocsajpa sa ca belejua tiemachtejcöhua. Oquejtojque: </div>
<div class='p'>―Cuale nemocnupel ipampa nemoixtelolojua quetztecate ini nönca sösantle. 
<span class="verse" id="LK10_24">24&#160;</span>Pues nemiechelfea que meyactie tlayulepantejque hua reyes de pa nieca tiempo quenejnequeya quejtasque tli nenquejta, pero abele quejtaque; hua quenejnequeya quecaquesque tli nenquecaque, pero abele oquecajque. </div>
<div class='s'>Cuiento de sente tlöcatl cualtec de estado de Samaria </div>
<div class='p'>
<span class="verse" id="LK10_25">25&#160;</span>Hua necö, sente tlajmatque de inu ley de Moisés omoquetz. Quenequeya tieprobörus. Otieyelfe: </div>
<div class='p'>―Maestro, ¿tlin sösantle necchihuas para necpeas nemelestle nochepa? </div>
<div class='p'>
<span class="verse" id="LK10_26">26&#160;</span>Hua yejuatzi oquelfejque: </div>
<div class='p'>―¿Tli tlajcuelulpanca ipa inu ley? ¿Quiene tectlajtultea? </div>
<div class='p'>
<span class="verse" id="LK10_27">27&#160;</span>Hua yaja onöhuat, oquejto: </div>
<div class='p'>―“Tetietlasojtlas Tlöcatzintle moDeus ca noche sentetl moyulo, hua ca noche sentetl moölma, hua ca noche mochecöhuales, hua ca noche mopensamientos”. Hua “Motlöcaicni tectlasojtlas quiename taja mismo tomotlasojtla”. </div>
<div class='p'>
<span class="verse" id="LK10_28">28&#160;</span>Hua Jesús oquelfejque: </div>
<div class='p'>―Cuale otenöhuat. Xecchihua inu, hua tenemes. </div>
<div class='p'>
<span class="verse" id="LK10_29">29&#160;</span>Cache yaja quenequeya ma quejtucö Jesús que yaja quechihuaya cuale. Por inu, otieyelfe Jesús: </div>
<div class='p'>―¿Öquenu icaca notlöcaicni? </div>
<div class='p'>
<span class="verse" id="LK10_30">30&#160;</span>Hua onöhuatihuac Jesús, oquejtojque: </div>
<div class='p'>―Sente tlöcatl oquis de ipan ciudad de Jerusalén. Temoöya ipan ojtle pa ciudad de Jericó. Ocaseque ichtejque, hua quecuejcuelejque noche itzotzomajua hua noche tli quepeaya. Quetebejbitejque, hua hasta quemejcötiecaque, hua uyajque. 
<span class="verse" id="LK10_31">31&#160;</span>Hua omochi que ohuöla sente teopexque ipa inu ojtle. Hua cuöc oquejtac, sa oquepanabe pa ocsie löro de ojtle. 
<span class="verse" id="LK10_32">32&#160;</span>Hua ejqueu sente de inu levitas tli tlatequepanoa ipan teopantle nuyejque oaseto ipa inu nieca locör. Hua inu levita oquejtac tlöcatl, pero nuyejque sa oquepanabe pa ocsie löro. 
<span class="verse" id="LK10_33">33&#160;</span>Cache sente tlöcatl de Samaria ca ompa oyöya. Hua cuöc ohuöla itlac hua oquejtac, oqueyulcoco. 
<span class="verse" id="LK10_34">34&#160;</span>Hua omopacho itlac. Oquequemelo cöne quecocoa. Oquetlölele asiete hua vino para ma pajte. Oquetlejcabe ipa iyulcö, hua oquebicac ipa mersu, hua oquixute yaja. 
<span class="verse" id="LK10_35">35&#160;</span>Hua ipa mustlateca cuöc ye iyös, oquequexte ume monedas, hua oquemacac chöne. Hua oquelfe: “Xeniechmixutelele, hua noche tli ocseque tomocastörfis por yaja, naja cuöc nocuepas temetzmotlaxtlöbelelis”. </div>
<div class='p'>
<span class="verse" id="LK10_36">36&#160;</span>’¿Öquenu, noso, de ini nöncate yeteme ca tequejta icaca itlöcaicni de inu nieca öque obetz inmöpa inu ichtejque? </div>
<div class='p'>
<span class="verse" id="LK10_37">37&#160;</span>Hua inu tlajmatque oquejto: </div>
<div class='p'>―Öque oquepile icnuejtelestle. </div>
<div class='p'>Yecuöquenu Jesús oquelfejque: </div>
<div class='p'>―Xebeya, hua xecchihua ejqueu nuyejque taja. </div>
<div class='s'>Jesús comentlajpalojque Marta hua María </div>
<div class='p'>
<span class="verse" id="LK10_38">38&#160;</span>Hua cuöc obejbiloac, ocalacoato ipa sente puieblo. Hua sente sohuatl itucö Marta otiecalute. 
<span class="verse" id="LK10_39">39&#160;</span>Yaja quepeaya sente icni itucö María. Inu María omotlöle tieicxetla Jesús. Queyejcaqueya tli yejuatzi quejtuloöya. 
<span class="verse" id="LK10_40">40&#160;</span>Cache Marta motequepachoöya por quechihuaya meyac sösantle tequetl para quechihuas tlacuale. Hua omopacho, hua oquejto: </div>
<div class='p'>―Tlöcatzintle, ¿amo temetzmimportörfea que nocni sa nosiel niechcajcöhua ma netlatequepano? Xomolfele noso ma niechpaliebe. </div>
<div class='p'>
<span class="verse" id="LK10_41">41&#160;</span>Pero Tlöcatzintle onöhuatihuac, oquelfejque: </div>
<div class='p'>―Marta, Marta, lalebes tomotequepachoa hua tomopasoloa por meyac sösantle. 
<span class="verse" id="LK10_42">42&#160;</span>Cache sa sente sösantle inu monesesitöroa. Hua María oquixpejpe inu tlin cache cuale. Hua amo öque quecuejcuelis.  </div>
<div class='psalmlabel' id='LK11_0'> 11</div>
<div class='s'>Quiene ma totlajtlötlajticö </div>
<div class='p'>
<span class="verse" id="LK11_1">1&#160;</span>Hua omochi que yejuatzi netlajtlötlajtilutaya ipa sente locör. Cuöc nesencöhualuc, sente de tiemachtejcöhua otieyelfe: </div>
<div class='p'>―Tlöcatzintle, xetiechmomachtele quiene ca totlajtlötlajtisque. Pos ejqueu nuyejque Xohuö oquenmachte imachtejcöhua. </div>
<div class='p'>
<span class="verse" id="LK11_2">2&#160;</span>Hua Jesús oquemelfejque: </div>
<div class='p'>―Cuöc nemotlajtlötlajtisque, xequejtucö ejqueyi: </div>
<div class='q'>ToTajtzi, ma innochtie ma queyectieniehuacö motucöyutzi. </div>
<div class='q'>Ma aseque inu tunale cuöc tomotlamandörfis. </div>
<div class='q'>
<span class="verse" id="LK11_3">3&#160;</span>Xetiechmomaquele cöra tunale totlacual de inu tunale. </div>
<div class='q'>
<span class="verse" id="LK11_4">4&#160;</span>Hua xetiechmoperdonörfe totlajtlacul, pues nuyejque tejua tequenperdonöroa innochtie quiejquech tiechtlajtlabiquelea. </div>
<div class='q'>Hua amo xetiechmocöbele ma tiechyulmajmötoca Amo Cuale Tlöcatl. </div>
<div class='p'>
<span class="verse" id="LK11_5">5&#160;</span>Oquemelfejque nuyejque: </div>
<div class='p'>―Beles canajyeca de nemejua quepeas sente amigo, hua iyös ica yaja quieme ca tlajco yohuac. Quelfis: “Amigo, xeniechtlacuilte yete pöntzi. 
<span class="verse" id="LK11_6">6&#160;</span>Pos sente noamigo ohuöla de ca pa ojtle noca naja, hua amo necpea tli necmacas ma quecua”. 
<span class="verse" id="LK11_7">7&#160;</span>Hua beles yaja nöhuates desde tlaijtec, hua quejtus: “Amo xeniechpasolo. Pos pobielta ye tzacteca, hua nopelhua cate ca naja ipa tlapechtle. Abele nemiehuas para temetzmacas”. 
<span class="verse" id="LK11_8">8&#160;</span>Nemiechelfea, que mös cana amo miehuas para quemacas porque cate amigos, pero ipampa iamigo quesequiroa quetlajtlanelejteca, miehuas hua quemacas quiejquech pöntzi quenesesitöroa. 
<span class="verse" id="LK11_9">9&#160;</span>Hua naja nemiechelfea: Xetlajtlanecö, hua nemiechmacasque. Xectiemucö, hua nenqueniextisque. Xetzajtzecö, hua nemiechtlaijtlapolfisque. 
<span class="verse" id="LK11_10">10&#160;</span>Ipampa noche nieca öque tlajtlane queselea, hua öque quetiemoa queniextea, hua öque tzajtze, quetlaijtlapolfea. 
<span class="verse" id="LK11_11">11&#160;</span>Amo onca nionöque tajtle de nemejua que tlö iconie quetlajtlanes sente meche, amo quemacas sente cuhuötl en locör de meche. 
<span class="verse" id="LK11_12">12&#160;</span>O noso tlö quetlajtlanis sente tutoltetl, amo quemacas culutl. 
<span class="verse" id="LK11_13">13&#160;</span>Entunses tlö nemejua, mös amo nencualteque, pero nenquemate nenquetiemacasque lo que tlin cuale ca nemopelhua, pues cache ca meyac arrasu ejqueu quechihuasque nemoTajtzi ompa elfecac. Pos quetiemacasque tieEspíritu Sönto ca öque tietlajtlanelis. </div>
<div class='s'>Giente quejtoöya que Jesús quepealoöya checöhualestle de Amo Cuale </div>
<div class='p'>
<span class="verse" id="LK11_14">14&#160;</span>Hua yejuatzi quequextiloöya sente demunio tli quechihuaya ma tlöcatl iye mumorojtzi. Hua omochi que cuöc oquis inu demunio, inu mumorojtzi otlajtlajto, hua inu giente quetietzöbejque. 
<span class="verse" id="LK11_15">15&#160;</span>Cache seque de yejua quejtoöya: </div>
<div class='p'>―Quenquextea demunios ca ichecöhuales Beelzebú, tlajtoöne de demunios. </div>
<div class='p'>
<span class="verse" id="LK11_16">16&#160;</span>Hua ocseque, para tieprobörusque, tietlajtlaniöya ma quechihuacö sente sieñas de elfecac. 
<span class="verse" id="LK11_17">17&#160;</span>Cache yejuatzi quematiloöya tli yejua quepejpensöroöya, hua oquemelfejque: </div>
<div class='p'>―Tlö giente de sente nación seme momejmectisque entre yejua mismos, hua tlö giente de sente chöntle seme momagasque ca giente de ocsente chöntle, pues moxexetunis inu nación. 
<span class="verse" id="LK11_18">18&#160;</span>Hua tlö quejtus Satanás mopeleörojteca cuntra sie yaja, ¿quiene bejcöbes itlajtojcöteles? Pues ejqueu quechijteca tlö ica melöhuac lo que tli nenquejtoa nemejua, que nele ca ichecöhuales Beelzebú nequenquextea inu demunios. 
<span class="verse" id="LK11_19">19&#160;</span>Hua tlö naja por ichecöhuales Beelzebú nequenquextea demunios, ¿beles nenquejtusque que nemomachtejcöhua nuyejque quenquextea por Beelzebú? Ejqueu yejua mismo nemiechpinöbea de lo que tli nenquejtoa. 
<span class="verse" id="LK11_20">20&#160;</span>Cache tlö por tiechecöhuales Deus naja nequenquextea demunios, quejtusneque que de melöhuac Deus piehualuteca tlamandöruro nemotzölö. 
<span class="verse" id="LK11_21">21&#160;</span>Cuöc sente tlöcatl checactec quixutea ichö ca itepos pa imö, amo tli quepasöroa noche tli quepea. 
<span class="verse" id="LK11_22">22&#160;</span>Cache tlö huölös ocsente tlöcatl cache checactec que yaja, quexexicus, hua quequextelis noche iteposhua ica tli tlacuajtlamajtaya. Entunses tiexexelfea noche tli ihuöxca. 
<span class="verse" id="LK11_23">23&#160;</span>Öque amo ica ca naja, encuntra de naja ica. Hua öque amo niechpaliebea para nejcuejcuis, quechayöjteca. </div>
<div class='s'>Quiene ocsajpa yebitz moxicoöne. </div>
<div class='p'>
<span class="verse" id="LK11_24">24&#160;</span>’Cuöc moxicoöne ye oquis de ijtecopa tlöcatl, nejnenteneme ipa tlölhuöjque, quetiemojteneme cöne mosiebis. Cuöc amo queniextea, quejtoa: “Nocuepas ca nochö de cöne onehualquis”. 
<span class="verse" id="LK11_25">25&#160;</span>Hua cuöc yebitz, cualniextea tlachpöntle hua tlajtlayecchejchijtle. 
<span class="verse" id="LK11_26">26&#160;</span>Yecuöquenu iya, hua quenbicatz oc checume moxicoöneme cache petzoteque que yaja. Cajcalaque ijtec tlöcatl hua ompa mochöntea. Hua sötiepa mochihua cache lalebes petzotec para inu nieca tlöcatl que cuöc cachto oyeya. </div>
<div class='s'>Öquenu de melöhuac cuale icnupel </div>
<div class='p'>
<span class="verse" id="LK11_27">27&#160;</span>Hua omochi que cuöc oquejtojque ini nönca sösantle, sente sohuatl de tli ompa tlamachyeya otzajtzec, otieyelfe: </div>
<div class='p'>―Cuale icnupel inu sohuatl tli metzmotlöcatelele, öque ipa ichichehual otomochichite. </div>
<div class='p'>
<span class="verse" id="LK11_28">28&#160;</span>Hua yejuatzi oquejtojque: </div>
<div class='p'>―Amo ejqueu, cache cuale imicnupel niecate tli quecaque tietlajtultzi Deus hua quechihua tli quemelfea. </div>
<div class='s'>Giente otlajtlanque sente sieñas de tietzöbetl </div>
<div class='p'>
<span class="verse" id="LK11_29">29&#160;</span>Hua cache omotlamachtlöliöya giente tietlac. Entunses opiehualuc quejtuloöya: </div>
<div class='p'>―Giente de nönca tiempo sie tiro amo cualteque cate. Hua öxö nenqueneque ma nemiechmaca sente sieñas. Pero amo nemiechmacas nion sente sieñas, tlöcamo sa inu sieñas de Jonás tlayulepante. 
<span class="verse" id="LK11_30">30&#160;</span>Pos quiename Jonás omochi sente sieñas para inu giente de ciudad de Nínive, ejqueu nuyejque naja öque onochi netlöcatl neyes nesieñas para nemejua de ini nönca tiempo. 
<span class="verse" id="LK11_31">31&#160;</span>Inu reina de tlöle de Sur majcoques ca nemejua tli öxö nennejneme ipa inun tunale cuöc Deus tlajuscörurus, hua nemiechpinöbis. Pues yaja ohuöla desde lalebes ca bejca para quecaques imachesteles Salomón. Hua xequejtacö, que necö oncönca sente tlöcatl cache bieye que Salomón ipa ini nönca locör, pero nemejua amo nenqueneque nenquecaquesque. 
<span class="verse" id="LK11_32">32&#160;</span>Inu tlöca de inu ciudad de Nínive majcoquesque ca nemejua ipa inun tunale cuöc Deus tlajuscörurus, hua nemiechpinöbisque. Pues yejua omoyulcuejque cuöc oquennunutz Jonás. Hua xequejtacö que necö oncönca sente tlöcatl cache bieye que Jonás ipa ini nönca locör, pero nemejua amo nenqueneque nemoyulcuepasque. </div>
<div class='s'>Itlöbil de tocuierpo </div>
<div class='p'>
<span class="verse" id="LK11_33">33&#160;</span>’Cuöc canajyeca quexutlaltea sente cantil, amo quetlölea ijtec sente coyoctle nimpor itzintla sente almu. Cache quetlölea ipa canteliero, para que ejqueu innochtie tli calaque ijtec cale ma quejtacö tlöbile. 
<span class="verse" id="LK11_34">34&#160;</span>Tlöbile de mocuierpo yaja moixtelolo. Cuöc moixtelolo amo mococoa, nuyejque noche mocuierpo quepea tlöbile; cache cuöc amo cuale ica, nuyejque mocuierpo quepeas tlajtlayohuaquelestle. 
<span class="verse" id="LK11_35">35&#160;</span>Xecpea cueröro noso, majcamo mocuepa tlajtlayohuaquelestle inu tli uyesquea tlöbile para mocuierpo. 
<span class="verse" id="LK11_36">36&#160;</span>Entunses tlö noche mocuierpo quepea tlöbile, hua amo quepea niontle tlayohuaquelestle, entunses noche tiemes de tlöbile, quieme cuöc sente cantil tlaniextea lalebes hua metzmaca tlöbile. </div>
<div class='s'>Jesús quemajajuaque fariseos hua tlajmatque de inu ley </div>
<div class='p'>
<span class="verse" id="LK11_37">37&#160;</span>Mientras tlajtlajtuloöya, tietlötlajte sente fariseo nele ma tlacualo ca yaja. Hua ocalacoac Jesús ipa ichö, hua onetlöliluc ipa miesa. 
<span class="verse" id="LK11_38">38&#160;</span>Hua inu fariseo oquetietzöbejtac cuöc otieyejtac que amo onepajpöco antes de de tlacualus. 
<span class="verse" id="LK11_39">39&#160;</span>Hua Tlöcatzintle oquelfejque: </div>
<div class='p'>―Öxö nemejua nenfariseos nenquechepöhua sa tli ca pane de xoctle noso casfiela, pero nenquecöhua petzöyutl tlaijtec. Pues nemojtecopa nentientecate de ichtejcöyutl hua noche tli amo cuale. 
<span class="verse" id="LK11_40">40&#160;</span>¡Nentuntojte! Deus, öque oquechejchijque tli ca paneca, ¿amo nuyejque oquechejchijque tli de tlaijtejca? 
<span class="verse" id="LK11_41">41&#160;</span>Xetietlöocolicö de lo que tlin cuale nenquepea nemojtecopa, hua noche iyes chepactec para nemejua. </div>
<div class='p'>
<span class="verse" id="LK11_42">42&#160;</span>’¡Porubejte de nemejua, fariseos! Pues nenquenejnechecoa ca meyac cueröro inu majtlactle pörte de nemoalfabieno, hua de iluta hua de noche queletl. Cache inu de que ma xecchihuacö tlin melactec hua ma xetietlasojtlacö Deus, pues sa nenquepanabea. Pues ica cuale ma xecchihuacö inu sösantle tli nenquechijtecate, pero cache lalebes conbenierebe xecchihuacö inu sösantle tli cache importönte. </div>
<div class='p'>
<span class="verse" id="LK11_43">43&#160;</span>’¡Porubejte de nemejua, fariseos! Pues seme nenqueneque tlaixpa nenyesque ipa teopancucone hua nenquepea gusto ma nemiechyectlajpalucö giente ipa plöza. </div>
<div class='p'>
<span class="verse" id="LK11_44">44&#160;</span>’¡Porubejte de nemejua! Pues nencate quieme mejcöcoyocme tli amo nejniese, hua tlöca tli yajteneme icpac amo quemate que tlaijtec onca petzoyutl tli quenmajmöhuas. Ejqueu giente amo quemate que cuale momajmöhuasque ca tlajtlacule por yesque ca nemejua. </div>
<div class='p'>
<span class="verse" id="LK11_45">45&#160;</span>Hua onöhuat sente de inu tlajtlamatque de ley de Moisés. Otieyelfe: </div>
<div class='p'>―Maestro, cuöc tomojtalfea ini nönca nuyejque tetiechmopejpinöjtelea tejua. </div>
<div class='p'>
<span class="verse" id="LK11_46">46&#160;</span>Hua yejuatzi oquejtojque: </div>
<div class='p'>―¡Porubejte de nemejua nuyejque, nentlajmatque de inu ley! Pues nenquemelfea giente ma quechihuacö meyac sösantle tli cate quiename sente tlamömale tli abele öque quebicas. Cache nemejua nimpor ca nemomajpel amo nenquemötoca inu tlamömale. </div>
<div class='p'>
<span class="verse" id="LK11_47">47&#160;</span>’¡Porubejte de nemejua! Pues nemejua nenquechejchihua mejcöcoyocme de inu tlayulepantejque, pos nemobiebetcöhua oquenmejmectejque. 
<span class="verse" id="LK11_48">48&#160;</span>Ejqueu sie nemejua nenquejtoa tli opasöre hua nenquetlöcayejta intlachihual de nemotötajua. Pues yejua oquenmejmectejque tlayulepantejque, hua nemejua nenquechejchihua inmejcöcoyocua. </div>
<div class='p'>
<span class="verse" id="LK11_49">49&#160;</span>’Por inu, tiemachesteles Deus oquejto ejqueyi: “Nequentitlanes inca yejua tlayulepantejque hua tlateotitlanme; hua quenmejmectisque seque hua quentepotztocasque ocseque”. 
<span class="verse" id="LK11_50">50&#160;</span>Ejqueu nemejua tli öxö nennentecate nenyesque nentlajtlaculteque de inmequeles de noche inu tlayulepantejque tli oquenmectejque desde cuöc omochejchi tlöltecpactle. 
<span class="verse" id="LK11_51">51&#160;</span>Desde imequeles de Abel, hasta imequeles Zacarías, öque omec entre ajtöl hua teopantle, seguramente nemiechelfea que Deus nemiechtlajtlacultisque por inmequeles nemejua tli öxö nennentecate. </div>
<div class='p'>
<span class="verse" id="LK11_52">52&#160;</span>’¡Porubejte de nemejua, nentlajmatque de inu ley! Pues onenquenquextelejque de giente inu yöbe tli quetlapoa pobielta para öque calaques ipa machestelestle. Pos sie nemejua amo nemochijque nentlajmatque hua tli quenequeya mochihuasque tlajmatque amo onenquencöjque. </div>
<div class='p'>
<span class="verse" id="LK11_53">53&#160;</span>Hua cuöc Jesús quixoac de ompa, inu tlamachtiöneme hua fariseos opiejque motlamachtlölea lalebes tiepa, hua tiechihualtiöya ma tlajtlajtulo de meyac sösantle. 
<span class="verse" id="LK11_54">54&#160;</span>Quenequeya casesque canajyetla tlajtule tli quejtusque para ejqueu cuale tietieyelfisque.  </div>
<div class='psalmlabel' id='LK12_0'> 12</div>
<div class='s'>Ma tecpeacö cueröro de giente de ume inxöyac </div>
<div class='p'>
<span class="verse" id="LK12_1">1&#160;</span>Mientras, omosentlölejque miles de giente, tönto lalebes meyactie que mocxepajpötzoöya sie yejua. Opiehualuc ca cachto quemelfiloöya tiemachtejcöhua: </div>
<div class='p'>―Xomotlachilicö de inu levadura de fariseos, que yaja inu ume inxöyac. 
<span class="verse" id="LK12_2">2&#160;</span>Ipampa amo onca niontle mojyönteca, que amo moniextis; hua abele mojyöntas niontle, pues noche tiene que macheas. 
<span class="verse" id="LK12_3">3&#160;</span>Por inu, noche sösantle tli onenquejtojque ipan tlajtlayohuaquelestle, ipan tlaniextle mocaques. Tli nenquejtojque sa ichtecajtzi ijtec cale mopoas cöne cuale caquestes noche. </div>
<div class='s'>Öquenu ma tetiemabelicö </div>
<div class='p'>
<span class="verse" id="LK12_4">4&#160;</span>’Hua nemiechelfea, noamigos, que amo xequenmabelicö tli cuale quemectea nemocuierpo, hua sötiepa ayecmo yetla onca tli cuale nemiechchibelisque. 
<span class="verse" id="LK12_5">5&#160;</span>Pero nemiechejtetis öque nentiemabelisque: xetiemabelicö inu nieiloac öque sötiepa de que quemectilo, quepealo checöhualestle para quetlajcalesque ijtec tlecale. Quiema, nemiechelfea, yejuatzi xetiemabelicö. 
<span class="verse" id="LK12_6">6&#160;</span>¿Amo monamaca möcuiltie tutume por ume tomi? Pues Deus amo quelcöhualo nion sente de yejua. 
<span class="verse" id="LK12_7">7&#160;</span>Hua nemejua, Deus quematihua hasta itlapoal de nemotzo. Amo xomomajticö noso, pos nemejua cache nenbajbalierebe que meyactie tutume. </div>
<div class='s'>Ma tetiereconosierucö Cristo </div>
<div class='p'>
<span class="verse" id="LK12_8">8&#160;</span>’Hua nemiechelfea que tlö canajyeca niechtieniehuas hua tlajtus cuale de naja imixtla giente, nuyejque naja que onochi netlöcatl nectieniehuas hua netlajtus cuale de yaja imixpa tieöngeles de Deus. 
<span class="verse" id="LK12_9">9&#160;</span>Pero tlö canajyeca quejtus imixpa giente que amo niechixomate, nuyejque naja nequejtus imixpa tieöngeles Deus que amo nequixomate. 
<span class="verse" id="LK12_10">10&#160;</span>Noche nieca tli tlajtoa encuntra de naja öque onochi netlöcatl, cuale moperdonörus. Cache öque tiechecuayelfis hua tiepöpöcas Espíritu Sönto, Deus amo queperdonörusque. 
<span class="verse" id="LK12_11">11&#160;</span>Hua cuöc nemiechhualecasque ipan teopancucone hua inca tlötlajtoönejme hua autoridades, amo xomotequepachucö por tli noso quiene nenquennönquelisque noso tli nenquejtusque. 
<span class="verse" id="LK12_12">12&#160;</span>Pues yejuatzi Espíritu Sönto nemiechejtetisque ipa inu nieca ura tli conbenierebe ma xequejtucö. </div>
<div class='s'>Cuiento de sente tlöcatl rico hua tunto lalebes </div>
<div class='p'>
<span class="verse" id="LK12_13">13&#160;</span>Hua otieyelfe sente de inu giente: </div>
<div class='p'>―Maestro, xomolfele nocni ma quexelo ca naja lo que tli tiechcöbelejtiejque totöta cuöc omecoac. </div>
<div class='p'>
<span class="verse" id="LK12_14">14&#160;</span>Cache yejuatzi oquelfejque: </div>
<div class='p'>―Tlöcatl, ¿öquenu oniechtlöle para ma netlajuscöro noso ma netlaxiexelo entre nemejua? </div>
<div class='p'>
<span class="verse" id="LK12_15">15&#160;</span>Hua oquemelfejque giente: </div>
<div class='p'>―Xomotlachilicö hua xecpeacö cueröro amo nemoxicusque sösantle. Pues inemeles tlöcatl amo icaca por tlö quepea meyac tli ihuöxca. </div>
<div class='p'>
<span class="verse" id="LK12_16">16&#160;</span>Hua oquemelfejque sente cuiento. Oquejtojque: </div>
<div class='p'>―Oyeya sente tlöcatl rico. Hua sie xebetl itlölhua tlamochihualtejque meyac lalebes. 
<span class="verse" id="LK12_17">17&#160;</span>Hua yaja quepensöroöya ijtecopa, quejtoöya: “¿Tli nayes? Pues amo necpea cöne nectlölis noche tli necpexcac”. 
<span class="verse" id="LK12_18">18&#160;</span>Hua oquejto: “Ini nönca necchihuas: Nequenxexetunis nobescomajua, hua cache bejbeye nequenchejchihuas, hua ompa necsentlölis noche tli necpexcac hua tli nohuöxca. 
<span class="verse" id="LK12_19">19&#160;</span>Hua nequelfis noölma: Ölma, meyac tli mohuöxca ye tlamachtlölejteca para meyac xebetl. Xomosiebe noso, xetlacua, xetlai, xepajpöque”. 
<span class="verse" id="LK12_20">20&#160;</span>Pero Deus oquelfejque: “¡Tunto! Ipa ini nönca yohuale taja temeques. Hua noche tli otectlötlöle, ¿para öque iyes?” </div>
<div class='p'>
<span class="verse" id="LK12_21">21&#160;</span>’Ejqueu icaca öque quetlamachtlölea ricojyutl para yaja mismo, pero amo tli quepea de tli ricojyutl quecualejtalo Deus. </div>
<div class='s'>Majcamo totequepachucö </div>
<div class='p'>
<span class="verse" id="LK12_22">22&#160;</span>Hua yejuatzi oquemelfejque tiemachtejcöhua: </div>
<div class='p'>―Por inu nemiechelfea: Amo xomotequepachucö por nemonemeles, por tli nenquecuösque. Nimpor amo xomotequepachucö por quiene nenquetlaquentisque nemocuierpo. 
<span class="verse" id="LK12_23">23&#160;</span>Pos ye nenquepea nemonemeles, hua yaja inu cache balierebe que tlacuale. Hua ye nenquepea nemocuierpo, que cache balierebe que tlaquentle. 
<span class="verse" id="LK12_24">24&#160;</span>Xequemejtacö cöcölume. Yejua amo tlajtlatuca, nimpor amo pejpexca, nimpor amo quepea inbesco nimpor ocsie locör cöne quetlölisque tlacuale. Hua Deus quentlacualtilo. Hua nemejua cache nenbajbalierebe lalebes que inu yulcöme. 
<span class="verse" id="LK12_25">25&#160;</span>Hua nionöque de nemejua, por mös motequepachus lalebes, abele mobepöhuas nion tlajco mietro por yaja mismo. 
<span class="verse" id="LK12_26">26&#160;</span>Entunses tlö abele nenquechihua nion lo que tli cache tzitzequetzi, ¿tli para nemotequepachoa por inu ocseque sösantle? 
<span class="verse" id="LK12_27">27&#160;</span>Xequejtacö cuale quiene mobepöhua xucheme. Amo tejtequete, nimpor amo quechejchihua tlaquentle. Cache nemiechelfea, que nimpor Salomón ca noche icualniexteles ayec omotlaquente quiename sente de inu niecate xucheme. 
<span class="verse" id="LK12_28">28&#160;</span>Hua tlö quejtus xebetl que öxö icaca caltienco, hua para mustla ye motlajcale ijtec tletzintle, Deus quetlaquentilo ejqueu, pos cache ca meyac arrasu nemiechtlaquentisque nemejua, tlöca que nemiechpoloa neltoquelestle. 
<span class="verse" id="LK12_29">29&#160;</span>Nemejua, noso, amo sa xectiemucö tli nenquecuösque noso tli nenconisque, nimpor amo xomopreocupörucö. 
<span class="verse" id="LK12_30">30&#160;</span>Pues giente de ocseque naciones de tlöltecpactle quetiemoa ini nönca sösantle. Pero nemoTajtzi quematihuateca de que nemiechpoloa ini nönca sösantle. 
<span class="verse" id="LK12_31">31&#160;</span>Pero primiero xectiemucö ma tlamandörucö yejuatzi, hua noche ini nönca sösantle nuyejque nemiechmacasque. </div>
<div class='p'>
<span class="verse" id="LK12_32">32&#160;</span>’Amo xomomajticö, nocalnielojcuconehua, pues nemoTajtzi quenequihua nemiechmacasque para nentlamandörusque nuyejque cöne yejuatzi tlamandöruro. 
<span class="verse" id="LK12_33">33&#160;</span>Xecnamacacö tli nenquepejpea, hua xectietlöocolicö. Xomocubicö ejqueu puxajme tli ayec bejbiebejte, tietieme ca sösantle ricojyutl ompa elfecac que ayec polebe. Pos ca ompa ichtejque amo onase, hua amo tlacuacualoa. 
<span class="verse" id="LK12_34">34&#160;</span>Pues cöne iyes nemoricojyu, ompa queneques iyes nemoyulo nuyejque. </div>
<div class='s'>Tlatequepanojque tli seme quechixtecate intieco </div>
<div class='p'>
<span class="verse" id="LK12_35">35&#160;</span>’Xomomöcheacö cuale, quiename giente tli motlaquentea para nima quisasque, hua incantilhua xoxutlatecate. 
<span class="verse" id="LK12_36">36&#160;</span>Ejqueu xeyecö quiename tlöca tli quemöchixtecate cuöc intieco mocuepas de ipa nesohuajtiluyo, para cuöc huölös hua tzajtzes, sa nima quetlaijtlapolfisque. 
<span class="verse" id="LK12_37">37&#160;</span>Cuale imicnupel inu niecate tlatequepanojque, quiejquech cuöc intieco huölös, ma quenniexte tlachixtecate. Melöhuac nemiechelfea que intieco motlajcoilpis para tlatequepanus hua quenchihualtis ma motlölicö ipa miesa, hua yaja mismo huölös para quentequepanus. 
<span class="verse" id="LK12_38">38&#160;</span>Hua mös huölös hasta tlajco yohuac noso hasta ca ise cualco, hua quenniextisque ejqueu quemöchixtecate, cuale imicnupel inu niecate tlatequepanojque. 
<span class="verse" id="LK12_39">39&#160;</span>Pero ini nönca xecmajtacö, que tlö chöne quematesquea tlin ura huölös ichtejque, amo quecöhuasquea ma calaque ichtejque ipa ichö. 
<span class="verse" id="LK12_40">40&#160;</span>Nemejua nuyejque noso, xeyecö xelistos, porque naja que onochi netlöcatl nehuölös cuöc nemejua amo nenquepensöroa. </div>
<div class='p'>
<span class="verse" id="LK12_41">41&#160;</span>Piero otieyelfe: </div>
<div class='p'>―Tlöcatzintle, ¿tomojtalfea ini nönca cuiento sa para tejua, noso nuyejque para innochtie? </div>
<div class='p'>
<span class="verse" id="LK12_42">42&#160;</span>Hua oquejtojque Tlöcatzintle: </div>
<div class='p'>―¿Öquenu noso ica encargödo tlajmatque hua de confiönsa que itieco quencargörfe ichö, para ma quenmaca noche giente ipa ura intlacual tli quentocöroa? 
<span class="verse" id="LK12_43">43&#160;</span>Cuale icnupel inu nieca tlatequepano, tlö itieco cuöc huölös, queniextiqui quechijteca ejqueu. 
<span class="verse" id="LK12_44">44&#160;</span>De melöhuac nemiechelfea, que itieco quetlölis ma tlamandöro ipa noche tli ihuöxca. 
<span class="verse" id="LK12_45">45&#160;</span>Pero beles inu nieca tlatequepano quejtus ipa iyulo: “Notieco oc bejcöbes para huölös”. Beles piehuas quenmaltratörus inu ocseque tlatequepanojque hua tlatequepanojque sohuame, hua tlacuös hua conis hua tlöhuönas. 
<span class="verse" id="LK12_46">46&#160;</span>Huölös itieco de inu nieca tlatequepano ipan tunale cuöc yaja amo quechea, hua tlin ura amo quemate. Yecuöquenu quetlajcoteques hua quetlölis inca tli amo moneltocaneme. 
<span class="verse" id="LK12_47">47&#160;</span>Hua tlö sente tlatequepano ocasojcömat tli quenequeya itieco pero amo omochi listo para cuöc huölös nimpor amo oquechi lo que tli quenequeya, yaja quebitequesque lalebes. 
<span class="verse" id="LK12_48">48&#160;</span>Pero tlö amo oquemat tli quenequeya itieco, mös oquechi sösantle tli quemeresieroa ma quebitequecö, pero amo lalebes quebitequesque. Ipampa öque lalebes meyac oquemajmacaque, lalebes meyac quepeas que quecuepas. Hua öque quencargörfejque meyac, cache meyac quetlajtlanelisque. </div>
<div class='s'>Uyes peleitos por tiepampa Cristo. </div>
<div class='p'>
<span class="verse" id="LK12_49">49&#160;</span>’Quiename tletzintle onejcalaquico ipan tlöltecpactle, tli quenxutlaltis tieenemigos Deus hua quenchepöhuas tiegiente. Hua ayecmo yetla necneque tlö ye xutlateca. 
<span class="verse" id="LK12_50">50&#160;</span>Cache necpea que nocuötiequis ca sente necuötiequelestle de tiecoco. ¡Hua necpea meyac tequepachule hua cuejcuesebelestle hasta senamo ma mochihua! 
<span class="verse" id="LK12_51">51&#160;</span>Amo xecpensörucö que naja onehuöla para necchihuas ma ayecmo uye peleitos ipan tlöltecpactle. Amo, cache nemiechelfea que giente mopeleörusque porque nehuöla. 
<span class="verse" id="LK12_52">52&#160;</span>Pues desde öxö möcuiltie ipa sente chöntle mopeleörusque. Yeteme yesque encuntra de unteme, hua unteme encuntra de yeteme. 
<span class="verse" id="LK12_53">53&#160;</span>Tajtle mopeleörus encuntra de iconie, hua iconie encuntra de itajtzi. Nöntle mopeleörus encuntra de ichpuch, hua ichpuch encuntra de inöntzi. Mönontle mopeleörus encuntra de isohuamo, hua isohuamo encuntra de imöno. </div>
<div class='s'>Ma tecmatecö tli tunalte tecate </div>
<div class='p'>
<span class="verse" id="LK12_54">54&#160;</span>Hua quemelfiloöya giente nuyejque: </div>
<div class='p'>―Cuöc nenquejta mextle quisa cöneca calaque tunale, nima nenquejtoa: “Huölös queyabetl”. Hua ejqueu pasörebe. 
<span class="verse" id="LK12_55">55&#160;</span>Hua cuöc tlalpitza yejyecatl de ca tlatzintla, nenquejtoa: “Tunas lalebes”. Hua ejqueu mochihua. 
<span class="verse" id="LK12_56">56&#160;</span>¡Sa ume nemoxöyac! Nenquemate nenquestlocusque tli onca ixpa tlöltecpactle hua ixpa elfecac. ¿Tlica abele nenquestlocoa tli mochihuas ipa ini nönca tiempo? </div>
<div class='s'>Xomotlöle de acuierdo ca moenemigo </div>
<div class='p'>
<span class="verse" id="LK12_57">57&#160;</span>’Hua ¿tlica amo nenquestlocoa para nemejua mismos para nenquematesque tlin yectec hua melactec? 
<span class="verse" id="LK12_58">58&#160;</span>Pos cuöc teya ixtla juez ica öque metztieyelfis, mientras oc teya pa ojtle xecpea cueröro por tequisas de inu lío, majcamo cana metzbica ca tlajtoöne, hua tlajtoöne metztiemöctis ica tlajpexque, hua inu tlajpexque metzcalaquis ijtec cörsel. 
<span class="verse" id="LK12_59">59&#160;</span>Temetzelfea que amo tequisas de ompa hasta senamo tectlaxtlöhuas inu sölúltimo sentöo tli tectlabiquelea.  </div>
<div class='psalmlabel' id='LK13_0'> 13</div>
<div class='s'>Xomoyulcuepacö para amo nenmejmequesque </div>
<div class='p'>
<span class="verse" id="LK13_1">1&#160;</span>Hua ipa inu nieca tiempo ompa onhuölajque seque que tiepubelejtaya tli impa omochi inu giente de estado de Galilea, öque Pilöto oquenmecte cuöc tlabentlöliöya, hua inyeso oquenelulte ca iyeso de inu yulcöme de bentle. 
<span class="verse" id="LK13_2">2&#160;</span>Hua onöhuatihuac Jesús, oquemelfejque: </div>
<div class='p'>―¿Beles nenquepensöroa que inu niecate galileos cache tlajtlaculteque oyeya que innochtie ocseque galileos, hua que por inu ejqueu impa omochi? 
<span class="verse" id="LK13_3">3&#160;</span>Nemiechelfea que amo, cache tlö amo nemoyulcuepa, nemonochtie ejqueu nenmejmequesque. 
<span class="verse" id="LK13_4">4&#160;</span>¿Nenquelnömeque niecate giente öque impa obetz inu cale bejcapa ompa ipa Siloé, hua oquenmejmecte? ¿Beles nenquepensöroa que yejua otlajtlacojque encuntra de Deus cache que innochtie ocseque tlöca tli neme ipa inu ciudad de Jerusalén? 
<span class="verse" id="LK13_5">5&#160;</span>Nemiechelfea que amo, cache tlö amo nemoyulcuepasque, nemonochtie nenmejmequesque ejqueu mismo. </div>
<div class='s'>Cuiento de icox cuabetl tli amo tlamochihualte </div>
<div class='p'>
<span class="verse" id="LK13_6">6&#160;</span>Hua oquejtojque ini nönca cuiento: </div>
<div class='p'>―Sente tlöcatl quepeaya sente icox cuabetl tuctaya ipa ihuierta de uvas. Oquetiemolico ifruto tli quetiemacasquea inu nieca icox cuabetl, pero amo oqueniexte. 
<span class="verse" id="LK13_7">7&#160;</span>Hua oquelfe inu jardiniero: “Ye necpea yeye xebetl que necualtiemolea fruto itech ini nönca icox cuabetl, hua amo necniextea. Xecteque noso. ¿Tli para oc quecupörojtas tlöle?” 
<span class="verse" id="LK13_8">8&#160;</span>Yecuöquenu onöhuat inu jardiniero, oquelfe: “Tlöcatzintle, xomocöbele oc sie ini nönca xebetl, hasta senamo ma nectataca, hua ma nectlölele majöra. 
<span class="verse" id="LK13_9">9&#160;</span>Hua tlö quetiemacas ifruto, pos cuale. Hua tlö amo, entunses quiema tomotequelis”. </div>
<div class='s'>Jesús quepajtejque sente sohuatl ipan söbron tunale </div>
<div class='p'>
<span class="verse" id="LK13_10">10&#160;</span>Hua tlamachtiloöya ipa teopanconetzi ipan söbron tunale, cuöc quepea costumbre mosejsiebea joriojte. 
<span class="verse" id="LK13_11">11&#160;</span>Hua ompa oyeya sente sohuatl que ye quepeaya caxtule hua yeye xebetl de que quecocoaya sente moxicoöne. Yaja motojtopochoöya, hua abele moquetzaya deriecho. 
<span class="verse" id="LK13_12">12&#160;</span>Cuöc Jesús oquejtaque, oquenutzque hua oquelfejque: </div>
<div class='p'>―Sohuatl, ayecmo metzilpea mococoles. </div>
<div class='p'>
<span class="verse" id="LK13_13">13&#160;</span>Hua oquentlölejque tiemöhua ipa yaja, hua nima omoyebetequetz hua tiechamoöya Deus. 
<span class="verse" id="LK13_14">14&#160;</span>Hua inu tlayecönque de teopanconetzi ocualö ipampa Jesús otlapajtiluc ipan söbron tunale. Por inu oquemelfe giente tli ompa tlamachyeya: </div>
<div class='p'>―Checuasien tunalte cate cöne conbenierebe ma tetequetecö. Ipa inu niecate tunalte, noso, xehuölöcö hua xepajtecö, pero amo ipan söbro. </div>
<div class='p'>
<span class="verse" id="LK13_15">15&#160;</span>Pero Tlöcatzintle quenönqueliluc, oquejtojque: </div>
<div class='p'>―¡Sa ume nemoxöyac! Nemonochtie ipan söbron tunale nenquetojtoma nemocucobe noso nemopuro de cöne tlacua, hua nenquebica ma ötle. 
<span class="verse" id="LK13_16">16&#160;</span>Hua ini nönca ichpuch Abraham ye quepea caxtule hua yeye xebetl oquelpetaya inu Satanás. ¿Beles nenquejtusque que amo conbenierebe que ipan söbron tunale ma motojtoma de inu cocolestle tli quelpetaya? </div>
<div class='p'>
<span class="verse" id="LK13_17">17&#160;</span>Hua cuöc oquejtojque ini nönca sösantle, pejpinöhuaya innochtie tli oyejyeya encuntra de yejuatzi. Cache noche ocseque giente mopöquelesmacaya de noche sösantle lalebes cuale tli quechihualoöya yejuatzi. </div>
<div class='s'>Cuientos de mostöza hua levadura </div>
<div class='p'>
<span class="verse" id="LK13_18">18&#160;</span>Por inu yejuatzi oquejtojque: </div>
<div class='p'>―¿Tli sabele icaca quiename cuöc tlamandöruro Deus? ¿Ca tli nejcomparörus? 
<span class="verse" id="LK13_19">19&#160;</span>Icaca quiename ixenöch mostöza, que sente tlöcatl ocasec, oquetlajcal ipa ihuierta. Omobepö, hua omochi quiename sente cuabetl, hua tutume tli patlöne ipa yejyecatl oquetlölejque intepasol ipa imömöyo. </div>
<div class='p'>
<span class="verse" id="LK13_20">20&#160;</span>Hua ocsajpa oquejtojque: </div>
<div class='p'>―¿Ca tli nejcomparörus quiename cuöc tlamandöruro Deus? 
<span class="verse" id="LK13_21">21&#160;</span>Icaca quiename levadura de pöntzi, que ucö sente sohuatl, hua quenelulte ca yeye tlatemachihuale de harina, hua noche oquesunie. </div>
<div class='s'>Ma tecalaquecö ca pa pobielta pitzutec </div>
<div class='p'>
<span class="verse" id="LK13_22">22&#160;</span>Hua biloaya ipa noche ciudades hua puieblos otlamachtilutöya, hua biloaya ca pa ciudad de Jerusalén. 
<span class="verse" id="LK13_23">23&#160;</span>Hua sente tlöcatl otieyelfe: </div>
<div class='p'>―Tlöcatzintle, ¿sa quiesquete momöquextisque? </div>
<div class='p'>Hua yejuatzi oquemelfejque: </div>
<div class='p'>
<span class="verse" id="LK13_24">24&#160;</span>―Xecuesebicö por nencalaquesque ca ipa pobielta tli sa pitzutec. Porque nemiechelfea que meyactie quenequesque calaquesque, pero abele quechihuasque. 
<span class="verse" id="LK13_25">25&#160;</span>Iyes ejqueyi, quiename sente chöne tli miehuas hua quetzacuas pobielta. Entunses nemoquetzasque ca queyöhuac, hua nenpiehuasque nentzajtzesque ipa pobielta. Nenquejtusque: “Tlöcatzintle, Tlöcatzintle, xetiechmotlaijtlapolfele”. Inu chöne nöhuates, nemiechelfis: “Amo nemiechixomate de cöne nencate”. 
<span class="verse" id="LK13_26">26&#160;</span>Yecuöquenu nenpiehuasque nenquejtusque: “Mixpantzinco otetlacuajque hua otötlique, hua otomotlamachtele pa cayajunte de topuieblo”. 
<span class="verse" id="LK13_27">27&#160;</span>Hua seguramente nemiechelfis: “Amo nemiechixomate de cöne nencate. Xomoxelucö de naja nemonochtie, pues sa nenquechihua tli amo cuale”. </div>
<div class='p'>
<span class="verse" id="LK13_28">28&#160;</span>’Ompa nenchojchucasque hua nemotlantesesque, cuöc nenquejtasque inu Abraham, hua Isaac, hua Jacob, hua innochtie tlayulepantejque de pa nieca tiempo. Yejua yesque cöne tlamandöruro Deus, hua nemejua nemiechtlajcalesque ca queyöhuac. 
<span class="verse" id="LK13_29">29&#160;</span>Hua huölösque giente de cöneca quisa tunale hua de cöne calaque tunale, de ca tlacpac hua de ca tlatzintla. Yejua motlölisque cöne Deus tlamandöruro. 
<span class="verse" id="LK13_30">30&#160;</span>Hua xequejtacö, que seque tli öxö sölúltimo cajcate, cachto yesque. Hua seque tli öxö cachto cate sölúltimo yesque. </div>
<div class='s'>Jesús ochucoac por inu ciudad de Jerusalén </div>
<div class='p'>
<span class="verse" id="LK13_31">31&#160;</span>Ipa sie yaja tunale ohuölajque seque fariseos. Otieyelfejque: </div>
<div class='p'>―Xequisa, hua xebeya de necö, pues inu rey Herodes queneque metzmectis. </div>
<div class='p'>
<span class="verse" id="LK13_32">32&#160;</span>Hua oquemelfejque: </div>
<div class='p'>―Xeyöcö, hua xequelficö inu nieca coyuconetzi: “Xequejta necö, que nequenquextea demunios hua netlapajtea öxö hua mustla, hua hasta ipa yeye tunale netlames. 
<span class="verse" id="LK13_33">33&#160;</span>Pero necpea que necsequirus noojfe öxö, hua mustla, hua bictla. Pues abele iyes que meques sente tlayulepante ipa ocsie pörte, tlöcamo noche tlayulepantejque quepejpea que mequesque ipa Jerusalén”. </div>
<div class='p'>
<span class="verse" id="LK13_34">34&#160;</span>’¡Ay, Jerusalén, Jerusalén, que tequenmejmectea tlayulepantejque hua tequentecaltea tli Deus quentitlanihua ca taja! ¡Meyacpa onecnec nequensentlölis tli chajchönte mopa, quieme sente piyolama quensentlölea ipeyocuconehua itzintla iajfetz! Cache taja ayec otecnec. 
<span class="verse" id="LK13_35">35&#160;</span>Xequejtacö que Deus ayecmo chöntihuas nemotzölö, cache nemiechcöjtiehuasque. Hua nemiechelfea que ayecmo nenniechejtasque, hasta senamo huölös tunale cuöc nenquejtusque: “Ma tetieteochihuacö öque biloatz tietucöyupa Tlöcatzintle”.  </div>
<div class='psalmlabel' id='LK14_0'> 14</div>
<div class='s'>Jesús quepajtejque sente tlöcatl ijtesunectec </div>
<div class='p'>
<span class="verse" id="LK14_1">1&#160;</span>Hua omochi que ocalacoac ipa ichö de sente tlayecönque de inu fariseos ipa sie söbro. Ocualuto tlacuale. Hua yejua tieyetztaya abier tli quechihuasque. 
<span class="verse" id="LK14_2">2&#160;</span>Hua ompa sente tlöcatl ijtesunectec tieixtla oyeya de yejuatzi. 
<span class="verse" id="LK14_3">3&#160;</span>Hua onöhuatihuac Jesús, oquemelfejque inu tlajmatque de inu ley de Moisés hua inu fariseos: </div>
<div class='p'>―¿Conbenierebe öque tlapajtis ipan söbron tunale cuöc tosiebea? </div>
<div class='p'>
<span class="verse" id="LK14_4">4&#160;</span>Hua yejua amo onöhuatque. Yecuöquenu yejuatzi oquepajtejque tlöcatl, hua oquetitlanque ma beya. 
<span class="verse" id="LK14_5">5&#160;</span>Hua oquemelfejque: </div>
<div class='p'>―¿Öquenu de nemejua tli quepea sente iconie noso sente cucobe, tlö cana betzes ijtec sente öpuso, amo sa nima quequextis mös ipan söbro? </div>
<div class='p'>
<span class="verse" id="LK14_6">6&#160;</span>Pero yejua abele tienönqueliöya cuöc quejtuloöya ini nönca sösantle. </div>
<div class='s'>Jesús quenmachtejque giente ipan tlacuale </div>
<div class='p'>
<span class="verse" id="LK14_7">7&#160;</span>Hua yejuatzi ye nemacaloöya cuienta de quiene tli tlatlalfilte quenequea mosentlölisque ipa tli cache cuale locör itlac miesa. Oquemelfejque sente ejiemplo. Oquejtojque: </div>
<div class='p'>
<span class="verse" id="LK14_8">8&#160;</span>―Cuöc canajyeca metztlalfis ipa sente nesohuajtiluyo, amo xomotlöle ipa tli cache cuale locör, amo cana de repiente iye que nuyejque quetlalfis yeca ocsente cache cuale que taja. 
<span class="verse" id="LK14_9">9&#160;</span>Hua yaja tli nemiechtlalfe nemejua nemonehua huölös hua metzelfis: “Xecmaca inu locör ini nönca”. Cuöquenuju ye tepinöhuas hua teyös hasta inu locör tli cache amo cuale. 
<span class="verse" id="LK14_10">10&#160;</span>Cache cuale xecchihua ejqueyi: cuöc yeca metztlalfis, xebeya hua xomotlöle ipa locör tli cache amo cuale ica. Entunses huölös öque metzontlalfe. Metzelfis: “Amigo, xehualmobica necö pa locör cache cuale”. Entunses innochtie tli ompa tlajtlacua metzyectieniehuasque. 
<span class="verse" id="LK14_11">11&#160;</span>Ipampa noche öque mochajchamöhuas, quepichaquisque; pero öque mopichaquis, quechamöhuasque. </div>
<div class='p'>
<span class="verse" id="LK14_12">12&#160;</span>Hua oquelfejque nuyejque inu tlöcatl öque tietlalfe: </div>
<div class='p'>―Cuöc tecchejchihua sente tlacuale ca pan tlajca noso ca ye yohuac, amo xequentlalfe moamigos, nimpor mocnihua, nimpor mogiente, nimpor tli ricojte motlac chajchönte. Pues tlö ejqueu beles de repiente yejua nuyejque metztlalfisque, hua metzcuepelisque. 
<span class="verse" id="LK14_13">13&#160;</span>Cache cuöc tecchejchihua tlacuale, xequennutza tli porubejte, tli möcotocteque, tli cuxojtzetzi, tli ixcocoxcötzetzi. 
<span class="verse" id="LK14_14">14&#160;</span>Entunses cuale mocnupel iyes, ipampa yejua amo quepea ca tli metzcuepelisque, hua ejqueu Deus metzcuepelisque cuöc yulebesque yecteque. </div>
<div class='s'>Cuiento de bieye tlacuale </div>
<div class='p'>
<span class="verse" id="LK14_15">15&#160;</span>Sente de tli ompa yehuataya ca yejuatzi itlac miesa, cuöc oquecac ini nönca, oquejto: </div>
<div class='p'>―Cuale icnupel öque tlacuös cöne Deus tlamandöruro. </div>
<div class='p'>
<span class="verse" id="LK14_16">16&#160;</span>Pero yejuatzi oquelfejque: </div>
<div class='p'>―Sente tlöcatl oquechi sente bieye tlacuale, hua oquentlalfe meyactie. 
<span class="verse" id="LK14_17">17&#160;</span>Hua cuöc ye oaseco ura para tlacuale oquetitla itlatequepano ma quemelfe inu tlatlalfilte: “Xehuölöcö, que ye tlacajca para tetlacuösque”. 
<span class="verse" id="LK14_18">18&#160;</span>Pero innochtie opiejque motietiequextelea. Inu primiero oquelfe: “Onejcu sie perözo tlöle. Necpea que nequejtati. Temetzmotlötlajtelea xeniechmomöquextele ca ompa”. 
<span class="verse" id="LK14_19">19&#160;</span>Ocsente oquejto: “Onejcu möcuile yuntajte de cucobejque, hua nequennenebeliti. Temetzmotlötlajtelea xeniechmomöquextele ca ompa”. 
<span class="verse" id="LK14_20">20&#160;</span>Hua ocsente oquejto: “Quiemach nosohuajte, hua por inu abele neyös”. 
<span class="verse" id="LK14_21">21&#160;</span>Hua cuöc omocuec inu tlatequepano, oquemacheste itieco de ini nönca sösantle. Yecuöquenu ocualö inu nieca chöne. Oquelfe itlatequepano: “Xebeya sa nima ca pa cayajunte hua ojme de ini puieblo, hua xequencalaque necö tli porubejte, tli möcotocteque, hua ixcocoxcötzetzi, hua cuxojtzetzi”. 
<span class="verse" id="LK14_22">22&#160;</span>Hua ejqueu oquechi tlatequepano. Entunses oquejto: “Tlöcatzintle, ye omochi tli teniechmonahuatele, hua oc turavea onca locör”. 
<span class="verse" id="LK14_23">23&#160;</span>Hua oquelfe itieco inu itlatequepano: “Xebeya ipa ojme hua ipan colölte, hua xequennelchibele ma calaquecö, para ma tieme nochö. 
<span class="verse" id="LK14_24">24&#160;</span>Pues nemiechelfea que nionöque de inu niecate tlöca tli onequentlalfe, amo quecuösque notlacual”. </div>
<div class='s'>Ica tequeyo öque iyes tiemachtejque de Cristo </div>
<div class='p'>
<span class="verse" id="LK14_25">25&#160;</span>Hua meyac giente oyöya tieca. Hua onecuepaluc, hua oquemelfejque: </div>
<div class='p'>
<span class="verse" id="LK14_26">26&#160;</span>―Tlö canajyeca yebitz noca, ma quetlajyelejta itajtzi, hua inöntzi, hua isohua, hua ipelhua, hua icnihua oquechte, hua icnihua sohuame, hua hasta nuyejque inemeles de yaja mismo ma quetlajyelejta. Pues tlö amo, abele iyes nomachtejque. 
<span class="verse" id="LK14_27">27&#160;</span>Hua öque beletes amo iyes listo para quesufrirus quiename öque quesufriroa ipa sente corujtzi, hua amo huölös ca naja, abele iyes nomachtejque. 
<span class="verse" id="LK14_28">28&#160;</span>Pues tlö canajyeca de nemejua queneque cajcoques sente cale bejcapa, cachto motlölea hua quepoa quiejquech quecastörus, abier tlö quepea para quesencöhuas, 
<span class="verse" id="LK14_29">29&#160;</span>majcamo de repiente iye que, sötiepa de que ye oquetlöle cimiento, abele quetlamis. Pues tlöjcu noche quiejquech quejtasque piehuasque quepinöbisque. 
<span class="verse" id="LK14_30">30&#160;</span>Quejtusque: “Ini nönca tlöcatl oquepiehualte quechejchihua cale, hua abele oquesencö”. 
<span class="verse" id="LK14_31">31&#160;</span>Noso tlö sente rey iyös momagati ica ocsente rey, cachto motlölea para quenenebelea tlö cuale quisas yaja encuntra de inu nieca tlö yaja sa quepea majtlactle mil soltörojte hua inu nieca quebicatz sempoale mil. 
<span class="verse" id="LK14_32">32&#160;</span>Pos tlö abele, cuöc inu nieca oc bejcanca, quentitlane irepresentöntes para carreglörusque quiene amo momagasque. 
<span class="verse" id="LK14_33">33&#160;</span>Ejqueu noso, öque beletes de nemejua amo quecöhua noche sösantle tli quepea, abele iyes nomachtejque. </div>
<div class='s'>Yestatl tli mocuepa öbielec </div>
<div class='p'>
<span class="verse" id="LK14_34">34&#160;</span>’Ejqueu yestatl icaca cuale. Cache tlö yestatl mocuepas öbielec, ¿tli ica öque quepoyelis? 
<span class="verse" id="LK14_35">35&#160;</span>Amo serbirebe nimpor para tlöle, nimpor para majöra. Por inu motlajcalea ca queyöhuac. Öque quepea itlacaqueles para tlacaques, ma tlacaque.  </div>
<div class='psalmlabel' id='LK15_0'> 15</div>
<div class='s'>Cuiento de calnielo tli opole </div>
<div class='p'>
<span class="verse" id="LK15_1">1&#160;</span>Hua mopachoöya tieca noche tli tlanechecojque hua ocseque tlajtlaculteque para tiecaquesque. 
<span class="verse" id="LK15_2">2&#160;</span>Hua moquejöroöya inu fariseos ca tiehua tlamachtiöneme de teotlajtule. Quejtoöya: </div>
<div class='p'>―Ini nönca tlöcatl quenselea tli tlajtlaculteque, hua ca yejua tlacua. </div>
<div class='p'>
<span class="verse" id="LK15_3">3&#160;</span>Hua yejuatzi oquemelfejque ini nönca cuiento. Oquejtojque: </div>
<div class='p'>
<span class="verse" id="LK15_4">4&#160;</span>―Tlö canajyeca de nemejua quepea sie sientos calnielojte, hua quepoloa sente de yejua, quencöhua inu noventa y nueve ipa munte, hua iya quetiemuti tli opole, hasta senamo queniextea. 
<span class="verse" id="LK15_5">5&#160;</span>Hua cuöc ye oqueniexte, quetlölea ipa iquechcochtla, hua pajpöque lalebes. 
<span class="verse" id="LK15_6">6&#160;</span>Hua cuöc yebitz ipa ichö, quensentlölea noche iamigos hua tli icaltech chajchönte. Quemelfea: “Xepajpöquecö ca naja, ipampa onecniexte ini calnielo tli onecpolo”. 
<span class="verse" id="LK15_7">7&#160;</span>Nemiechelfea, que ejqueu iyes meyac pöquelestle ompa elfecac por sente tlajtlacultec tli omoyulcuec, hua amo tönto por noventa y nueve tlöca yecteque tli amo quenejnesesitöroa moyulcuepasque. </div>
<div class='s'>Cuiento de tomi que opole </div>
<div class='p'>
<span class="verse" id="LK15_8">8&#160;</span>’O noso tlö sente sohuatl quepea majtlactle monedas, tlö quepolus sente moneda, pues quexutlaltea icantil hua queyequechpöna cale. Quetiemoa ca cuesebelestle hasta senamo queniextea. 
<span class="verse" id="LK15_9">9&#160;</span>Hua cuöc ye oqueniexte, quensentlölea iamigos hua tli icaltech chajchönte. Quemelfea: “Xepajpöquecö ca naja, ipampa ye onecniexte inu moneda tli onecpolo”. 
<span class="verse" id="LK15_10">10&#160;</span>Nemiechelfea que ejqueu mismo onca pöquelestle imixtla tieöngeles Deus, por sente tlajtlacultec tli moyulcuepa. </div>
<div class='s'>Cuiento de pelalactle tli tlamalcastöro </div>
<div class='p'>
<span class="verse" id="LK15_11">11&#160;</span>Hua oquejtojque: </div>
<div class='p'>―Sente tlöcatl quepeaya unte ipelhua. 
<span class="verse" id="LK15_12">12&#160;</span>Hua inu pelalactle tli sötiepa jiebe oquelfe itajtzi: “Tata, xeniechmomaquele tli niechtocörus de tli mohuöxcatzi”. Entunses inu tajtle oquenxiexelfe ipelhua noche tli quepeaya. 
<span class="verse" id="LK15_13">13&#160;</span>Hua sötiepa de quiesquete tunalte, inu pelalactle tli sötiepa jiebe oquesentlöle noche tli ihuöxca, hua uya bejca ipa ocsie tlöle. Ompa oqueniempolo noche tli ihuöxca, pos oquecastöro sin quepensöro. 
<span class="verse" id="LK15_14">14&#160;</span>Hua cuöc ye noche ye oquemalcastöro, ohuöla sente bieye öpestle ipa nieca tlöle, hua opie ye quepoloöya. 
<span class="verse" id="LK15_15">15&#160;</span>Entunses uya hua otequet ca sente tlöcatl de inu nieca tlöle. Inu tlöcatl oquetitla ipa ihacienda para ma quentlacuajcualte petzome. 
<span class="verse" id="LK15_16">16&#160;</span>Hua inu pelalactle quenequeya quecuös ixocoteyo puchucuabetl tli quecuöya inu petzome, pero nionöque amo quemacaya. 
<span class="verse" id="LK15_17">17&#160;</span>Pero sötiepa ye oqueyecpensöro. Oquejto: “Onca meyactie tequetque tiechö tli quepea meyac tli quecuösque, hua naja necö nöpesmecteca. 
<span class="verse" id="LK15_18">18&#160;</span>Noquetztiehuas, hua neyös tietlac notöta. Netieyelfis: Taja, ye onetlajtlaco encuntra de Deus öque iloac elfecac, hua nuyejque encuntra de tejuatzi. 
<span class="verse" id="LK15_19">19&#160;</span>Ayecmo necmeresieroa neyes nemoconietzi. Xeniechmotratörfe quieme sente de inu motequetcötzetzihua”. 
<span class="verse" id="LK15_20">20&#160;</span>Hua ca inu omie inu pelalactle, hua ohuöla itlac itajtzi. </div>
<div class='p'>’Pero mientras oc oyeya bejca, itajtzi oquejtac, hua oqueyulcoco. Hua omomerö, omopechtiecac iquechcochtla, hua oquepetzo. 
<span class="verse" id="LK15_21">21&#160;</span>Entunses inu pelalactle oquelfe: “Tata, ye onetlajtlaco encuntra de Deus öque iloac elfecac, hua nuyejque encuntra de tejuatzi. Ayecmo necmeresieroa para neyes nemoconietzi”. 
<span class="verse" id="LK15_22">22&#160;</span>Cache itajtzi oquemelfe itlatequepanojua: “Xejquexticö tlin cache cuale tlaquentle, hua xecöquicö. Xectlölelicö öniyo ipa imajpel, hua zapötoste ipa icxehua. 
<span class="verse" id="LK15_23">23&#160;</span>Hua xecualecacö sente pesiero tomöhuac, hua xecmecticö. Ma tetlacuöcö, hua ma tepajpöquecö, 
<span class="verse" id="LK15_24">24&#160;</span>ipampa ini nönca noconie ye mejque oyeya, hua ocsajpa yulejteca; oixniempolejtenemeya, hua onieseco”. Hua opiejque opajpöjque lalebes. </div>
<div class='p'>
<span class="verse" id="LK15_25">25&#160;</span>’Hua inu iconie tli cachto jiebe oyeya caltienco. Cuöc ohuöla, oaseco itlac cale, hua oquencac tlajtlapitzaya hua tlajtlatzotzonaya hua mojojtutiöya. 
<span class="verse" id="LK15_26">26&#160;</span>Hua oquenutz sente de inu tlatequepanojque. Oquetlajtlane tlininuju oyeya inu nieca. 
<span class="verse" id="LK15_27">27&#160;</span>Hua yaja oquelfe: “Mocni ye oaseco, hua motajtzi ye oquemectejque inu pesiero tli cache tomöhuac, ipampa mocni ohuöla ica cuale”. 
<span class="verse" id="LK15_28">28&#160;</span>Yecuöquenu yaja ocualö, hua amo quenequeya calaques. Yecuöquenu oquis itajtzi, hua quetlötlajtiöya ma calaque. 
<span class="verse" id="LK15_29">29&#160;</span>Cache yaja onöhuat, oquelfe itajtzi: “Xomojtele meyac xebetl temetzmotequepanelfea, hua seme temetzmoneltoquelea noche tli teniechmomandörfea. Pero ayec teniechmomaquele nion sente chibojconetzi para nopöquelesmacas inca noamigos. 
<span class="verse" id="LK15_30">30&#160;</span>Cache cuöc ohuöla ini nönca moconietzi, tli oquepojpolo tli mohuöxcatzi inca cachirilajte, para yaja otomomectele inu pesiero tli cache tomöhuac”. 
<span class="verse" id="LK15_31">31&#160;</span>Oquelfe itajtzi: “Ixo, taja seme notlac tecaca, hua noche tli nohuöxca icaca mohuöxca. 
<span class="verse" id="LK15_32">32&#160;</span>Pero conbenierebe ma tepajpöquecö hua ma tecchihuacö yelfetl, ipampa ini nönca mocni ye mejque oyeya, hua ye yulejteca; oixniempolejtenemeya, hua onieseco”.  </div>
<div class='psalmlabel' id='LK16_0'> 16</div>
<div class='s'>Cuiento de maortumo tli amo melactec oyeya </div>
<div class='p'>
<span class="verse" id="LK16_1">1&#160;</span>Hua oquemelfejque nuyejque tiemachtejcöhua: </div>
<div class='p'>―Oyeya sente tlöcatl rico tli quepeaya sente maortumo encargödo de ichö. Hua ocseque quetieyelfejque inu maortumo ixtla ipatrón. Quejtoöya que sa queniempoloöya tli ihuöxca ipatrón. 
<span class="verse" id="LK16_2">2&#160;</span>Hua ipatrón oquenutz. Oquelfe: “¿Tlininiji nejcaque de taja? Xeniechmaca cuienta de noche tli otecchi cuöc teyeya encargödo. Pues ayecmo teyes teencargödo de nochö”. 
<span class="verse" id="LK16_3">3&#160;</span>Yecuöquenu inu maortumo oquejto ipa iyulo: “¿Tli necchihuas? Pues nopatrón niechquextelea ini tequetl. Amo nechecactec para netequeteti de peyu. Hua tlö notlajtlaijtlanes, pos niechmaca pinöhualestle. 
<span class="verse" id="LK16_4">4&#160;</span>Naja necmate tli necchihuas, para cuöc niechquextis de noteque, ocseque giente niechönasque ipa inchö”. 
<span class="verse" id="LK16_5">5&#160;</span>Hua oquentzajtzele quiejquech quetlabiquelejtaya ipatrón. Oquelfe inu cachto: “¿Quiejquech tecbiquelea nopatrón?” 
<span class="verse" id="LK16_6">6&#160;</span>Hua yaja oquejto: “Sie sientos butejte de asiete”. Hua oquelfe: “Xecöna morecibo, hua xomotlöle sa nima, hua xequejcuelo que sa tlajco sientos tecbiquelea”. 
<span class="verse" id="LK16_7">7&#160;</span>Sötiepa oquelfe ocsente: “Hua taja, ¿quiejquech tectiebiquelea?” Hua yaja oquejto: “Sie sientos bultos de trigo”. Hua oquelfe inu maortumo: “Xecase nönca morecibo, hua xequejcuelo que sa ochenta bultos tecbiquelea”. 
<span class="verse" id="LK16_8">8&#160;</span>Hua ipatrón oquechamö inu maortumo mös quecajcayö. Oquechamö ipampa oqueyecpensöro cuöc oquechi inu nieca. Pues giente de nönca tlöltecpactle canajquiema cache cate listos de quiene motratöroa ca ocseque tlöltecpactlöca que giente tli quetiemoa tlaniextle de Deus. </div>
<div class='p'>
<span class="verse" id="LK16_9">9&#160;</span>’Hua naja nemiechelfea: Xomochihuacö amigos de giente ca ini ricojyutl tli amo yectec, para que cuöc ini ricojyutl ayecmo cuale nemiechpaliebis, inu amigos nemiechselisque ipan chönme tli mocöhuasque nochepa. </div>
<div class='p'>
<span class="verse" id="LK16_10">10&#160;</span>’Öque ica de confiönsa cuöc öque quencargörfea sa tzitzequetzi, nuyejque iyes de confiönsa cuöc iyes encargödo de meyac. Hua öque amo cuale quechihua cuöc quencargörfea tli sa tzitzequetzi, nuyejque quechihuas tli amo cuale cuöc iyes encargödo de meyac. 
<span class="verse" id="LK16_11">11&#160;</span>Porque tlö amo nencate de confiönsa ca ini ricojyutl amo yectec, amo öque nemiechencargörfis inu tlin melöhuac ricojyutl. 
<span class="verse" id="LK16_12">12&#160;</span>Hua tlö amo nencate de confiönsa ca lo que tli ihuöxca ocsente, amo öque nemiechmacas tli nemohuöxca. 
<span class="verse" id="LK16_13">13&#160;</span>Nionöque tlatequepano abele quetequepanus umeme itiecohua. Pues quetlajyelejtas sente hua quetlasojtlas ocsente, o noso mopachus itlac sente hua quedespresiörus ocsente. Abele nentietequepanusque Deus mientras nuyejque nenquetequepanoa ricojyutl. </div>
<div class='s'>Inu ley de Moisés amo ica quiename cuöc Deus tlamandöruro </div>
<div class='p'>
<span class="verse" id="LK16_14">14&#160;</span>Hua inu fariseos nuyejque oquecaqueya ini nönca sösantle. Yejua lalebes quetlasojtlaya tomi. Hua yejua ica biebetzcaya tli quejtuloöya yejuatzi. 
<span class="verse" id="LK16_15">15&#160;</span>Hua yejuatzi oquemelfejque: </div>
<div class='p'>―Nemejua nencate giente tli sie nemejua nemochihua nenyecteque imixtla giente. Cache Deus quixomatihua nemoyulo. Pues tlin tlöca quepensöroa lalebes cuale, yaja inu Deus quetlajyelejtalo. </div>
<div class='p'>
<span class="verse" id="LK16_16">16&#160;</span>’Inu tiempo de inu ley hua de inu tlayulepantejque oyeya hasta cuöc ohuöla Xohuö. Desde cuöquenu monunutza de quiene Deus tlamandöruro. Hua öque queneques cuale calaques cöne tlamandöruro tlö ica pobierco. 
<span class="verse" id="LK16_17">17&#160;</span>Pero mös beles cuale panus elfecac hua tlöltecpactle, pero abele moniencuepas nion sente lietra de tli tlajcuelulpanca ipa inu ley. </div>
<div class='p'>
<span class="verse" id="LK16_18">18&#160;</span>’Tlö canajyeca quecajcöhua isohua, hua mosohuajtea ica ocsente, yaja tlaumepea hua tlajtlacoa. Hua öque mosohuajtea ica inu sohuatl tli inömec oquecajcö, yaja tlajtlacoa porque inu sohuatl quepea inömec, mös amo quepexteca. </div>
<div class='s'>Cuiento de tlöcatl rico hua Lázaro </div>
<div class='p'>
<span class="verse" id="LK16_19">19&#160;</span>’Oyeya sente tlöcatl rico, que motlaquentiöya de cuale tzotzomajtle morörojtec hua de tzotzomajtle de lino ara ca cuale. Cöra tunale quechihuaya tlacuale lalebes cuale. 
<span class="verse" id="LK16_20">20&#160;</span>Oyeya nuyejque sente motlajtlaijtlane itucö Lázaro. Ini nönca obetztaya ipa iqueyöhuatie de inu rico. Quepeaya meyac söhuame. 
<span class="verse" id="LK16_21">21&#160;</span>Hua quenequeya quecuös mös sa lo que tli betzeya itzintla miesa de inu rico. Hasta huölöya checheme hua quepajpajlfiöya isöhuahua. 
<span class="verse" id="LK16_22">22&#160;</span>Hua omochi que omec inu motlajtlaijtlane, hua oquebicaque öngeles para iyes itlac Abraham. Omec nuyejque inu rico, hua oquetlölpachojque. 
<span class="verse" id="LK16_23">23&#160;</span>Hua ompa ijtec mectlöncale oajcopatlachix, cuöc oyeya ipa tietunie. Hua oquejtac Abraham bejcateca, hua inu Lázaro itlac. 
<span class="verse" id="LK16_24">24&#160;</span>Yecuöquenu yaja otzajtzec. Oquejto: “Notajtzi Abraham, ma temetzmoyulcocolfe naja. Xomotitlanele inu Lázaro ma quepaltelite imajpel ijtec ötzintle, hua ma quetztelique nonenepil, ipampa necpea meyac tiecoco ijtec ini nönca tletzintle”. 
<span class="verse" id="LK16_25">25&#160;</span>Hua oquelfe inu Abraham: “Ixo, xequelnömeque que otecpex meyac sösantle tlin cuale mientras tenemeya, hua Lázaro nuyejque oquepex tiecoco. Pero öxö yaja moyulölea necö, hua taja tecpea inu tiecoco. 
<span class="verse" id="LK16_26">26&#160;</span>Hua amo sa inu, pero onca sente tlabejcatlalestle entre tejua hua nemejua. Ejqueu tli quenequesque panusque ca nemejua abele, nimpor de ca ompa para ca necö abele öque panus”. 
<span class="verse" id="LK16_27">27&#160;</span>Hua oquejto: “Temetzmotlötlajtelea noso, notajtzi, que xomotitlane ma beya ica ichö notöta. 
<span class="verse" id="LK16_28">28&#160;</span>Pues necpea möcuiltie nocnihua. Ompa ma quennunutza yejua, para majcamo huölöcö nuyejque ipa ini nönca tiecoco”. 
<span class="verse" id="LK16_29">29&#160;</span>Hua Abraham oquelfe: “Inu ömatl de Moisés hua de tlayulepantejque ompa quepea. Ma quecaquecö”. 
<span class="verse" id="LK16_30">30&#160;</span>Yecuöquenu yaja oquejto: “Amo, notajtzi Abraham, cache tlö yeca iyös ca yejua de tli mimejque, moyulcuepasque”. 
<span class="verse" id="LK16_31">31&#160;</span>Cache Abraham oquelfe: “Tlö amo quecaque tli oquejtojque inu Moisés hua inu tlayulepantejque, nuyejque amo moneltocasque mös yulebes sente de intzölö mimejque”.  </div>
<div class='psalmlabel' id='LK17_0'> 17</div>
<div class='s'>Ocseque sösantle tli oquelfejque Jesús </div>
<div class='p'>
<span class="verse" id="LK17_1">1&#160;</span>Hua oquemelfejque tiemachtejcöhua: </div>
<div class='p'>―Seme quepea que iyes que giente quenchihualtisque que ocseque giente betzesque ipa tlajtlacule. Pero ¡porube de inu nieca tlöcatl tli ejqueu quechihuas! 
<span class="verse" id="LK17_2">2&#160;</span>Cache cuale uyesquea para inu tlöcatl tlö quejilpelisquiöne sente tietetu de molino ipa icucutla hua ejqueu quetlajcalesquiöne ijtec lamör, hua ejqueu majcamo quechihualte sente de ini nöncate pelantzetzi ma betze ipa tlajtlacule. 
<span class="verse" id="LK17_3">3&#160;</span>Xecpeacö cueröro por nemejua mismo. Tlö tlajtlacus mocni ca taja, xequelfe. Hua tlö moyulcuepa, xecperdonöro. 
<span class="verse" id="LK17_4">4&#160;</span>Tlö tlajtlacoa ca taja checumejpa ipa sente tunale hua checumejpa mocuepa ca taja hua quejtoa: “Noyulcuepa, xeniechperdonöro”, pos xecperdonöro. </div>
<div class='p'>
<span class="verse" id="LK17_5">5&#160;</span>Hua inu tlateotitlanme tieyelfejque Tlöcatzintle: </div>
<div class='p'>―Xetiechmopaliebele ma cache toneltocacö. </div>
<div class='p'>
<span class="verse" id="LK17_6">6&#160;</span>Yecuöquenu Tlöcatzintle oquejtojque: </div>
<div class='p'>―Tlö nenquepeasquiöya nemoneltoqueles quiename sente ixenöchyo mostöza, nenquelfisquiöya ini nönca cuabetl: “Xomocopina, hua xomotucate ijtec lamör”, hua nemiechneltocasquea. </div>
<div class='p'>
<span class="verse" id="LK17_7">7&#160;</span>’Tlö canajyeca de nemejua quepea sente tlatequepano esclavo que tequete ca yunta noso quemixutea calnielojte, cuöc yaja hualmocuepa de ca caltienco amo nenquelfisque sa nima: “Xecalaque, xomotlöle, xetlacua”. 
<span class="verse" id="LK17_8">8&#160;</span>Cache cuale nenquelfisque: “Xectlöle tli nejcuös, hua xecololo momöngas hua xeniechtlatiequele hasta senamo ma netlacua hua ma netlaye”. 
<span class="verse" id="LK17_9">9&#160;</span>¿Beles nenquetlasojcömatelea inu esclavo ipampa oquechi tli onenquemandörojque? Pos de mölas amo. 
<span class="verse" id="LK17_10">10&#160;</span>Sa ejqueu nuyejque nemejua, cuöc nenquechihuasque noche tli Deus nemiechmandörojque, xequejtucö: “Amo cualteque tetlatequepanojque tecate tejua. Pues amo otecchijque cache de lo que tli conbenierebeya tecchihuasquea”. </div>
<div class='s'>Jesús quenpajtejque majtlactien tlöca sa söhuayojque </div>
<div class='p'>
<span class="verse" id="LK17_11">11&#160;</span>Hua omochi que mientras yejuatzi biloaya ica ciudad de Jerusalén, panoaya tlanepantla de inu estados de Samaria hua Galilea. 
<span class="verse" id="LK17_12">12&#160;</span>Hua cuöc ocalacoac ipa sente puieblo, ohuölajque tienömequeco majtlactien tlöca sa söhuayojque. Yejua omoquetzque bejcateca, 
<span class="verse" id="LK17_13">13&#160;</span>hua otzatzeque. Oquejtojque: </div>
<div class='p'>―Jesús, toTlöcatzi, ma temetzmoyulcocolficö tejua. </div>
<div class='p'>
<span class="verse" id="LK17_14">14&#160;</span>Hua cuöc yejuatzi oquemejtaque, oquemelfejque: </div>
<div class='p'>―Xeyöcö, xomotieijteticö inca teopexcötzetzi. </div>
<div class='p'>Hua omochi que cuöc uyajque yejua, opajteque. 
<span class="verse" id="LK17_15">15&#160;</span>Yecuöquenu sente de yejua, cuöc omojtac ye opajtec, omocuec, hua tiechamööya Deus ca checöhuac tlajtule. 
<span class="verse" id="LK17_16">16&#160;</span>Hua omopechtiecac tieicxetla yejuatzi hua tietlasojcömachele. Hua ini nönca oyeya de estado de Samaria. 
<span class="verse" id="LK17_17">17&#160;</span>Hua onöhuatihuac Jesús, oquelfejque: </div>
<div class='p'>―¿Amo nencate nenmajtlactie tli nenpajteque? Hua inu checnöbe, ¿cöne cate? 
<span class="verse" id="LK17_18">18&#160;</span>¿Amo oyeya öque mocuepas para tietlasojcömachelis Deus tlöcamo sa yaja ini nönca estranjiero? </div>
<div class='p'>
<span class="verse" id="LK17_19">19&#160;</span>Hua oquelfejque: </div>
<div class='p'>―Xemiehua hua xebeya. Por tomoneltocac ye tepajtec. </div>
<div class='s'>Quiene iyes cuöc hualiloas Jesús para tlamandörurus </div>
<div class='p'>
<span class="verse" id="LK17_20">20&#160;</span>Hua tietlajtlanejque inu fariseos, nele quiema huölös tunale cuöc Deus tlamandörurus. Oquennönquelejque, oquemelfejque: </div>
<div class='p'>―Giente amo quejtasque cuöc Deus piehualus tlamandörurus. 
<span class="verse" id="LK17_21">21&#160;</span>Nimpor amo quejtusque: “Xequejtacö necö”, o noso “Xequejtacö niepa”. Pues Deus tlamandöruro <a href='#FN2' epub:type='noteref' class='noteref'>*</a>nemotzölö nemejua. </div>
<div class='p'>
<span class="verse" id="LK17_22">22&#160;</span>Hua oquemelfejque tiemachtejcöhua: </div>
<div class='p'>―Huölös tiempo cuöc nenquenequesque ma huöla tunale cuöc naja öque onochi netlöcatl neyes ca nemejua. Pero amo nima huölös inu tunale. 
<span class="verse" id="LK17_23">23&#160;</span>Hua giente nemiechelfisque: “Xequejtacö necö”, o noso “Xequejtacö niepa”. Amo xeyöcö para nenquejtasque, nimpor amo xequentocacö. 
<span class="verse" id="LK17_24">24&#160;</span>Ipampa iyes quiename sente tlapetlönelestle, que cuöc tlapetlöne ipa sie pörte de elfecac, tlaniese hasta ocsie pörte elfecac. Ejqueu nuyejque cuale niechejtasque ca nobeyo naja que onochi netlöcatl ipa inu nieca tunale cuöc nehuölös. 
<span class="verse" id="LK17_25">25&#160;</span>Pero primiero conbenierebe ma necsufriro meyac sösantle, hua niechtlajyelejtasque ini nönca giente. 
<span class="verse" id="LK17_26">26&#160;</span>Hua quiene omochi ipa inun tunalte de Noé, ejqueu nuyejque iyes ipa inun tunalte cuöc nehuölös naja que onochi netlöcatl. 
<span class="verse" id="LK17_27">27&#160;</span>Giente tlajtlacuöya, cojconiya, mosohuajtiöya hua monajnömectiöya. Ejqueu quechihuaya hasta pa inun tunale cuöc ocalac Noé ijtec inu börcobiebe itucö örca. Hua ohuöla ötzintle, hua oquenpojpolo innochtie. 
<span class="verse" id="LK17_28">28&#160;</span>Ejqueu nuyejque quieme ipa inun tunalte de Lot, giente tlajtlacuöya, cojconiya, tlajtlatucaya, motlacubiöya, tlanajnamacaya, hua quechejchihuaya calte. 
<span class="verse" id="LK17_29">29&#160;</span>Cache ipa inun tunale cuöc Lot oquis de inu ciudad de Sodoma, oqueya de elfecac tletzintle hua azufre, hua oquenpojpolo innochtie. 
<span class="verse" id="LK17_30">30&#160;</span>Ejqueu mismo mochihuas inun tunale cuöc notieijtetis naja que onochi netlöcatl. 
<span class="verse" id="LK17_31">31&#160;</span>Ipa inun tunale, öque iyes icpac cale, hua tli ihuöxca icaca calejtec, majcamo temo para quequextiti. Hua ejqueu mismo öque icaca ca caltienco majcamo mocuepa pa ichö. 
<span class="verse" id="LK17_32">32&#160;</span>Xetlalnömequecö tli oquepasöro isohua Lot. 
<span class="verse" id="LK17_33">33&#160;</span>Öque beletes queneques quemöquextis inemeles, quixniempolus. Hua öque beletes moconformörus para queniempolus, quemalfis. 
<span class="verse" id="LK17_34">34&#160;</span>Hua nemiechelfea que ipa inu nieca yohuale yesque unte ipa sente tlapechtle. Sente quebicasque sa de repiente, hua ocsente quecöjtiehuasque. 
<span class="verse" id="LK17_35-36">35-36&#160;</span>Unte sohuame testasque innehua. Sente quebicasque sa de repiente, hua ocsente quecöjtiehuasque. </div>
<div class='p'>
<span class="verse" id="LK17_37">37&#160;</span>Hua yejua onöhuatque, otieyelfejque: </div>
<div class='p'>―Tlöcatzintle, ¿cöne mochihuas ini nönca? </div>
<div class='p'>Hua yejuatzi oquemelfejque: </div>
<div class='p'>―Cöne iyes cuierpo mejque, ca ompa mosentlölisque tzopilume.  </div>
<div class='psalmlabel' id='LK18_0'> 18</div>
<div class='s'>Cuiento de tlajtoöne hua icnusohuatl </div>
<div class='p'>
<span class="verse" id="LK18_1">1&#160;</span>Hua oquemelfejque sente cuiento para quemejtetisque que queconbenieroa öque ma seme motlajtlötlajtejta, hua majcamo quecöhua itlötlajteles. 
<span class="verse" id="LK18_2">2&#160;</span>Oquejtojque: </div>
<div class='p'>―Oyeya sente tlajtoöne ipa sente puieblo. Yaja amo tiemabeliöya Deus, nimpor amo pa quemejtaya tlöca. 
<span class="verse" id="LK18_3">3&#160;</span>Nuyejque oyeya ipa nieca puieblo sente icnusohuatl. Yaja huölöya ica inu tlajtoöne, hua quejtoöya: “Xomoarreglörfe nopeleito tli necpea ica noenemigo hua xomocastecörfe por tli oquechi”. 
<span class="verse" id="LK18_4">4&#160;</span>Pero por quiesque tiempo yaja amo oquenec. Cache sötiepa de meyac tunale oquejto ipa iyulo: “Mös amo netiemabelea Deus, nimpor amo pa nequemejta tlöca, 
<span class="verse" id="LK18_5">5&#160;</span>pero ini nönca icnusohuatl seme niechpasolojteneme. Hua por inu necarreglörus ipeleito, para ma ayecmo niechpasoluque”. </div>
<div class='p'>
<span class="verse" id="LK18_6">6&#160;</span>Hua oquejtojque Tlöcatzintle: </div>
<div class='p'>―Xejcaquecö tli quejtoa inu tlajtoöne amo yectec. 
<span class="verse" id="LK18_7">7&#160;</span>Pues tlö yaja carreglöro inu peleito, cache ca meyac arrasu Deus quencastecörusque inenemigos de tiegiente tli quemixpejpenque, tli tietzajtzelea yohualen tunale. Pos amo bejcöbihuas para quencastecörusque. 
<span class="verse" id="LK18_8">8&#160;</span>Nemiechelfea que sa nima quechihuasque. Cache cuöc naja que onochi netlöcatl nehuölös, ¿beles nequenniextiqui giente tli moneltoca necö ipan tlöltecpactle, noso beles amo? </div>
<div class='s'>Cuiento de fariseo hua tlanecheco </div>
<div class='p'>
<span class="verse" id="LK18_9">9&#160;</span>Hua oquemelfejque ocsente cuiento ca seque tli quepeaya confiönsa de que yejua oyeya yecteque lalebes, hua quendespresiöroöya noche ocseque. Oquejtojque: </div>
<div class='p'>
<span class="verse" id="LK18_10">10&#160;</span>―Unte tlöca otlejcoque ompa teupa omotlajtlötlajtito. Sente oyeya fariseo, inu ocsente oyeya tlanecheco. 
<span class="verse" id="LK18_11">11&#160;</span>Inu fariseo ijcataya hua motlajtlötlajtejtaya ca sie yaja. Oquejto ejqueyi: “Deus, temetzmotlasojcömachelelea que amo necaca quiename ocseque tlöca. Pos yejua cate ichtejque, amo cualteque, tlaumepeaneme. Nuyejque amo neca quiename ini nönca tlanecheco. 
<span class="verse" id="LK18_12">12&#160;</span>Netlajyubea ujpa por semöna, hua nectiemaca inu majtlactle pörte de noche tli necpea”. 
<span class="verse" id="LK18_13">13&#160;</span>Cache inu tlanecheco bejcateca oyeya. Amo quenequeya nimpor ajcopatlacheas ca elfecac, tlöcamo omomacaya ipa ipiecho ipampa pinöhuaya lalebes. Quejtoöya: “Deus, xeniechmojtele ca cuale, pos naja netlajtlacultec necaca”. 
<span class="verse" id="LK18_14">14&#160;</span>Nemiechelfea que ini nönca tlanecheco uya ca ichö ye yectec tieixpa Deus, pero inu fariseo amo. Pues noche öque mochajchamöhuas, quepichaquisque. Cache öque mopichaquis, quechamöhuasque. </div>
<div class='s'>Jesús quenteochijque pelantzetzi </div>
<div class='p'>
<span class="verse" id="LK18_15">15&#160;</span>Hua giente nuyejque tiehualequeliöya inpelancuconehua para ma quenmötocacö. Pero cuöc oquejtaque tiemachtejcöhua, quemajajuaya giente tli quenhualecaya inpelhua. 
<span class="verse" id="LK18_16">16&#160;</span>Pero Jesús oquennutzque, hua oquemelfejque: </div>
<div class='p'>―Xequencöhuacö pelantzetzi ma huölöcö notlac, hua amo xequentzacuelicö. Porque giente tli cate quiename nochemeji pelantzetzi quepea pörte cöne Deus tlamandöruro. 
<span class="verse" id="LK18_17">17&#160;</span>Melöhuac nemiechelfea, que öque beletes amo tiecöhuas Deus ma tlamandörucö ipa iyulo quiename sente peltzintle tiecöhua, inu tlöcatl amo calaques cöne Deus tlamandöruro. </div>
<div class='s'>Sente tlöcatl rico quenequeya quepeas nemelestle nochepa </div>
<div class='p'>
<span class="verse" id="LK18_18">18&#160;</span>Hua otietlajtlane sente tlayecönque, otieyelfe: </div>
<div class='p'>―Maestro, lalebes tecuale tetlöcatl. ¿Tli nayes para necpeas nemelestle nochepa? </div>
<div class='p'>
<span class="verse" id="LK18_19">19&#160;</span>Jesús quelfejque: </div>
<div class='p'>―¿Tlica teniechelfea necuale netlöcatl? Amo onca sente cualtec tlöcamo sa sietzi, yejuatzi Deus. 
<span class="verse" id="LK18_20">20&#160;</span>Inu mandamientos ye tecmate: “Amo xecalaque ca isohua ocsente”. “Amo xetlamecte”. “Amo xetlachteque”. “Amo tiecamac xetieajaque”. “Pa xequemejta motajtzi hua monöntzi”. </div>
<div class='p'>
<span class="verse" id="LK18_21">21&#160;</span>Entunses inu tlöcatl oquejto: </div>
<div class='p'>―Noche inu sa onecchijtebitz desde netzitzequetzi hasta öxö. </div>
<div class='p'>
<span class="verse" id="LK18_22">22&#160;</span>Cuöc Jesús oquecajque ini nönca, oquelfejque: </div>
<div class='p'>―Sa sente cosa oc metzpoloa. Xecnamaca noche tli tecpea, hua xequenxiexelfe tli porubejte. Ejqueu tecpeas ricojyutl ompa elfecac. Entunses xehuöla, xeniechtoca. </div>
<div class='p'>
<span class="verse" id="LK18_23">23&#160;</span>Cache yaja omotequepacho lalebes cuöc oquecac ini nönca sösantle, ipampa oyeya rico lalebes. 
<span class="verse" id="LK18_24">24&#160;</span>Hua cuöc oquejtaque Jesús, nuyejque netequepachuluc. Oquejtojque: </div>
<div class='p'>―Bel lalebes tequeyo para calaquesque tlin ricojte cöne tlamandöruro Deus. 
<span class="verse" id="LK18_25">25&#160;</span>Cache isejco calaques sente camello por ixtelolo de sente öcuxa, que sente rico calaques cöne tlamandöruro Deus. </div>
<div class='p'>
<span class="verse" id="LK18_26">26&#160;</span>Hua tli oquecajque oquejtojque: </div>
<div class='p'>―¿Öquenu noso cuale momöquextis tlö ejqueu? </div>
<div class='p'>
<span class="verse" id="LK18_27">27&#160;</span>Hua yejuatzi oquemelfejque: </div>
<div class='p'>―Lo que tli abele para tlöca, cuale quechihuasque Deus. </div>
<div class='p'>
<span class="verse" id="LK18_28">28&#160;</span>Entunses Piero oquejto: </div>
<div class='p'>―Xomojtele tejua otejcöjque tlin tohuöxca, hua temetzmotoquelejteneme. </div>
<div class='p'>
<span class="verse" id="LK18_29">29&#160;</span>Hua yejuatzi oquejtojque: </div>
<div class='p'>―Melöhuac nemiechelfea, öque tli cualcöjtiehuas ichö, noso isohua, noso icnihua, noso itötajua, noso ipelhua, por queneques ma tlamandöro Deus, 
<span class="verse" id="LK18_30">30&#160;</span>ipa nönca tiempo yaja queselis cache meyac töntos. Hua ipa inu tiempo tli huölös quepeas nemelestle nochepa. </div>
<div class='s'>Ocsajpa Jesús tlamachestejque que mecoas </div>
<div class='p'>
<span class="verse" id="LK18_31">31&#160;</span>Hua yejuatzi oquenbicaque inu majtlactle huan ume nencua. Oquemelfejque: </div>
<div class='p'>―Xequejtacö que teyabe ca ciudad de Jerusalén. Hua mochihuas noche sösantle tli oquejcuelojque inu tlayulepantejque acerca de naja que onochi netlöcatl. 
<span class="verse" id="LK18_32">32&#160;</span>Pues niechtiemöctisque inca tli amo de topuieblo. Yejua moburlörusque de naja, hua niechtratörusque san petzotec, hua niechchejchasque. 
<span class="verse" id="LK18_33">33&#160;</span>Hua sötiepa niechbitequesque, hua niechmectisque. Cache ipa yeye tunale neyulebes. </div>
<div class='p'>
<span class="verse" id="LK18_34">34&#160;</span>Pero yejua niontle amo casojcömateya de ini nönca sösantle. Pos ini nönca tlajtule amo cantendierojque, hua amo casojcömateya tli quejtuloöya. </div>
<div class='s'>Jesús quepajtejque sente limosniero ixcocoxque </div>
<div class='p'>
<span class="verse" id="LK18_35">35&#160;</span>Hua omochi que cuöc onepachulutöya itech ciudad de Jericó, sente ixcocoxque oyehuataya ipa ojtle motlajtlaijtlanejtaya. 
<span class="verse" id="LK18_36">36&#160;</span>Ini nönca cuöc oquecac quiene panuya tlöca, otlajtla tlininu oyeya inu nieca. 
<span class="verse" id="LK18_37">37&#160;</span>Hua oquelfejque que nele panoöya ca ompa Jesús de puieblo de Nazaret. 
<span class="verse" id="LK18_38">38&#160;</span>Yecuöquenu otzajtzec, oquejto: </div>
<div class='p'>―Jesús, iConie David, ma temetzmoyulcocolfe. </div>
<div class='p'>
<span class="verse" id="LK18_39">39&#160;</span>Hua tli tlayecönaya cajajuaya nele ma quetzacua icamac. Pero yaja cache lalebes tzajtzeya: </div>
<div class='p'>―IConie David, ma temetzmoyulcocolfe. </div>
<div class='p'>
<span class="verse" id="LK18_40">40&#160;</span>Yecuöquenu onequetzaluc Jesús, hua otlanahuatiluc ma quehualecacö. Cuöc yaja oaseto, oquetlajtlanejque: </div>
<div class='p'>
<span class="verse" id="LK18_41">41&#160;</span>―Pos ¿tli tecneque ma temetzchibele? </div>
<div class='p'>Hua yaja oquejto: </div>
<div class='p'>―Tlöcatzintle, ma netlachea. </div>
<div class='p'>
<span class="verse" id="LK18_42">42&#160;</span>Entunses Jesús oquelfejque: </div>
<div class='p'>―Xetlachea. Por tomoneltocac ye tepajtec. </div>
<div class='p'>
<span class="verse" id="LK18_43">43&#160;</span>Hua sa nima otlajtlachix, hua tietocaya tiechamöjtöya Deus. Hua noche giente cuöc oquejtaque otieyectieniejque Deus.  </div>
<div class='psalmlabel' id='LK19_0'> 19</div>
<div class='s'>Jesús hua Zaqueo </div>
<div class='p'>
<span class="verse" id="LK19_1">1&#160;</span>Hua ocalacoac hua panoaya por inu ciudad de Jericó. 
<span class="verse" id="LK19_2">2&#160;</span>Ompa oyeya sente tlöcatl itucö Zaqueo, öque oyeya tlayecönque de inu tlanechecojque, hua oyeya rico. 
<span class="verse" id="LK19_3">3&#160;</span>Hua quenequeya tieyejtas Jesús öquenu beles iloaya. Pero abele otieyejtac ipampa lalebes meyac giente, hua ipampa yaja oyeya chapörro. 
<span class="verse" id="LK19_4">4&#160;</span>Entunses omomerö cache adelönte, hua otlejcoc ipa sente cuabetl de sicómoro para tieyejtas, pos ca ompa panoas. 
<span class="verse" id="LK19_5">5&#160;</span>Cuöc Jesús onaxihuaco ipa nieca locör, oquejtaque, hua oquelfejque: </div>
<div class='p'>―Zaqueo, xecuesebe xetemo, ipampa öxö necpea que nosiebis ipa mochö. </div>
<div class='p'>
<span class="verse" id="LK19_6">6&#160;</span>Yecuöquenu yaja otemo isejcö, hua otieselejque ipa ichö ca meyac pöquelestle. 
<span class="verse" id="LK19_7">7&#160;</span>Hua cuöc oquejtaque ini nönca, innochtie tieca tlajtoöya Jesús. Quejejtoöya: </div>
<div class='p'>―Yaja inu Jesús ocalac para mosiebis pa ichö de sente tlöcatl tlajtlacultec. </div>
<div class='p'>
<span class="verse" id="LK19_8">8&#160;</span>Yecuöquenu Zaqueo omoquetz, hua otieyelfe Tlöcatzintle: </div>
<div class='p'>―Xomojtele, Tlöcatzintle, tlajcopa de tli nohuöxca nequenmacas tli porubejte. Hua tlö canajyetla nequechtequele canajyeca, nejcuepelea ca nöjpa. </div>
<div class='p'>
<span class="verse" id="LK19_9">9&#160;</span>Hua Jesús oquelfejque: </div>
<div class='p'>―Öxö ye omomöquextejque giente ipa ini nönca chöntle. Pues nönca Zaqueo melöhuac nuyejque icaca iconie Abraham hua moneltoca quiename Abraham. 
<span class="verse" id="LK19_10">10&#160;</span>Pues naja öque onochi netlöcatl onehuöla onectiemuco hua onecmöquextico tli oixniempolejtaya. </div>
<div class='s'>Cuiento de sente tlöcatl tli quetiemacac itomi ca itlatequepanojua </div>
<div class='p'>
<span class="verse" id="LK19_11">11&#160;</span>Mientras oquecaqueya yejua ini nönca sösantle, Jesús oquejtojque ocsente cuiento. Oquejtojque ipampa ye itlac oyeya de ciudad de Jerusalén, hua ipampa yejua quepensöroöya que nele sa nima Deus piehualusquea tlamandörurus pan tlöltecpactle. 
<span class="verse" id="LK19_12">12&#160;</span>Por inu oquejtojque: </div>
<div class='p'>―Sente tlöcatl hacendödo uya ipa ocsente tlöle bejca, para ompa mochihuas rey, hua sötiepa mocuepas. 
<span class="verse" id="LK19_13">13&#160;</span>Antes de que onya oquennutz majtlactie itlatequepanojua, hua oquenmacac diez mil piesos ca cara sesen tlöcatl. Oquemelfe: “Xectlönelicö mientras nebitz”. 
<span class="verse" id="LK19_14">14&#160;</span>Cache giente de inu nieca tlöle quetlajyelejtaya, hua oquetitlanque inrepresentöntes ma quetocacö, ma quejtucö: “Amo tecneque ini nönca ma iye rey topa tejua”. </div>
<div class='p'>
<span class="verse" id="LK19_15">15&#160;</span>’Hua omochi que hualmocuec yaja. Ye oyeya rey. Otlatitla ma huölöcö inu tlatequepanojque öque oquenmacac inu tomi, para quemates tli oquetlönelejque. 
<span class="verse" id="LK19_16">16&#160;</span>Hua ohuöla inu cachto, hua oquejto: “Tlöcatzintle, ca motomintzi onectlö oc majtlactle töntos”. 
<span class="verse" id="LK19_17">17&#160;</span>Hua yaja oquelfe: “Cuale otecchi. Taja teca tecuale tetlatequepano. Ye onequejtac que teca de confiönsa ca tli sa tzitzequetzi. Por inu öxö xetlamandöro ipa majtlactie ciudades”. 
<span class="verse" id="LK19_18">18&#160;</span>Hua ohuöla inu segundo, hua oquejto: “Ca motomintzi, Tlöcatzintle, onectlö oc möcuile töntos”. 
<span class="verse" id="LK19_19">19&#160;</span>Hua nuyejque oquelfe itieco: “Taja nuyejque xetlamandöro ipa möcuiltie ciudades”. 
<span class="verse" id="LK19_20">20&#160;</span>Hua ohuöla ocsente, hua oquejto: “Tlöcatzintle, nönca motomintzi. Nequejyöntaya ijtec sente tzotzomajtle. 
<span class="verse" id="LK19_21">21&#160;</span>Pos otemetzmomabelele tejuatzi, ipampa melöhuac techecöhuac tomobetzteca, que temönelea tli amo otomotlölele, hua tomopexquelea tli amo otomotuquele”. 
<span class="verse" id="LK19_22">22&#160;</span>Yecuöquenu yaja oquelfe: “Amo cuale moyulo hua amo tecuale tetlatequepano. Ca lo que tli taja mismo tequejto temetzcuntenöroa. Tecmajtaya que naja necaca nechecöhuac netlöcatl, que necöna tli amo onectlöle, hua que necpexca tli amo onectucac. 
<span class="verse" id="LK19_23">23&#160;</span>¿Tlica noso amo siquiera amo otectiemacac notomi ipa bönco? Ejqueu cuöc nehuölösquiöya necönasquea siquiera ca tli otequet”. 
<span class="verse" id="LK19_24">24&#160;</span>Hua oquemelfe tli ompa oyejyeya: “Xejcuejcuelicö inu tomi hua xecmacacö öque oquetlö majtlactle töntos”. 
<span class="verse" id="LK19_25">25&#160;</span>Hua yejua oquelfejque: “Tlöcatzintle, ye quepea majtlactle töntos”. 
<span class="verse" id="LK19_26">26&#160;</span>“Pos naja nemiechelfea que öque quepea, quemacasque cache meyac. Cache öque amo bel quepea, quequextelisque hasta inu tepetzi tli oc quepea. 
<span class="verse" id="LK19_27">27&#160;</span>Pero inu niecate noenemigos tli amo queneque ma neye rey impa, xequenhualecacö necö, hua xequenmecticö nixtla naja”. </div>
<div class='s'>Jesús calacoac Jerusalén pa purojconetzi </div>
<div class='p'>
<span class="verse" id="LK19_28">28&#160;</span>Hua cuöc ye oquejtojque ini nönca, quesequiruroöya tlayecönalutöya giente para ca inu ciudad de Jerusalén. 
<span class="verse" id="LK19_29">29&#160;</span>Hua omochi que ohualiloac itlac puieblos de Betfagé hua Betania, itech inu nieca munte itucö Tepietl de los Olivos. Ompa oquentitlanque unte de tiemachtejcöhua. 
<span class="verse" id="LK19_30">30&#160;</span>Oquemelfejque: </div>
<div class='p'>―Xeyöcö ipa inu puieblo niepaca. Cuöc nencalaquesque ompa, nenqueniextisque sente purojconetzi elpetas. Ayemo öque ipa tlejco. Xectojtomacö, hua xecualecacö. 
<span class="verse" id="LK19_31">31&#160;</span>Tlö canajyeca nemiechtlajtlanis: “¿Tlica nenquetojtoma?” ejqueyi nenquenönquelisque: “Tlöcatzintle quenesesitöruro”. </div>
<div class='p'>
<span class="verse" id="LK19_32">32&#160;</span>Hua uyajque tli oquentitlanque, hua oqueniextejque quiene oquemelfejque. 
<span class="verse" id="LK19_33">33&#160;</span>Hua cuöc oquetojtontaya inu purojconetzi, itiecohua de inu purojconetzi oquemelfejque: </div>
<div class='p'>―¿Tlica nenquetojtoma inu purojconetzi? </div>
<div class='p'>
<span class="verse" id="LK19_34">34&#160;</span>Hua yejua oquejtojque: </div>
<div class='p'>―Tlöcatzintle quenesesitöruro. </div>
<div class='p'>
<span class="verse" id="LK19_35">35&#160;</span>Yecuöquenu oquehualecaque tieca Jesús. Hua oquetlötlölejque intlaquie ipa inu purojconetzi, hua ipa tietlejcabejque Jesús. 
<span class="verse" id="LK19_36">36&#160;</span>Hua cuöc ye biloaya yejuatzi, quesoaya intlaquie ipa ojtle. 
<span class="verse" id="LK19_37">37&#160;</span>Hua ye axihuato itlac inu ciudad, cöne mopeloa ojtle itlac inu Tepietl de los Olivos. Noche inu meyactie tiemachtejcöhua ca meyac pöquelestle opiejque tiechamoöya Deus ca checöhuac tlajtule por noche tli tietzöbetl oquejtaque yejua. 
<span class="verse" id="LK19_38">38&#160;</span>Oquejtoöya: </div>
<div class='p'>―¡Ma tetieteochihuacö tietucöyupa Tlöcatzintle nöiloac rey öque biloatz! ¡Ma uye yecsiebelestle ompa elfecac, hua yectieniebelestle ompa tlacpac! </div>
<div class='p'>
<span class="verse" id="LK19_39">39&#160;</span>Yecuöquenu seque de inu fariseos de tli ompa tlamachyöya otieyelfejque: </div>
<div class='p'>―Maestro, xequenmajajfele inu momachtejcötzetzihua. </div>
<div class='p'>
<span class="verse" id="LK19_40">40&#160;</span>Yejuatzi onöhuatihuac, oquemelfejque: </div>
<div class='p'>―Nemiechelfea que tlö ini nöncate quetzacuasque incamac, teme tzajtzajtzesque. </div>
<div class='p'>
<span class="verse" id="LK19_41">41&#160;</span>Hua cuöc ye itlac onaxihuato oquejtaque inu ciudad, hua chucoac ipampa yaja. 
<span class="verse" id="LK19_42">42&#160;</span>Oquejtojque: </div>
<div class='p'>―¡Ay, Jerusalén! ¡Ojalá tequixomatesquiöne ipa ini nönca tunale tli sösantle metzhualequelisquea siebelestle! Cache öxö inu sösantle mojyönteca para amo tequejtas. 
<span class="verse" id="LK19_43">43&#160;</span>Pues huölösque tunalte mopa, que inu moenemigos metzyehualusque quieme ca tepöntle, hua metztlölelisque quiename cierca, hua ca nobeyo metzyehualusque para amo tequisas. 
<span class="verse" id="LK19_44">44&#160;</span>Hua metztlajcalesque ipan tlöle, ca noche tli mojtec neme. Hua amo quecöhuasque mopa sente tietetu icpac ocsente tietetu. Ini nönca mopa mochihuas ipampa amo otequixomat inin tunale cuöc onehuöla ca taja. </div>
<div class='s'>Jesús otlaquextejque pa teopantle </div>
<div class='p'>
<span class="verse" id="LK19_45">45&#160;</span>Hua ocalacoac ipa teopantle, hua opiehualuc quenquextilo ca queyöhuac quiejquech tlajtlanamacaya. 
<span class="verse" id="LK19_46">46&#160;</span>Quemelfiloöya: </div>
<div class='p'>―Tlajcuelulpanca que: “Nocal iyes cale de netlötlajtelestle”. Pero nemejua ye onenconchijque tiecaltzi Deus quieme cana ustutl de ichtejcötzetzi. </div>
<div class='p'>
<span class="verse" id="LK19_47">47&#160;</span>Hua cöra tunale tlamachtiloöya ipa teopantle. Pero inu jefes de teopexcötzetzi, ca tlamachtiöneme de teotlajtule hua tli tlötlayecönque de inu giente, yejua quenequeya tiemectisque. 
<span class="verse" id="LK19_48">48&#160;</span>Pero amo queniextejque quiene ca quechihuasque. Pues noche giente oquecactaya tli quejtuloöya.  </div>
<div class='psalmlabel' id='LK20_0'> 20</div>
<div class='s'>Nele ca tli beletelestle quechihualo Jesús sösantle </div>
<div class='p'>
<span class="verse" id="LK20_1">1&#160;</span>Hua omochi ipa sie tunale, cuöc yejuatzi quenmachtilutaya giente ipan teopantle hua tlanunutzaloöya de cuale tlamachestelestle, oaseto jefes de teopexcötzetzi ca inu tlamachtiöneme de teotlajtule hua biebentzetzi. 
<span class="verse" id="LK20_2">2&#160;</span>Hua otieyelfejque: </div>
<div class='p'>―Xetiechelfe, ¿ca tli beletelestle tecchihua ini nönca sösantle? Noso ¿öquenu ometzmacac ini nönca beletelestle? </div>
<div class='p'>
<span class="verse" id="LK20_3">3&#160;</span>Onöhuatihuac, hua oquemelfejque: </div>
<div class='p'>―Naja nuyejque nemiechtlajtlanes sente pregunta. Xeniechelficö nemejua. 
<span class="verse" id="LK20_4">4&#160;</span>Xohuö Bautista tlacuötiequiöya. ¿Beles Deus cualtitlanque ma tlacuötieque, noso tlöca cualtitlanque ma tlacuötieque? </div>
<div class='p'>
<span class="verse" id="LK20_5">5&#160;</span>Yecuöquenu yejua quepensörojque. Molfejque: </div>
<div class='p'>―Tlö tequejtusque que Deus, yaja quejtus: “¿Tlica noso amo nemoneltocaque ca yaja?” 
<span class="verse" id="LK20_6">6&#160;</span>Pero tlö tequejtusque que tlöca, noche ini giente tiechtecaltisque, ipampa yejua quepensöroa que Xohuö oyeya tlayulepante de Deus. </div>
<div class='p'>
<span class="verse" id="LK20_7">7&#160;</span>Entunses onöhuatque que amo quemate öquenu cualtitla. 
<span class="verse" id="LK20_8">8&#160;</span>Yecuöquenu Jesús oquemelfejque: </div>
<div class='p'>―Nuyejque naja amo nemiechelfis öquenu niechmacac beletelestle para ma necchihua ini nönca sösantle. </div>
<div class='s'>Cuiento de tequetque petzoteque </div>
<div class='p'>
<span class="verse" id="LK20_9">9&#160;</span>Hua piehualuc quemelfiloöya giente ini nönca cuiento: </div>
<div class='p'>―Sente tlöcatl oquetucac sente huierta de uvas temecatl. Quentlaniejte tejtequetque, hua yaja uya ca bejca hua amo omocuec ca ompa por meyac tiempo. 
<span class="verse" id="LK20_10">10&#160;</span>Pos ca tiempo, ocualtitla sente itlatequepano inca inu tequetque, para yejua ma quemacacö de inu fruto de inu huierta. Pero inu tequetque oquebitejque, hua oquetitlanque sin niontle. 
<span class="verse" id="LK20_11">11&#160;</span>Hua turavea cualtitla ocsente tlatequepano. Pero yaja nuyejque oquebitejque hua oquetratörojque san petzotec, hua oquetitlanque sin niontle. 
<span class="verse" id="LK20_12">12&#160;</span>Hua oc turavea cualtitla ca yete tlatequepano, hua inu nieca nuyejque oquecocojque hua oquetojtocaque. </div>
<div class='p'>
<span class="verse" id="LK20_13">13&#160;</span>’Yecuöquenu inu tlöcatl öque ihuöxca huierta oquejto: “¿Tli noso necchihuas? Nectitlanes notlasojcöconie. Beles pa quejtasque yaja”. 
<span class="verse" id="LK20_14">14&#160;</span>Cache inu tequetque, cuöc oquejtaque, oquepensörojque entre yejua. Molfiöya: “Yaja ini öque mohuöxcatis de ini nönca huierta. Ma tecmecticö para que tli yaja mohuöxcatisquea tohuöxca iyes”. 
<span class="verse" id="LK20_15">15&#160;</span>Hua oquequextejque ca queyöhuac de inu huierta, hua oquemectejque. ¿Tli noso quenchibelis inu tlöcatl öque ihuöxca inu huierta? 
<span class="verse" id="LK20_16">16&#160;</span>Pos huölös quenpojpoluqui inu niecate tequetque. Hua inu huierta quentlaniejtis ocseque. </div>
<div class='p'>Hua cuöc oquecajque inu giente, oquejtojque: </div>
<div class='p'>―Majcamo ejqueu mochihua. </div>
<div class='p'>
<span class="verse" id="LK20_17">17&#160;</span>Cache yejuatzi oquemejtaloöya, hua oquemelfejque: </div>
<div class='p'>―¿Tli noso icaca ini nönca tli tlajcuelulpanca? </div>
<div class='q'>Inu tietetu tli calchihuaneme quetlabielcöjque, </div>
<div class='q'>yaja mismo omochihuaco esquiniero principal. </div>
<div class='m'>Pos cöne tlajtlajtoa de inu tietetu, tlajtlajtoa de Cristo. 
<span class="verse" id="LK20_18">18&#160;</span>Öque beletes betzes ipa inu tietetu, motlajcocotunas. Cache tlö canajyeca ipa yaja betzes inu tietetu, quepajpötlas. </div>
<div class='p'>
<span class="verse" id="LK20_19">19&#160;</span>Hua inu jefes de teopexcötzetzi ca tiehua inu tlamachtiöneme de teotlajtule quetiemoöya maniera quiene tieasesque ipa inu nieca ura, porque yejua casojcömateya que ca nieca cuiento tlajtlajtuloöya de yejua. Pero amo tieaseque ipampa quenmabeliöya giente. </div>
<div class='s'>¿Motlaxtlöhuas contrebuseyu noso amo? </div>
<div class='p'>
<span class="verse" id="LK20_20">20&#160;</span>Hua seme tieyetztaya yejuatzi abier tli quechihuasque. Quenhualentitlaneto seque giente sa ichtacajtzi. Yejua quechihuaco quiename cana yecteque oyejyeya, para ejqueu quecaquesque tlö cana yejuatzi quejtusque canajyetla tli itech cuale tietieyelfisque. Entunses cuale tietiemöctisque ica inu cubernadur para ma tiejuscöro hua ma tiecastecöro. 
<span class="verse" id="LK20_21">21&#160;</span>Ini nöncate giente otietlajtlanejque, oquejtojque: </div>
<div class='p'>―Maestro, tecmajtecate que tomojtalfea hua tomotlamachtelea lo que tli melöhuac, hua que nionöque tlöcatl amo metzmoimportörfea tlö rico tlö porube tlö quiene, tlöcamo de melöhuac tequenmojtetelea giente ojtle de Deus. 
<span class="verse" id="LK20_22">22&#160;</span>¿Beles conbenierebe tecmacasque inu emperador César tocontribuseyu, noso amo? </div>
<div class='p'>
<span class="verse" id="LK20_23">23&#160;</span>Pos yejuatzi casojcömatque quiene mañusos oyejyeya. Oquemelfejque: </div>
<div class='p'>
<span class="verse" id="LK20_24">24&#160;</span>―Xeniechejteticö denario tomi. ¿Öqueniji ixöyac quepea, hua öquenu ihuöxca inu tlajcuelule? </div>
<div class='p'>Yejua oquejtojque: </div>
<div class='p'>―De César. </div>
<div class='p'>
<span class="verse" id="LK20_25">25&#160;</span>Yecuöquenu oquemelfejque: </div>
<div class='p'>―Pos xecmacacö César tli quetocöroa César, hua xetiemacacö Deus tli tietocöroa Deus. </div>
<div class='p'>
<span class="verse" id="LK20_26">26&#160;</span>Hua abele tli oquejtojque amo cuale de tietlajtultzi ixtla inu puieblo. Quetietzöbejque quiene ca quennönquelejque, hua oquetzajque incamac. </div>
<div class='s'>Saduceos tlajtlanejque tlö mimejque yulebesque </div>
<div class='p'>
<span class="verse" id="LK20_27">27&#160;</span>Entunses ohuölajque tietlac seque de inu saduceos, öque quejejtoa nele mimejque amo yulebesque. Yejua tietlajtlanejque, 
<span class="verse" id="LK20_28">28&#160;</span>tieyelfejque: </div>
<div class='p'>―Maestro, Moisés otiechejcuelfe que tlö icni de sente tlöcatl meque, tli quepeaya isohua, pero amo quepeaya ipelhua, que nele icni ma case isohua para quentlöcatelelis ipelhua de icni. 
<span class="verse" id="LK20_29">29&#160;</span>Oyeya, noso, checume icnijte. Inu cachto jiebe oquepex isohua, pero omec sin quepeas ipelhua. 
<span class="verse" id="LK20_30">30&#160;</span>Hua icni omosohuajte ca yaja, hua nuyejque ejqueu ipa omochi. 
<span class="verse" id="LK20_31">31&#160;</span>Hua ocsente icni ocasec, hua ejqueu mismo noche checumeme, hua innochtie omejmejque sin que amo quencöjtiejque inpelhua. 
<span class="verse" id="LK20_32">32&#160;</span>Sötiepa inu sohuatl nuyejque omequeco. 
<span class="verse" id="LK20_33">33&#160;</span>Entunses, cuöc yulebesque mimejque, ¿cötlaja de yejua iyes isohua ini nönca sohuatl? Pos innochtie checumeme oquepexque quiename insohua. </div>
<div class='p'>
<span class="verse" id="LK20_34">34&#160;</span>Yecuöquenu Jesús oquemelfejque: </div>
<div class='p'>―Tlöltecpactlöca mosojsohuajtea hua monajnömectea. 
<span class="verse" id="LK20_35">35&#160;</span>Pero niecate öque quemeresieroa para asetibe ipa inu nieca tlöltecpactle yancuec hua para yulebesque de intzölö mimejque, yejua nimpor amo mosojsohuajtea, nimpor amo monajnömectea. 
<span class="verse" id="LK20_36">36&#160;</span>Pos ayojcuele mejmequesque, pos ye cate iguöl quiename öngeles, hua cate tiepelhua Deus, pos ye onyojyulejque. 
<span class="verse" id="LK20_37">37&#160;</span>Pero que tiel mimejque yulebesque, Moisés mismo otlamachte cöne tlajtoa de tebetztle. Pos tiecuitea Tlöcatzintle Deus de Abraham, Deus de Isaac, hua Deus de Jacob. 
<span class="verse" id="LK20_38">38&#160;</span>Bieno pues, yejuatzi amo iloac Deus de mimejque, tlöcamo Deus de tli yulejtecate. Pos noche nentecate para ca yejuatzi. </div>
<div class='p'>
<span class="verse" id="LK20_39">39&#160;</span>Hua tienönquelejque seque tlamachtiöneme de teotlajtule. Oquejtojque: </div>
<div class='p'>―Maestro, cuale tli otomojtalfe. </div>
<div class='p'>
<span class="verse" id="LK20_40">40&#160;</span>Pos ayecmo öque matreviro para tietlajtlanes canajyetla. </div>
<div class='s'>¿Cristo iloac iconie de öquenu? </div>
<div class='p'>
<span class="verse" id="LK20_41">41&#160;</span>Hua yejuatzi oquemelfejque: </div>
<div class='p'>―¿Quiene mojtoa que nele inu Cristo öque Deus quixpejpenque icaca iconie de David? 
<span class="verse" id="LK20_42">42&#160;</span>Pos sie yaja David quejtoa ipa inu libro de Salmos: </div>
<div class='q'>Tlöcatzintle tiemolfeliluc notlöcatzintle: </div>
<div class='q'>“Xomotlöle ca nomöyecömpa, </div>
<div class='q'>
<span class="verse" id="LK20_43">43&#160;</span>hasta senamo ma nequentiemöcte moenemigos momötla”. </div>
<div class='m'>
<span class="verse" id="LK20_44">44&#160;</span>Ejqueu noso David quecuitea Cristo “Tlöcatzintle”. ¿Quiene noso icaca iconie? </div>
<div class='s'>Jesús tlamachtiloöya ma giente quepeacö cueröro de tlamachtiöneme de teotlajtule </div>
<div class='p'>
<span class="verse" id="LK20_45">45&#160;</span>Hua mientras oquecaqueya noche puieblo, oquemelfejque tiemachtejcöhua: </div>
<div class='p'>
<span class="verse" id="LK20_46">46&#160;</span>―Xecpeacö cueröro de inu tlamachtiöneme de teotlajtule. Pos yejua mochajchamöhua yajtenemesque ca bejbeye intlaquie. Quecualejta lalebes ma giente quenyectlajpalucö ipa plösa. Seme quetiemoa tlaixpa yesque ipa teopancucone, hua cöne tlajtlacua quetiemoa tli cache cuajcuale locör. 
<span class="verse" id="LK20_47">47&#160;</span>Motejtechtea inchajchö de icnusohuame. Hua para nieses que lalebes cualteque cate motlötlajtea lalebes meyac tiempo. Pero impa ini nöncate huölös cache bieye incastigo.  </div>
<div class='psalmlabel' id='LK21_0'> 21</div>
<div class='s'>Sente icnusohuatl mös porube contlöle cache meyac que ricojte </div>
<div class='p'>
<span class="verse" id="LK21_1">1&#160;</span>Hua otlachealuc, hua oquemejtaque tli ricojte quiene quetlöliöya intomi para bentle ijtec caxu. 
<span class="verse" id="LK21_2">2&#160;</span>Hua nuyejque oquejtaque sente icnusohuatl porube, que quetlöliöya unte tomi istöque. 
<span class="verse" id="LK21_3">3&#160;</span>Hua oquejtojque: </div>
<div class='p'>―Ica melöhuac tli nemiechelfea, que ini nönca icnusohuatl oquetlöle cache meyac que innochtie ocseque. 
<span class="verse" id="LK21_4">4&#160;</span>Pos innochtie ini nöncate sa de tli subra oquetlölejque para bentle. Cache ini icnusohuatl mös porube oquetlöle noche, hua amo tli mocöbe tli quecuös. </div>
<div class='s'>Jesús otlamachestejque que teopantle xexetunes </div>
<div class='p'>
<span class="verse" id="LK21_5">5&#160;</span>Hua seque tlajtoöya de inu teopantle, que lalebes cuale tlachejchijtle ca cualtzetzi teme hua sösantle bentle. Yejuatzi oquejtojque: </div>
<div class='p'>
<span class="verse" id="LK21_6">6&#160;</span>―Ini nönca sösantle tli nenquejta, huölösque tunalte que amo mocöhuas tietetu icpac ocsente tietetu, tlöcamo noche yecxexetunes. </div>
<div class='s'>Sieñas tli mochihuati antes que tlames tlöltecpactle </div>
<div class='p'>
<span class="verse" id="LK21_7">7&#160;</span>Hua otietlajtlanejque, otieyelfejque: </div>
<div class='p'>―Maestro, ¿quiema noso mochihuas ini nönca sösantle? ¿Tli sieñas oyes cuöc ini nönca sösantle miero mochihuati? </div>
<div class='p'>
<span class="verse" id="LK21_8">8&#160;</span>Yejuatzi oquejtojque: </div>
<div class='p'>―Xomotlachilicö majcamo öque nemiechcajcayöhua. Pues huölösque meyactie notucöyupa. Quejtusque: “Naja neCristo”, hua “Tiempo ye tlanteca”. Amo xequentocacö. 
<span class="verse" id="LK21_9">9&#160;</span>Cache cuöc nenquecaquesque de guerras hua que momagatecate lalebes, amo xomomajticö, porque ini nönca sösantle quepea que mochihuas cachto. Pero amo sa nima tlames tlöltecpactle. </div>
<div class='p'>
<span class="verse" id="LK21_10">10&#160;</span>Yecuöquenu oquemelfejque: </div>
<div class='p'>―Majcoques nación cuntra nación, igiente de sente rey encuntra de igiente de ocsente rey. 
<span class="verse" id="LK21_11">11&#160;</span>Tlaolines lalebes checöhuac ipa meyactie tlölte, hua ca nobeyo giente öpesmequesque hua iyes bieye cocolestle. Hua niesesque sösantle tiemajte hua sieñas bejbeye ipa elfecac. 
<span class="verse" id="LK21_12">12&#160;</span>Pero cachto de que mochihuas ini nönca sösantle, giente nemiechasesque, hua nemiechtepotztocasque, hua nemiechtiemacasque ipan teopancucone hua ipan cörseles, hua nemiechbicasque imixpa reyes hua imixpa cubernadurte ipampa nenquebica notucöyo. 
<span class="verse" id="LK21_13">13&#160;</span>Ejqueu cuale nenquemelfisque de lo que tli nemoneltoca. 
<span class="verse" id="LK21_14">14&#160;</span>Xecdesedirucö öxö ipa nemoyulo que amo tli nenquepensörojtasque cachto de quiene nennöhuatesque. 
<span class="verse" id="LK21_15">15&#160;</span>Porque naja nemiechmacas tlajtule hua machestelestle que nemoenemigos abele quexexicusque noso abele nemiechtlötlajtulcuepelisque. 
<span class="verse" id="LK21_16">16&#160;</span>Cache hasta nemotötajua nemiechtiemöctisque, hua nemocnihua, hua nemogientes, hua nemoamigos. Seque de nemejua nemiechmejmectisque. 
<span class="verse" id="LK21_17">17&#160;</span>Nemiechtlajyelejtasque noche giente por nopampa. 
<span class="verse" id="LK21_18">18&#160;</span>Cache nion sente tzontle de ipa nemotzonteco amo ixniempolebes. 
<span class="verse" id="LK21_19">19&#160;</span>Por xecxicojtacö xecmöquexticö nemoyulo. </div>
<div class='p'>
<span class="verse" id="LK21_20">20&#160;</span>’Pos nenquejtasque ini Jerusalén ye oqueyehualojque meyactie soltörojte. Xecmajtacö cuöquenu que ye miero tlaxexetotzas. 
<span class="verse" id="LK21_21">21&#160;</span>Cuöquenuju quiejquech yesque ipan Judea, ma cholucö hasta ipa tepieme. Quiejquech yesque ipa inu tlöle ma yöcö, hua tli yesque ipa ocsente tlöle majcamo huölöcö ca Judea. 
<span class="verse" id="LK21_22">22&#160;</span>Ipampa ipa inu niecate tunalte Deus quencastecörusque giente por lo que tli amo cuale tiechibelejque, para ma mochihua noche sösantle tli tlajcuelulpanca. 
<span class="verse" id="LK21_23">23&#160;</span>¡Porubejte quiejquech tli uutzte, hua tli tlajtlabepöjtecate ipa inu niecate tunalte! Pues mochihuas sösantle petzotec ipa tlöltecpactle, hua tiecualöneles Deus betzes impa ini giente. 
<span class="verse" id="LK21_24">24&#160;</span>Quenmejmectisque ca espöda, hua meyactie quenbicasque quiename priesoste ipa ocseque tlölte. Hua nönca ciudad de Jerusalén ipa moquetzasque giente de ocseque naciones hasta senamo ma tlame inu tiempo cuöc inu niecate giente tlamandörusque. </div>
<div class='s'>Jesús öque nechihualuc tlöcatl hualiloas ocsajpa </div>
<div class='p'>
<span class="verse" id="LK21_25">25&#160;</span>’Yecuöquenu yesque sieñas ipan tunale, hua ipa mietztle, hua ipa sitlalte. Ipan tlöltecpactle giente quepeasque tiecoco hua amo quematesque tli quechihuasque ipampa lamör moulinea lalebes hua tlatecuinea. 
<span class="verse" id="LK21_26">26&#160;</span>Sa modesmayörusque giente ipampa majcömequesque de que meyac sösantle ye miero mochihuasque ipa tlöltecpactle. Pos inu sösantle checöhuac de elfecac moulinis. 
<span class="verse" id="LK21_27">27&#160;</span>Yecuöquenu quejtasque cuöc naja que onochi netlöcatl nehuölös ipa sente mextle ca checöhualestle hua meyac tlaniextelestle. 
<span class="verse" id="LK21_28">28&#160;</span>Hua cuöc ini nönca piehuas mochihuas, xeajcopatlacheacö, xecajcoquecö nemotzonteco, ipampa nemomöquexteles ye miero aseteca. </div>
<div class='s'>Ejiemplo de icox cuabetl </div>
<div class='p'>
<span class="verse" id="LK21_29">29&#160;</span>Hua oquemelfejque sente ejiemplo: </div>
<div class='p'>―Xequejtacö inu icox cuabetl hua noche ocseque cuajme. 
<span class="verse" id="LK21_30">30&#160;</span>Cuöc ye itzmoline, nenquejta hua nemomaca cuienta que ye asequi xupantla. 
<span class="verse" id="LK21_31">31&#160;</span>Ejqueu nuyejque, cuöc nenquejtasque nemejua que ye mochijteca ini nönca sösantle, xecmatecö que ye miero piehualus tlamandörurus Deus. 
<span class="verse" id="LK21_32">32&#160;</span>Melöhuac nemiechelfea, que amo mequesque innochtie tli <a href='#FN3' epub:type='noteref' class='noteref'>*</a>öxö nentecate hasta senamo mochihuas noche sösantle. 
<span class="verse" id="LK21_33">33&#160;</span>Elfecac hua tlöltecpactle panusque, cache notlajtul amo panus. </div>
<div class='s'>Ma tetlachixtacö </div>
<div class='p'>
<span class="verse" id="LK21_34">34&#160;</span>’Xomojtacö sie nemejua, majcamo iye que cana pa nemoyulo nenquepensörusque sa de borrachera hua tlöhuöncölestle, hua de sösantle de ini nönca nemelestle de tli öque motequepachus. Pos ejqueu huölös nemopa inu nieca tunale sa isejco quiename sente trömpa sa isejco case yulcötl. 
<span class="verse" id="LK21_35">35&#160;</span>Pos ejqueu huölös impa noche tli nentecate ipa noche tlöltecpactle. 
<span class="verse" id="LK21_36">36&#160;</span>Seme xetlachixtacö noso. Xomotlajtlötlajtejtacö para ma xecpeacö checöhualestle para nemöquisasque cuöc noche ini nönca sösantle huölös, hua nenniesesque nixtla naja que onochi netlöcatl. </div>
<div class='p'>
<span class="verse" id="LK21_37">37&#160;</span>Hua cöra tunale tlamachtiloöya ipa teopantle. Ca yohuale quixoaya hua nesiebiloöya ipa munte tli itucö Tepietl de los Olivos. 
<span class="verse" id="LK21_38">38&#160;</span>Hua noche giente ohuölöya ca ise cualcö, para tiecaquesque ipa teopantle.  </div>
<div class='psalmlabel' id='LK22_0'> 22</div>
<div class='s'>Quetiemoöya maniera quiene tiemectisque Jesús </div>
<div class='p'>
<span class="verse" id="LK22_1">1&#160;</span>Hua ye miero aseya inu tunale de yelfetl de pöntzi sin levadura, que itucö Pöscua. 
<span class="verse" id="LK22_2">2&#160;</span>Jefes de teopexcötzetzi ca tiehua tlamachtiöneme de teotlajtule quetiemoöya quiene tiemectisque. Pero quetraböjomatque porque quenmabeliöya inu giente. </div>
<div class='p'>
<span class="verse" id="LK22_3">3&#160;</span>Hua ocalac inu Satanás ijtecopa Judas, öque mocuitiöya Iscariote. Yaja oyeya sente de inu majtlactle huan ume tiemachtejcöhua. 
<span class="verse" id="LK22_4">4&#160;</span>Hua uya otlajtlajtuto inca jefes de teopexcötzetzi hua inca capetönte. Tlajtlajtoöya de quiene tietiemöctis Jesús inca yejua. 
<span class="verse" id="LK22_5">5&#160;</span>Yejua opajpöjque, hua queprometierfejque nele quemacasque mieleyu. 
<span class="verse" id="LK22_6">6&#160;</span>Yaja oquejto que cuale, hua quetiemoöya quiene tietiemöctiti ca yejua sin que ompa yesque giente. </div>
<div class='s'>Jesús ocualuc sölúltimo cena </div>
<div class='p'>
<span class="verse" id="LK22_7">7&#160;</span>Hua oaseco inu tunale de yelfetl de pöntzi sin levadura. Ipa inun tunale ijtaya para quemectisque inu calnielojconetzi para bentle de pöscua. 
<span class="verse" id="LK22_8">8&#160;</span>Yejuatzi oquetitlanque inu Piero ca tiehua Xohuö. Oquejtojque: </div>
<div class='p'>―Xeyöcö, xetlapreparörucö para tejcuösque tlacuale de pöscua yelfetl. </div>
<div class='p'>
<span class="verse" id="LK22_9">9&#160;</span>Yejua otieyelfejque: </div>
<div class='p'>―¿Cöne tomonequitea ma tetlapreparörucö? </div>
<div class='p'>
<span class="verse" id="LK22_10">10&#160;</span>Yejuatzi oquemelfejque: </div>
<div class='p'>―Xequejtacö que cuöc nencalaquesque ipan ciudad, nemiechnömeques sente tlöcatl tli quebica sente öcumetl ca ötzintle. Xectocacö hasta ipa inu chöntle cöne calaques. 
<span class="verse" id="LK22_11">11&#160;</span>Ompa xequelficö inu chöne: “ToMaestro metzelfilo: ¿Cönenca cale cöne nejcuös tlacuale de pöscua yelfetl ca nomachtejcöhua?” 
<span class="verse" id="LK22_12">12&#160;</span>Pos yaja nemiechejtetis sente bieye cuörto icpac cale que quepeas noche tli tecnesesitörusque. Ompa xetlamömanacö. </div>
<div class='p'>
<span class="verse" id="LK22_13">13&#160;</span>Uyajque noso, hua oqueniextejque san quiene ca oquemelfejque. Hua ompa otlamömanque para pöscua. </div>
<div class='p'>
<span class="verse" id="LK22_14">14&#160;</span>Cuöc ye oaseco ura onetlöliluc ipa miesa, hua ca yejuatzi tietlateotitlanhua. 
<span class="verse" id="LK22_15">15&#160;</span>Hua oquemelfejque: </div>
<div class='p'>―Bel lalebes onecnec nejcuös ini tlacuale de pöscua ca nemejua antes de que necsufrirus. 
<span class="verse" id="LK22_16">16&#160;</span>Pos nemiechelfea que amo nejcuös ocsajpa hasta senamo nejcuös inu melöhuac tlacuale de pöscua ompa cöne Deus tlamandöruro. </div>
<div class='p'>
<span class="verse" id="LK22_17">17&#160;</span>Ocönque sente bölso, hua otiemotlasojcömacheliluc. Entunses oquejtojque: </div>
<div class='p'>―Xecönacö ini nönca, hua xomoxiexelfelicö entre nemejua. 
<span class="verse" id="LK22_18">18&#160;</span>Pues nemiechelfea, que ayecmo quiema neconis ocsajpa ini iöyo de uvas hasta senamo huölös tiempo cuöc Deus tlamandörurus. </div>
<div class='p'>
<span class="verse" id="LK22_19">19&#160;</span>Hua ocönque pöntzi, hua tiemotlasojcömacheliluc. Entunses oquecojcotunque, hua oquenmacaque. Oquejtojque: </div>
<div class='p'>―Yaja ini nönca <a href='#FN4' epub:type='noteref' class='noteref'>*</a>ica nocuierpo <a href='#FN5' epub:type='noteref' class='noteref'>**</a>[que nemopampa nectiemaca. Xecchihuacö ini nönca para nenniechelnömectasque. </div>
<div class='p'>
<span class="verse" id="LK22_20">20&#160;</span>Ejqueu mismo oquechijque ca inu bölso, sötiepa de cuöc ye otlajtlacualuc. Oquejtojque: </div>
<div class='p'>―Ini nönca bölso de vino *ica inu yancuec acuierdo tli mochihuas por noyeso, que nemopampa nunuquebes.] </div>
<div class='p'>
<span class="verse" id="LK22_21">21&#160;</span>’Pero xequejtacö que öque niechantrecörus ica ca naja ipa miesa. 
<span class="verse" id="LK22_22">22&#160;</span>Melöhuac naja que onochi netlöcatl nemeques, pues Deus ejqueu oquetzontejque. Pero ¡porube de inu nieca tlöcatl öque niechantrecörus! </div>
<div class='p'>
<span class="verse" id="LK22_23">23&#160;</span>Yecuöquenu yejua opiejque motlajtlaneya sie yejua öque de yejua beles quechihuas ini nönca. </div>
<div class='s'>Öquenu cache bieye momajtas </div>
<div class='p'>
<span class="verse" id="LK22_24">24&#160;</span>Hua omochi peleito intzölö yejua por öque de yejua momajtaya cache bieye. 
<span class="verse" id="LK22_25">25&#160;</span>Yejuatzi oquemelfejque: </div>
<div class='p'>―Inu reyes de giente de ocseque naciones motiecojtea de yejua. Hua inu giente quepea que quencuitisque “toPaliebiöneme” inu niecate tli ca checöhualestle quenmandöroa. 
<span class="verse" id="LK22_26">26&#160;</span>Cache nemejua majcamo ejqueu xecchihuacö, tlöcamo öque cache bieye momajteca nemotzölö nemejua, ma mochihua quiename inu cache peltuntle. Hua öque icaca quiename tlayecönque, ma iye quiename tlatequepano. 
<span class="verse" id="LK22_27">27&#160;</span>Pos ¿öque cache bieye momajteca, öque motlölea ipa miesa, noso öque tlatequepanoa? ¿Amo yaja öque motlölea ipa miesa? Hua naja necaca ca nemejua quiename öque tlatequepanoa. </div>
<div class='p'>
<span class="verse" id="LK22_28">28&#160;</span>’Cache nemejua nencate tli seme nenquesequirojtaya ca naja ipa noche tli onecsufriro. 
<span class="verse" id="LK22_29">29&#160;</span>Naja nemiechmaca para nentlamandörusque, quieme noTajtzi niechmacaque naja ma netlamandöro. 
<span class="verse" id="LK22_30">30&#160;</span>Nemejua nentlacuösque hua nentlaisque ipa nomiesa ompa cöne netlamandörus. Nemotlölisque ipa tronos para nenquenjuscörusque inu majtlactle huan ume grupos de giente de Israel. </div>
<div class='s'>Jesús quelfejque Piero que yaja quejtus yexpa que amo tieixomate </div>
<div class='p'>
<span class="verse" id="LK22_31">31&#160;</span>’Semu, Semu, xequejta que inu Satanás onemiechtlajtla para nemiechtzetzelus quiename öque quetzetzeloa trigo, abier tlö nenbetzesque ipa tlajtlacule. 
<span class="verse" id="LK22_32">32&#160;</span>Pero naja nontlajtlötlajte por taja ma moneltoqueles majcamo metzpolo. Taja, cuöc tomocuepas, xequencuajpetzo nöncate mocnihua. </div>
<div class='p'>
<span class="verse" id="LK22_33">33&#160;</span>Hua yaja oquejto: </div>
<div class='p'>―Tlöcatzintle, ye neca nelisto para neyös ca tejuatzi mös ipan cörsel noso hasta ipa mequelestle. </div>
<div class='p'>
<span class="verse" id="LK22_34">34&#160;</span>Hua yejuatzi oquejtojque: </div>
<div class='p'>―Piero, temetzelfea que öxö ayemo tzajtzes canteliex cuöc ye yexpa otecnegörus que amo teniechixomate. </div>
<div class='s'>Ma quebicacö puxajtle, morröl, hua espöda </div>
<div class='p'>
<span class="verse" id="LK22_35">35&#160;</span>Hua oquemelfejque: </div>
<div class='p'>―Cuöc onemiechtitla sin puxajtle, sin morröl, sin sapötoste, ¿nemiechpolo canajyetla? </div>
<div class='p'>Hua yejua oquejtojque: </div>
<div class='p'>―Amoyetla. </div>
<div class='p'>
<span class="verse" id="LK22_36">36&#160;</span>Hua oquemelfejque: </div>
<div class='p'>―Pos öxö, öque quepea puxajtle, ma cöna, hua nuyejque morröl. Hua öque amo quepea espöda ma quenamaca ipelesol hua ma quecoa. 
<span class="verse" id="LK22_37">37&#160;</span>Pos nemiechelfea que quepea que mochihuas nopa inu nieca tli tlajcuelulpanca: “Hua inca tli tlajtlaculteque omopu”. Pues tli tlajcuelulpanca de naja quepea que mochihuas. </div>
<div class='p'>
<span class="verse" id="LK22_38">38&#160;</span>Yecuöquenu yejua oquejtojque: </div>
<div class='p'>―Tlöcatzintle, xomojtele necö unte espödas. </div>
<div class='p'>Hua yejuatzi oquemelfejque: </div>
<div class='p'>―<a href='#FN6' epub:type='noteref' class='noteref'>*</a>Sa ca inu ye cuale. </div>
<div class='s'>Jesús netlötlajtiluc pan Tepietl de los Olivos </div>
<div class='p'>
<span class="verse" id="LK22_39">39&#160;</span>Hua oquixoac. Quiename quepealoöya costumbre, obiloac ipa inu Tepietl de los Olivos. Hua tiemachtejcöhua nuyejque tietocaque. 
<span class="verse" id="LK22_40">40&#160;</span>Hua cuöc ye onaxihuato ipa inu nieca locör, oquemelfejque: </div>
<div class='p'>―Xomotlajtlötlajticö para amo nemiechyulmötocas Amo Cuale Tlöcatl. </div>
<div class='p'>
<span class="verse" id="LK22_41">41&#160;</span>Hua yejuatzi onenencuaxeluluc de yejua quieme cöne onase sente tietetu cuöc öque tlamutla. Ompa onetlancuöquetzaluc hua onetlajtlötlajtiluc. 
<span class="verse" id="LK22_42">42&#160;</span>Oquejtojque: </div>
<div class='p'>―NoTajtzi, tlö tomonequitea, xomojcuenele nönca bölso de tietunie majcamo niechtocöro. Cache majcamo mochihua tli notlanequeles, tlöcamo tli motlanequelestzi tejuatzi. </div>
<div class='p'>
<span class="verse" id="LK22_43">43&#160;</span> <a href='#FN7' epub:type='noteref' class='noteref'>*</a>[Hua omoniexte tieca sente öngel de elfecac tiechecöhualesmacaco. 
<span class="verse" id="LK22_44">44&#160;</span>Hua tlasufriruroöya lalebes, hua cache netlajtlötlajtiloöya. Oquis tieitunal quiename yestle hua quechepinejque hasta tlölpa.] 
<span class="verse" id="LK22_45">45&#160;</span>Hua neajcoquihuac de ipa netlajtlötlajtelestle, hua ohualiloac intlac tiemachtejcöhua. Oquenniextiluco cojcochtaya porque moyulcocoöya lalebes. 
<span class="verse" id="LK22_46">46&#160;</span>Oquemelfejque: </div>
<div class='p'>―¿Tlica nencojcoche? Xemiehuacö, hua xomotlajtlötlajticö para amo nemiechyulmötocas Amo Cuale Tlöcatl. </div>
<div class='s'>Enemigos de Jesús tieaseque </div>
<div class='p'>
<span class="verse" id="LK22_47">47&#160;</span>Cuöc yejuatzi oc tlajtlajtulutaya, necö ohuölajque meyac giente. Hua öque itucö Judas, sente de inu majtlactle huan ume tiemachtejcöhua, quenyecöntöya. Hua omopacho tietlac Jesús para tiepetzus. 
<span class="verse" id="LK22_48">48&#160;</span>Pero Jesús oquelfejque: </div>
<div class='p'>―Judas, ¿ica petzulestle teniechantrecöroa naja que onochi netlöcatl? </div>
<div class='p'>
<span class="verse" id="LK22_49">49&#160;</span>Hua cuöc oquejtaque tli oyejyeya ca yejuatzi tli mochihuati, otieyelfejque: </div>
<div class='p'>―Tlöcatzintle, ¿ma tomagacö ca toespödas? </div>
<div class='p'>
<span class="verse" id="LK22_50">50&#160;</span>Hua sente de yejua conmacac itlatequepano de tlajtojcöteopexque. Pos quetejtequele inacas tli ca imöyecmö. 
<span class="verse" id="LK22_51">51&#160;</span>Pero onöhuatihuac Jesús, oquejtojque: </div>
<div class='p'>―Xejcöhuacö hasta necö. </div>
<div class='p'>Hua oquemötocaque inacas de inu tlatequepano, hua opajtec. 
<span class="verse" id="LK22_52">52&#160;</span>Hua ompa huölöya para tieasesque Jesús inu jefes de teopexcötzetzi hua capetönte de inu guardia de teopantle, ca tiehua biebentzetzi. Hua Jesús oquemelfejque: </div>
<div class='p'>―¿Nenhualiejque ca espödas hua ca cuabetl quiename cana cuntra sente ichtejque? 
<span class="verse" id="LK22_53">53&#160;</span>Mös neyeya cara tunale nemotlac ipan teopantle, pero amo onenniechaseque. Pero öxö yaja ini nönca nemoura, hua iura de ichecöhuales de inu moxicoöne tli ica pa tlajtlayohuaquelestle. </div>
<div class='s'>Piero oquejto que amo tieixomate Jesús </div>
<div class='p'>
<span class="verse" id="LK22_54">54&#160;</span>Hua tieaseque hua tiebicaque hasta ipa ichö tlajtojcöteopexque. Pero Piero tietocaya bejcateca. 
<span class="verse" id="LK22_55">55&#160;</span>Hua giente oquetlölejque tletzintle ipa pötio. Omotlölejque innochtie queyehualojque tletzintle. Entunses omotlöle nuyejque Piero intzölö yejua. 
<span class="verse" id="LK22_56">56&#160;</span>Hua sente sohuatl tlatequepano oquejtac quiene yehuataya itlac tletzintle. Oquetejtieyejtac yaja, hua oquejto: </div>
<div class='p'>―Ini nönca nuyejque ca yaja oyeya. </div>
<div class='p'>
<span class="verse" id="LK22_57">57&#160;</span>Pero yaja oquenegöro. Oquejto: </div>
<div class='p'>―Sohuatl, amo nequixomate. </div>
<div class='p'>
<span class="verse" id="LK22_58">58&#160;</span>Hua oc tepetzi sötiepa, oquejtac ocsente, hua oquejto: </div>
<div class='p'>―Taja nuyejque teca de yejua. </div>
<div class='p'>Pero Piero oquejto: </div>
<div class='p'>―Tlöcatl, naja amo. </div>
<div class='p'>
<span class="verse" id="LK22_59">59&#160;</span>Hua sötiepa de quieme sie ura ocsente quejtoöya ca confiönsa: </div>
<div class='p'>―Melöhuac ini nönca tlöcatl nuyejque oyeya ca yaja, pues icaca de inu estado de Galilea. </div>
<div class='p'>
<span class="verse" id="LK22_60">60&#160;</span>Hua Piero oquejto: </div>
<div class='p'>―Tlöcatl, amo necmate tli tequejtoa. </div>
<div class='p'>Hua nima cuöc yaja oc tlajtlajtojtaya, inu canteliex otzajtzec. 
<span class="verse" id="LK22_61">61&#160;</span>Yecuöquenu Tlöcatzintle onecuepaluc, hua oquejtaque Piero. Entunses Piero oquelnömec de inu tietlajtul Tlöcatzintle, quiene oquelfejque: “Antes tzajtzes canteliex, tequejtus yexpa que amo teniechixomate”. 
<span class="verse" id="LK22_62">62&#160;</span>Entunses oquis ca queyöhuac hua ochucac lalebes. </div>
<div class='s'>Tieca moöbeltiöya Jesús hua tiebitequeya </div>
<div class='p'>
<span class="verse" id="LK22_63">63&#160;</span>Hua inu tlöca tli tiepeaya Jesús moburlöroöya de yejuatzi hua tiebitequeya. 
<span class="verse" id="LK22_64">64&#160;</span>Hua tietlapachelfiöya tiexöyac. Entunses tietlajtlaniöya, tieyelfiöya: </div>
<div class='p'>―Xetiechyulepante, xetiechelfe öquenu ometzmacac. </div>
<div class='p'>
<span class="verse" id="LK22_65">65&#160;</span>Hua tieyelfiöya meyac ocseque sösantle, hua tiepöpöcaya. </div>
<div class='s'>Tiebicaque Jesús ipa junta </div>
<div class='p'>
<span class="verse" id="LK22_66">66&#160;</span>Hua cuöc ye omochi ca tunale, omosentlölejque biebentzetzi de puieblo ca tiehua jefes de teopexcötzetzi hua tlamachtiöneme de teotlajtule. Tiebicaque ipa injunta. 
<span class="verse" id="LK22_67">67&#160;</span>Oquejtojque: </div>
<div class='p'>―Tlö tecaca teCristo xetiechelfe. </div>
<div class='p'>Pero yejuatzi oquemelfejque: </div>
<div class='p'>―Tlö nemiechelfis, amo nemoneltocasque. 
<span class="verse" id="LK22_68">68&#160;</span>Hua tlö naja nemiechtlajtlanis, amo nenniechnönquelisque. 
<span class="verse" id="LK22_69">69&#160;</span>Cache desde öxö naja que onochi netlöcatl neyehuatas ca tiemöyecmö Deus öque lalebes quepealo checöhualestle. </div>
<div class='p'>
<span class="verse" id="LK22_70">70&#160;</span>Hua oquejtojque innochtie: </div>
<div class='p'>―Entunses ¿taja teca tetieConietzi Deus? </div>
<div class='p'>Quemelfejque: </div>
<div class='p'>―Nemejua nenquejtoa pos naja necaca. </div>
<div class='p'>
<span class="verse" id="LK22_71">71&#160;</span>Yecuöquenu yejua oquejtojque: </div>
<div class='p'>―¿Tli para cache tecneque öque tiechmelöjcöpubelis de tli oquejto ini tlöcatl? Pos sie tiejua ye otejcajque tli yaja mismo oquejto.  </div>
<div class='psalmlabel' id='LK23_0'> 23</div>
<div class='s'>Tietiemacato Jesús ca Pilöto </div>
<div class='p'>
<span class="verse" id="LK23_1">1&#160;</span>Yecuöquenu omajcojque innochtie yejua, hua otiebicaque ica Pilöto. 
<span class="verse" id="LK23_2">2&#160;</span>Hua opiejque tietieyelfiöya. Oquejtojque: </div>
<div class='p'>―Ini nönca tlöcatl otecniextejque que quixniempolojteneme tonación. Amo quecöhua ma tecmacacö tocontrebuseyu ca César. Quejtoa nele yaja icaca Cristo, inu rey. </div>
<div class='p'>
<span class="verse" id="LK23_3">3&#160;</span>Pilöto otietlajtlane, oquejto: </div>
<div class='p'>―¿Taja terey de joriojte? </div>
<div class='p'>Onöhuatihuac yejuatzi, oquejtojque: </div>
<div class='p'>―Icaca quiename taja tequejto. </div>
<div class='p'>
<span class="verse" id="LK23_4">4&#160;</span>Hua Pilöto oquemelfe inu jefes de teopexcötzetzi, hua inu giente tli tlamachyeya: </div>
<div class='p'>―Niontle tlajtlacule amo necniextea ica ini nönca tlöcatl. </div>
<div class='p'>
<span class="verse" id="LK23_5">5&#160;</span>Cache yejua quenelchibeliöya. Quejejtoöya: </div>
<div class='p'>―Quechihua chöchalönalestle pa puieblo, hua tlamachtea ipa noche tlöle de joriojte. Oquepiehualte desde Galilea hasta necö. </div>
<div class='s'>Tiebicaque Jesús ca Herodes </div>
<div class='p'>
<span class="verse" id="LK23_6">6&#160;</span>Cuöc oquecac Pilöto, otlajtla tlö inu tlöcatl oyeya de Galilea. 
<span class="verse" id="LK23_7">7&#160;</span>Hua cuöc ocasojcömat que Jesús iloaya de inu tlöle tli ihuöxca inu Herodes, otietitla ica Herodes. Pos Herodes nuyejque ompa oyeya ipa Jerusalén ipa inu niecate tunalte. 
<span class="verse" id="LK23_8">8&#160;</span>Hua Herodes, cuöc otieyejtac Jesús, opajpöc lalebes. Pos quepeaya meyac tiempo que quenequeya tieyejtas, ipampa oquecac tlimach de yejuatzi, hua quenequeya quejtas quiene ca quechihualo canajyetla tietzöbetl. 
<span class="verse" id="LK23_9">9&#160;</span>Hua tietlajtlaniöya ca meyac tlajtule, cache yejuatzi amo tli nöhuatiloöya niontle. 
<span class="verse" id="LK23_10">10&#160;</span>Hua ompa ijcataya inu jefes de teopexcötzetzi ca tiehua tlamachtiöneme de teotlajtule tietieyelfejtaya ica meyac nelchibelestle. 
<span class="verse" id="LK23_11">11&#160;</span>Hua Herodes ca tiehua isoltörojua möbeltiöya ca yejuatzi hua moburlörojque tieca. Tietlaquentejque ca tzotzomajtle lalebes cuöcualtzi quiename tli möquea reyes. Entunses Herodes ocsajpa otietitla ica Pilöto. 
<span class="verse" id="LK23_12">12&#160;</span>Hua omochijque amigos Pilöto hua Herodes ipa inu niecaju tunale. Pos antes amo cuale mobicaya. </div>
<div class='s'>Pilöto tietiemacac Jesús ma tiecoruspelucö </div>
<div class='p'>
<span class="verse" id="LK23_13">13&#160;</span>Yecuöquenu Pilöto oquensentlöle inu jefes de teopexcötzetzi hua tlötlayecönque hua noche inu giente. 
<span class="verse" id="LK23_14">14&#160;</span>Oquemelfe: </div>
<div class='p'>―Nenniechtieijtetico ini nönca por tlöcatl que ixniempolojteneme puieblo. Xequejtacö que naja ye onequestloco nemixtla nemejua, hua amo necniexte niontle tlajtlacule ipa ini nönca tlöcatl de inu sösantle de tli nemejua ica nenquetieyelfea. 
<span class="verse" id="LK23_15">15&#160;</span>Hua nimpor Herodes; pos yaja oquetitla necö ocsajpa. Hua xequejtacö que amo quechijteca niontle canajyetla sösantle para ma meque. 
<span class="verse" id="LK23_16-17">16-17&#160;</span>Ejqueu nejcastecörus hua nejcajcöhuas. </div>
<div class='p'>
<span class="verse" id="LK23_18">18&#160;</span>Cache innochtie giente tzajtzajtzeque juntos, oquejtojque: </div>
<div class='p'>―¡Ma meque ini nönca! </div>
<div class='m'>hua: </div>
<div class='p'>―¡Xetiechmocajcöbelele inu Barrabás! </div>
<div class='p'>
<span class="verse" id="LK23_19">19&#160;</span>Yaja Barrabás oyeya sente prieso tli oquetzajtzajque ipan cörsel ipampa omajcoc cuntra cubierno ipa inu nieca ciudad, hua oyeya tlamectiöne. 
<span class="verse" id="LK23_20">20&#160;</span>Hua ocsajpa oquennunutz Pilöto, pos quenequeya tiecajcöhuas Jesús. 
<span class="verse" id="LK23_21">21&#160;</span>Cache yejua otzajtzajtzeque, oquejtojque: </div>
<div class='p'>―¡Xomocoruspelfe, xomocoruspelfe! </div>
<div class='p'>
<span class="verse" id="LK23_22">22&#160;</span>Hua yaja oquemelfe ocsajpa ca yexpa: </div>
<div class='p'>―¿Tlica? ¿Tli mal oquechi ini nönca? Niontle fölta tli quemeresieroa mequelestle amo necniexte ica yaja. Por inu sa nejcastecörus noso, hua nejcajcöhuas. </div>
<div class='p'>
<span class="verse" id="LK23_23">23&#160;</span>Pero yejua cache quenelchibeliöya tzajtzajtzeya, hua tlajtlaniöya ma tiecoruspelo. Hua intzajtzajtzeles quexexicojque. 
<span class="verse" id="LK23_24">24&#160;</span>Pilöto oquejuscöro que ma mochihua tli yejua quetlajtlanque. 
<span class="verse" id="LK23_25">25&#160;</span>Hua oquencajcöbele inu nieca tli oquetzajtzajque ipampa omajcoc cuntra cubierno hua porque oyeya tlamectiöne. Pos yejua ejqueu oquetlajtlanque. Pero Jesús otietiemöcte para ma tiechibelicö lo que tli quenejnequeya. </div>
<div class='s'>Jesús omecoac pan corujtzi </div>
<div class='p'>
<span class="verse" id="LK23_26">26&#160;</span>Hua otiebicaque ca queyöhuac. Ocaseque sente tlöcatl itucö Semu, de inu nación de Cirene, öque huölöya de ipa caltientle. Oquetlölejque ipa yaja inu corujtzi para ma quebica tiecuetlapa Jesús. 
<span class="verse" id="LK23_27">27&#160;</span>Hua tietocaya lalebes meyac giente de puieblo, hua meyactie sohuame. Tiechuqueliöya ca meyac chuquelestle. 
<span class="verse" id="LK23_28">28&#160;</span>Cache Jesús necuepaluc inca yejua, hua oquemelfejque: </div>
<div class='p'>―Sohuame de Jerusalén, amo xeniechchuquelicö naja, cache xechucacö por sie nemejua, hua por nemopejpelhua. 
<span class="verse" id="LK23_29">29&#160;</span>Pues xequejtacö que huölösque tunalte que nenquejtusque: “Cuale imicnupel tli machurajte, hua tli ayec oquentlöcatelejque pelantzetzi, hua ayec quenchichetejque inpelhua”. 
<span class="verse" id="LK23_30">30&#160;</span>Yecuöquenu giente quemelfisque tepieme: “Topa xebetzecö”, hua quemelfisque muntes: “Xetiechtlapachucö”. 
<span class="verse" id="LK23_31">31&#160;</span>Pues tlö giente quechihua sösantle ejqueyi petzotec ca naja, pues cache petzotec sösantle quechihuasque ca nemejua. Tlö quexutlaltea sente cuabetl tli xoxoctec, cache ca meyac arrasu quenxutlaltisque cuajme tli ye huöjque. </div>
<div class='p'>
<span class="verse" id="LK23_32">32&#160;</span>Hua quenbicaya tieca yejuatzi oc unte tlöca ichtejque, para quenmejmectisque. 
<span class="verse" id="LK23_33">33&#160;</span>Hua cuöc oaseco ipa sente locör itucö Mejcötzontecomatl, ompa tiecoruspelojque, ca tiehua inu ichtejque, sente ca tiemöyecmö, hua ocsente ca tiemöarrabis. 
<span class="verse" id="LK23_34">34&#160;</span> <a href='#FN8' epub:type='noteref' class='noteref'>*</a>[Hua Jesús oquejtojque: </div>
<div class='p'>―NoTajtzi, xequenmoperdonörfe, pues amo quemate tli quechijtecate.] </div>
<div class='p'>Hua quexiexelojque tietlaquie, hua queriförojque. 
<span class="verse" id="LK23_35">35&#160;</span>Hua meyac giente otlachixtaya. Nuyejque inu tlötlajtoönejme opajpöqueya tieca. Oquejtojque: </div>
<div class='p'>―Ocseque oquenmöquexte; ma momöquexte sie yaja, tlö yaja ini nönca tieCristo de Deus, öque yejuatzi quixpejpenque. </div>
<div class='p'>
<span class="verse" id="LK23_36">36&#160;</span>Nuyejque moburlöroöya de yejuatzi inu soltörojte. Tietlac mopachojque tieitejque penögre. 
<span class="verse" id="LK23_37">37&#160;</span>Quejtoöya: </div>
<div class='p'>―Tlö quejtus taja tecaca terey de joriojte, xomomöquexte sie taja. </div>
<div class='p'>
<span class="verse" id="LK23_38">38&#160;</span>Hua oyeya icpac tiecorujtzi sente tucöyutl tlajcuelule ejqueyi: YAJA INI NÖNCA ICACA REY DE JORIOJTE. </div>
<div class='p'>
<span class="verse" id="LK23_39">39&#160;</span>Hua sente de inu ichtejque tli tömpelcataya tietlabejbicaltiöya. Quejtoöya: </div>
<div class='p'>―¿Amo taja tecaca teCristo? Xomomöquexte noso sie taja ca tiehua tejua. </div>
<div class='p'>
<span class="verse" id="LK23_40">40&#160;</span>Hua onöhuat inu ocsente, hua ocajajuac. Oquelfe: </div>
<div class='p'>―¿Nimpor amo tetiemabelea Deus, mös nuyejque taja metzcuntenörojque? 
<span class="verse" id="LK23_41">41&#160;</span>Hua tejua, melöhuac conbenierebe ma topa mochihua ini nönca, pues sa tecselejtecate totlaxtlöbil tli tecmeresieroa por tli otecchijque. Cache ini nöiloac amo tli oquechijque tli amo cuale. </div>
<div class='p'>
<span class="verse" id="LK23_42">42&#160;</span>Hua otieyelfe: </div>
<div class='p'>―Jesús, xeniechmolnömequite cuöc tehualmobicas tomotlamandörfiqui. </div>
<div class='p'>
<span class="verse" id="LK23_43">43&#160;</span>Yejuatzi oquelfejque: </div>
<div class='p'>―Melöhuac tli temetzelfea, que öxö teyes ca naja ipan Paraíso. </div>
<div class='p'>
<span class="verse" id="LK23_44">44&#160;</span>Hua ye oyeya quieme ye pan tlajca. Omochi tlajtlayohuaquelestle ipa noche inu tlöle hasta ipa yeye ura, 
<span class="verse" id="LK23_45">45&#160;</span>pues opole tunale. Hua inu cortina de ipa teopantle otzomu ca tlatlajco. 
<span class="verse" id="LK23_46">46&#160;</span>Yecuöquenu Jesús otzajtzihuac ca checöhuac tlajtule, oquejtojque: </div>
<div class='p'>―NoTajtzi, temetzmotiemöctelea noyulo. </div>
<div class='p'>Hua cuöc oquejtojque ini nönca, omecoac. 
<span class="verse" id="LK23_47">47&#160;</span>Cuöc inu capetö oquejtac tli omochi, otiechamöhuaya Deus, hua oquejto: </div>
<div class='p'>―Melöhuac ini nönca oyeya yectec tlöcatl. </div>
<div class='p'>
<span class="verse" id="LK23_48">48&#160;</span>Hua noche inu giente tli onhuölajque oquejtaco ini nönca sösantle, cuöc oquejtaque tli omochi, omocuejque ica yulcocolestle. Momacataya ipa inpiecho. 
<span class="verse" id="LK23_49">49&#160;</span>Cache noche tli tieixomateya, hua inu sohuame tli otietocaque desde inu estado de Galilea, oyejyeya bejca oquejetztaya noche ini nönca sösantle. </div>
<div class='s'>Tietlöltucaque Jesús ijtec sente mejcöustutl </div>
<div class='p'>
<span class="verse" id="LK23_50">50&#160;</span>Hua oyeya sente tlöcatl itucö Josie. Yaja oyeya miembro de inu grupo de tlötlajtoönejme de joriojte que itucö Sinedrio. Yaja oyeya cualtientlöcatl hua yectec. 
<span class="verse" id="LK23_51">51&#160;</span>Amo oyeya de acuierdo ca lo que tli quejtojque hua quechijque icompanierojua. Yaja oyeya de Arimatea, sente puieblo de joriojte, hua lalebes quenequeya ma tlamandörucö Deus. 
<span class="verse" id="LK23_52">52&#160;</span>Hua yaja omopacho itlac Pilöto quetlajtlaneto tiecuierpo Jesús. 
<span class="verse" id="LK23_53">53&#160;</span>Hua oquetemobe. Oquequemelo ica sente telmajtle de lino, hua oquetlölito ijtec sente mejcöustutl tli tlapojtaya ipa sente tepetlatl. Ayemo öque quetlöliöya ompa. 
<span class="verse" id="LK23_54">54&#160;</span>Hua ye oyeya tunale de que öque mopreparörus, pues mustlateca iyes söbron tunale cuöc joriojte mosiebea. 
<span class="verse" id="LK23_55">55&#160;</span>Hua inu sohuame tli ca yejuatzi ohuölajque desde pa estado de Galilea, oquetocaque Josie nuyejque, hua oquejtaque mejcöustutl, hua quiene oquetlölejque tiecuierpo Jesús. 
<span class="verse" id="LK23_56">56&#160;</span>Hua omocuejque. Oquechejchijque especias hua pajtle tli ijnecueste. Hua mosiebejque ipan söbro san quiene ca momandöroöya.  </div>
<div class='psalmlabel' id='LK24_0'> 24</div>
<div class='s'>Jesús oyulebihuac </div>
<div class='p'>
<span class="verse" id="LK24_1">1&#160;</span>Ipa inun primiero tunale de semöna, cualcö, antes quisas tunale, ohuölajque inu sohuame cöne mejcöustutl. Quehualecaya inu pajtle ijnecueste tli yejua ye oquechejchijque. 
<span class="verse" id="LK24_2">2&#160;</span>Hua oqueniextejque inu tietetu ye tlacaltechule oyeya de ipa pobielta de mejcöustutl. 
<span class="verse" id="LK24_3">3&#160;</span>Hua ocalajque, pero amo oqueniextejque tiecuierpo de Tlöcatzintle Jesús. 
<span class="verse" id="LK24_4">4&#160;</span>Hua omochi que cuöc yejua amo quemateya tli quepensörusque de ini nönca, sie trepiente omoquetzque intlac yejua unte tlöca ca intlaquie tzotzotlaca. 
<span class="verse" id="LK24_5">5&#160;</span>Hua yejua sohuame omomajtejque, hua omopiechojque. Hua tlöca oquemelfejque sohuame: </div>
<div class='p'>―¿Tlica nentietiemoa intzölö mimejque öque nemoa? 
<span class="verse" id="LK24_6">6&#160;</span>Amo oncö iloac necö, cache ye oyulebihuac. Xequelnömequecö de tli onemiechnunutzque cuöc oc iloaya ipan Galilea. 
<span class="verse" id="LK24_7">7&#160;</span>Pues oquejtojque que yejuatzi öque nechihualuc tlöcatl tieconbenieroöya ma tietiemöcticö inmöpa tlöca tlajtlaculteque, hua ma tiecoruspelucö, hua ma yulebihua ipa yeye tunale. </div>
<div class='p'>
<span class="verse" id="LK24_8">8&#160;</span>Yecuöquenu yejua oquelnömejque de tietlajtul. 
<span class="verse" id="LK24_9">9&#160;</span>Hua omocuejque desde ipa mejcöustutl. Oquemelfejque de noche ini nönca sösantle ca inu majtlactle huansie tiemachtejcöhua, ca tiehua ocseque. 
<span class="verse" id="LK24_10">10&#160;</span>Hua oyejyeya María Magdalena hua Juana, ca tiehua María inöntzi Jacobo. Hua tli ocseque tli oyejyeya ca yejua oquejtojque ini nönca inca tlateotitlanme. 
<span class="verse" id="LK24_11">11&#160;</span>Cache yejua quepensöroöya quieme cana lucojyutl inu tlajtule de yejua, hua amo oquenneltocaque. 
<span class="verse" id="LK24_12">12&#160;</span>Cache omajcoctequis Piero, hua omomerö hasta ipa mejcöustutl. Hua omocototztlöle para otlachix ca tlaijtec. Oquejtac sa yaja tzotzomajme ompa oyeya. Hua uya pa ichö. Pos quetietzöbejtaya tli omochi. </div>
<div class='s'>Jesús neniextiluc ca ume tli oyöya pa puieblo de Emaús </div>
<div class='p'>
<span class="verse" id="LK24_13">13&#160;</span>Hua omochi ipa inun tunale que unte de yejua oyöya ipa sente puieblo que itucö Emaús, tli oyeya quiename once kilómetros de inu ciudad de Jerusalén. 
<span class="verse" id="LK24_14">14&#160;</span>Otlajtlajtojtöya de noche ini sösantle tli omochi. 
<span class="verse" id="LK24_15">15&#160;</span>Hua omochi que cuöc yejua otlajtlajtojtöya hua omonunutztöya, sie yejuatzi Jesús onepachuluc hua nejnemoöya ca yejua. 
<span class="verse" id="LK24_16">16&#160;</span>Pero yejua amo tieixomatque, pos Deus amo quencöjque ma tieixomatecö. 
<span class="verse" id="LK24_17">17&#160;</span>Hua oquemelfejque: </div>
<div class='p'>―¿Tli sösantle nemonunutztecate nemejua mientras nennejnentebitze? </div>
<div class='p'>Hua yejua sa ijcataya, niese motequepachoöya. 
<span class="verse" id="LK24_18">18&#160;</span>Onöhuat sente, öque itucö oyeya Cleofas. Otieyelfe: </div>
<div class='p'>―Pos noche giente quemate tli omochi ipa nöncate tunalte, mös cate estranjieros. ¿Taja amo tecmate? </div>
<div class='p'>
<span class="verse" id="LK24_19">19&#160;</span>Yejuatzi oquemelfejque: </div>
<div class='p'>―¿Tli sösantle? </div>
<div class='p'>Hua yejua otieyelfejque: </div>
<div class='p'>―Pos de Jesús de puieblo de Nazaret. Pos yejuatzi iloaya sente tlayulepante. Ca checöhualestle tlajtuloöya hua quechihualoöya sösantle bejbeye tieixpa Deus hua imixpa noche giente. 
<span class="verse" id="LK24_20">20&#160;</span>Hua inu jefes de toteopexcötzetzihua ca tiehua totlötlajtoönejua otietiemöctejque para tiecuntenörojque ma mecoa. Hua tiecoruspelojque. 
<span class="verse" id="LK24_21">21&#160;</span>Cache tejua teccheaya que yejuatzi iloaya öque quenmöquextilusquea giente de Israel. Hua amo sa inu, pos öxö ye ica yeye tunale que ini nönca omochi. 
<span class="verse" id="LK24_22">22&#160;</span>Mös öxö seque sohuame de tejua otiechmajcömectejque. Pos yejua antes tlanieses uyajque cöne mejcöustutl, 
<span class="verse" id="LK24_23">23&#160;</span>hua amo oqueniextejque tiecuierpo. Entunses ohuölajque hua oquejtojque nele oquejtaque öngeles, tli oquejtojque nele nemoa. 
<span class="verse" id="LK24_24">24&#160;</span>Hua uyajque seque de tejua ipa mejcöustutl, hua oqueniextejque quieme sohuame oquejtojque. Cache yejuatzi amo tieijtaque. </div>
<div class='p'>
<span class="verse" id="LK24_25">25&#160;</span>Yecuöquenu yejuatzi oquemelfejque: </div>
<div class='p'>―¡Nentuntojte, hua nenyultepitzteque para que amo nemoneltoca de noche tli oquejtojque inu tlayulepantejque tli oquepojque tietlajtultzi Deus! 
<span class="verse" id="LK24_26">26&#160;</span>Pos conbenierebeya ma Cristo öque Deus quixpejpenque ma ipa mochihua ini nönca sösantle, hua ma calaque ipa tlaniextelestle. </div>
<div class='p'>
<span class="verse" id="LK24_27">27&#160;</span>Hua oquepiehualtejque desde tli oquejcuelo Moisés, hua de noche tli oquejcuelojque inu tlayulepantejque, hua quenpanquexteliloöya de noche tli tlajcuelulpanca inu sösantle tli tlajtoöya de yejuatzi. </div>
<div class='p'>
<span class="verse" id="LK24_28">28&#160;</span>Oajaxihuato ipa inu puieblo cöne yejua oyöya. Yejuatzi oquechijque quieme tlö quesequirusque biloas. 
<span class="verse" id="LK24_29">29&#160;</span>Cache yejua tiequetzque hua otieyelfejque: </div>
<div class='p'>―Xomocöhua ca tejua, ipampa ye yohuac, hua ye tlanteca tunale. </div>
<div class='p'>Entunses ocalacoac para necöhualus ca yejua. 
<span class="verse" id="LK24_30">30&#160;</span>Hua omochi que cuöc onetlöliluc ca yejua para tlajtlacualus, ocönque pöntzi. Oqueteochijque, hua oquecocototzque, hua oquenmacaque. 
<span class="verse" id="LK24_31">31&#160;</span>Yecuöquenu quiename omotlapo imixtelolo de yejua, pos ye otieixomatque. Cache yejuatzi opolebihuac de imixtla de yejua. 
<span class="verse" id="LK24_32">32&#160;</span>Hua molfiöya: </div>
<div class='p'>―¿Tequelnömeque quiene tojtecopa pöqueya toyulo mientras tiechnunutzaloöya ipa ojtle, cuöc tiechesplicörfiloöya inu teotlajtule? </div>
<div class='p'>
<span class="verse" id="LK24_33">33&#160;</span>Hua omiejque ipa inu ura, hua omocuejque ica ciudad de Jerusalén. Ompa oquenniextejque inu majtlactle huansie tiemachtejcöhua. Pos ye omosentlölejque, hua ocseque nuyejque oyejyeya ca yejua. 
<span class="verse" id="LK24_34">34&#160;</span>Yejua quejtoöya: </div>
<div class='p'>―Ica melöhuac que ye oyulebihuac Tlöcatzintle. Pos ye oneniextiluc ica Semu. </div>
<div class='p'>
<span class="verse" id="LK24_35">35&#160;</span>Yecuöquenu inu unteme quepoaya de tli impa omochi pa ojtle, hua quiene tieixomatque cuöc oquecocototzque pöntzi. </div>
<div class='s'>Jesús oneniextiluc ca tiemachtejcöhua </div>
<div class='p'>
<span class="verse" id="LK24_36">36&#160;</span>Hua mientras yejua quepoaya ini nönca sösantle, yejuatzi mismo onequetzaluc tlanepantla de yejua, hua oquemelfejque: </div>
<div class='p'>―Xomoyulsiebicö nemejua. </div>
<div class='p'>
<span class="verse" id="LK24_37">37&#160;</span>Pero yejua omomajtejque hua majmajcötlachixque. Oquepensörojque que beles quejtaya itunal mejque. 
<span class="verse" id="LK24_38">38&#160;</span>Yejuatzi oquemelfejque: </div>
<div class='p'>―¿Tlica nemomajtea? ¿Tlica ejqueu nenquepensöroa ipa nemoyulo? 
<span class="verse" id="LK24_39">39&#160;</span>Xequejtacö nomöhua hua nocxehua, que sie naja necaca. Xeniechmötocacö, hua xequejtacö, que sente espíritu noso itunal mejque amo quepea nacatl hua memetetl, quieme nenquejta que naja necpea. </div>
<div class='p'>
<span class="verse" id="LK24_40">40&#160;</span>Hua cuöc oquejtojque ini nönca, oquemejtetejque tiemöhua hua tieicxehua. 
<span class="verse" id="LK24_41">41&#160;</span>Hua yejua cöso ayemo moneltocaya, por quemachelejque tönto meyac pajpöquelestle. Pos quetietzöbejtaque. Yejuatzi oquemelfejque: </div>
<div class='p'>―¿Nenquepea canajyetla tli mocuös? </div>
<div class='p'>
<span class="verse" id="LK24_42">42&#160;</span>Yecuöquenu yejua otiemacaque sie peröso meche tli ye obecsec. 
<span class="verse" id="LK24_43">43&#160;</span>Hua yejuatzi ocönque hua ocualuc imixtla yejua. </div>
<div class='p'>
<span class="verse" id="LK24_44">44&#160;</span>Hua yejuatzi oquemelfejque: </div>
<div class='p'>―Yaja ini nönca tlajtule onemiechelfe cuöc oc neyeya ca nemejua, que quepeaya que mochihuas noche sösantle tli tlajcuelulpancate de naja ipa inu ley de Moisés, hua ipa inu ömame tli oquejcuelojque tlayulepantejque, hua ipa inu ömatl de Salmos. </div>
<div class='p'>
<span class="verse" id="LK24_45">45&#160;</span>Yecuöquenu oquentlapolfejque inasojcömateles para ma casojcömatecö lo que tli tlajcuelulpanca. 
<span class="verse" id="LK24_46">46&#160;</span>Oquemelfejque: </div>
<div class='p'>―Ejqueu tlajcuelulpanca, que inu Cristo öque Deus quixpejpenque quepeaya que quesufrirus tiecoco, hua que yulebes de intzölö mimejque ipa yeye tunale. 
<span class="verse" id="LK24_47">47&#160;</span>Nuyejque quepea que monunutzas tietlajtul ca giente de noche naciones de tlöltecpactle, que ma moyulcuepacö para motlapojpolfis intlajtlacul. Ma piehua monunutzas desde Jerusalén. 
<span class="verse" id="LK24_48">48&#160;</span>Hua nemejua nencate nentestigos de ini nönca sösantle. 
<span class="verse" id="LK24_49">49&#160;</span>Xequejtacö que naja necualtitlanes nemopa lo que tli oqueprometierojque noTajtzi. Xomocöhuacö necö noso, ipa ini nönca ciudad hasta senamo nemopa huölös inu checöhualestle tli yebitz de tlacpac. </div>
<div class='s'>Otlejcoac Jesús elfecac </div>
<div class='p'>
<span class="verse" id="LK24_50">50&#160;</span>Hua oquenquextejque ca queyöhuac de inu ciudad hasta que oyejyeya itlac puieblo de Betania. Entunses oquemajcoque tiemöhua hua oquenteochijque. 
<span class="verse" id="LK24_51">51&#160;</span>Hua omochi que mientras oquenteochihualoöya, obiloac de yejua, hua otlejcoac ca elfecac. 
<span class="verse" id="LK24_52">52&#160;</span>Hua yejua tiemabesutiöya. Sötiepa omocuejque ica Jerusalén ca meyac pöquelestle. 
<span class="verse" id="LK24_53">53&#160;</span>Seme mocöhuaya ipan teopantle, hua tieteochihuaya Deus.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#LK10_1"><span class="notemark">*</span> 10:1</a>
 <span class="ft">Seque manuscritos quejejtoa: “setenta”. </span></p></aside>
<aside epub:type='footnote' id="FN2"><p class="f"><a class="notebackref" href="#LK17_21"><span class="notemark">*</span> 17:21</a>
 <span class="ft">Cuale nuyejque motradusirus: “nemojtecopa nemejua”. </span></p></aside>
<aside epub:type='footnote' id="FN3"><p class="f"><a class="notebackref" href="#LK21_32"><span class="notemark">*</span> 21:32</a>
 <span class="ft">Cuale nuyejque motradusirus: “entunses nemesque”. </span></p></aside>
<aside epub:type='footnote' id="FN4"><p class="f"><a class="notebackref" href="#LK22_19"><span class="notemark">*</span> 22:19</a>
 <span class="ft">Cuale nuyejque motradusirus: “querepresentöroa”. </span></p></aside>
<aside epub:type='footnote' id="FN5"><p class="f"><a class="notebackref" href="#LK22_19"><span class="notemark">**</span> 22:19</a>
 <span class="ft">De mölas inu tlajtulme tli cate intzölö corchetas [] amo oyejyeya ipa ömatl de San Lucas cuöc primiero omojcuelo. </span></p></aside>
<aside epub:type='footnote' id="FN6"><p class="f"><a class="notebackref" href="#LK22_38"><span class="notemark">*</span> 22:38</a>
 <span class="ft">Cuale nuyejque motradusirus: “Ma ayecmo tetlajtlajtucö de ini”. </span></p></aside>
<aside epub:type='footnote' id="FN7"><p class="f"><a class="notebackref" href="#LK22_43"><span class="notemark">*</span> 22:43</a>
 <span class="ft">De mölas inu tlajtulme tli cate intzölö corchetas [] amo oyejyeya ipa ömatl de San Lucas cuöc primiero omojcuelo. </span></p></aside>
<aside epub:type='footnote' id="FN8"><p class="f"><a class="notebackref" href="#LK23_34"><span class="notemark">*</span> 23:34</a>
 <span class="ft">De mölas inu tlajtulme tli cate intzölö corchetas [] amo oyejyeya ipa ömatl de San Lucas cuöc primiero omojcuelo. </span></p></aside>

<hr />
</div>
</div></body></html>
