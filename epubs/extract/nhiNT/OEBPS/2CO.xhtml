<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhi" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In Yancuic Tlahtolsintilil 2 CORINTIOS 1</title>
</head>
<body dir='ltr'>
<ul class='tnav'>
<li><a href='index.xhtml'>2 CORINTIOS</a></li>
</ul><ul class='tnav'><li><a href='2CO.xhtml#C21_0'>1</a></li>
<li><a href='2CO.xhtml#C22_0'>2</a></li>
<li><a href='2CO.xhtml#C23_0'>3</a></li>
<li><a href='2CO.xhtml#C24_0'>4</a></li>
<li><a href='2CO.xhtml#C25_0'>5</a></li>
<li><a href='2CO.xhtml#C26_0'>6</a></li>
<li><a href='2CO.xhtml#C27_0'>7</a></li>
<li><a href='2CO.xhtml#C28_0'>8</a></li>
<li><a href='2CO.xhtml#C29_0'>9</a></li>
<li><a href='2CO.xhtml#C210_0'>10</a></li>
</ul><ul class='tnav'>
<li><a href='2CO.xhtml#C211_0'>11</a></li>
<li><a href='2CO.xhtml#C212_0'>12</a></li>
<li><a href='2CO.xhtml#C213_0'>13</a></li>
</ul>

<div class='main' id='C20_0'>

<div class='mt2'>Niopa amatlahcuilol in teotlatitlantli Pablo tlen oquimihcuiluilih in tlaniltocanih </div>
<div class='mt'>Corintios  </div>
<div class='psalmlabel' id='C21_0'> 1</div>
<div class='s'>Pablo quintlahpaloua in tlaniltocanih de Corinto </div>
<div class='p'>

<span class="verse" id="C21_1">1&#160;</span>Neh Pablo, itlatitlancau Cristo Jesús ica nitlaniquilitzin Dios. Neh iuan in tocniu tlaniltocani Timoteo itnamechontlahcuiluiliah namehuantzitzin, tlaniltocanih iaxcauan Dios tlen namonchanchiuah Corinto, uan nochtin niaxcatzitzin Dios tlen namonchanchiuah itich nochi in tlalmeh tlen pouih Acaya. </div>
<div class='m'>
<span class="verse" id="C21_2">2&#160;</span>In toTahtzin Dios uan in toTecotzin Jesucristo manamechonpialican tetlasohitalistli, uan ninseuilitzin mai namouantzin. </div>
<div class='s'>Nitlapanolis in Pablo </div>
<div class='p'>
<span class="verse" id="C21_3">3&#160;</span>Mattlacachiuacan Dios, niTahtzin in toTecotzin Jesucristo. Yehuatzin topapan teicnoitani uan Dios tlen nochipa toteyolseuihcatzin. </div>
<div class='m'>
<span class="verse" id="C21_4">4&#160;</span>Yehuatzin techonyolseuia itich nochi in totlapanolis, para ohcon ica in yolseuilis tlen techmactia Yehuatzin, tehuan noiuqui ica matuilican matquinyolseuican naquin tlapanouah. </div>
<div class='m'>
<span class="verse" id="C21_5">5&#160;</span>Porque ohcon quen itich mic tlahyouilis itpanouah quemeh tlen Cristo ocpanoc, sannoiuqui ohcon ica Yehuatzin Cristo tentoc mic toyolseuilis. </div>
<div class='m'>
<span class="verse" id="C21_6">6&#160;</span>Ica non, tla tehuan ittlapanouah, ittlapanouah para ohcon namehuantzitzin ixconpiacan yolseuilistli uan temaquixtilistli. Uan tla Dios techyolseuia, techyolseuia para ohcon namehuantzitzin ixconpiacan yolseuilistli [uan temaquixtilistli], uan sannoiuqui ohcon xonuilican xontlaxicocan itich in tlahyouilis tlen tehuan noiuqui itpanouah. </div>
<div class='m'>
<span class="verse" id="C21_7">7&#160;</span>Yec itmoyolchicauah que ohcon quen namontlahyouiah touan, ohcon sannoiuqui touan nanconsilisqueh yolseuilis. </div>
<div class='p'>
<span class="verse" id="C21_8">8&#160;</span>Nocniuantzitzin, itniquih ixconmatican quen simi ottlapanoqueh itich in tlalmeh Asia. Tlamilauca tlailiuis temohtih quen ouitzico topan necah tlapanolis, hasta yec yotyoluihcah itpohpoliuisqueh ompa. </div>
<div class='m'>
<span class="verse" id="C21_9">9&#160;</span>Otmomachilayah quemeh naquin ya quinchialtihtoqueh in miquilistli, pero non ohcon opanoc otechnextilih amo matmoyolchicauacan yehyeh totich, tlamo yeh inauactzinco Dios naquin quinyancuicayolitia in miquemeh. </div>
<div class='m'>
<span class="verse" id="C21_10">10&#160;</span>Uan Yehuatzin Dios otechonpaleuih itich necah ueyitemohtih tlapanolis tlen otechtlalih itenco in miquilis, uan oc techonpaleuihtoc. Uan itmoyolchicauah oc ohcon techonpaleuihtos. </div>
<div class='m'>
<span class="verse" id="C21_11">11&#160;</span>Ohcon isqui tla namehuantzitzin nantechonmatlanih nancontlatlautiah Dios topampa. Uan tla miqueh icmotlatlautiliah Dios topampa, noiuqui ohcon miqueh isqueh naquin icmotlasohcamatilisqueh Yehuatzin ica tehuan, ipampa in tlateochiualis tlen itsilisqueh ica namotlatlautilis. </div>
<div class='s'>Tleca Pablo amo oyah Corinto </div>
<div class='p'>
<span class="verse" id="C21_12">12&#160;</span>Cah itlah tlen ica itpaquih, uan yeh yeh nin: In toyolihtic techmatiltia tehuan nochipa otnininqueh ica in yolchipaualis uan ica in tlen milauac tlen ualeua inauac Dios; amo otechyacan in totlalticpactlaixmatilis, tlamo yeh nitetlasohitalitzin Dios tlen tiquiti totich. Ohcon otnininqueh iuan in tocniuan itich nin tlalticpac, uan ocachi namonauac. </div>
<div class='m'>
<span class="verse" id="C21_13">13&#160;</span>Ica non, tlamilauca, itich in toamatlahcuiloluan amo cah itlah tlen tlatiutoc, tlamo yeh itniquih itnamechoniluisqueh sayeh tlen nanconamapouah uan tlen nanconahsicamatih. Uan inchia ixcontlamiyequitacan, </div>
<div class='m'>
<span class="verse" id="C21_14">14&#160;</span>ohcon quemeh axan ya peua nanconitztiueh, nic ica tehuan nanconpiah tlen ica namonmosinisqueh, ohcon quemeh tehuan itpiasqueh tlenoh ica itmosinisqueh ica namehuantzitzin ihcuac ualmouicas in toTecotzin Jesús. </div>
<div class='p'>
<span class="verse" id="C21_15">15&#160;</span>Ica non yolchicaualis que yonanconahsicamatqueh non, onniquia achtoh innamechonitztiquisas uan ohcon ixconsilican opa tlateochiualistli. </div>
<div class='m'>
<span class="verse" id="C21_16">16&#160;</span>Pues ihcuac onyasquia Macedonia onnamechonitztiquisasquia, uan ocsipa onnamechoualitztiquisasquia ihcuac onualmocuipasquia de ompa. Uan satepan namehuantzitzin ouilisquia nannechonmatlanisqueh manahsi Judea. </div>
<div class='m'>
<span class="verse" id="C21_17">17&#160;</span>Tla onyoluih ohcon inchiuas, ¿quenat sa ica ihsiucayotl onyoluihtiuitz, queh oisquia amo onyecyoluih?, noso ¿max ontlayoluih quemeh ocsiqui tlalticpactlacameh tlen sipa ictouah “quemah” uan sipa ictouah “amo”? </div>
<div class='m'>
<span class="verse" id="C21_18">18&#160;</span>Tlamilauca, ohcon quen Dios amo motlahtolcuicuipa, ohcon tehuan ihcuac itlah itnamechoniluiah amo ittouah sipa “quemah” uan sipa “amo”. </div>
<div class='m'>
<span class="verse" id="C21_19">19&#160;</span>Pues Jesucristo, niConetzin Dios de naquin Silvano, Timoteo uan neh yotnamechonnonotzqueh, amo oquihtoh sipa “quemah” uan sipa “amo”, tla yeh itich Yehuatzin nochipa itcahsih sanse itlahtol. </div>
<div class='m'>
<span class="verse" id="C21_20">20&#160;</span>Uan tlamilauca, tlen Dios omoyectencau techonmactis, itich Cristo mochiua quemah. Uan ica non, ica tlen Cristo ocmochiuilih ittouah “Amén”, uan ohcon ituehcapantlaliah Dios. </div>
<div class='m'>
<span class="verse" id="C21_21">21&#160;</span>Uan ixconmatican, yeh yen Dios naquin techchicautiu itich in totlaniltoquilis inauactzinco Cristo, mayeh tehuan uan mayeh namehuantzitzin, uan yeh yen Dios naquin otechonpihpin. </div>
<div class='m'>
<span class="verse" id="C21_22">22&#160;</span>Uan otechonnescayotih tiyohcatzitzin ica in Espíritu Santo tlen octlalih itich in toyolo, tlen ica moyectencaua Dios satepan ocsiqui tlateochiualis techonmactis. </div>
<div class='p'>
<span class="verse" id="C21_23">23&#160;</span>Dios yec icmomachitia, uan tla amo milauac manechontlatzacuilti, tla neh amo inyahtoc Corinto yeh nic innamechontlaocolita, nic amo inniqui innamechoncohcocotiu. </div>
<div class='m'>
<span class="verse" id="C21_24">24&#160;</span>Amo ictosniqui tehuan itniquih ittlatiquitisqueh itich namotlaniltoquilis, pues itich in tlaniltoquilis ya yec namonihcatoqueh, tla yeh itniquih itnamechonmatlanisqueh ixconpiacan ocachi paquilis.  </div>
<div class='psalmlabel' id='C22_0'> 2</div>
<div class='p'>
<span class="verse" id="C22_1">1&#160;</span>Ica non onquihtoh amo nias innamechonitatiu tla san innamechoncohcocotiu. </div>
<div class='m'>
<span class="verse" id="C22_2">2&#160;</span>Porque tla san innamechoncohcocotiu, satepan ¿aquih isqui naquin iuan inpaquis? ¡Acmaquin, pues naquin neh iuan onpaquisquia yoncohcocoh! </div>
<div class='m'>
<span class="verse" id="C22_3">3&#160;</span>Ica non ohcon yonnamechontlahcuiluilih, ohcon ihcuac nias innamechontatiu, namehuantzitzin naquin moniqui nannechmactisqueh paquilis amo yeh nannechontlaocolmacah. Pues yec inmati tla neh inpaqui, namehuantzitzin noiuqui namonpaquih. </div>
<div class='m'>
<span class="verse" id="C22_4">4&#160;</span>Tlamilauca, ihcuacon onnamechontlahcuiluilih ica mic tlaocol. Onyolnemiquia uan simi onchocaya, pero amo onnamechontlahcuiluilih nic onicnic innamechoncohcocos, tlamo yeh nic onicnic innamechonnextilis quen tlailiuis simi innamechontlasohtla. </div>
<div class='s'>Pablo ictlapohpoluia naquin otlahtlacoh </div>
<div class='p'>
<span class="verse" id="C22_5">5&#160;</span>Tla acah ica nichiualis onechtlaocolmacac, amo sayeh neh naquin onechtlaocolmacac, tlamo matquihtocan queh oisquia nochtin namehuantzitzin, uan tlamilauca amo san inahauiltlahtohtoc. </div>
<div class='m'>
<span class="verse" id="C22_6">6&#160;</span>Pero ica in tlatzacuiltil tlen yocsilih ica nochtin namehuantzitzin, neh intoua xa ya cuali. </div>
<div class='m'>
<span class="verse" id="C22_7">7&#160;</span>Axan moniqui ixcontlapohpoluican uan ixconyolchicauacan, amo yeh sansimi mosincaua itich in tlaocol. </div>
<div class='m'>
<span class="verse" id="C22_8">8&#160;</span>Ica non neh innamechontlatlautia, yancuica ixconnextilican namotetlasohtlalis. </div>
<div class='m'>
<span class="verse" id="C22_9">9&#160;</span>Tlamilauca, achtoh yonnamechontlahcuiluilih ica nin tlanonotz, nic onniquia inquitas max namontlatlacamatih itich mahsic nochi, uan yonquitac nic quemah. </div>
<div class='m'>
<span class="verse" id="C22_10">10&#160;</span>Ica non axan, naquin namehuantzitzin nancontlapohpoluisqueh, neh noiuqui intlapohpoluia. Uan tla neh yontetlapohpoluih, tla milauac omoniquia itlah intetlapohpoluis, onicchiu por namehuantzitzin iixpan Yehuatzin Cristo. </div>
<div class='m'>
<span class="verse" id="C22_11">11&#160;</span>Ohcon yontlapohpoluih para ohcon Satanás amo macpia canih motlatzitzquilis, pues yec itmatih tlenoh niamocualitlayoluil. </div>
<div class='s'>Pablo sa icchixtoc in Tito nic icniqui icmatis quenih opanoto </div>
<div class='p'>
<span class="verse" id="C22_12">12&#160;</span>Ihcuac onahsito itich in altipetl Troas ontematiltito in tlahtol tlen cualica temaquixtilistli tlen ictematiltia de Cristo, onquitac in toTecotzin onechontlatlapouilih mantematilti nitlahtoltzin. </div>
<div class='m'>
<span class="verse" id="C22_13">13&#160;</span>Masqui ohcon, noyolo amo ocahsia seuilistli, nic amo oncahsic ompa nocniu Tito. Ica non onmonauatih iuan in tocniuan tlaniltocanih tlen ompa chanchiuah uan ononeu Macedonia. </div>
<div class='s'>Dios icchiua ica Yehuatzin Cristo mattlatlanican </div>
<div class='p'>
<span class="verse" id="C22_14">14&#160;</span>Itmotlasohcamatiliah Yehuatzin Dios, pues icchiua que ica Yehuatzin Cristo nochipa mattlatlanican, uan icchiua tehuan matican queh itlah cualtzin ahuiyac tlen ica ic nouiyan motematiltia Yehuatzin. </div>
<div class='m'>
<span class="verse" id="C22_15">15&#160;</span>Porque inauactzinco Dios tehuan quemeh itlah cualtzin ahuiyac tlen oneua itich Cristo uan moxinia innauac naquin icpiah in temaquixtilis, uan sannoiuqui innauac naquin yaueh itich in poliuilis. </div>
<div class='m'>
<span class="verse" id="C22_16">16&#160;</span>Innauac naquin yaueh itich in poliuilis tehuan itmachiah quemeh miquetl palantoc uan non quinualiquilia miquilistli, pero innauac naquin icpiah in temaquixtilis tehuan se cualtzin ahuiyactli tlen cualica yolilistli. Pero ¿aquiyeh uilis ica inohmah ichicaualis icchiuas in tiquitl tlen Dios otechcauilihteu? </div>
<div class='m'>
<span class="verse" id="C22_17">17&#160;</span>Tlamilauca, siquin tlanonotzah nitlahtoltzin Dios yeh nic icniquih ica motomintisqueh, pero tehuan amo ohcon, tla yeh tehuan ittenonotzah nitlahtoltzin Dios ica nochi in toyolo, nic Dios otechontitlan, uan nic itsetitoqueh iuantzin Cristo. Yehuatzin Dios yec icmomachitia non.  </div>
<div class='psalmlabel' id='C23_0'> 3</div>
<div class='s'>Ittiquitinih itich in yancuic tlahtolsintilil </div>
<div class='p'>
<span class="verse" id="C23_1">1&#160;</span>Ihcuac ohcon ittlahtouah, amati xamo yeh ocsipa yopeu nanconyoluiah ohcon ittlahtouah sayeh nic ittemouah ixtechonyecsilican. ¿Noso max nanconyoluiah moniqui itnamechonnextilisqueh noso itnamechontlahtlanilisqueh se amatlahcuilol tlen matlahtohto yec ica tehuan quemeh siquin icchiuah? </div>
<div class='m'>
<span class="verse" id="C23_2">2&#160;</span>Pues ixconmatican, tlen pouih queh amatlahcuilol tlen tlahtoua yec ica tehuan yeh yen namehuantzitzin, uan ituicah itich in toyolo, uan nochtin camapouah uan cahsicamatih. </div>
<div class='m'>
<span class="verse" id="C23_3">3&#160;</span>Nochtin yec icmatih, namehuantzitzin yen amatlahcuilol tlen Cristo oquihcuiloh ica tehuan. Amo oquihcuiloh ica tinta, tlamo yeh ica niEspíritu Dios naquin meuiltihticah, amo oquihcuiloh itich tipatlacten, tlamo yeh itich namoyolo. </div>
<div class='p'>
<span class="verse" id="C23_4">4&#160;</span>Ohcon ica yolchicaualistli ittlahtouah nic itmoyolchicauah ica Yehuatzin Cristo inauactzinco Dios. </div>
<div class='m'>
<span class="verse" id="C23_5">5&#160;</span>Amo ittohtoqueh que tlen ituilih itchiuah, tonohmah quisa in uililis, tla yeh in touililis ualeua itich Dios. </div>
<div class='m'>
<span class="verse" id="C23_6">6&#160;</span>Yehuatzin otechmomactilih nochi uililistli para matuilican mattiquitican itich in yancuic tlahtolsintilil.<a href='#FN1' epub:type='noteref' class='noteref'>*</a> Non yancuic tlahtolsintilil amo motlachicauilia itich nitlanauatil Moisés, tlamo yeh itich in Espíritu Santo. Pues tlen ihcuiliutoc itich non tlanauatil cualica miquilistli, pero in Espíritu Santo cualica yolilistli. </div>
<div class='p'>
<span class="verse" id="C23_7">7&#160;</span>In tlen achtoh tlahtolsintilil tlen otechualiquilih miquilis uan oihcuiliutoya itich titl tlailiuis mouistic omotac quen oualah, pues ihcuacon in Israelitas hasta amo ouiliah quixitah in Moisés ipampa in mouistic tlanestli tlen omotztoya itich nixayac, masqui non yopohpoliutaya. </div>
<div class='m'>
<span class="verse" id="C23_8">8&#160;</span>Uan axan, tla non ohcon oyah, ¿queutoc amo ocachi mouistic isqui in yancuic tlahtolsintilil tlen techualiquilia in Espíritu? </div>
<div class='m'>
<span class="verse" id="C23_9">9&#160;</span>Masequihto, tla in tlahtolsintilil tlen otechualiquilih miquilistli omotac tlailiuis mouistic ihcuac oualah, ¿queutoc amo ocachi isqui tlailiuis mouistic in tlahtolsintilil tlen techualiquilia in chipaualis iixpan Dios? </div>
<div class='m'>
<span class="verse" id="C23_10">10&#160;</span>Tlamilauca, necah achtoh tlahtolsintilil tlen oyah mouistic, axan motaquiu amotlen inauac in tlen axan ocachi mouistic tlapanauihtoc. </div>
<div class='m'>
<span class="verse" id="C23_11">11&#160;</span>Pues tla non achtoh tlahtolsintilil, masqui amo ouehcauasquia, oquipix tlen mouistic, ocachi tlailiuis mouistic isqui in yancuic tlahtolsintilil tlen cah uan isqui ica in sintitl nochipa. </div>
<div class='p'>
<span class="verse" id="C23_12">12&#160;</span>Ica non tehuan ittlahtouah ica mic yolchicaualis, pues nin tlahtol simi techyolchicaua. </div>
<div class='m'>
<span class="verse" id="C23_13">13&#160;</span>Tehuan amo itchiuah quemeh Moisés, tlen omixtzacuaya ica se velo nic amo oquinic in israelitas maquitacan quen opohpoliutasquia necah mouistictlanes. </div>
<div class='m'>
<span class="verse" id="C23_14">14&#160;</span>Uan yehuan, masqui octacah in tlanestli, ochicau ninyolo. Ica non hasta axan, ihcuac camapouah in tlen achtoh tlahtolsintilil, catqui se velo tlen quintlatzacuilia para amo macahsicamatican. Uan non velo sayeh Cristo uili ictequixtilia. </div>
<div class='m'>
<span class="verse" id="C23_15">15&#160;</span>Uan hasta axan, ihcuac camapouah nitlanauatil Moisés, in velo quixtzahtzacutoc ninyolo. </div>
<div class='m'>
<span class="verse" id="C23_16">16&#160;</span>Tlen quemah, nochipa ihcuac acah moyolcuipa inauactzinco in toTecotzin, Yehuatzin icquixtilia in velo. </div>
<div class='m'>
<span class="verse" id="C23_17">17&#160;</span>Porque in toTecotzin yehua in Espíritu; uan campa metzticah niEspíritu in toTecotzin, ompa acmo tlen ixtlatzacuil cah. </div>
<div class='m'>
<span class="verse" id="C23_18">18&#160;</span>Uan ohcon, nochtin tehuan naquin ya tixtlapohtoqueh, queh itich se espejo itnextihtoqueh quen mouistic in toTecotzin, uan ohcon ica nitiquitzin in toTecotzin, naquin yehua in Espíritu, tehuan itmopatlatiueh ocachi uan ocachi quen Yehuatzin mouistic.  </div>
<div class='psalmlabel' id='C24_0'> 4</div>
<div class='p'>
<span class="verse" id="C24_1">1&#160;</span>Ica non, nic Dios ica nitetlasohitalitzin otechonmactih nin tiquitl, tehuan amo sa itmosincauah. </div>
<div class='m'>
<span class="verse" id="C24_2">2&#160;</span>Yeh yec yotcauqueh tlen ichtaca mochiua uan tlen tepinautih. Amo ticuih in tlacahcayaualis uan amo itpapatlah nitlahtoltzin Dios, yehyeh itteixmatiltiah in tlen milauac, ohcon ica itmoyecteixpantiah inauac nintlayoluilis in tocniuan uan iixpantzinco Yehuatzin. </div>
<div class='m'>
<span class="verse" id="C24_3">3&#160;</span>Pero tla tlatiutoc in tlahtol tlen cualica temaquixtilistli tlen itteixmatiltiah, ohcon oc catqui tlatiutoc san innauac naquin yaueh itich in poliuilis. </div>
<div class='m'>
<span class="verse" id="C24_4">4&#160;</span>Pues in amocuali, tlen poui dios itich nin tlalticpac tlahtlacoleh, ocpopoyotilih nimahsicamatilis nonqueh naquin amo tlaniltocah, para ohcon amo mactacan nitlanes in mouistic tlahtol tlen cualica temaquixtilistli tlen ictematiltia de Cristo, naquin yec ameh quemeh Yehuatzin Dios. </div>
<div class='m'>
<span class="verse" id="C24_5">5&#160;</span>Ihcuac ittlanonotzah in tlahtol tlen cualica temaquixtilistli, amo ittlanonotztinimih de tehuan, tlayeh ittlanonotztinimih de Jesucristo naquin teTeco de nochtin, uan ittematiltiah que tehuan ittiquitinih de namehuantzitzin ipampa in tetlasohtlalis tlen itpialiah Jesús. </div>
<div class='m'>
<span class="verse" id="C24_6">6&#160;</span>Ixconmatican, yen mismo Dios naquin ocmihtaluih mai tlanestli campa tlayoua, yeh yehua naquin ocualicac tlanestli itich in toyolo. Ohcon oquichiu matquixmatican itich Yehuatzin Cristo quen tlailiuis mouisticatzintli Yehuatzin Dios.<a href='#FN2' epub:type='noteref' class='noteref'>*</a> </div>
<div class='s'>Amo ittlaliah in totlachialis itich tlen mota </div>
<div class='p'>
<span class="verse" id="C24_7">7&#160;</span>Pero nochi non, tlen mouistic mic ipatiu ituicatinimih itich in totlalnacayo tlen queh se tapalcatl amo chicauac, para ohcon mamota nic necah chicaualis tlen tlapanauihtoc amo totich ualeua, tlamo yeh ualeua itich Dios. </div>
<div class='m'>
<span class="verse" id="C24_8">8&#160;</span>Uan ohcon, masqui topan uitz nochi tlensa tlapanolis, amo itmotemacah imac in tlaocol. Masqui itpiah tlensa totiquipacholis, amo ittosqueh hasta yotechtlalcaualtih. </div>
<div class='m'>
<span class="verse" id="C24_9">9&#160;</span>Masqui tlensa techchiuiliah, amo itcateh tosel, masqui techuitzitiah amo techpohpolouah. </div>
<div class='m'>
<span class="verse" id="C24_10">10&#160;</span>Nouiyan campa ic tiaueh, in totlalnacayo cah itenco miquilistli quemeh Jesús ocpanoc, para ohcon niyolilitzin Jesús sannoiuqui mamonexti itich in totlalnacayo. </div>
<div class='m'>
<span class="verse" id="C24_11">11&#160;</span>Porque tehuan naquin ityoltoqueh, nochipa itcateh itenco in miquilis nic ittematiltiah de Jesús, para ohcon noiuqui niyolilitzin mamonexti itich in totlalnacayo tlen miquis. </div>
<div class='m'>
<span class="verse" id="C24_12">12&#160;</span>Uan ohcon, masqui in miquilistli totich ehcotiu, namotichtzin ica tehuan ahsi yen yolilistli. </div>
<div class='p'>
<span class="verse" id="C24_13">13&#160;</span>Itich in Teotlahtolamatl ihcuiliutoc: “Ontlaniltocac, ica non ontlahtoh”;<a href='#FN3' epub:type='noteref' class='noteref'>†</a> ica non mismo tlaniltoquilis tehuan noiuqui ittlaniltocah, uan ica non noiuqui ittlahtouah. </div>
<div class='m'>
<span class="verse" id="C24_14">14&#160;</span>Pues itmatih que naquin oconyancuicayolitih in toTecotzin Jesús, tehuan noiuqui techonyancuicayolitis quemeh Yehuatzin, uan sansican namouantzin techteixpantis inauactzinco. </div>
<div class='m'>
<span class="verse" id="C24_15">15&#160;</span>Nochi nin tlahyouil itpanouah nic itniquih mai se cuali itich namehuantzitzin, uan ohcon niteicnoitalitzin Dios maquimahsi ocachi miqueh tocniuan, uan maican miqueh naquin mamotlasohcamatican inauactzinco, uan ohcon macsili uehcapantlalilis Yehuatzin. </div>
<div class='p'>
<span class="verse" id="C24_16">16&#160;</span>Ica non amo ittosqueh ittlaocoyah, pues masqui tehuan ic pani ittlantiueh, ic tlahtic tehuan itmoyancuicachiutiueh mostlah ocachi. </div>
<div class='m'>
<span class="verse" id="C24_17">17&#160;</span>Pues in tlapanolis tlen itzalan itpanouah amotlen uan san ihsiuca panotiuitzis, pero ica non tlapanolis tlen itpanotiueh, iluicac monichicohtiu para tehuan tlailiuis mic tlen mouistic uan tlen ayic yacatlamis. </div>
<div class='m'>
<span class="verse" id="C24_18">18&#160;</span>Amo ittlaliah in totlachialis itich tlen mota, tla yeh itich tlen amo mota, pues nochi tlen mota san panoua, pero tlen amo mota, ica in sintitl nochipa uehcaua.  </div>
<div class='psalmlabel' id='C25_0'> 5</div>
<div class='p'>
<span class="verse" id="C25_1">1&#160;</span>Uan yec itmatih que tla in totlalticpactlalnacayo tlen itich itchanchiuah nican tlalticpac xihxitini, itpiah inauactzinco Dios, ompa iluicac, ocse tochan ocachi cuali tlen isqui ica in sintitl nochipa, tlen amo tlachiutli ica ima tlalticpactlacatl. </div>
<div class='m'>
<span class="verse" id="C25_2">2&#160;</span>Ica non, axan telsihsiuih, otniquisquiah ya matechtlaquentican ica necah yancuic tochan tlen poui iluicac. </div>
<div class='m'>
<span class="verse" id="C25_3">3&#160;</span>Ohcon tisqueh ittlaquentoqueh, uan amo sayeh ica in toespíritu tisqueh. </div>
<div class='m'>
<span class="verse" id="C25_4">4&#160;</span>Tlamilauca, naquin itpiah in tochan itich nin totlalticpactlalnacayo telsihsiuih ica tlaocol, pues amo otniquisquiah mapohpoliui nin totlalnacayo, tlamo yeh otniquisquiah matechmactican nocse tlen yancuic, uan ohcon nin tlen tlahtlamis macpatlaqui tlen yoltos ica in sintitl nochipa. </div>
<div class='m'>
<span class="verse" id="C25_5">5&#160;</span>Naquin oquichiu ohcon mamochiua totich se tonal, yeh yen Dios, uan para matmatican nic quemah ohcon mochiuas, Dios otechmactih niEspíritu. </div>
<div class='p'>
<span class="verse" id="C25_6">6&#160;</span>Ica non itchanchiuah ica se yolchicaualis nochipa. Itmatih que tla oc itchanchiutoqueh itich nin totlalnacayo oc itcateh uehca den toTecotzin, </div>
<div class='m'>
<span class="verse" id="C25_7">7&#160;</span>pues axan itninimih ica tlaniltoquilis, uan amo yeh ica in totlachialis. </div>
<div class='m'>
<span class="verse" id="C25_8">8&#160;</span>Masqui ohcon, itmoyolchicautoqueh, uan otniquisquiah hasta ya matcauteuacan in totlalnacayo, uan ohcon ya matchanchiuatin iuan in toTecotzin. </div>
<div class='m'>
<span class="verse" id="C25_9">9&#160;</span>Ica non, mayeh tla oc itchanchiutoqueh itich nin totlalnacayo noso yoehcoc in hora itcauteuasqueh, tehuan itmochicauah itpaquilismacasqueh in toTecotzin. </div>
<div class='m'>
<span class="verse" id="C25_10">10&#160;</span>Pues ixconmatican, uilica nochtin tehuan ittemacatiueh cuenta iixpan nitiquiuahcaicpal Yehuatzin Cristo, uan ohcon sehse icsilis nitlaxtlauil ohcon quen oyah nichiualis ihcuac oc ochanchiutoya itich nitlalnacayo, mai cuali noso amo. </div>
<div class='s'>Tehuan titlatitlancauan Cristo ittematiltiah in tlahtol tlen ictlalia seuilistli </div>
<div class='p'>
<span class="verse" id="C25_11">11&#160;</span>Uan nic ya itquixmatih in tlamouilil inauactzinco in toTecotzin, yeh non techchiualtia matmochicauacan itquinyolcuipasqueh in tlalticpactlacameh inauactzinco. Yehuatzin comomachitia nic nochi nin milauac, uan inchia namehuantzitzin noiuqui namoyolihtic ixconmatican nic milauac. </div>
<div class='m'>
<span class="verse" id="C25_12">12&#160;</span>¿Max ocsipa ica tlen ittohtoqueh ittemouah itmouehcapantlalisqueh namonauac? Amo, tlayeh itniquih ixconpiacan tlen ica xonmosinican topampa, uan ohcon ixconpiacan tlenoh nanquimonnanquilisqueh naquin mosiniah ica tlen ic pani mota uan amo yeh ica tlen ic tlahtic itich seiyolo. </div>
<div class='m'>
<span class="verse" id="C25_13">13&#160;</span>Pues tla mota yotcuatlapolohqueh, ohcon itcateh yeh nic ittemouah ituehcapantlalisqueh Dios, uan tla ittlalnamicahsitoqueh ohcon itcateh nic ittemouah tlen cuali para namehuan. </div>
<div class='m'>
<span class="verse" id="C25_14">14&#160;</span>Nitetlasohtlalitzin Cristo yehua tlen techtlatiquitiltia, pues itmatih nic Yehuatzin omomiquilihtzinoh inpampa nochtin, uan ica non naquin ottlaniltocaqueh otmiqueh inauac in tlahtlacol, uan ohcon nochtin otteuantiqueh itich nimiquilis.<a href='#FN4' epub:type='noteref' class='noteref'>*</a> </div>
<div class='m'>
<span class="verse" id="C25_15">15&#160;</span>Yehuatzin omomiquilih inpampa nochtin para ohcon naquin yoltoqueh acmo innohmah mamopaquilismacacan, tlamo yeh machanchiuacan macpaquilismacacan naquin omomiquilih uan oonyancuicayol inpampa yehuan. </div>
<div class='m'>
<span class="verse" id="C25_16">16&#160;</span>Ica non, tehuan axan para tlaixpan acmo itmoyacanah itquitah acah quemeh nocsiquin tlalticpactlacameh tlen quitah san tlen ic pani. Uan tla achtoh ohcon otquitayah Cristo, axan acmo ohcon itquitah. </div>
<div class='m'>
<span class="verse" id="C25_17">17&#160;</span>Uan ohcon, naquin poui iuantzin Cristo yoyancuicanes. Niachtoh ninimilis yopanoc, uan yoehcoc yancuic ninimilis. </div>
<div class='p'>
<span class="verse" id="C25_18">18&#160;</span>Nochi nin yancuic ninimilis ualeua itich Yehuatzin Dios, naquin ica Cristo octlahtlamico in ixnamictli tlen otechsicantlalaya de Yehuatzin, uan otechmactih in tiquitl mattematiltican quenih ica Cristo uili tlahtlami in ixnamictli. </div>
<div class='m'>
<span class="verse" id="C25_19">19&#160;</span>Masequihto, Dios ica tlen ocmochiuilihtzinoh Cristo octlahtlamih in ixnamictli tlen in tlalticpactlacameh ocpiaya iuan Dios, uan oquixpanauih nintlahtlacol. Uan tehuan otechmactih mattematiltican nin tlahtol que ica Cristo uili tlahtlami in ixnamictli. </div>
<div class='m'>
<span class="verse" id="C25_20">20&#160;</span>Ica non tehuan titlatitlancauan Cristo, uan queh oisquia Dios ica in totlahtol motlatlautia: “Ica nitoocaatzin Cristo itmotlatlautiah, ixcontlahtlamican in ixnamictli tlen nanconpiah inauactzinco Dios.” </div>
<div class='m'>
<span class="verse" id="C25_21">21&#160;</span>Cristo naquin amo queman otlahtlacoh, topampatica Dios oquitac queh oisquia tlahtlacouani, para ohcon tehuan matican itchipauaqueh iixpan Dios ica Yehuatzin Cristo.  </div>
<div class='psalmlabel' id='C26_0'> 6</div>
<div class='p'>
<span class="verse" id="C26_1">1&#160;</span>Uan nic tehuan titiquitcauan Yehuatzin, itnamechontlatlautiah, amo ixconsihsimatican nitetlasohitalitzin Dios tlen onanconsilihqueh. </div>
<div class='m'>
<span class="verse" id="C26_2">2&#160;</span>Pues Yehuatzin conihtoua itich in Teotlahtolamatl: </div>
<div class='q'>Ihcuac omonic, neh onmitzcac; </div>
<div class='q'>itich tonal ihcuac omoniquia inmitzpaleuis, onmitzpaleuih.<a href='#FN5' epub:type='noteref' class='noteref'>*</a> </div>
<div class='m'>Uan axan ya itcateh itich non tonal; yoehcoc in tonal ihcuac Dios temaquixtia. </div>
<div class='p'>
<span class="verse" id="C26_3">3&#160;</span>Amo itquixtlatzacuiliah acah ica itlah amo cuali tochiualis, para ohcon nitiquitzin Dios tlen itchiuah amacah maquihihto. </div>
<div class='m'>
<span class="verse" id="C26_4">4&#160;</span>Yehyeh ica nochi in tochiualis itmoteixmatiltiah tehuan titiquitcauan Dios, pues ittlaxicouah itich tlensa tlapanolis, itich tlensa tlahyouilis, uan itich tlensa tlaouehcayotl, </div>
<div class='m'>
<span class="verse" id="C26_5">5&#160;</span>yotechtacapitzohqueh, yotechtzacucah, yotcatcah itzalan miqueh naquin icniquih tlensaso techchiuilisqueh, yotchiuqueh tiquitl simi chicauac, yotquihyouihqueh cochistli uan yotpanoqueh mayantli. </div>
<div class='m'>
<span class="verse" id="C26_6">6&#160;</span>Itmoteixmatiltiah ica in tochipaucaninimilis, ica in totlaixmatilis, ica quen ittetlaxicouiliah, ica in toteyequitalis, ica nichiualis in Espíritu Santo totich, uan ica in totetlasohtlalis tlen de milauac, </div>
<div class='m'>
<span class="verse" id="C26_7">7&#160;</span>ica tlahtol tlen de milauac, ica nichicaualis Dios tlen cah touan, ica in toyecnimilis tlen poui topaleuiloca mayeh toyecmapan uan mayeh toopochmapan. </div>
<div class='m'>
<span class="verse" id="C26_8">8&#160;</span>Quemanian techuehcapantlaliah uan quemanian tlensaso techihiluiah, quemanian yec tlahtouah ica tehuan uan quemanian tlahtouah pitzotic ica tehuan. Techitah queh ittlacahcayauanih masqui ittenonotzah in tlen milauac. </div>
<div class='m'>
<span class="verse" id="C26_9">9&#160;</span>Techitah quemeh oisquia amo techixmatih masqui yeh yec techixmatih. Yotcatcah imac in miquilistli, uan yeh oc otyolqueh. Techtlahyouiltiah, masqui ohcon amo techmictiah. </div>
<div class='m'>
<span class="verse" id="C26_10">10&#160;</span>Masqui itpanouah tlensa tiquipacholis, tehuan nochipa itpactoqueh. Mota amotlen itpiah, uan yeh miqueh ica tehuan ya icpiah tlailiuis mic tlateochiualis. Mota amotlen toyohca, uan yeh nochi tomac cah. </div>
<div class='p'>
<span class="verse" id="C26_11">11&#160;</span>Notlasohicniuan Corintios, tehuan yotnamechonnonotzqueh ica nochi tlen milauac, in toyolo yec yotnamechontlapouilihqueh. </div>
<div class='m'>
<span class="verse" id="C26_12">12&#160;</span>Tehuan amo queman itnamechontzacuilihtoqueh in toyolo, uan yeh namehuantzitzin quemah yonantechontzacuilihqueh namoyolo. </div>
<div class='m'>
<span class="verse" id="C26_13">13&#160;</span>Innamechonnotza namehuantzitzin queh nopiluan, ixtechontlapouilican namoyolo ohcon quemeh tehuan yotnamechontlapouilihqueh. </div>
<div class='s'>Tehuan titeopanchantzin Dios </div>
<div class='p'>
<span class="verse" id="C26_14">14&#160;</span>Amo xonmolpican iuan naquin amo tlaniltocanih, pues ¿max uilis moyecuicas in tlen cuali iuan tlen amo cuali? ¿Noso quenat uilis mosintilis in tlanestli iuan tlayouilotl? </div>
<div class='m'>
<span class="verse" id="C26_15">15&#160;</span>¿Noso max uilis moyecuicas Cristo iuan in amocuali? ¿Noso max uilis icpiasqueh sanse tlalnamic naquin tlaniltoca uan naquin amo? </div>
<div class='m'>
<span class="verse" id="C26_16">16&#160;</span>¿Tlenoh icpia tlen quitas niteopan Dios iuan tlen quinteneuah dioses? Pues tehuan itpouih iteopanchantzin Yehuatzin Dios naquin meuiltihticah, ohcon quemeh Yehuatzin ocmihtaluih: </div>
<div class='q'>Inchanchiuas uan nisqui inuan; </div>
<div class='q'>neh nisqui ninDios, </div>
<div class='q'>uan yehuan isqueh noaxcauan.<a href='#FN6' epub:type='noteref' class='noteref'>†</a> </div>
<div class='m'>
<span class="verse" id="C26_17">17&#160;</span>Ica non noiuqui quihtoua Yehuatzin: </div>
<div class='q'>Ixquisacan itzalan yehuan uan ixmosicantlalican; </div>
<div class='q'>amo ixmopitzotilican ica tlen pitzotic. </div>
<div class='q'>Uan ohcon neh innamechsilis,<a href='#FN7' epub:type='noteref' class='noteref'>‡</a> </div>
<div class='q'>
<span class="verse" id="C26_18">18&#160;</span>uan neh nisqui in namopapan, </div>
<div class='q'>uan namehuan namisqueh nannotelpocauan uan nannochpocauan, </div>
<div class='q'>quihtoua in toTecotzin naquin nochi mouilitia.<a href='#FN8' epub:type='noteref' class='noteref'>§</a>  </div>
<div class='psalmlabel' id='C27_0'> 7</div>
<div class='p'>
<span class="verse" id="C27_1">1&#160;</span>Ica non, notlasohicniuan, axan quen ya itpiah nin tlahtol tlen Dios omoyectencau, matmochipauacan matcauacan nochi tlen quihtlacoua in totlalticpacninimilis uan in toespíritu, uan ica tlamouilil inauactzinco Dios mattemocan mahsic matmosicantlalican den tlahtlacol. </div>
<div class='s'>Pablo paqui nic in tlaniltocanih tlen chanchiuah Corinto quilnamiquih </div>
<div class='p'>
<span class="verse" id="C27_2">2&#160;</span>¡Ixtechontlatlapouilican itich namoyolo! Tehuan amaquin itlahtlen itchiuilihtoqueh, amaquin itquixpolohtoqueh ica in totlahtol, amaquin yotcahcayauqueh. </div>
<div class='m'>
<span class="verse" id="C27_3">3&#160;</span>Amo ihquin inquihtoua nic inniqui innamechonpihpinautis, pues yonnamechoniluih nepa achtoh namehuantzitzin namoncateh itich in toyolo. Uan ohcon isqui nochipa, mayeh axan quen ityoltoqueh noso ihcuac yotmiqueh. </div>
<div class='m'>
<span class="verse" id="C27_4">4&#160;</span>Simi inmoyolchicaua namouantzin, uan simi inmosinia ica namehuantzitzin. Pues itzalan nochi tlapanolis tentoc noyolseuilis uan tentoc nopaquilis ica namehuantzitzin. </div>
<div class='p'>
<span class="verse" id="C27_5">5&#160;</span>Quen yonnamechoniluihtoya, ihcuac otahsiqueh Macedonia, amotlen seuilistli otpixqueh, yehyeh itich nochi otpixqueh tlensa tlapanolis, in tocniuan otechixnamiquiah uan itich in toyolihtic tehuan otmomohtayah. </div>
<div class='m'>
<span class="verse" id="C27_6">6&#160;</span>Pero Dios, naquin quinyolchicaua tlen tlapanouah, Yehuatzin otechyolchicau quen oehcoc Tito tonauac, </div>
<div class='m'>
<span class="verse" id="C27_7">7&#160;</span>uan amo san ica non Dios otechyolchicau, tlamo noiuqui ica quen Tito oehcoc ualpactiu por namehuantzitzin. Pues yeh otechmatiltih quen simi nanconniqui nantechonitasqueh, uan quen ica namotlaocol nanconnextiah nic yonamonmoyolcuipqueh, uan quen simi nantechonilnamictoqueh. Ica nochi non neh tlailiuis ocachi onipac. </div>
<div class='p'>
<span class="verse" id="C27_8">8&#160;</span>Masqui onnamechontlaocolcalaquih ica noamatlahcuilol, axan acmo nechtlaocolmaca non. Achtoh quemah onechtlaocolmacaya non, pues onquitac ipa quesqui tonal onnamechontlaocolcalaquihca. </div>
<div class='m'>
<span class="verse" id="C27_9">9&#160;</span>Axan inpaqui. Pero amo inpaqui nic onamontlaocoxcah, tlayeh inpaqui nic namotlaocol onamechonyolcuip inauactzinco Dios. Namehuantzitzin onamontlaocoxqueh ica in tlaocol tlen Dios cualeualtia, uan ica non tehuan itich dion tlen amo otnamechoncohcocohqueh. </div>
<div class='m'>
<span class="verse" id="C27_10">10&#160;</span>Porque in tlaocol tlen Dios cualeualtia icchiua matmoyolcuipacan inauactzinco, uan non cualica temaquixtilis, uan ica amo icpia tleca se tlaocoyas. Pero in tlaocol tlen ualeua itich in tlalticpac, non cualica miquilis. </div>
<div class='m'>
<span class="verse" id="C27_11">11&#160;</span>Namotlaocol oualeu de Dios, uan ixcontacan tlen yocmochiualtih namotich: Tlailiuis ya nannechonpaleuiah, tlailiuis ya nancontlahtlanih tetlapohpoluilis, onanconmachilihqueh tlailiuis quen onamechonpihpinautihqueh, tlailiuis ya namontlamouiliah, tlailiuis ya nanconniquih nannechonitasqueh, tlailiuis ya nanconniquih nanconpohpolosqueh tlen onannechonchiuilihqueh, uan cuali quen yonancontlaxtlaualtihqueh naquin otlahtlacoh. Ica non, itich nochi yonanconnextihqueh que itich tlen opanoc, namehuantzitzin acmo tlen namotlahtlacol. </div>
<div class='m'>
<span class="verse" id="C27_12">12&#160;</span>Tlamilauca, ihcuac onnamechontlahcuiluilih, amo onicchiu ipampa naquin otlahtlacoh, dion ipampa naquin occohcocohqueh, tlayeh onnamechontlahcuiluilih nic inniqui ixconmomacacan cuenta iixpan Dios quen namehuantzitzin simi nantechonilnamiquih. </div>
<div class='m'>
<span class="verse" id="C27_13">13&#160;</span>Ica nochi non tlen yomochiu namotichtzin, tehuan yotmoyolchicauqueh. </div>
<div class='p'>Pero ocachi itpaquih nic itquitah in Tito yolpactoc, pues nochtin namehuantzitzin onanconyolchicauqueh itich niespíritu. </div>
<div class='m'>
<span class="verse" id="C27_14">14&#160;</span>Achtoh yonmosinihca inauac Tito ica namehuantzitzin, uan inmachilia amo san onmopihpinautih. Pues ohcon quen itich nochi itnamechonnonotzah ica in tlen milauac, noiuqui ohcon amo otistlacatqueh ihcuac otmosinihqueh ica namehuantzitzin inauac Tito. </div>
<div class='m'>
<span class="verse" id="C27_15">15&#160;</span>Nitetlasohtlalis Tito namonauac ocachi momiquiltia ihcuac quilnamiqui quen namonochtin onancontlacamatqueh, uan quen onanconsilihqueh ica icnotecalis uan tlamouilil. </div>
<div class='m'>
<span class="verse" id="C27_16">16&#160;</span>Simi inpaqui, pues itich nochi uili inmoyolchicaua namouantzin.  </div>
<div class='psalmlabel' id='C28_0'> 8</div>
<div class='s'>Yancuicapeuah icnichicouah in tomin tlen ica quinmatlanisqueh in tlaniltocanih tlen chanchiuah Jerusalén </div>
<div class='p'>
<span class="verse" id="C28_1">1&#160;</span>Sannoiuqui nocniuantzitzin, itniquih itnamechonmatiltisqueh tlen mochiutoc ica nitetlasohitalitzin Dios itich in iglesias tlen pouih Macedonia. </div>
<div class='m'>
<span class="verse" id="C28_2">2&#160;</span>Masqui itzalan mic tlensa tlapanolis yehuan tlailiuis paquih, uan masqui simi amo icpiah tlen ica panosqueh, yehuan simi tlailiuis mic tlen yoctemacaqueh. </div>
<div class='m'>
<span class="verse" id="C28_3">3&#160;</span>Neh intematiltia, yehuan ica paquilis octemacaqueh ohcon quen ouiliah, uan hasta ocachi de tlen ouiliah. </div>
<div class='m'>
<span class="verse" id="C28_4">4&#160;</span>Yehuan simi otechtlatlautihqueh matquinmactican noiuqui in paquilis teuantisqueh quinmatlanisqueh niaxcatzitzin Dios. </div>
<div class='m'>
<span class="verse" id="C28_5">5&#160;</span>Uan occhiuqueh ocachi uan amo san tlen otyoluayah, pues yehuan innohmah achtoh omotemacaqueh tlatlacamatisqueh inauactzinco in toTecotzin uan satepan noiuqui tonauac, ohcon quen oyah nitlaniquilitzin Dios. </div>
<div class='m'>
<span class="verse" id="C28_6">6&#160;</span>Ica non ottlatlautihqueh in Tito manamechonitah macyeecoh in tiquitl tlen yeh ocpeualtih namonauac, masequihto, macnichicoh in tomin tlen nancontetlaocoliah innauac in tlaniltocanih. </div>
<div class='m'>
<span class="verse" id="C28_7">7&#160;</span>Uan nic inmati namehuantzitzin itich nochi namontlapanauiah, mayeh itich namotlaniltoquilis, itich namotlahtol, itich namotlaixmatilis, itich quen nanmotemactiah itich nitiquiu in toTecotzin, uan itich namotetlasohtlalis tonauac, axan moniqui xontlapanauican noiuqui itich tlen nancontetlaocolisqueh. </div>
<div class='p'>
<span class="verse" id="C28_8">8&#160;</span>Ica tlen innamechoniluia amo innamechontlatiquitihtoc queh oisquia inmoteconictoc namonauac, tlayeh inniqui que ohcon quen innamechonnonotza de ocsiquin quen motemactiah tlamatlanih, sannoiuqui ohcon namehuantzitzin ixconnextican in tlen milauac tetlasohtlalis tlen nanconpiah. </div>
<div class='m'>
<span class="verse" id="C28_9">9&#160;</span>Pues namehuantzitzin ya nanconixmatih nitetlasohitalitzin in toTecotzin Jesucristo. Nanconmatih, Yehuatzin masqui nochi oconpiaya, oconcau nochi ipampa in tetlasohtlalis tlen otechonpialih, para ohcon ica non iicnotecalis quen oquicau nochi, tehuan axan matpiacan tlailiuis mic tlateochiualis inauactzinco. </div>
<div class='p'>
<span class="verse" id="C28_10">10&#160;</span>Ica non axan inniqui innamechontlahtolyolchicauas itich nin tlen isqui se cuali namonauac: Ya se xiuitl onamonpeuqueh nanconnichicouah namotetlaocolil, uan amo sayeh non, tlamo yeh yen namehuantzitzin naquin onamonteyoleuqueh mamotlanihnichicouilican. </div>
<div class='m'>
<span class="verse" id="C28_11">11&#160;</span>Ica non, axan, ixconyeecocan non tiquitl ica in paquilis tlen onanconpixqueh ihcuac onanconpeualtihqueh. Uan ohcon quen namonuilisqueh, ixcontemactican. </div>
<div class='m'>
<span class="verse" id="C28_12">12&#160;</span>Pues tla acah ica nochi niyolo icniqui tlamatlanis, Dios icsilis tlen ictemactis ohcon quen yeh uilis. Yehuatzin amo ictetlahtlanilia tlen amo secpia. </div>
<div class='p'>
<span class="verse" id="C28_13">13&#160;</span>Amo ixcontacan queh oisquia inniqui yeh nocsiquin machanchiuacan cuali, uan yehyeh namehuantzitzin ya manamechonpolo; </div>
<div class='m'>
<span class="verse" id="C28_14">14&#160;</span>tla yeh tlen inniqui que dion se uan dion ocse itlah manamechonpolo. Axan ica tlen namehuantzitzin nancontentoqueh ixquimonmatlanican naquin quinpoloua, ohcon ihcuac yehuan ictentosqueh tlen namehuantzitzin quemanian namechonpolos, yehuan sannoiuqui manamechonmatlanican. Ohcon dion se uan dion ocse itlah icpolos, </div>
<div class='m'>
<span class="verse" id="C28_15">15&#160;</span>quemeh ihcuiliutoc itich in Teotlahtolamatl: “Naquin ocnichicoh mic, amo oquipix ocachi, uan naquin san tzocotzin ocnichicoh, amo ocpoloh.”<a href='#FN9' epub:type='noteref' class='noteref'>*</a> </div>
<div class='s'>Tito iuan ocsiqui tlaniltocanih quintitlanih Corinto </div>
<div class='p'>
<span class="verse" id="C28_16">16&#160;</span>Inmotlasohcamati inauactzinco Dios nic Yehuatzin octlalih itich niyolo in Tito se tlaniquilis mamotemaca namechonmatlanis ohcon quemeh neh. </div>
<div class='m'>
<span class="verse" id="C28_17">17&#160;</span>Tlamilauca, ihcuac otquiluihqueh manamechonitah, ica paquilis oquinic, uan ica yeh inohmah itlaniquilis oquihtoh yas namechonitatiu. </div>
<div class='p'>
<span class="verse" id="C28_18">18&#160;</span>Sansican iuan Tito ittitlanih in tocniu tlaniltocani tlen nouiyan campa monichicouah in tlaniltocanih yocmotlanilih matlahtocan cuali ica yeh, nic quen cuali yotiquit itich in tlahtol tlen cualica temaquixtilistli. </div>
<div class='m'>
<span class="verse" id="C28_19">19&#160;</span>Uan amo sayeh non, pues non tocniu noiuqui ocpihpinqueh in tlaniltocanih matechyolchicautiu ihcuac ya itcauatiueh in tetlaocolil tlen axan itnichicohtoqueh para niuehcapantlalilis in toTecotzin, uan sannoiuqui para motas in totlaniquilis tlen itpiah para ittlamatlanisqueh. </div>
<div class='m'>
<span class="verse" id="C28_20">20&#160;</span>Sansican touan yas nic amo itniquih acah matechihihto quen tomac cah necah mic tomin tlen tomac ehcotiu. </div>
<div class='m'>
<span class="verse" id="C28_21">21&#160;</span>Pues amo san iixpan in toTecotzin itniquih itchiuasqueh tlen yec, tlamo noiuqui imixpan in tocniuan. </div>
<div class='p'>
<span class="verse" id="C28_22">22&#160;</span>Inuan ittitlanih ocse tocniu naquin micpa yocnextih itich mic tlensa quen simi motemaca itich in tiquitl, uan axan hasta ocachi, pues simi moyolchicaua namouantzin. </div>
<div class='m'>
<span class="verse" id="C28_23">23&#160;</span>Namehuantzitzin nanconmatih nic Tito yeh nouan yahtinimi ic nouiyan uan nouan tiquiti para namehuantzitzin. Uan de nocsiquin tocniuan tlen iuan yaueh, innamechonmatiltia yehuan intlatitlancauan in tlaniltocanih tlen chanchiuah Macedonia, uan ica ninninimilis icuehcapantlaliah Cristo. </div>
<div class='m'>
<span class="verse" id="C28_24">24&#160;</span>Ica non, ixconpiacan tetlasohtlalis innauac, uan ohcon macmatican in tlaniltocanih naquin oquintitlanqueh amo sannencah ittlahtouah cuali ica namehuantzitzin.  </div>
<div class='psalmlabel' id='C29_0'> 9</div>
<div class='s'>Pablo quimiluia in Corintios mayectlamatlanican </div>
<div class='p'>
<span class="verse" id="C29_1">1&#160;</span>Uan tlamilauca, acmo moniqui oc innamechontlahcuiluilis den tomin tlen monichicohtoc tlen ica nanquimonmatlanisqueh niaxcatzitzin Dios, </div>
<div class='m'>
<span class="verse" id="C29_2">2&#160;</span>pues inmati nic nanconpiah cuali tlaniquilis namontlamatlanisqueh. Ica non neh yonnamechonsinih innauac tlen chanchiuah Macedonia, yonquimiluih namehuantzitzin tlen de Acaya yosexiutic sa nanconnictoqueh namontlamatlanisqueh. Uan ipampa non namotlaniquilis miqueh tlen chanchiuah Macedonia omoyoleuqueh tlamatlanisqueh. </div>
<div class='m'>
<span class="verse" id="C29_3">3&#160;</span>Masqui ohcon, neh innamechimontitlanilia ninqueh tocniuan, nic amo inniqui maquisa sannencah quen itmosiniah ica namehuantzitzin quen yotquinnonotzqueh ya namonmotlanichicouilihtoqueh. Pues inniqui xonchihchiutocan ohcon quemeh yonquinnonotz in tlaniltocanih de Macedonia ya namonchihchiutoqueh, </div>
<div class='m'>
<span class="verse" id="C29_4">4&#160;</span>amo yeh siqui de Macedonia moyoleuah yasqueh nouan uan yeh itnamechonahsitiueh ayamo nanconnichicouah in tomin. Itpanosqueh se ueyi pinaualis, uan mattocan ocachi namehuantzitzin, pues canih omocauasquia in toyolchicaualis tlen itnamechonpialiah. </div>
<div class='m'>
<span class="verse" id="C29_5">5&#160;</span>Ica non, onquitac cuali inquintlatlautis ninqueh tocniuan mayacan achtoh namonauactzinco matlamatlanican macnichicocan in tomin tlen namehuantzitzin yonancontohqueh nancontemactisqueh. Uan ohcon ihcuac ya isqui para nancontemactisqueh, motas nic nancontemactiah ica paquilis, uan amo yeh nic tehuan otnamechonchiualtihqueh. </div>
<div class='p'>
<span class="verse" id="C29_6">6&#160;</span>Ixconilnamiquican nin tlahtol: Naquin amo mic motlatooquia, ohcon amo mic tlaeua; uan naquin mic motlatooquia, sannoiuqui ohcon mic tlaeua. </div>
<div class='m'>
<span class="verse" id="C29_7">7&#160;</span>Sehse mactemacti ohcon quen octlalih itich niyolo ictemactis, amo ica tlaocol, amo sa ica tlatiquiuil, ixconmatican Dios ictlasohtla naquin ictemactia ica paquilis. </div>
<div class='m'>
<span class="verse" id="C29_8">8&#160;</span>Uan ixconmatican, Yehuatzin Dios chicaucatzintli uilis icchiuas ixconpiacan nochi tlensa tlateochiualis, para ohcon nochipa ixconpiacan tlen moniqui, uan ohcon xonuilican xontlamatlanican itich nochi cuali chiualis. </div>
<div class='m'>
<span class="verse" id="C29_9">9&#160;</span>Ohcon quen ihcuiliutoc itich in Teotlahtolamatl: </div>
<div class='q'>Oquintlaxiluih naquin amitlah icpiah; </div>
<div class='q'>nicualichiualis ica in sintitl nochipa mocauas.<a href='#FN10' epub:type='noteref' class='noteref'>*</a> </div>
<div class='m'>
<span class="verse" id="C29_10">10&#160;</span>Yehuatzin Dios, naquin ictemactia in semilla tlen sectooca uan techonmactia tlen secmomahseuia, Yehuatzin icchiuas mai uan mamomiquilti tlen nancontoocasqueh, uan mamomiquilti in tlateochiualis tlen mochiuas ica namocualichiualis. </div>
<div class='m'>
<span class="verse" id="C29_11">11&#160;</span>Ohcon itich nochi nanconpiasqueh mic, uan nanconpiasqueh mic tlen ica paquilis nancontemactisqueh. Uan non namotetlaocolil tlen tehuan ittemactitiueh mocuipas mic tetlasohcamatilis inauactzinco Dios. </div>
<div class='m'>
<span class="verse" id="C29_12">12&#160;</span>Porque nin itiquitzin Dios tlen itchiutoqueh, amo san para ica itquinmatlanisqueh niaxcatzitzin Dios ica tlen quinpoloua, tlayeh nin tiquitl noiuqui cualicas mic tetlasohcamatilis inauactzinco Dios. </div>
<div class='m'>
<span class="verse" id="C29_13">13&#160;</span>Pues tlamilauca, ica nochi non icuehcapantlalisqueh Dios, pues yec monextis nic milauac nancontlacamatih in tlahtol tlen cualica temaquixtilistli tlen ictematiltia de Cristo, uan sannoiuqui icuehcapantlalisqueh Dios nic simi cualtzin quen nanquimonmatlanih yehuan uan nochtinten. </div>
<div class='m'>
<span class="verse" id="C29_14">14&#160;</span>Sannoiuqui yehuan namechontlatlautilisqueh Dios namehuantzitzin, uan namechonpialisqueh mic tetlasohtlalis, pues quitasqueh nitlailiuis mic itetlasohitalitzin Dios tlen namotichtzin tiquiti. </div>
<div class='m'>
<span class="verse" id="C29_15">15&#160;</span>Itmotlasohcamatih inauactzinco Dios ipampa nitetlaocolil tlen amo uili secteahsicamatiltia ica itlah tlahtol.  </div>
<div class='psalmlabel' id='C210_0'> 10</div>
<div class='s'>Pablo quinnanquilia naquin quihihtouah nitiquiu tlen icchiua inauac Dios </div>
<div class='p'>
<span class="verse" id="C210_1">1&#160;</span>Neh Pablo, inchiua se notlatlautilis namonauac, ica niteyequitalis uan nimouistictetlasohtlalis Cristo, nehua naquin quihtouah mach simi inmicnoteca ihcuac nicah namouantzin, pero mach ihcuac nicah uehca simi inmixeuia innamechonnotzas chicauac ica noamatlahcuilol. </div>
<div class='m'>
<span class="verse" id="C210_2">2&#160;</span>Innamechontlatlautia que ihcuac nahsitiu namonauac, amo ixnechonchiualtican milauac manmixeui innamechonchicaucanotzas. Pues ohcon yonquihtoh inchiuas innauac siquin naquin techtenonotztinimih mach in tochiualis moyacana ohcon quemeh ninchiualis in tlalticpactlacameh. </div>
<div class='m'>
<span class="verse" id="C210_3">3&#160;</span>Yeh quemah itchanchiuah itich nin tlalticpac, pero itich in ixnamictli tlen itpiah iuan in tlen amo cuali, in tochiualis amo moyacana quemeh ninchiualis in tlalticpactlacameh. </div>
<div class='m'>
<span class="verse" id="C210_4">4&#160;</span>Pues in paleuilocatl tlen ticuih itich in ixnamictli amo se paleuilocatl tlen poui nican tlalticpac, tla yeh icpia nichicaualis Dios tlen ica uilis itxixititzasqueh cuahcual ixtlatzacuilten, </div>
<div class='m'>
<span class="verse" id="C210_5">5&#160;</span>uan icpia in chicaualis ica ittlalpancauasqueh nochi tlensa tlayoluil uan ueyiniquilistli tlen amo iccaua masequixmati Dios, uan ohcon itchiuah matlapolo nochi tlalticpactlayoluil uan yehyeh mactlacamati yen Cristo. </div>
<div class='m'>
<span class="verse" id="C210_6">6&#160;</span>Uan yottlalihqueh itich in toyolo amo itquixpanauisqueh ittlatzacuiltisqueh nochi naquin amo icniqui tlatlacamatis ihcuac nochtin nocsiquin namehuantzitzin ya namontlatlacamatih. </div>
<div class='p'>
<span class="verse" id="C210_7">7&#160;</span>Namehuantzitzin namonmoyacanah san ica tlen nanconitah ic pani. Tla acah milauac icmachilia itich niyolo yeh poui iuan Cristo, cuali macmati tehuan sannoiuqui itpouih iuan Cristo ohcon quen yeh. </div>
<div class='m'>
<span class="verse" id="C210_8">8&#160;</span>Uan masqui mamota simi inmosinia ica necah chicaualistli tlen onechmactih in toTecotzin, amo inpinaua. Ixconmatican, non chicaualis onechmactih ica mannamechoniscalti, amo ica mannamechoncohcoco. </div>
<div class='m'>
<span class="verse" id="C210_9">9&#160;</span>Ica non, amo inniqui ixcontacan queh oisquia inniqui innamechonmohmohtis ica noamatlahcuiloluan. </div>
<div class='m'>
<span class="verse" id="C210_10">10&#160;</span>Pues siquin quihtouah mach simi intlauel uan simi inmotlahtolchicaua itich noamatlahcuiloluan, uan yeh ihcuac nicah namouantzin, neh inmota simi amo intlenon uan sansimi amo inmati intlahtos. </div>
<div class='m'>
<span class="verse" id="C210_11">11&#160;</span>Pero naquin ohcon quihtohtinimi, cuali macmati que ohcon quemeh ica noamatlahcuiloluan innamechonchicaucanotza ihcuac amo nicah namouantzin, ohcon noiuqui innamechonchicaucanotzas ihcuac nisqui namouantzin. </div>
<div class='p'>
<span class="verse" id="C210_12">12&#160;</span>Tlamilauca, tehuan amo quemeh siqui tlamachtanih naquin mouehcapantlaliah innohmah, dion siquiera itmonihniuiltiah inuan. Yehuan ictamachiuah nintlaixmatilis iuan naquin sannoiuqui queh yehuan, noso tlamo san imixcoyan yehuan motamachiuah. Ohcon yehuan icnextiah ninxoxohyo. </div>
<div class='m'>
<span class="verse" id="C210_13">13&#160;</span>Tehuan amo itmouehcapantlalisqueh ocachi de tlen icnamiqui ica in totiquiu. Pues naquin ictlalia hasta canih icnamiqui maahsi in totiquiu yeh Yehuatzin Dios, uan Yehuatzin oquichiu matahsican hasta campa namehuantzitzin. </div>
<div class='m'>
<span class="verse" id="C210_14">14&#160;</span>Ica non, tla amo otahsinih tehuan achtoh namonauac, ohcon quemah oquisasquia itmouehcapantlaliah ocachi de tlen icnamiqui, pero yeh amo, pues nanconmatih nic yen tehuan achtoh otahsiqueh namonauac ica in tlahtol tlen cualica temaquixtilistli tlen ictematiltia de Cristo. </div>
<div class='m'>
<span class="verse" id="C210_15">15&#160;</span>Tehuan amo itmouehcapantlalihtoqueh ica itiquiu acah ocse quemeh oisquia toyohca, tla yeh itchiah que ohcon quen yoltas namotlaniltoquilis, ohcon noiuqui uilis ocachi moscaltis in tiquitl tlen itchiuah namonauac. Tehuan nochipa ohcon ya itcualchiutiueh. </div>
<div class='m'>
<span class="verse" id="C210_16">16&#160;</span>Uan noiuqui itchiah ittematiltihtiueh in tlahtol tlen cualica temaquixtilistli ocachi nepa uehca de campa namonchanchiuah. Pues tehuan amo itmouehcapantlaliah ica tiquitl tlen acah ocse yocpeualtih. </div>
<div class='p'>
<span class="verse" id="C210_17">17&#160;</span>Tla acah icniqui mouehcapantlalis, mamouehcapantlali ica tlen in toTecotzin yocmochiuilihtzinoh. </div>
<div class='m'>
<span class="verse" id="C210_18">18&#160;</span>Inauac Dios amo cahsi teyequitalis naquin mouehcapantlalia inohmah, tlamo sayeh naquin Yehuatzin icuilitilia nitiquiu.  </div>
<div class='psalmlabel' id='C211_0'> 11</div>
<div class='s'>Pablo quinnehmachtia de naquin amo milauac teotlatitlanten </div>
<div class='p'>
<span class="verse" id="C211_1">1&#160;</span>Inniqui oc tzocotzin ixnechoncaquican, masqui notlahtol mocaquis quemeh se naquin cuatlapolohtoc. ¡Quemah, inniqui ixnechoncaquican! </div>
<div class='m'>
<span class="verse" id="C211_2">2&#160;</span>Neh innamechonnichauilia, uan nin nonichaualis ualeua de Dios, pues mattocan queh oisquia yonnamechonihtlan para sanse tlacatzin, yen Cristo, para ohcon innamechonteixpantis inauactzinco queh se ichpocatl chipauac. </div>
<div class='m'>
<span class="verse" id="C211_3">3&#160;</span>Pero tlen neh inmouilia, amo yeh ohcon quen in couatl ica niistlacatilis oquimat quenih occahcayau in Eva, sannoiuqui ohcon namehuantzitzin namechontlapololtiah itich namotlayoluil uan namechonihcuaniah de necah mouisticchipauac tetlasohtlalis tlen nanconpialiah Cristo. </div>
<div class='m'>
<span class="verse" id="C211_4">4&#160;</span>Intoua non, pues namehuantzitzin nanquimonsiliah ica paquilis naquin namechoualnonotztiueh ocse octlamantli Jesús de tlen otnamechonnonotzqueh, noso ocse octlamantli espíritu de tlen onanconsilihqueh, noso ocse octlamantli tlamachtilis de tlen onanconniltocaqueh. </div>
<div class='m'>
<span class="verse" id="C211_5">5&#160;</span>Pero ixconmatican, neh amo nechtlalpancauah necateh non mach cuahcual teotlatitlanten. </div>
<div class='m'>
<span class="verse" id="C211_6">6&#160;</span>Pues masqui amo ocachi inmati intlahtos, neh inpia tlaixmatilis, uan non yonnextih itich nochi uan ica tlailiuis mic tlatlamantli chiualis. </div>
<div class='p'>
<span class="verse" id="C211_7">7&#160;</span>Noso ¿max amo cuali quen onmotlalpancau namonauac para namehuantzitzin ixconpiacan uehcapantlalilis ihcuac onnamechonmatiltih in tlahtol tlen cualica temaquixtilistli uan amo onnamechontlahtlanilih itlah ixnechonmactican? </div>
<div class='m'>
<span class="verse" id="C211_8">8&#160;</span>Neh ihcuac ontiquit namonauactzinco, onquincuihcuilih nintomin ocsiquin iglesias, pues yehuan onechmatlaniah. </div>
<div class='m'>
<span class="verse" id="C211_9">9&#160;</span>Uan ihcuac oncatca namouantzin uan itlah onechpoloh, amacah onmohsiuih manechmatlani, pues naquin onechmatlanqueh ica tlen onechpolouaya yeh yen tocniuan naquin oualahqueh de Macedonia. Uan itich nochi, amo onicnic nisqui se tlamemel namonauac, uan oc ohcon nisqui. </div>
<div class='m'>
<span class="verse" id="C211_10">10&#160;</span>Ica in tlen milauac de Cristo tlen catqui notich, innamechonmatiltia que nin tlen ica inmosinia amaquin uilis nechcuilis itich nochi in tlalmeh tlen pouih Acaya. </div>
<div class='m'>
<span class="verse" id="C211_11">11&#160;</span>¿Tleca ohcon inchiua? ¿Max queh oisquia amo innamechontlasohtla? Dios cuali icmatoc nic neh quemah innamechontlasohtla. </div>
<div class='p'>
<span class="verse" id="C211_12">12&#160;</span>Pero tlen incualchiutiuitz, oc ohcon inchiuas, nic inniqui amo mauilican matechniuilican necateh naquin icniquih techpahpanauisqueh uan mosiniah tiquitih queh tehuan. </div>
<div class='m'>
<span class="verse" id="C211_13">13&#160;</span>Tlamilauca, nonqueh amo milauac teotlatitlanten, tlamo san tlacahcayauanih tlen monextiah queh oisquia iteotlatitlancauan Cristo. </div>
<div class='m'>
<span class="verse" id="C211_14">14&#160;</span>Uan non amo tetzauitl, pues sannoiuqui Satanás icmati monextis quemeh se iluicactlatitlantli tlen poui itich in tlanestli. </div>
<div class='m'>
<span class="verse" id="C211_15">15&#160;</span>Ica non, amo matmotetzauican tla noiuqui nitiquitcauan monextiah queh tiquitinih tlen pouih itich in tlen milauac. Ninyacatlamilis isqui quen intich moniqui ipampa nimamocualichiualis. </div>
<div class='s'>Nimictlapanolis in teotlatitlantli Pablo </div>
<div class='p'>
<span class="verse" id="C211_16">16&#160;</span>Ocsipa intoua: Amaquin macyolui yoncuatlapoloh, pero tla ohcon nanconyoluiah, masqui ohcon ixnechonsilican, para ohcon neh noiuqui uilis inmosinis tzocotzin. </div>
<div class='m'>
<span class="verse" id="C211_17">17&#160;</span>Tlen inquihtos amo intoua que ohcon icniqui mantlahto in toTecotzin, yehyeh intlahtos milauac queh acah cuatlapolohtoc, pues inmixeuis inmosinis. </div>
<div class='m'>
<span class="verse" id="C211_18">18&#160;</span>Uan nic cateh miqueh naquin mouehcapantlaliah ica tlen iccualmatih nican tlalticpac, neh noiuqui inmouehcapantlalis. </div>
<div class='m'>
<span class="verse" id="C211_19">19&#160;</span>Namehuantzitzin nanconyoluiah mach simi namonyectlayoluilisehqueh, uan yeh nanquimonsiliah ica paquilistli naquin cuatlapolohtoqueh. </div>
<div class='m'>
<span class="verse" id="C211_20">20&#160;</span>Pues nanquimonsiliah naquin namechontlatiquitiah queh imesclavos, naquin namopampa motomintiah, naquin ica tlacahcayaualis namechoncuiliah tlen namoaxca, naquin moueyiniquih namonauac, naquin namechonixtlatziniah. </div>
<div class='m'>
<span class="verse" id="C211_21">21&#160;</span>Ixtechontlapohpoluican in toxoxohyo, pues tehuan amo otmoyolchicauqueh ohcon itnamechonchiuilisqueh quemeh yehuan. </div>
<div class='p'>Pero tla ocsiquin mixeuiah mouehcapantlalisqueh, neh noiuqui uilis inmouehcapantlalis, intlahtoua queh naquin cuatlapolohtoc. </div>
<div class='m'>
<span class="verse" id="C211_22">22&#160;</span>¿Yehuan hebreos? Neh noiuqui. ¿Yehuan israelitas? Neh noiuqui. ¿Yehuan ualeuanih inauac Abraham? Neh noiuqui. </div>
<div class='m'>
<span class="verse" id="C211_23">23&#160;</span>¿Yehuan itiquitcauan Cristo? Neh ocachi nitiquitcau Cristo, intlahtohtoc quemeh oisquia incuatlapolohtoc. Neh ocachi tlailiuis yontiquit, neh ocachi micpa yonechtzacuqueh, neh ocachi yonechtacapitzohqueh, uan ocachi micpa yoncatca itenco in miquilis. </div>
<div class='m'>
<span class="verse" id="C211_24">24&#160;</span>Macuilpa in judíos onechmacaqueh simpoual uan caxtolonnaui tlatacapitzol. </div>
<div class='m'>
<span class="verse" id="C211_25">25&#160;</span>Yexpa yonechtacapitzohqueh ica tlacotl, sipa yonechtimictihtoyah, yexpa oapancalac in barco tlen itich onyaya, uan sipa onmocau se tonal uan se youal itlahcoyan in mar. </div>
<div class='m'>
<span class="verse" id="C211_26">26&#160;</span>Tlailiuis yonninin miccan, micpa yonechuicaya in ueyatl, micpa yonuitzisquia imac ichtiqueh, inmac nochancaicniuan judíos, inmac tlen amo quixmatih Dios. Yoncatca itenco miquilis itich in altipemeh, itenco miquilis campa amo chanchiua acah, itenco miquilis itich mar, uan itenco miquilis inmac naquin moteneuah mach tocniuan tlaniltocanih. </div>
<div class='m'>
<span class="verse" id="C211_27">27&#160;</span>Simi chicauac yontiquit, yonpanoc itich siyauilistli, micpa yonquihyouih cochistli, yonpanoc mayantli uan amictli, mic tonal amo ontlacuah, yonpanoc sisic uan yopanoc tonal ihcuac amo onpiaya tlen inmoquentis. </div>
<div class='p'>
<span class="verse" id="C211_28">28&#160;</span>Catqui ocsiqui mic tlen yonpanoc, uan sannoiuqui mostlah uitz nopan in tiquipacholis inpampa nochtin in iglesias. </div>
<div class='m'>
<span class="verse" id="C211_29">29&#160;</span>Tla acah mococoua, noiuqui neh inmachilia inmococoua. Tla se tocniu icuitzitiah itich in tlahtlacol, nechyolcocoua tlailiuis. </div>
<div class='m'>
<span class="verse" id="C211_30">30&#160;</span>Tla moniquis inmouehcapantlalis, inmouehcapantlalis ica tlen icnextia que neh amo inchicauac. </div>
<div class='m'>
<span class="verse" id="C211_31">31&#160;</span>Yehuatzin Dios, niTahtzin in toTecotzin Jesucristo, naquin consilia in uehcapantlalilis ica in sintitl nochipa, Yehuatzin icmati que amo innamechoniluihtoc istlacatilis. </div>
<div class='m'>
<span class="verse" id="C211_32">32&#160;</span>Ihcuac oncatca Damasco, in gobernador tlen otiquitia itich nitlatilanal in ueyitiquiuahqui Aretas otlatiquitih manechpihpiacan itich in caltemeh itich non ueyi altipetl uan manechtzitzquican. </div>
<div class='m'>
<span class="verse" id="C211_33">33&#160;</span>Ica non onechichtacatimouihqueh icah se ventana den tipamitl itich se ueyichiquiuitl, uan ohcon oncholoh amo oniuitz inmac.  </div>
<div class='psalmlabel' id='C212_0'> 12</div>
<div class='s'>Pablo tlanonotza de tlen Dios ocnextilih uan den toneualis tlen ocpiaya </div>
<div class='p'>
<span class="verse" id="C212_1">1&#160;</span>Tlamilauca amo icnamiqui semouehcapantlalis. Masqui ohcon, uilica intlahtos ica tlen Dios yonechitaltih uan tlen Yehuatzin in toTecotzin yonechnextilih. </div>
<div class='m'>
<span class="verse" id="C212_2">2&#160;</span>Inquixmati se tocniu tlaniltocani inauac Cristo tlen ya icpia mahtlactlanaui xiuitl ocuicaqueh icah non ya ic yeyi iluicac tlacpac. Amo inmati max ocuicaqueh ica nitlalnacayo noso ica niespíritu, Dios icmomachitia. </div>
<div class='m'>
<span class="verse" id="C212_3">3&#160;</span>Inmati que non tocniu (ica nitlalnacayo noso ica niespíritu, Dios icmomachitia), </div>
<div class='m'>
<span class="verse" id="C212_4">4&#160;</span>Dios ocuicac campa tlamouisticayan, campa oquicac tlahtol tlen amo uili secteahsicamatiltia ica tlalticpactlahtol uan tlen amo iccauiliah acah tlalticpactlacatl maquihto. </div>
<div class='m'>
<span class="verse" id="C212_5">5&#160;</span>Ica nochi non tlen onpanoc ouilisquia inmouehcapantlalis, pero neh inmouehcapantlalis san ica tlen icnextia que neh amo inchicauac. </div>
<div class='m'>
<span class="verse" id="C212_6">6&#160;</span>Tlamilauca, tla onniquini inmouehcapantlalis amo octosniquisquia incuatlapolohtoc, pues ontosquia tlen milauac. Pero amo inmouehcapantlalis, pues amo inniqui inmoteixmatiltis queh oisquia neh ocachi itlah nopanti, tlamo yeh mamocaua itich nintlayoluil san tlen yoctaqueh noso yoccaqueh de neh. </div>
<div class='p'>
<span class="verse" id="C212_7">7&#160;</span>Uan para amo manmouehcapantlali sansimi ica tlen Dios tlailiuis mouistic onechnextilih, octlalihqueh notich se tlahyouilistli tlen queh oisquia se uitztli, mattocan se itlatitlancau Satanás, manechtlahyouiltihto, uan ohcon amo manmouehcapantlali sansimi. </div>
<div class='m'>
<span class="verse" id="C212_8">8&#160;</span>Yexpa yontlahtlanilih in toTecotzin manechquixtili non tlahyouilistli; </div>
<div class='m'>
<span class="verse" id="C212_9">9&#160;</span>pero Yehuatzin onechonnanquilih: “Ica notetlasohitalis ya itpia nochi; pues nochicaualis mahsic yec monextia ihcuac teh amo itchicauac.” Ica non, ica paquilis inmouehcapantlalis itich campa neh amo inchicauac, para ohcon mai notich nichicaualitzin Cristo. </div>
<div class='m'>
<span class="verse" id="C212_10">10&#160;</span>Ica non, neh inpaqui ihcuac amo inchicauac, inpaqui ihcuac icnextiah amo nechniquih, ihcuac itlah nechpoloua, ihcuac tlensaso nechchiuiliah, uan itich ocsiqui tlensa tlaouehcayotl tlen inpanoua ipampa Cristo, pues ihcuac neh amo inchicauac, yeh ihcuacon ihcuac neh ocachi inchicauac. </div>
<div class='s'>Pablo motiquipachoua ipampa in tlaniltocanih de Corinto </div>
<div class='p'>
<span class="verse" id="C212_11">11&#160;</span>Inmatoc nic ontlahtoh queh se naquin cuatlapolohtoc nic onmouehcapantlalih, pero yen namehuantzitzin naquin onannechonchiualtihqueh ohcon manchiua. Pues tlamilauca, yen namehuantzitzin naquin ocnamiquia nannechonuehcapantlalisqueh, porque amo inmocaua tlalpan innauac necateh non mach cuahcual teotlatitlanten, masqui tlamilauca neh amo intlenon. </div>
<div class='m'>
<span class="verse" id="C212_12">12&#160;</span>Ihcuac oncatca namouantzin onancontaqueh nic inpia tlen moniqui icpias se naquin milauac teotlatitlantli, pues ontlaxicoh itich in tlahyouilistli, onquinchiu nescayomeh, tetzaucachiualisten uan iluicacchiualisten. </div>
<div class='m'>
<span class="verse" id="C212_13">13&#160;</span>¿Tlenoh onnamechonchiuilih para ixconmachilican queh oisquia ocachi onquintlasohtlac ocsiqui iglesias uan namehuantzitzin amo? Xa yeh nic neh amitlah onnamechontlahtlanilih. ¡Ixnechontlapohpoluican nin notlahtlacol! </div>
<div class='p'>
<span class="verse" id="C212_14">14&#160;</span>Axan inmochihchiutoc ya ic yexpa innamechontlahpalotiu, pero amo ixconyoluican itlah innamechontlahtlanilitiu, pues amo intemoua inmoaxcatis tlen namoaxcatzin, yeh intemoua tlen cuali para namehuantzitzin. Porque yen tetahmeh naquin moniqui quintlanichicouilisqueh ninconeuan, uan amo yen teconeuan icnamiqui quintlanichicouilisqueh in tetahmeh. </div>
<div class='m'>
<span class="verse" id="C212_15">15&#160;</span>Uan neh ica mic paquilistli innamechonmactis tlen noyohca, uan hasta neh nonohmah inmotemactis namopampa nic innamechonpialia mic tetlasohtlalis, masqui nesi ihcuac ocachi innamechontlasohtla, namehuantzitzin ocachi amo nannechontlasohtlah. </div>
<div class='p'>
<span class="verse" id="C212_16">16&#160;</span>Tlamilauca, cuali nanconmatih que neh amo oniah se tlamemel namonauac, masqui siquin icyoluiah xa ohcon onicchiu para ohcon ocachi uilis innamechontominquixtis. </div>
<div class='m'>
<span class="verse" id="C212_17">17&#160;</span>Noso ixnechoniluican, ¿quemanian onanconitaqueh semeh notlatitlancauan yonamechonquixtilito tomin? </div>
<div class='m'>
<span class="verse" id="C212_18">18&#160;</span>Ontlatlautih in Tito manamechontlahpaloh, uan iuan ontitlan nocse tocniu. ¿Max Tito onamechonquixtilito namotomin? ¿Xamo nanconmatih nic neh uan yeh sanse totlayoluil uan sanse tochiualis itpiah? </div>
<div class='p'>
<span class="verse" id="C212_19">19&#160;</span>Amati xamo nanconyoluiah yeh ohcon ittlahtouah nic itniquih itmopaleuisqueh namonauac, pero yeh amo, tla yeh ittlahtohtoqueh iixpan Dios uan iixpan Cristo. Uan nochi tlen itchiuah ohcon itchiuah nic itniquih namehuantzitzin, notlasohicniuan, xonmoscaltican itich in tlaniltoquilis. </div>
<div class='m'>
<span class="verse" id="C212_20">20&#160;</span>Inmouilia ihcuac nahsis innamechonitatiu amo innamechonahsitiu quemeh onniquisquia xonican, uan dion namehuantzitzin amo namechonpactis quenih nahsitiu namonauac. Inmouilia mai ixnamictli, nixicolistli, tlauel. Inmomohtia amo yeh yonanmoxixinihqueh, uan pitzotic tlensaso nanconmoihiluihtoqueh, uan nanmoihihtohtinimih. Inmomohtia amo yeh yopeu nanmoueyiniquih uan sehse icchiua tlen yeh icniqui. </div>
<div class='m'>
<span class="verse" id="C212_21">21&#160;</span>Inmomohtia amo yeh ihcuac nahsis innamechonitatiu, Dios icchiuas manmomachili hasta tlalpan namopampatica, uan manchoca ipampa miqueh namehuantzitzin tlen yauehcau namoualtlahtlacohtiueh uan amo nanconcauah in tletlahiltih ayilis, uan oc pitzotic namonaxtinimih ica namotlalnacayo, uan oc namonninimih itich nochi tlensa xolopihcayotl.  </div>
<div class='psalmlabel' id='C213_0'> 13</div>
<div class='s'>Pablo monauatia innauac in tlaniltocanih de Corinto </div>
<div class='p'>
<span class="verse" id="C213_1">1&#160;</span>Ica nin ya ic yexpa nias innamechonitatiu. Uan ixconilnamiquican: “Nochi tlensa tlanonotz tlen moniquis moyectlalis, secchiuas ica ome noso yeyi tocniuan tlen macteixpantican tlen omochiu.”<a href='#FN11' epub:type='noteref' class='noteref'>*</a> </div>
<div class='m'>
<span class="verse" id="C213_2">2&#160;</span>Neh achtoh yonnamechonnehmachtih ihcuac ya ic opa onnamechonitato, uan axan ocsipa innamechonnehmachtia masqui nicah uehca: ixconmatican, ihcuac ocsipa nias innamechonitatiu amo inmotzacuilis, inquintlatzacuiltis naquin yauehcau ualtlahtlacohtiueh uan nochtin nocsiquin. </div>
<div class='m'>
<span class="verse" id="C213_3">3&#160;</span>Uan ohcon inchiuas, pues namehuantzitzin nanconniquih nanconitasqueh itlah tlen macnexti Cristo milauac tlahtoua ica neh. Cristo, ihcuac namechonyectlalia, amo monextia quemeh naquin amo icpia chicaualis, tla yeh monextia namonauac ica nichicaualitzin. </div>
<div class='m'>
<span class="verse" id="C213_4">4&#160;</span>Yeh milauac, Cristo, ihcuac ocsohsaqueh, omonextih amo chicauac, pero axan icpia yolilistli ica nichicaualitzin Dios. Noiuqui ohcon tehuan itmonextiah amo itchicauaqueh quemeh ihcuac Yehuatzin omonextih amo chicauac, pero nic itpouih iuantzin, sannoiuqui iuantzin itpiah yolilistli uan itpiah nichicaualitzin Dios, uan itcuisqueh namonauac. </div>
<div class='p'>
<span class="verse" id="C213_5">5&#160;</span>Xonmotlatlatacan namonohmah uan ixconitacan max namoncateh itich in tlaniltoquilis. Xonmotlatlatacan, ¿max amo nanconmomacah cuenta Jesucristo chanchiua namotichtzin? ¿Noso yehyeh amo milauac namontlaniltocah? </div>
<div class='m'>
<span class="verse" id="C213_6">6&#160;</span>Pero inchia ixconmomacacan cuenta nic tehuan quemah milauac titlatitlancauan Dios. </div>
<div class='m'>
<span class="verse" id="C213_7">7&#160;</span>Itmotlatlautiah inauac Dios amo ixconchiuacan itlah amo cuali. Uan ohcon itmotlatlautiah amo yeh nic itniquih itteitaltisqueh tehuan milauac itteotlatitlanten, tlamo yeh tlen tehuan itniquih, que namehuantzitzin ixconchiuacan tlen cuali, masqui ohcon mamota queh oisquia tehuan amo milauac itteotlatitlanten. </div>
<div class='m'>
<span class="verse" id="C213_8">8&#160;</span>Porque amo uilis itchiuasqueh itlah tlen maquixnamiqui in tlen milauac, tlamo sayeh tlen macmatlani in tlen milauac. </div>
<div class='m'>
<span class="verse" id="C213_9">9&#160;</span>Ica non tehuan itpaquih tla namehuantzitzin namonchicauaqueh, masqui tehuan mota queh oisquia amo. Uan itmotlatlautiah ocachi uan ocachi mamahsitiu namotlaniltoquilis. </div>
<div class='m'>
<span class="verse" id="C213_10">10&#160;</span>Ica non innamechontlahcuiluilia axan ihcuac ayamo nicah namouantzin, ohcon ihcuac nahsis amo icpias tleca innamechonchicaucanotzas ica in chicaualis tlen in toTecotzin onechonmactih. Pues non chicaualis onechonmactih ica mannamechoniscalti itich in tlaniltoquilis, uan amo yeh ica mannamechontlamicohcoco. </div>
<div class='p'>
<span class="verse" id="C213_11">11&#160;</span>Ica nin innamechontlamitlahcuiluilia: Xonpaquican, ixcontemocan mahsic nanmoyectlalisqueh itich nochi, xonmoyoleuacan, xonmoahsicamatican uan xonmosepanyecuicacan. Uan Yehuatzin Dios naquin contemactia seuilistli uan tetlasohtlalistli isqui namouantzin. </div>
<div class='m'>
<span class="verse" id="C213_12">12&#160;</span>Xonmosepantlahpalocan ica se ixtenamictli, ica tetlasohtlalistli chipauac. </div>
<div class='m'>
<span class="verse" id="C213_13">13&#160;</span>Nochtin niaxcatzitzin Dios namechontlahpalouah. </div>
<div class='p'>
<span class="verse" id="C213_14">14&#160;</span>Nitlateochiualitzin in toTecotzin Jesucristo, uan nitetlasohtlalitzin Dios, uan niteyolchicaualitzin in Espíritu Santo mai iuan nochtin namehuantzitzin. [Amén.]</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#C23_6"><span class="notemark">*</span> 3:6</a>
 <span class="ft">Jer. 31:31-34</span></p></aside>
<aside epub:type='footnote' id="FN2"><p class="f"><a class="notebackref" href="#C24_6"><span class="notemark">*</span> 4:6</a>
 <span class="ft">Gn. 1:3</span></p></aside>
<aside epub:type='footnote' id="FN3"><p class="f"><a class="notebackref" href="#C24_13"><span class="notemark">†</span> 4:13</a>
 <span class="ft">Sal. 116:10</span></p></aside>
<aside epub:type='footnote' id="FN4"><p class="f"><a class="notebackref" href="#C25_14"><span class="notemark">*</span> 5:14</a>
 <span class="ft">Ro. 14:7-8</span></p></aside>
<aside epub:type='footnote' id="FN5"><p class="f"><a class="notebackref" href="#C26_2"><span class="notemark">*</span> 6:2</a>
 <span class="ft">Is. 49:8</span></p></aside>
<aside epub:type='footnote' id="FN6"><p class="f"><a class="notebackref" href="#C26_16"><span class="notemark">†</span> 6:16</a>
 <span class="ft">Lv. 26:12; Ez. 37:27</span></p></aside>
<aside epub:type='footnote' id="FN7"><p class="f"><a class="notebackref" href="#C26_17"><span class="notemark">‡</span> 6:17</a>
 <span class="ft">Is. 52:11</span></p></aside>
<aside epub:type='footnote' id="FN8"><p class="f"><a class="notebackref" href="#C26_18"><span class="notemark">§</span> 6:18</a>
 <span class="ft">2 S. 7:14; 1 Cr. 17:13</span></p></aside>
<aside epub:type='footnote' id="FN9"><p class="f"><a class="notebackref" href="#C28_15"><span class="notemark">*</span> 8:15</a>
 <span class="ft">Éx. 16:18</span></p></aside>
<aside epub:type='footnote' id="FN10"><p class="f"><a class="notebackref" href="#C29_9"><span class="notemark">*</span> 9:9</a>
 <span class="ft">Sal. 112:9</span></p></aside>
<aside epub:type='footnote' id="FN11"><p class="f"><a class="notebackref" href="#C213_1"><span class="notemark">*</span> 13:1</a>
 <span class="ft">Dt. 19:15</span></p></aside>

<hr />
</div>
</div></body></html>
