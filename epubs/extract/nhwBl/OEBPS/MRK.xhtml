<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhw" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Bíblia MARCOS 1</title>
</head>
<body dir='ltr'>
<ul class='tnav'>
<li><a href='index.xhtml'>MARCOS</a></li>
</ul><ul class='tnav'><li><a href='MRK.xhtml#MK1_0'>1</a></li>
<li><a href='MRK.xhtml#MK2_0'>2</a></li>
<li><a href='MRK.xhtml#MK3_0'>3</a></li>
<li><a href='MRK.xhtml#MK4_0'>4</a></li>
<li><a href='MRK.xhtml#MK5_0'>5</a></li>
<li><a href='MRK.xhtml#MK6_0'>6</a></li>
<li><a href='MRK.xhtml#MK7_0'>7</a></li>
<li><a href='MRK.xhtml#MK8_0'>8</a></li>
<li><a href='MRK.xhtml#MK9_0'>9</a></li>
<li><a href='MRK.xhtml#MK10_0'>10</a></li>
</ul><ul class='tnav'>
<li><a href='MRK.xhtml#MK11_0'>11</a></li>
<li><a href='MRK.xhtml#MK12_0'>12</a></li>
<li><a href='MRK.xhtml#MK13_0'>13</a></li>
<li><a href='MRK.xhtml#MK14_0'>14</a></li>
<li><a href='MRK.xhtml#MK15_0'>15</a></li>
<li><a href='MRK.xhtml#MK16_0'>16</a></li>
</ul>

<div class='main' id='MK0_0'>

<div class='mt'>Icamanal Toteco Catli Quiijcuilo Marcos  </div>
<div class='psalmlabel' id='MK1_0'> 1</div>
<div class='s'>Juan tecuaalti huan tlacamanalhui icamanal Toteco </div>
<div class='p'>

<span class="verse" id="MK1_1">1&#160;</span>Quej ni pejqui nopa cuali tlamachtili tlen Jesucristo, Icone Toteco Dios. </div>
<div class='p'>
<span class="verse" id="MK1_2">2&#160;</span>Huejcajya Isaías, itlajtol pannextijca Toteco, quiijcuilo catli Toteco quiilhui Jesús. Quiijcuilo: </div>
<div class='q'>“Xiquita nijtitlanis notlayolmelajca ma mitzyacanas. </div>
<div class='q'>Yaya quicualtlalis ininyolo masehualme para ma mitzselica. </div>
<div class='q'>
<span class="verse" id="MK1_3">3&#160;</span>Notlayolmelajca camanaltis chicahuac ipan nopa huactoc tlali campa amo tleno eli, </div>
<div class='q'>huan quinilhuis masehualme: </div>
<div class='q'>‘Xijcualtlalica amoyolo pampa hualas Tohueyiteco. </div>
<div class='q'>Xijxitlahuaca amonemilis quen anquisencahuasquíaj se ojtli para hualas se hueyi tequitiquetl.’ ” </div>
<div class='p'>
<span class="verse" id="MK1_4">4&#160;</span>Ni tlayolmelajquetl catli Toteco quititlanqui ma tlayacana elqui Juan catli tecuaaltiyaya ipan nopa huactoc tlali. Tlacamanalhuiyaya para masehualme ma mocuaaltica para quipannextise moyolcueptoyaj huan quicajtejtoyaj tlajtlacoli. Huan Toteco quintlapojpolhuiyaya inintlajtlacolhua. 
<span class="verse" id="MK1_5">5&#160;</span>Miyac masehualme tlen estado Judea huan tlen altepetl Jerusalén yohuiyayaj para quitlacaquilise Juan. Huan quema quiilhuijque Toteco inintlajtlacolhua, Juan quincuaaltiyaya ipan hueyatl Jordán. </div>
<div class='p'>
<span class="verse" id="MK1_6">6&#160;</span>Juan moquentiyaya iyoyo tlen tlaxinepaloli tlen itzoncal camello huan quipixqui se itzinquechilpica tlen cuetlaxtli. Quincuayaya pilchapoltzitzi huan nectli catli onca ipan nopa huactoc tlali. 
<span class="verse" id="MK1_7">7&#160;</span>Quincamanalhuiyaya masehualme tlen Jesús huan quinilhuiyaya: “Teipa hualas se tlacatl catli quipiyas miyac más itequiticayo que na. Na amo nihueyi quen ya. Amo nicaxilía para nielis niitequipanojca, niyon para nijquixtilis itecac. 
<span class="verse" id="MK1_8">8&#160;</span>Na nimechcuaaltía san ica atl, pero yaya anmechmacas Itonal Toteco ipan amoyolo.” </div>
<div class='s'>Juan quicuaalti Jesús </div>
<div class='p'>
<span class="verse" id="MK1_9">9&#160;</span>Ipan nopa tonali Jesús quisqui altepetl Nazaret ipan estado Galilea huan yajqui campa Juan itztoya, huan Juan quicuaalti ipan hueyatl Jordán. 
<span class="verse" id="MK1_10">10&#160;</span>Huan teipa, quema Jesús quisayaya tlen nopa atl, quiitac tlapojtoya ilhuicac huan Itonal Toteco hualtemoc ipan ya quen se paloma. 
<span class="verse" id="MK1_11">11&#160;</span>Huan quicajqui Toteco Dios camanaltic tlen ilhuicac huan quiijto: “Ta tiNocone, nimitzicnelía miyac huan nijpiya miyac paquilistli ica catli tijchihua.” </div>
<div class='s'>Amocualtlacatl quiyejyeco Jesús ma tlajtlacolchihua </div>
<div class='p'>
<span class="verse" id="MK1_12">12&#160;</span>Teipa Itonal Toteco quiyacanqui Jesús ma yohui hasta nopa tlali huactoc campa amo tleno eli. 
<span class="verse" id="MK1_13">13&#160;</span>Huan Jesús itztoya nepa para cuarenta tonali huan Amocualtlacatl quiyejyecohuayaya ma tlajtlacolchihua. Itztoya ininhuaya tecuanime catli mosisiníaj, huan itequihuajcahua Toteco quitequipanohuayayaj. </div>
<div class='s'>Jesús pejqui tequiti ipan estado Galilea </div>
<div class='p'>
<span class="verse" id="MK1_14">14&#160;</span>Quema nopa tlanahuatijquetl ya quitzactoya Juan catli tecuaaltiyaya, Jesús ajsito ipan estado Galilea para tlacamanalhuis nopa cuali tlamachtili tlen quenicatza masehualme huelis calaquise campa tlanahuatía Toteco. 
<span class="verse" id="MK1_15">15&#160;</span>Huan quinilhuiyaya masehualme: “Ya ajsic nopa tonal huan ama, amo huejcahuas pehuas tlanahuatis Toteco. Xijpatlaca amoyolo huan xijneltocaca icamanal Toteco.” </div>
<div class='s'>Jesús quinnotzqui nahui michtlajtlamani </div>
<div class='p'>
<span class="verse" id="MK1_16">16&#160;</span>Teipa Jesús nentinemiyaya iteno nopa hueyi atl Galilea huan quinitac Simón ihuaya iicni, Andrés. Inijuanti michtlajtlamani huan quimajcahuayayaj se matlatl ipan atl. 
<span class="verse" id="MK1_17">17&#160;</span>Huan Jesús quinilhui: </div>
<div class='p'>―Techtoquilica. Ama anmichtlajtlamani, pero na nimechnextilis quenicatza anquinnojnotzase masehualme ma nechtoquilica. </div>
<div class='p'>
<span class="verse" id="MK1_18">18&#160;</span>Huan quicajtejque ininmatla huan yajque ihuaya. 
<span class="verse" id="MK1_19">19&#160;</span>Teipa Jesús nejnenqui se quentzi huan quinitac Jacobo ihuaya iicni, Juan. Inijuanti iconehua Zebedeo, huan itztoyaj ipan se cuaacali quiijtzomayayaj ininmatla. 
<span class="verse" id="MK1_20">20&#160;</span>Huan nimantzi Jesús quinnotzqui. Huan quicajtejque inintata Zebedeo ipan cuaacali ininhuaya itequipanojcahua huan quitoquilijque. </div>
<div class='s'>Se tlacatl catli quipixqui se iajacayo Amocualtlacatl </div>
<div class='p'>
<span class="verse" id="MK1_21">21&#160;</span>Teipa Jesús huan catli itztoyaj ihuaya ajsitoj altepetl Capernaum. Huan ipan nopa tonal para ma mosiyajquetzaca israelitame, Jesús calajqui ipan nopa israelita tiopamitl huan pejqui tlamachtía. 
<span class="verse" id="MK1_22">22&#160;</span>Huan masehualme san quisentlachiliyayaj ica itlamachtil, pampa quinmachtiyaya quen se catli quipixqui tequiticayotl. Amo quinmachtiyaya quen tlamachtiani tlen itlanahuatilhua Moisés. 
<span class="verse" id="MK1_23">23&#160;</span>Nojquiya ipan tiopamitl itztoya se tlacatl catli quipixqui se iajacayo Amocualtlacatl catli calactoya ipan itlacayo. Yaya quiitac Jesús huan chicahuac quiijto: </div>
<div class='p'>
<span class="verse" id="MK1_24">24&#160;</span>―Jesús ta tiNazaret ejquetl, ¿tlaque techchihuilis? ¿Tihualajtoc para techtzontlamiltis? Na nimitziximati. Ta catli titlatzejtzeloltic catli Dios quititlanqui nica. </div>
<div class='p'>
<span class="verse" id="MK1_25">25&#160;</span>Huan Jesús quiajhuac nopa iajacayo Amocualtlacatl huan quiilhui: </div>
<div class='p'>―Ayacmo ximolini. Xiquisa ipan ni tlacatl. </div>
<div class='p'>
<span class="verse" id="MK1_26">26&#160;</span>Huajca iajacayo Amocualtlacatl quichijqui nopa tlacatl ma huetzi ica se ajaca cocolistli. Huan tzajtzitejqui chicahuac huan quisqui ipan itlacayo. 
<span class="verse" id="MK1_27">27&#160;</span>Huan nochi momajmatijque huan moilhuijque: </div>
<div class='p'>―¿Tlaque panoc? ¿Huelis ya ni se yancuic tlamachtilistli? ¡Ni tlacatl Jesús quipiya tequiticayotl para quinnahuatis iajacahua Amocualtlacatl huan inijuanti quineltoquilíaj! </div>
<div class='p'>
<span class="verse" id="MK1_28">28&#160;</span>Huajca nimantzi nochi masehualme campa hueli ipan estado Galilea quimatque catli quichijqui Jesús. </div>
<div class='s'>Jesús quichicajqui imona Simón Pedro </div>
<div class='p'>
<span class="verse" id="MK1_29">29&#160;</span>Quema ya quistoyaj ipan tiopamitl, Jesús yajqui ihuaya Jacobo ihuaya Juan hasta ininchaj Simón huan Andrés. 
<span class="verse" id="MK1_30">30&#160;</span>Huan imona Simón Pedro huetztoya ipan cocolistli pampa totoniya. Huan nimantzi quiilhuijque Jesús para mococohua. 
<span class="verse" id="MK1_31">31&#160;</span>Huajca Jesús quinechcahui nopa sihuatl huan quimaitzqui. Quitlananqui huan nimantzi quicajqui nopa cocolistli. Huan nopa sihuatl pejqui quintlamaca. </div>
<div class='s'>Jesús quinchicajqui miyac cocoyani </div>
<div class='p'>
<span class="verse" id="MK1_32">32&#160;</span>Quema ya calajqui tonati huan tlayohuixtoya, masehualme pejque quinhuicaj campa Jesús nochi catli mococohuaj huan catli quipixque iajacahua Amocualtlacatl. 
<span class="verse" id="MK1_33">33&#160;</span>Huan nochi masehualme tlen nopa altepetl mosentilijque calteno. 
<span class="verse" id="MK1_34">34&#160;</span>Huan Jesús quinchicajqui miyac cocoyani catli quipixque miyac tlamantli cocolistli. Huan quinquixtili miyac iajacahua Amocualtlacatl. Pero Jesús amo quincahuiliyaya iajacahua Amocualtlacatl ma camanaltica, pampa quiiximatiyayaj para yaya eliyaya nopa Cristo catli Toteco Dios quititlantoya. </div>
<div class='s'>Jesús tlacamanalhui icamanal Toteco ipan estado Galilea </div>
<div class='p'>
<span class="verse" id="MK1_35">35&#160;</span>Huan tonili ijnaltzi quema noja tlatlayohua, Jesús mejtejqui huan yajqui campa tlatzitzicaya para motlatlajtis ica Toteco Dios. 
<span class="verse" id="MK1_36">36&#160;</span>Huan teipa Simón ihuaya ihuampoyohua yajque quitemotoj. 
<span class="verse" id="MK1_37">37&#160;</span>Huan quipantijque Jesús, huan quiilhuijque: </div>
<div class='p'>―Nochi masehualme mitztemohuaj. </div>
<div class='p'>
<span class="verse" id="MK1_38">38&#160;</span>Pero Jesús quinilhui: </div>
<div class='p'>―Ma tiyaca ipan nopa pilaltepetzitzi catli nechca para nitlacamanalhuis nepa nojquiya pampa yeca nihualajtoc. </div>
<div class='p'>
<span class="verse" id="MK1_39">39&#160;</span>Huajca Jesús panotinenqui campa hueli ipan nochi estado Galilea huan tlacamanalhuiyaya icamanal Toteco ipan sesen israelita tiopamitl. Huan quema quinpantiyaya masehualme catli quipixque iajacahua Amocualtlacatl, Jesús quinchihualtiyaya ma quisaca. </div>
<div class='s'>Jesús quichicajqui se tlacatl catli tlacayo palaniyaya </div>
<div class='p'>
<span class="verse" id="MK1_40">40&#160;</span>Huan quinechcahuico Jesús se tlacatl catli tlacayo palaniyaya ica se cocolistli catli itoca lepra. Huan motlancuaquetzqui iixtla Jesús huan quiilhui: </div>
<div class='p'>―Jesús, sintla tijnequi, huelis techchicahuas. </div>
<div class='p'>
<span class="verse" id="MK1_41">41&#160;</span>Huan Jesús quitlasojtlac, huan quitlali imax ipani huan quiilhui: </div>
<div class='p'>―Quena, nijnequi. Ximochicahua amantzi. </div>
<div class='p'>
<span class="verse" id="MK1_42">42&#160;</span>Huan ipan nopa tlatoctzi nopa cocolistli quicajqui. 
<span class="verse" id="MK1_43">43&#160;</span>Huajca Jesús quinahuati: </div>
<div class='p'>
<span class="verse" id="MK1_44">44&#160;</span>―Ximomocuitlahui ma amo aqui xiquilhui. San xiya ximonextiti iixpa nopa israelita totajtzi, huan xijmaca Toteco nopa tlacajcahualistli catli Moisés tlanahuati ma quimacaca catli ayacmo quipiyaj inintlacayo palantoc para quej nopa nochi quimatise ya timochicajtoc. </div>
<div class='p'>
<span class="verse" id="MK1_45">45&#160;</span>Pero nopa tlacatl yajqui huan pejqui quinilhuía nochi masehualme tlaque ipantic huan nelía momajqui icamanal. Yeca Jesús ayacmo huelqui calaqui tonaya ipan altepeme. San nejnemiyaya campa tlatzitzicaya huan nepa nojquiya quipantiyayaj miyac masehualme catli hualajque tlen campa hueli pilaltepetzitzi.  </div>
<div class='psalmlabel' id='MK2_0'> 2</div>
<div class='s'>Jesús quichicajqui se tlacatl catli tantantixtoya </div>
<div class='p'>
<span class="verse" id="MK2_1">1&#160;</span>Quema panotoya se ome tonali, Jesús sempa yajqui hasta altepetl Capernaum, huan nochi quimatque para itztoya ipan se cali. 
<span class="verse" id="MK2_2">2&#160;</span>Huan nimantzi mosentilijque miyac masehualme nepa huan yeca ayacmo aqui huelqui calaqui, niyon ayacmo aqui huelqui monechcahuía calteno. Huan Jesús quincamanalhuiyaya icamanal Toteco. 
<span class="verse" id="MK2_3">3&#160;</span>Huan teipa ajsicoj sequin tlacame catli quihualicayayaj campa Jesús se cocoxquetl catli tantantixtoya. Huan nahui tlacame quiquechpanojtihualayayaj. 
<span class="verse" id="MK2_4">4&#160;</span>Huan amo huelque ajsique campa Jesús pampa itztoyaj tlahuel miyac masehualme, huajca tlejcoque calpani huan quiijcuinijque sequin tzontzajcayotl itzonatipa Jesús. Teipa quitemohuijque nopa cocoxquetl motectoc ipan itlapech. 
<span class="verse" id="MK2_5">5&#160;</span>Huan Jesús quiitac para quineltocayayaj, huajca quiilhui nopa cocoxquetl: </div>
<div class='p'>―Nohuampox nimitztlapojpolhuía motlajtlacolhua. </div>
<div class='p'>
<span class="verse" id="MK2_6">6&#160;</span>Huan sequin tlamachtiani tlen itlanahuatilhua Moisés catli mosehuijtoyaj calijtic moyolilhuijque: 
<span class="verse" id="MK2_7">7&#160;</span>“¿Quenque camanalti Jesús quej nopa? Mochihua quen elisquía Toteco, pampa amo aqui hueli tetlapojpolhuía tlajtlacoli, san Toteco.” </div>
<div class='p'>
<span class="verse" id="MK2_8">8&#160;</span>Huan Jesús nimantzi quimatqui catli moyolilhuiyayaj huan quinilhui: </div>
<div class='p'>―¿Para tlen anmoyolilhuíaj quej nopa? 
<span class="verse" id="MK2_9">9&#160;</span>Tlen hueli catli niquijtohua mochihuas masque niquilhuis ni cocoxquetl: ‘Nimitztlapojpolhuía motlajtlacolhua’, o niquilhuis: ‘Ximehua, xijtlanana motlapech huan xinejnemi.’ 
<span class="verse" id="MK2_10">10&#160;</span>Pero pampa nijnequi xijmatica na, catli niMocuepqui Masehuali, nijpiya tequiticayotl ipan tlaltipactli para melahuac nitetlapojpolhuis tetlajtlacolhua, huajca nimechnextilis para panos catli niquijtohua. </div>
<div class='p'>Huan nimantzi Jesús quiilhui nopa cocoxquetl: </div>
<div class='p'>
<span class="verse" id="MK2_11">11&#160;</span>―Nimitzilhuía, ximehua, xijtlanana motlapech huan xiya mochaj. </div>
<div class='p'>
<span class="verse" id="MK2_12">12&#160;</span>Huajca mejqui huan quitlanantejqui itlapech iniixpa huan quisato. Huan nochi catli quiitaque san quisentlachilijque huan quihueyichijque Toteco Dios huan quiijtojque: </div>
<div class='p'>―Amo quema tiquitztoque se tlamantli quej ni. </div>
<div class='s'>Jesús quinotzqui Leví catli nojquiya itoca Mateo </div>
<div class='p'>
<span class="verse" id="MK2_13">13&#160;</span>Teipa Jesús sempa yajqui iteno hueyi atl, huan quinechcahuijque miyac masehualme huan yaya quinmachti. 
<span class="verse" id="MK2_14">14&#160;</span>Huan teipa Jesús panotinemiyaya campa se mesa tlen tequicali, huan nepa mosehuiyaya se tlacatl itoca Leví [2:14 Leví nojquiya itoca Mateo.] catli elqui icone Alfeo. Tequitini quitequitlalijtoyaj ma quiselis nopa tomi catli nochi monequi tlaxtlahuaj para impuestos. Huan Jesús quiilhui: </div>
<div class='p'>―Techtoquili. </div>
<div class='p'>Huajca Leví moquetztiquisqui huan quitoquili Jesús. </div>
<div class='p'>
<span class="verse" id="MK2_15">15&#160;</span>Teipa Jesús tlacuayaya ipan ichaj Leví huan ajsicoj nepa miyac tlacame catli tlainanque impuesto huan catli miyac tlajtlacoli quichihuaj. Nopa tlacame nojquiya tlacuayayaj ihuaya Jesús huan imomachtijcahua pampa miyac tlen inijuanti quitoquiliyayaj. 
<span class="verse" id="MK2_16">16&#160;</span>Huan nojquiya itztoyaj nepa sequin fariseos huan tlamachtiani tlen itlanahuatilhua Moisés. Huan quema quiitaque Jesús tlacuayaya ininhuaya nopa amo cuajcualme, quintlatzintoquilijque imomachtijcahua: </div>
<div class='p'>―¿Quenque tlacua huan atli Jesús ininhuaya tlacame catli tlainamaj impuesto huan ininhuaya catli miyac tlajtlacoli quichihuaj? </div>
<div class='p'>
<span class="verse" id="MK2_17">17&#160;</span>Huan Jesús quicajqui inincamanal huan quinilhui: </div>
<div class='p'>―Se tetica tlacatl amo quinequilía se tepajtijquetl, pero se cocoxquetl, quena. Na amo nihualajtoc para niquinnotzas catli moilhuíaj cuajcualme iixpa Toteco Dios. Nihualajtoc para niquinnotzas masehualme catli quimatij para quipiyaj inintlajtlacolhua. </div>
<div class='s'>Quitlatzintoquilijque Jesús quenque amo mosahuaj imomachtijcahua </div>
<div class='p'>
<span class="verse" id="MK2_18">18&#160;</span>Se tonal imomachtijcahua Juan huan inintlatoquilijcahua fariseos mosahuayayaj para motlatlajtise ipan Toteco Dios. Huajca yajque tlacame campa Jesús huan quitlatzintoquilijque: </div>
<div class='p'>―¿Para tlen mosahuaj itlatoquilijcahua Juan huan inintlatoquilijcahua fariseos, pero momomachtijcahua amo mosahuaj? </div>
<div class='p'>
<span class="verse" id="MK2_19">19&#160;</span>Huan Jesús quinnanquili: </div>
<div class='p'>―¿Quenicatza huelis mosahuase ihuampoyohua se mosihuajtijquetl ipan nopa tlatoctzi quema tlacuaj ihuaya ipan nenamictili? Sintla itztoque iixpa nopa mosihuajtijquetl, amo quinamiqui para mosahuase. San se eltoc quema na niitztoc ininhuaya nomomachtijcahua, amo quinamiqui mosahuase. 
<span class="verse" id="MK2_20">20&#160;</span>Pero se tonal hualase tlacame huan nechhuicase. Nopa tonal, quena, mosahuase nomomachtijcahua. 
<span class="verse" id="MK2_21">21&#160;</span>‘Amo aqui [2:21 Jesús quinilhui ni huicalotl para quinnextilis amo cuali quimanelose itlamachtil ica catli huejcajya quineltocayayaj masehualme, pampa itlamachtil eltoya se tlamantli catli yancuic.] quitlatlamanía se yoyomitl catli sosoltic ica se yoyomitl catli yancuic, pampa nopa catli yancuic motzocoyolos huan nimantzi tzayanis nopa yoyomitl catli sosoltic huan achi más fiero nesis. 
<span class="verse" id="MK2_22">22&#160;</span>Nojquiya amo aqui quitequilía xocomeca atl catli yancuic ipan bolsas tlen cuetlaxtli sosoltic, pampa quema nopa yancuic xocomeca atl xocoyas, mohueyilis. Quej nopa tzayanis nopa cuetlaxtli sosoltic huan san quinenpolos nopa xocomeca atl huan nopa cuetlaxtli. Huajca monequi quitequilise xocomeca atl catli yancuic ipan bolsas tlen cuetlaxtli yancuic.’ </div>
<div class='s'>Imomachtijcahua Jesús quiquechcocototzque trigo ipan sábado </div>
<div class='p'>
<span class="verse" id="MK2_23">23&#160;</span>Ipan sábado, nopa tonal para ma mosiyajquetzaca israelitame, Jesús nejnemiyaya ipan se mili campa quitoctoyaj trigo, huan imomachtijcahua pejque quiquechcocototzaj trigo iyol huan quicuaj. 
<span class="verse" id="MK2_24">24&#160;</span>Huajca nopa fariseos quiilhuijque Jesús: </div>
<div class='p'>―Xiquita, momomachtijcahua quichihuaj catli amo monequi ipan ni tonal para ma timosiyajquetzaca, yeca tlajtlacolchihuaj. </div>
<div class='p'>
<span class="verse" id="MK2_25">25&#160;</span>Huan Jesús quinilhui: </div>
<div class='p'>―¿Amo anquipojtoque catli quichijqui David huejcajya quema yaya ihuaya ihuampoyohua nelía mayanayayaj huan amo quipixque catli quicuase? 
<span class="verse" id="MK2_26">26&#160;</span>David calaquito ipan ichaj Toteco quema Abiatar elqui hueyi totajtzi, huan quicuajqui nopa pantzi catli eltoya ipan mesa iixpa Toteco. Teipa David quinmajmacac nopa pantzi nopa tlacame catli itztoyaj ihuaya masque itlanahuatilhua Moisés amo quincahuilíaj sequinoc ma quicuaca nopa pantzi. San eltoya para totajtzitzi ma quicuaca. </div>
<div class='p'>
<span class="verse" id="MK2_27">27&#160;</span>Huan nojquiya Jesús quinilhui: </div>
<div class='p'>―Toteco Dios quisencajtoc ni tonal para masehualme ma mosiyajquetzaca para quinpalehuis. Amo quinsencajtoc masehualme para ma quihueyitlalica nopa tonal. 
<span class="verse" id="MK2_28">28&#160;</span>Na, catli niMocuepqui Masehuali, nijpiya tequiticayotl para niquinilhuis masehualme tlaque huelis quichihuase ipan sábado, ni tonal para ma timosiyajquetzaca.  </div>
<div class='psalmlabel' id='MK3_0'> 3</div>
<div class='s'>Jesús quichicajqui se tlacatl catli mahuactoc </div>
<div class='p'>
<span class="verse" id="MK3_1">1&#160;</span>Jesús sempa calajqui ipan se israelita tiopamitl, huan nopona itztoya se tlacatl catli mahuactoc. 
<span class="verse" id="MK3_2">2&#160;</span>Huan nopa fariseos san quitlachiliyayaj sintla Jesús quichicahuasquía se tlenijqui para quitelhuise pampa elqui se tonal para ma mosiyajquetzaca tiisraelitame. 
<span class="verse" id="MK3_3">3&#160;</span>Huajca Jesús quiilhui nopa tlacatl catli mahuactoc: </div>
<div class='p'>―Ximoquetza huan xihuala nica tlatlajco ni masehualme. </div>
<div class='p'>
<span class="verse" id="MK3_4">4&#160;</span>Huan nimantzi Jesús quintlatzintoquili nopa fariseos, quinilhui: </div>
<div class='p'>―¿Ipan ni tonal para timosiyajquetzase anquiitaj quinamiqui ma tijchihuaca catli cuali o catli amo cuali? ¿Ma tiquinpalehuica masehualme o ma tiquinmictica? </div>
<div class='p'>Pero nopa fariseos amo molinijque. 
<span class="verse" id="MK3_5">5&#160;</span>Huajca Jesús quintlachili huan cualanqui. Motequipacho pampa nopa fariseos tlahuel yoltetique. Huajca Jesús quiilhui nopa tlacatl: </div>
<div class='p'>―¡Xijxitlahua momax! </div>
<div class='p'>Huan quixitlajqui imax huan cuali mochicajqui. 
<span class="verse" id="MK3_6">6&#160;</span>Huajca quisque nopa fariseos huan nimantzi pejque quisencahuaj ica sequinoc tlacame catli quitoquiliyayaj Herodes quenicatza huelis quimictise Jesús. </div>
<div class='s'>Mosentilijque miyac masehualme iteno hueyi atl </div>
<div class='p'>
<span class="verse" id="MK3_7">7&#160;</span>Huan Jesús quisqui ihuaya imomachtijcahua huan yajque iteno hueyi atl. Huan quintoquilijque tlahuel miyac masehualme catli ejque estado Galilea huan estado Judea. 
<span class="verse" id="MK3_8">8&#160;</span>Nojquiya itztoyaj masehualme tlen altepetl Jerusalén, huan tlen estado Idumea, huan tlen nopa tlali catli mocahua ipan seyoc inaliyo nopa hueyatl Jordán. Nojquiya hualajque masehualme catli ejque nechca altepeme Tiro huan Sidón. Nelmiyaqui masehualme quicactoyaj nochi catli Jesús quichihuayaya huan yeca yohuiyayaj campa yaya itztoya. 
<span class="verse" id="MK3_9">9&#160;</span>Huan Jesús quinilhui imomachtijcahua ma quichiyaca ica se cuaacali para ipan tlejcos para ma amo quitetzopaca nopa masehualme. 
<span class="verse" id="MK3_10">10&#160;</span>Pampa Jesús quinchicajtoya miyac cocoyani huan nochi catli mococohuaj nochipa quicuatopejtiyohuiyayaj chicahuac para quiitzquise. 
<span class="verse" id="MK3_11">11&#160;</span>Huan quema masehualme catli quipiyayayaj se iajacayo Amocualtlacatl quiitayayaj Jesús, motlancuaquetzayayaj iixpa huan chicahuac nopa ajacame quiijtohuayayaj: </div>
<div class='p'>―¡Ta tiIcone Dios! </div>
<div class='p'>
<span class="verse" id="MK3_12">12&#160;</span>Pero Jesús chicahuac quinnahuatiyaya ma amo quinilhuica masehualme ajqueya yaya. </div>
<div class='s'>Jesús quintlapejpeni majtlactli huan ome imomachtijcahua </div>
<div class='p'>
<span class="verse" id="MK3_13">13&#160;</span>Teipa Jesús tlejcoc ipan se tepetl huan quinnotzqui san nopa tlacame catli quinequiyaya ma yaca ihuaya, huan inijuanti yajque campa ya. 
<span class="verse" id="MK3_14">14&#160;</span>Huan Jesús quintlapejpeni majtlactli huan ome imomachtijcahua para ma itztoca ihuaya huan para quintitlanis ma tlacamanalhuitij icamanal Toteco. 
<span class="verse" id="MK3_15">15&#160;</span>Nojquiya Jesús quintlapejpeni para ma quipiyaca tequiticayotl quinchicahuase cocoyani huan quinquixtilise iajacahua Amocualtlacatl catli calactoyaj ipan masehualme. 
<span class="verse" id="MK3_16">16&#160;</span>Huajca ya ni inintoca nopa tlacame catli quintlapejpeni: Simón, catli Jesús quitocaxtlali Pedro, 
<span class="verse" id="MK3_17">17&#160;</span>Jacobo ihuaya iicni, Juan, catli eliyayaj iconehua Zebedeo. Jesús quintocaxtiyaya nopa ome Boanerges, catli quinequi quiijtos tlacame catli itztoque quen se tlatomonilotl pampa mosisiníaj. 
<span class="verse" id="MK3_18">18&#160;</span>Nojquiya quintlapejpeni Andrés, Felipe, Bartolomé, Mateo, Tomás, Jacobo icone Alfeo, Tadeo [3:18 Nojquiya itoca Judas huan Lebeo.] huan Simón catli moiyocatlaliyaya ica nopa partido cananista. 
<span class="verse" id="MK3_19">19&#160;</span>Huan quitlapejpeni Judas Iscariote catli teipa quitemactili Jesús. </div>
<div class='s'>Quitelhuijque Jesús para quipixtoya se iajacayo Amocualtlacatl </div>
<div class='p'>Teipa Jesús ihuaya imomachtijcahua mocuepque huan sempa calajque ipan se cali. 
<span class="verse" id="MK3_20">20&#160;</span>Huan sempa mosentilijque miyac masehualme, huan yeca Jesús ihuaya imomachtijcahua amo quipiyayayaj niyon se tlatoctzi para tlacuase. 
<span class="verse" id="MK3_21">21&#160;</span>Huan quema quicajque iteiximatcahua Jesús para amo quipixqui se tlatoctzi para tlacuas, hualajque para quihuicase pampa quiijtohuayayaj: “Tzontlapolojtoc.” </div>
<div class='p'>
<span class="verse" id="MK3_22">22&#160;</span>Pero ajsicoj tlen Jerusalén sequin tlamachtiani tlen itlanahuatilhua Moisés, huan inijuanti teilhuiyayaj para Jesús quipixqui Amocualtlacatl [3:22 Nopa masehualme quitocaxtijque Amocualtlacatl, Beelzebú.] ipan ya catli quinyacana nochi ajacame, huan yeca quimacatoya Jesús chicahualistli quinquixtis ajacame catli calactoque ipan sequinoc. </div>
<div class='p'>
<span class="verse" id="MK3_23">23&#160;</span>Huajca Jesús quinnotzqui nopa tlamachtiani tlen itlanahuatilhua Moisés huan quincamanalhui ica huicalotl, quiijto: “¿Quenicatza huelis Amocualtlacatl quinquixtis ajacame catli iaxcahua? 
<span class="verse" id="MK3_24">24&#160;</span>Sintla se tlali imasehualhua motlajcoxelose, amo huejcahuas nopa tlali pampa seyoc tlali huelis quitlanis nimantzi. 
<span class="verse" id="MK3_25">25&#160;</span>Huan sintla ichampoyohua se tlacatl ipan se cali motlajcoxelohuaj, amo hueli mocahuaj san sejco. 
<span class="verse" id="MK3_26">26&#160;</span>Huan sintla Amocualtlacatl mocualanía ica catli ya iaxcahua, huan inijuanti motlajcoxelohuaj, amo huejcahuas itequiticayo, pampa yaya iseltzi quintlamiltis catli yaya iaxcahua. </div>
<div class='p'>
<span class="verse" id="MK3_27">27&#160;</span>“Amo aqui huelis calaquis ichaj se catli tetixtoc quen Amocualtlacatl huan quiquixtilis catli iaxca sintla achtihui amo quiilpis. Huajca quena, hueli quiquixtilis catli iaxca. </div>
<div class='p'>
<span class="verse" id="MK3_28">28&#160;</span>“Melahuac noTata huelis quintlapojpolhuis nochi inintlajtlacolhua masehualme huan nochi catli fiero camanaltij, 
<span class="verse" id="MK3_29">29&#160;</span>pero aqui quitlaijilhuis itequi Itonal Toteco huan quiijtos para catli yaya quichijtoc eltoc se tlamantli catli fiero, Toteco amo quema quitlapojpolhuis. Nopa masehuali quihuicas nopa tlajtlacoli para nochipa.” </div>
<div class='p'>
<span class="verse" id="MK3_30">30&#160;</span>Jesús quiijto ya ni pampa inijuanti quiijtohuayayaj para yaya quipixtoya se iajacayo Amocualtlacatl. </div>
<div class='s'>Hualajque inana huan iicnihua Jesús </div>
<div class='p'>
<span class="verse" id="MK3_31">31&#160;</span>Teipa ajsico inana ihuaya iicnihua Jesús, pero mocajque calteno huan tlatitlanque ma quinotzatij Jesús. 
<span class="verse" id="MK3_32">32&#160;</span>Huan nopa masehualme catli mosehuiyayaj huan quiyahualohuayayaj Jesús, quiilhuijque: </div>
<div class='p'>―Xiquita, monana huan moicnihua itztoque calteno huan mitztemohuaj. </div>
<div class='p'>
<span class="verse" id="MK3_33">33&#160;</span>Pero Jesús quinnanquili: </div>
<div class='p'>―¿Ajqueya nonana? huan ¿ajqueya noicnihua? </div>
<div class='p'>
<span class="verse" id="MK3_34">34&#160;</span>Huan quintlachili nopa masehualme catli quiyahualohuayayaj huan quinilhui: </div>
<div class='p'>―Xiquitaca ni masehualme catli itztoque nica, inijuanti niquinita para nonana huan noicnihua, 
<span class="verse" id="MK3_35">35&#160;</span>pampa aqui quichihua catli Toteco Dios quinequi, yaya niquita quen noicni huan nonana.  </div>
<div class='psalmlabel' id='MK4_0'> 4</div>
<div class='s'>Se tlacatl quiijtzeloto xinachtli </div>
<div class='p'>
<span class="verse" id="MK4_1">1&#160;</span>Jesús sempa pejqui tlamachtía iteno hueyi atl, huan mosentilijque miyac masehualme catli quiyahualocoj. Huajca Jesús calajqui ipan se cuaacali ipan hueyi atl huan mosehui, huan nochi masehualme mocajque xalixco nechca iteno hueyi atl. 
<span class="verse" id="MK4_2">2&#160;</span>Huan Jesús tlamachtiyaya miyac tlamantli ica huicalotl huan quinilhui: 
<span class="verse" id="MK4_3">3&#160;</span>“¡Xijtlacaquilica! Se tlacatl yajqui quiijtzeloto trigo. 
<span class="verse" id="MK4_4">4&#160;</span>Huan quema quiijtzelohuayaya, sequin xinachtli tepejqui ipan ojtli huan hualajque totome huan quicuajque. 
<span class="verse" id="MK4_5">5&#160;</span>Sequinoc xinachtli tepejqui temajcajya campa amo oncayaya miyac tlali. Nopa xinachtli nimantzi ixhuac pampa amo huejcatla nopa tlali. 
<span class="verse" id="MK4_6">6&#160;</span>Pero quisqui tonati, huan tonal tlatlac huan nimantzi huajqui pampa amo huelqui motlatzquilía inelhuayo. 
<span class="verse" id="MK4_7">7&#160;</span>Sequinoc xinachtli tepejqui huitztzala huan nopa huitztli quiijiyomicti nopa tzomitl, yeca nopa xinachtli amo temacac itlajca. 
<span class="verse" id="MK4_8">8&#160;</span>Pero sequinoc xinachtli tepejqui ipan cuali tlali. Tlaixhuac cuali, huan moscalti huan cuali temacac itlajca. Sequin nopa tzomitl tlen trigo temacac treinta xinachtli, huan sequinoc tzomitl temacac sesenta xinachtli huan sequinoc tzomitl temacac se ciento xinachtli.” </div>
<div class='p'>
<span class="verse" id="MK4_9">9&#160;</span>Huan teipa Jesús quinilhui: “Nochi amojuanti ya antechcactoque. Huajca xijneltocaca catli nimechilhuía.” </div>
<div class='s'>Jesús quinilhui para tlen tlamachtía ica huicalotl </div>
<div class='p'>
<span class="verse" id="MK4_10">10&#160;</span>Teipa quema quistoyaj nopa miyac masehualme, Jesús huan nopa majtlactli huan ome imomachtijcahua huan sequinoc catli itztoyaj ihuaya quinechcahuijque huan pejque quitlatzintoquilíaj tlaque quiijtosnequi nopa huicalotl. 
<span class="verse" id="MK4_11">11&#160;</span>Huan Jesús quinilhui: “Toteco Dios anmechcahuilijtoc xijmachilica quenicatza yaya tlanahuatía masque achtihuiya amo aqui quicahuiliyaya ma quimachili. Huan ama nojquiya ica masehualme catli nechhuejcamajcahuaj, niquinilhuía nochi tlamantli ica huicalotl. 
<span class="verse" id="MK4_12">12&#160;</span>Quej nopa masque quiitase catli nijchihua, amo quimatise tlaque quinequi quiijtos. Huan masque quicaquise nocamanal, amo quimachilise. Huan quej ni amo moyolpatlase, huan amo quipantise tlapojpolhuili para inintlajtlacolhua.” </div>
<div class='s'>Jesús quinilhui tlaque quiijtosnequi nopa huicalotl </div>
<div class='p'>
<span class="verse" id="MK4_13">13&#160;</span>Huan Jesús quinilhui nojquiya: “¿Sintla amo anquimachilíaj ni huicalotl, quenicatza huelis anquimachilise sequinoc huicalotl? 
<span class="verse" id="MK4_14">14&#160;</span>Nopa tlacatl catli quiijtzelo nopa xinachtli quichihua quen se tlacatl catli quinilhuía masehualme icamanal Toteco. 
<span class="verse" id="MK4_15">15&#160;</span>Sequin masehualme itztoque quen nopa xinachtli catli tepejqui ipan ojtli. Quicaquij icamanal Toteco, pero nimantzi huala Amocualtlacatl huan quinquixtilía catli Toteco quitlalijtoc ipan ininyolo. 
<span class="verse" id="MK4_16">16&#160;</span>Sequinoc masehualme itztoque quen nopa xinachtli catli tepejqui temajcajya. Quicaquij icamanal Toteco huan nimantzi quiselíaj ica paquilistli. 
<span class="verse" id="MK4_17">17&#160;</span>Pero quen nopa xinachtli catli amo hueli motlatzquilía inelhuayo, amo quipiyaj chicahualistli. San itztoque para se tlatoctzi, pampa quema huala tlaohuijcayotl huan sequinoc quintlatzacuiltíaj pampa quiselijtoque icamanal Toteco, nimantzi quicajtehuaj. 
<span class="verse" id="MK4_18">18&#160;</span>Sequinoc masehualme itztoque quen nopa xinachtli catli tepejqui ipan huitztli. Quicaquij icamanal Toteco, 
<span class="verse" id="MK4_19">19&#160;</span>pero mocuatotoníaj miyac ica nochi tlamantli catli onca ipan ni tonal. Mocajcayajtoque pampa moilhuíaj paquise sintla quipiyase miyac tomi. Tlahuel quinequij miyac tlamantli catli onca. Huan nochi ni tlamantli catli quinequij quiijiyomictíaj icamanal Toteco, huan yeca amo temaca itlajca. 
<span class="verse" id="MK4_20">20&#160;</span>Pero sequinoc masehualme itztoque quen nopa xinachtli catli tepejqui ipan cuali tlali. Inijuanti, quena, quicaquij icamanal Toteco, huan quiselíaj huan temacaj inintlajca. Sequin tlen inijuanti itztoque quen se trigo tzomitl catli temaca treinta xinachtli, huan sequinoc quen catli temaca sesenta xinachtli, huan sequinoc itztoque quen se trigo tzomitl catli temaca se ciento xinachtli.” </div>
<div class='s'>Nopa huicalotl tlen tlahuili </div>
<div class='p'>
<span class="verse" id="MK4_21">21&#160;</span>Nojquiya Jesús quinilhui: “Amo aqui quitlatía se tlahuili huan quitzacua ica se cajon, niyon amo quitlalis tlapech tzintla. Nochi quimatij quitlalise se tlahuili huejcapa ipan se tlaquetzali para ma tlatlanexti. 
<span class="verse" id="MK4_22">22&#160;</span>Quej nopa nojquiya ica nochi tlamantli catli ama motlatijtoc. Teipa mocahuas tlanemijya huan nochi anquimachilise. Huan tlamantli catli masehualme amo hueli quimachilíaj ama pampa nimechmachtía ica huicalotl, teipa nochi campa hueli quimatise. 
<span class="verse" id="MK4_23">23&#160;</span>Nochi amojuanti ya antechcactoque, huajca xijneltocaca catli nimechilhuía.” </div>
<div class='p'>
<span class="verse" id="MK4_24">24&#160;</span>Nojquiya Jesús quinilhui: “Ximotlachilica quenicatza anquicaquij. Sintla anquicaquij huan anquineltocaj quentzi, huajca anquimachilise san quentzi. Pero sintla anquicaquij cuali huan anquineltocaj nochi, huajca cuali anquimachilise. Huan hasta noja más Toteco anmechpalehuis xijmachilica. 
<span class="verse" id="MK4_25">25&#160;</span>Pampa se masehuali catli quipiya itlalnamiquilis para quicaquis nocamanal, Toteco quimacas más tlalnamiquilistli. Pero se masehuali catli amo quinequi quicaquis nocamanal, Toteco quiquixtilis catli quentzi quicactoc.” </div>
<div class='s'>Itlanahuatilis Toteco moscaltía ichtacatzi </div>
<div class='p'>
<span class="verse" id="MK4_26">26&#160;</span>Jesús nojquiya quinilhui: “Moscaltía ininmiyaca nopa masehualme catli Toteco quinnahuatía masque amo aqui momaca cuenta. Eltoc quen se tlacatl catli quiijtzelohua xinachtli ipan tlali. 
<span class="verse" id="MK4_27">27&#160;</span>Yaya cochis ica tlayohua huan mehuas ica ijnaloc. Panos se ome tonali huan teipa nopa xinachtli ixhuas huan moscaltis, pero nopa tlacatl amo quimati quenicatza moscalti. 
<span class="verse" id="MK4_28">28&#160;</span>Achtihui sesen tzomitl panquisa huan quisa ixihuiyo. Teipa panquisa ipiloloyo huan teipa itlancoch ipan ioloyo. 
<span class="verse" id="MK4_29">29&#160;</span>Huan quema nopa sinolotl ya chicajtos, nopa tlacatl pehuas quipixcas pampa ya quimacatoc itlajca.” </div>
<div class='s'>Nopa huicalotl tlen nopa xinachtli mostaza </div>
<div class='p'>
<span class="verse" id="MK4_30">30&#160;</span>Nojquiya Jesús quiijto: “¿Quenicatza huelis nimechilhuis quenicatza pehua tlanahuatía Toteco Dios ipan ininyolo masehualme ipan se yancuic lugar? ¿Quenicatza eltoc? 
<span class="verse" id="MK4_31">31&#160;</span>Quema yaya tlanahuatía, pehua quen se ixinajcho mostaza catli se tlacatl quitoca. Nopa xinachtli eltoc más piltziquitetzi tlen nochi xinachtli catli onca ipan tlaltipactli. 
<span class="verse" id="MK4_32">32&#160;</span>Pero quema se tlacatl quitoca nopa xinachtli mostaza, moscaltía huan mochihua más hueyi tlen nochi xihuitzomitl huan mochihuas se cuahuitl. Huan imacuayohua mochihuase huejhueyi hasta nepa hueli mosiyajquetzase totome pampa cuali itlaecahuilo.” </div>
<div class='s'>Quenicatza Jesús quitequihui huicalotl </div>
<div class='p'>
<span class="verse" id="MK4_33">33&#160;</span>Huan Jesús quinmachtiyaya masehualme icamanal Toteco ica miyac huicalotl quej ni. Quinilhui nochi catli huelque quimachilíaj. 
<span class="verse" id="MK4_34">34&#160;</span>Huan nochi nopa tlamachtilistli quinilhuiyaya ica huicalotl. Pero quema itztoya san ica imomachtijcahua, quinixtomiliyaya tlaque quiijtosnequiyaya sesen huicalotl. </div>
<div class='s'>Jesús quinahuati nopa ajacatl huan nopa hueyi atl </div>
<div class='p'>
<span class="verse" id="MK4_35">35&#160;</span>Quema tlatlayohuixqui nopa tonal, Jesús quinilhui imomachtijcahua: </div>
<div class='p'>―Ma tiquixcotonaca ni hueyi atl hasta ne seyoc nali. </div>
<div class='p'>
<span class="verse" id="MK4_36">36&#160;</span>Huajca quincajtejque nopa miyac masehualme catli itztoyaj tlalpani huan imomachtijcahua quihuicaque Jesús ipan cuaacali campa mosehuiyaya para yohui ne seyoc nali. Huan nojquiya itztoyaj sequinoc masehualme catli yajque ininhuaya ipan tlen inijuanti inincuaacal. 
<span class="verse" id="MK4_37">37&#160;</span>Huan nimantzi hualajqui se ajacatl catli tlahuel chicahuac. Huan motlananqui hueyi atl huan pejqui acalaqui inincuaacal hasta temisnequiyaya. 
<span class="verse" id="MK4_38">38&#160;</span>Huan Jesús cochtoya iniica ipan cuaacali, motzontectoya ipan se piltzontetontzi. Huajca imomachtijcahua quiixitijque huan quiilhuijque: </div>
<div class='p'>―¡Tlamachtijquetl! ¿Amo timotequipachohua pampa timisahuíaj? </div>
<div class='p'>
<span class="verse" id="MK4_39">39&#160;</span>Huajca Jesús mejtiquisqui huan quitlacahualti nopa ajacatl huan quiilhui hueyi atl: </div>
<div class='p'>―Amo ximolini, san xielto. </div>
<div class='p'>Huan nopa ajacatl moquetzqui huan nopa hueyi atl ayacmo mojmolini. 
<span class="verse" id="MK4_40">40&#160;</span>Huajca Jesús quinilhui imomachtijcahua: </div>
<div class='p'>―¿Para tlen nelía anmajmahuij? ¿Amo anquineltocaj catli hueli nijchihua? </div>
<div class='p'>
<span class="verse" id="MK4_41">41&#160;</span>Huan nelía imomachtijcahua pejque quiimacasque huan moilhuijque se ica seyoc: </div>
<div class='p'>―¿Ajqueya nelía ni Jesús? Hasta nopa ajacatl huan hueyi atl quineltocaj icamanal.  </div>
<div class='psalmlabel' id='MK5_0'> 5</div>
<div class='s'>Nopa Gadara ejquetl catli quipiyayaya se iajacayo Amocualtlacatl </div>
<div class='p'>
<span class="verse" id="MK5_1">1&#160;</span>Ajsitoj Jesús huan imomachtijcahua nopa seyoc inaliyo hueyi atl campa tlali Gadara. 
<span class="verse" id="MK5_2">2&#160;</span>Huan Jesús quisqui ipan cuaacali huan nimantzi ajsico se tlacatl campa ya catli quisqui ipan campo santo huan quipixqui iajacahua Amocualtlacatl. 
<span class="verse" id="MK5_3">3&#160;</span>Nopa tlacatl mocajqui para itztos ipan campo santo, huan amo aqui hueliyaya quiilpía para quihuicas, masque quiilpisquía ica tepos cadena. 
<span class="verse" id="MK5_4">4&#160;</span>Miyacpa quiilpijtoyaj ica tepos cadena ipan iicxi huan ipan imax, pero quicocototzqui nopa tepos cadena, huan san cuechtic quichijqui. Huajca amo aqui huelqui quitlanis. 
<span class="verse" id="MK5_5">5&#160;</span>Nochi tonali tonaya huan tlayohua nopa tlacatl tzajtzitinemiyaya ipan campo santo huan campa tepeme huan iseltzi mococohuayaya ica tetl. 
<span class="verse" id="MK5_6">6&#160;</span>Pero quema quiitac Jesús ica huejca, motlalo huan motlancuaquetzqui iixpa. 
<span class="verse" id="MK5_7-8">7-8&#160;</span>Huan Jesús quiilhui: </div>
<div class='p'>―Aniajacahua Amocualtlacatl, xiquisaca ipan ni tlacatl. </div>
<div class='p'>Huan nopa tlacatl quiijto chicahuac: </div>
<div class='p'>―¿Tlaque tijpiya ica na? TiJesús, tiIcone Dios Catli Más Quipiya Tlanahuatili. Xijtestigojquetza Dios para amo techtlaijiyohuiltis. </div>
<div class='p'>
<span class="verse" id="MK5_9">9&#160;</span>Huan Jesús quitlatzintoquili: </div>
<div class='p'>―¿Quenicatza motoca? </div>
<div class='p'>Huan quinanquili: </div>
<div class='p'>―Notoca, Miyac, pampa nelía timiyaqui tiajacame. </div>
<div class='p'>
<span class="verse" id="MK5_10">10&#160;</span>Huan nopa ajacame quitlajtlanijque Jesús chicahuac para ma amo quintitlanis hasta seyoc tlali. 
<span class="verse" id="MK5_11">11&#160;</span>Huan nepa nechca itztoyaj miyaqui pitzome catli tlacuayayaj ipan se tlalquespamitl. 
<span class="verse" id="MK5_12">12&#160;</span>Huan iajacahua Amocualtlacatl quitlajtlanijque: </div>
<div class='p'>―Techtitlani ma ticalaquica ipan ne pitzome. </div>
<div class='p'>
<span class="verse" id="MK5_13">13&#160;</span>Huajca Jesús quincahuili. Huan nochi nopa iajacahua Amocualtlacatl quisque ipan nopa tlacatl huan calajque ipan nopa pitzome. Huan itztoyaj nechca ome mil pitzome nopona. Huan nopa pitzome motlalojtejque campa se tlaixtemolis, huan huetzque ipan hueyi atl huan nimantzi misahuijque. </div>
<div class='p'>
<span class="verse" id="MK5_14">14&#160;</span>Huajca nopa tlacame catli quinmocuitlahuiyayaj nopa pitzome motlalojtejque huan quinpohuilitoj catli panoc nopa masehualme catli itztoyaj ipan nopa altepetl huan ipan ranchos nechca. Huan nopa altepetl ehuani quisque quitlachiliquij tlaque ininpantic nopa pitzome. 
<span class="verse" id="MK5_15">15&#160;</span>Huan quema ajsicoj campa Jesús, quiitaque nopa tlacatl catli achtihuiya quinpixtoya nopa miyaqui ajacame tlen Amocualtlacatl. Huan ama nopa tlacatl san locotztoya, huan moyoyontijtoya huan quipixtoya cuali itlalnamiquilis. Huan nopa masehualme momajmatijque. 
<span class="verse" id="MK5_16">16&#160;</span>Huan nopa masehualme catli quiitztoyaj catli panoc sempa quinpohuilijque catli ajsiyayaj nochi catli panotoya ica nopa tlacatl catli quinpixtoya ajacame. Huan nojquiya quinpohuilijque catli panoc ica nopa pitzome. 
<span class="verse" id="MK5_17">17&#160;</span>Huajca nopa masehualme pejque quitlajtlaníaj Jesús ma quisa ipan inintlal. </div>
<div class='p'>
<span class="verse" id="MK5_18">18&#160;</span>Huan Jesús calajqui ipan nopa cuaacali para quisas, huan nopa tlacatl catli achtihui quinpiyayaya iajacahua Amocualtlacatl quitlajtlani ma quicahua para yas ihuaya. 
<span class="verse" id="MK5_19">19&#160;</span>Pero Jesús amo quicahuili. Quiilhui: </div>
<div class='p'>―Xiya mochaj, xiquinpohuili moteiximatcahua nopa hueyi tlamantli catli Toteco mitzchihuilijtoc huan quen mitzicnelía. </div>
<div class='p'>
<span class="verse" id="MK5_20">20&#160;</span>Huajca nopa tlacatl quisqui huan pejqui quinpohuilía masehualme ipan nochi altepeme tlen Decápolis nopa huejhueyi tlamantli catli Jesús quichihuilijtoya. Huan nochi catli quicajque san quisentlachiliyayaj. </div>
<div class='s'>Jesús quinchicajqui isihuapil Jairo huan nopa sihuatl catli quiajsic iyoyo </div>
<div class='p'>
<span class="verse" id="MK5_21">21&#160;</span>Jesús sempa quiixcotonqui hueyi atl ipan cuaacali hasta seyoc nali. Huan mosentilijque miyac masehualme catli quiyahualojque huan yaya mocahuayaya ateno. 
<span class="verse" id="MK5_22">22&#160;</span>Huan ajsico se tequitiquetl tlen nopa israelita tiopamitl catli itoca eliyaya Jairo. Huan quema Jairo quiitac Jesús, motlancuaquetzqui, 
<span class="verse" id="MK5_23">23&#160;</span>huan ica nochi iyolo, quiilhui: </div>
<div class='p'>―Nosihuapil mictinemi. Xiya, xijtlaliliti momax para mochicahuas huan itztos. </div>
<div class='p'>
<span class="verse" id="MK5_24">24&#160;</span>Huajca Jesús yajqui ihuaya, huan miyac masehualme quintoquiliyayaj huan quicuatetzopayayaj. 
<span class="verse" id="MK5_25">25&#160;</span>Huan itztoya nopona se sihuatl catli mojmostla esotemoyaya para majtlactli huan ome xihuitl. 
<span class="verse" id="MK5_26">26&#160;</span>Quiijiyohuijtihualajtoya miyac tlamantli ininmaco miyac tepajtiani para quichicahuasquíaj pero san quisosolojtoya nochi tomi catli quipixtoya, huan amo tleno quipalehui. San achi más quiajsiyaya icocolis. 
<span class="verse" id="MK5_27">27&#160;</span>Huan quema nopa sihuatl quicajqui tlen Jesús, hualajqui huan monechcahui iica ininhuaya nopa masehualme huan quiajsic iyoyo. 
<span class="verse" id="MK5_28">28&#160;</span>Pampa nopa sihuatl moilhuiyaya: “Sintla san huelisquía nicajsis iyoyo, nimochicahuas.” 
<span class="verse" id="MK5_29">29&#160;</span>Huan nimantzi huajqui icocolis huan quimatqui para ya mochicajtoya. 
<span class="verse" id="MK5_30">30&#160;</span>Huan Jesús nimantzi quimachili para quistoya chicahualistli ipan ya huan quichicajtoya se masehuali. Huajca moicanitac huan quintlachili nopa miyaqui masehualme huan quintlatzintoquili: </div>
<div class='p'>―¿Ajqueya quiajsic noyoyo? </div>
<div class='p'>
<span class="verse" id="MK5_31">31&#160;</span>Huan imomachtijcahua quiilhuijque: </div>
<div class='p'>―Ta tiquita ni masehualme mitzcuatetzopaj, ¿para tlen titlatzintoca, ajqueya quiajsic moyoyo? </div>
<div class='p'>
<span class="verse" id="MK5_32">32&#160;</span>Pero Jesús moicancueptoya huan tlachiyayaya campa hueli para quiitas ajqueya quiajsitoya. 
<span class="verse" id="MK5_33">33&#160;</span>Huajca nopa sihuatl catli quimatqui ya mochicajtoya momajmatiyaya huan huihuipicayaya. Huan yajqui motlancuaquetzato iixpa Jesús huan quiilhui xitlahuac catli quichijqui. 
<span class="verse" id="MK5_34">34&#160;</span>Huan Jesús quiilhui: </div>
<div class='p'>―Nane, timochicajqui pampa techneltocatoc. Xiya ica paquilistli pampa ayacmo tijpiya mococolis. </div>
<div class='p'>
<span class="verse" id="MK5_35">35&#160;</span>Jesús noja quicamanalhuiyaya nopa sihuatl quema ajsicoj sequin tlacame catli hualajque tlen ichaj nopa hueyi tequitiquetl ipan nopa israelita tiopamitl. Quiilhuijque itata nopa sihuapil: </div>
<div class='p'>―Mosihuapil ya mijqui. Ayacmo xijcuatotoni ni tlamachtijquetl. </div>
<div class='p'>
<span class="verse" id="MK5_36">36&#160;</span>Pero Jesús quicajqui catli quiilhuijque huan quiilhui nopa tequitiquetl tlen tiopamitl: </div>
<div class='p'>―Amo ximomajmati, san techneltoca. </div>
<div class='p'>
<span class="verse" id="MK5_37">37&#160;</span>Huan Jesús amo quincahuili sequinoc ma yaca ihuaya. San quincahuili Pedro, Jacobo huan iicni, Juan. 
<span class="verse" id="MK5_38">38&#160;</span>Huan quema ajsitoj ichaj nopa hueyi tequitiquetl tlen tiopamitl, quinpanti masehualme tlahuejchihuayayaj, chocayayaj huan tzajtziyayaj. 
<span class="verse" id="MK5_39">39&#160;</span>Huajca Jesús calaquito campa nopa mijcatzi huan quinilhui: </div>
<div class='p'>―¿Quenque antlahuejchihuaj huan anchocaj? Ni sihuapil amo mictoc, san cochtoc. </div>
<div class='p'>
<span class="verse" id="MK5_40">40&#160;</span>Pero masehualme nepa san quihuetzquilijque Jesús. Huajca Jesús quinquixti nopa masehualme. Teipa quinhuicac itata huan inana nopa sihuapil, huan nopa eyi imomachtijcahua huan calajque campa quitectoyaj. 
<span class="verse" id="MK5_41">41&#160;</span>Huan Jesús quimaitzqui nopa sihuapil huan quiilhui: </div>
<div class='p'>―Talita, cumi (quiijtosnequi: ‘Sihuapil, nimitzilhuía: ximehua.’) </div>
<div class='p'>
<span class="verse" id="MK5_42">42&#160;</span>Huan ipan nopa tlatoctzi nopa sihuapil catli quipixtoya majtlactli huan ome xihuitl, mejqui huan pejqui nejnemi, huan nochi catli itztoyaj ihuaya nelía momajmatijque. 
<span class="verse" id="MK5_43">43&#160;</span>Huan Jesús quinnahuati chicahuac amo aqui ma quiilhuica. Huan quinilhui ma quitlamacaca nopa sihuapil.  </div>
<div class='psalmlabel' id='MK6_0'> 6</div>
<div class='s'>Jesús itztoya ipan altepetl Nazaret </div>
<div class='p'>
<span class="verse" id="MK6_1">1&#160;</span>Jesús quisqui nepa huan mocuepqui ialtepe huan imomachtijcahua yajque ihuaya. 
<span class="verse" id="MK6_2">2&#160;</span>Ipan sábado, nopa tonal para israelitame ma mosiyajquetzaca, Jesús pejqui tlamachtía ipan israelita tiopamitl. Huan miyac masehualme catli quicajque quisentlachilijque huan quiijtojque: </div>
<div class='p'>―¿Ajqueya quimachtijtoc nochi ya ni? ¿Tlaque tlamantli tlalnamiquilistli quimacatoc? ¿Quenicatza hueli quichihua ni huejhueyi tiochicahual nextili? 
<span class="verse" id="MK6_3">3&#160;</span>Yaya san se cuaxinquetl. Yaya icone María huan iicni Jacobo, José, Judas, huan Simón. Isihua icnihua nojquiya itztoque nica tohuaya. </div>
<div class='p'>Huan yeca catli san sejco ehuani ihuaya Jesús amo quinejque quichihuilise cuenta. 
<span class="verse" id="MK6_4">4&#160;</span>Huan Jesús quinilhui: </div>
<div class='p'>―Nochipa masehualme catli san sejco ehuaj se tlajtol pannextijquetl amo quitlepanitaj. Niyon amo quitlepanitaj iteiximatcahua huan ichampoyohua, pero seyoc tlali ehuani, quena, quitlepanitaj. </div>
<div class='p'>
<span class="verse" id="MK6_5">5&#160;</span>Huajca yeca Jesús amo huelqui quichijqui niyon se tiochicahual nextili ipan ialtepe. San quitlali imax ipan se ome cocoyani huan quinchicajqui. 
<span class="verse" id="MK6_6">6&#160;</span>Huan Jesús san quinsentlachili nopa masehualme tlen ialtepe pampa amo quineltocaque. Teipa Jesús panotinenqui ipan miyac pilaltepetzitzi catli nejnechca para tlamachtis. </div>
<div class='s'>Jesús quintitlanqui imomachtijcahua ma tlacamanalhuica icamanal Toteco </div>
<div class='p'>
<span class="verse" id="MK6_7">7&#160;</span>Teipa Jesús quinnotzqui nopa majtlactli huan ome imomachtijcahua huan pejqui quintitlani ma yaca ojome para tlacamanalhuitij icamanal Toteco. Huan quinmacac tequiticayotl ica iajacahua Amocualtlacatl catli calactoque ipan masehualme. 
<span class="verse" id="MK6_8">8&#160;</span>Huan Jesús quinnahuati para amo tleno ma quihuicaca ipan ojtli. Ma amo quihuicaca se yoyon coxtali, niyon pantzi, niyon tomi. Ma quihuicaca san setzi cuatopili huan amo tleno más. 
<span class="verse" id="MK6_9">9&#160;</span>Quinilhui huelis motlalilise tecactli, pero ma amo quihuicase yoyomitl catli ica mopatlase. 
<span class="verse" id="MK6_10">10&#160;</span>Huan Jesús quinilhui: </div>
<div class='p'>―Quema anajsise ipan se altepetl huan se anmechnotzas para ximocahuaca ichaj, ximocahuaca ipan ichaj hasta anquisase ipan nopa altepetl. 
<span class="verse" id="MK6_11">11&#160;</span>Huan sintla anajsitij ipan se altepetl huan amo anmechselíaj, huan amo anmechtlacaquilíaj; xiquisaca nepa huan ximotecactzejtzeloca para anquiquixtilise nopa tlaltejpoctli. Ica nopa tlanextilijcayotl anquinextise para ipan nopa tonal quema Toteco tetlajtolxitlahuas, nopa masehualme ipan nopa altepetl catli amo anmechselijque quipantise se tlatzacuiltilistli catli más hueyi que altepeme Sodoma huan Gomorra. </div>
<div class='p'>
<span class="verse" id="MK6_12">12&#160;</span>Huajca imomachtijcahua quisque huan tlacamanalhuitoj para masehualme ma moyolpatlaca huan quicahuase inintlajtlacolhua. 
<span class="verse" id="MK6_13">13&#160;</span>Huan quinquixtijque miyac iajacahua Amocualtlacatl catli calactoyaj ipan masehualme, huan quinaltijque ica aceite miyac cocoyani huan quinchicajque. </div>
<div class='s'>Quenicatza mijqui Juan catli tecuaaltiyaya </div>
<div class='p'>
<span class="verse" id="MK6_14">14&#160;</span>Nopa Tlanahuatijquetl Herodes Ántipas quicajqui tlen Jesús pampa nochi masehualme campa hueli quimatiyayaj catli quichihuayaya. Huan Herodes quiijto para Jesús elqui Juan catli mijqui huan ama moyolcuitoya, huan yeca huelqui quichihua huejhueyi tiochicahual nextili. 
<span class="verse" id="MK6_15">15&#160;</span>Sequinoc quiijtohuayayaj para Jesús eliyaya nopa tlajtol pannextijquetl Elías. Huan sequinoc quiijtohuayayaj para Jesús eliyaya se tlajtol pannextijquetl quen nopa tlajtol pannextiani catli itztoyaj huejcajya. </div>
<div class='p'>
<span class="verse" id="MK6_16">16&#160;</span>Pero quema quicajqui Tlanahuatijquetl Herodes catli Jesús quichihuayaya, quiijto para Jesús eliyaya Juan catli tecuaaltiyaya huan catli ya iseltzi tlanahuati ma quiquechtzontequica. Moilhui para ama Juan ya moyolcuitoya. </div>
<div class='p'>
<span class="verse" id="MK6_17">17&#160;</span>Tlanahuatijquetl Herodes Ántipas achtihui quintitlanqui isoldados ma quiitzquica Juan huan ma quitzacuaca. Quichijqui ya nopa para ma paqui Herodías catli eltoya isihua. Nopa sihuatl Herodías eltoya isihua Herodes Felipe I catli iicni Tlanahuatijquetl Herodes Ántipas, pero teipa Tlanahuatijquetl Herodes Ántipas mocuili para isihua. 
<span class="verse" id="MK6_18">18&#160;</span>Huan yeca Juan quiilhuijtoya Tlanahuatijquetl Herodes para amo cuali ma quipiya para isihua yaya catli nelía ihuejpol. </div>
<div class='p'>
<span class="verse" id="MK6_19">19&#160;</span>Huajca yeca nopa sihuatl, Herodías, quicualancaitayaya Juan. Quinequiyaya quimictis, pero amo hueliyaya. 
<span class="verse" id="MK6_20">20&#160;</span>Tlanahuatijquetl Herodes quipixtoya majmajtli ica Juan pampa quimatiyaya itztoya se tlacatl catli xitlahuac huan tlatzejtzeloltic, yeca quimocuitlahui para amo tleno ipantis. Quema Herodes quicajqui itlamachtil Juan, amo quimachili. San monejnehuili miyac tlen catli quiijto. Pero nochipa quicaquiyaya ica paquilistli. 
<span class="verse" id="MK6_21">21&#160;</span>Pero se tonal nopa sihuatl Herodías quipanti quenicatza huelis quimictis Juan quema nopa Tlanahuatijquetl Herodes quichijqui se ilhuitl pampa quiaxiti ixihui. Quipixqui se tlacualistli huan quinnotzqui itequiticahua ihuaya itlanahuatijcahua huan catli tominpixque ipan itlal. 
<span class="verse" id="MK6_22">22&#160;</span>Huan hualajqui iichpoca nopa sihuatl Herodías huan mijtoti iseltzi iniixpa nopa tlanotzalme. Huan quinpacti Tlanahuatijquetl Herodes huan nopa masehualme catli tlacuayayaj ihuaya. Huajca Herodes quiilhui nopa ichpocatl: </div>
<div class='p'>―Techtlajtlani catli tijnequis huan nimitzmacas. </div>
<div class='p'>
<span class="verse" id="MK6_23">23&#160;</span>Huan Herodes tlatestigojquetzqui chicahuac iniixpa nochi itlanotzalhua huan quiilhui nopa ichpocatl: </div>
<div class='p'>―Nimitzmacas nochi catli techtlajtlanis masque techtlajtlanis tlajco ni tlalme campa nijpiya tlanahuatili. </div>
<div class='p'>
<span class="verse" id="MK6_24">24&#160;</span>Huan nopa ichpocatl quisqui huan quicamanalhuito Herodías, catli eliyaya inana huan quitlatzintoquili tlaque cuali para quiilhuis para quinequi. </div>
<div class='p'>Huan inana quinanquili: </div>
<div class='p'>―Xiquilhui tijnequi itzonteco Juan catli tecuaaltía. </div>
<div class='p'>
<span class="verse" id="MK6_25">25&#160;</span>Huan nimantzi mocuepqui nopa ichpocatl ipan nopa ilhuitl campa itztoya Herodes huan quiilhui: </div>
<div class='p'>―Nijnequi amantzi techmaca itzonteco Juan, nopa tecuaaltijquetl. Techmaca ipan se hueyi plato. </div>
<div class='p'>
<span class="verse" id="MK6_26">26&#160;</span>Huajca nelía motequipacho nopa tlanahuatijquetl. Pero tlatestigojquetztoya huan quicactoyaj itlanotzalhua ipan nopa tlacualistli huan yeca amo quinejqui quiilhuis para amo. 
<span class="verse" id="MK6_27">27&#160;</span>Huajca nimantzi quititlanqui se itequihua huan quinahuati ma quihualica itzonteco Juan. 
<span class="verse" id="MK6_28">28&#160;</span>Huajca yajqui itequihua campa tzactoya Juan huan quitzontequili itzonteco. Huan quihualicac ipan se hueyi plato, huan quimacac nopa ichpocatl, huan nopa ichpocatl quimacac inana. </div>
<div class='p'>
<span class="verse" id="MK6_29">29&#160;</span>Huan quema quimatque itlatoquilijcahua Juan para quimictijtoyaj, hualajque quitlananque itlacayo huan quitlalpachojque. </div>
<div class='s'>Jesús quintlamacac macuili mil tlacame </div>
<div class='p'>
<span class="verse" id="MK6_30">30&#160;</span>Teipa imomachtijcahua Jesús mocuepque tlen campa hueli nejnentoyaj huan mosansejcotilijque ihuaya Jesús. Huan quipohuilijque nochi catli quichijtoyaj huan catli tlamachtijtoyaj. 
<span class="verse" id="MK6_31">31&#160;</span>Huan Jesús quinilhui imomachtijcahua: </div>
<div class='p'>―Xihualaca nohuaya ma timosiyajquetzatij quentzi campa tlatzitzicaya. </div>
<div class='p'>Quinilhui nopa pampa tlatoctzitzi miyac masehualme hualayayaj o yohuiyayaj, huan Jesús ihuaya imomachtijcahua amo quipiyayayaj niyon se tlatoctzi para tlacuase. </div>
<div class='p'>
<span class="verse" id="MK6_32">32&#160;</span>Huajca Jesús ininhuaya imomachtijcahua yajque san sejco ipan se cuaacali hasta campa amo onca calme. 
<span class="verse" id="MK6_33">33&#160;</span>Pero miyac masehualme quinitaque quema yajque ipan cuaacali huan quiiximatque para eliyaya Jesús. Huan quisque tlen nopa altepeme huan motlalojque hasta campa Jesús huan imomachtijcahua ajsisquíaj, huan inijuanti achtihui ajsitoj nepa. 
<span class="verse" id="MK6_34">34&#160;</span>Huan quema Jesús temoc ipan cuaacali huan quiitac para ya ajsitoyaj nopa miyac masehualme, quintlasojtlac pampa itztoyaj quen borregojme catli amo quipiyayayaj se tlamocuitlahuijquetl. Huan Jesús pejqui quinmachtía miyac tlamantli. 
<span class="verse" id="MK6_35">35&#160;</span>Huan quema tlatlayohuatinemiyaya, imomachtijcahua monechcahuijque huan quiilhuijque: </div>
<div class='p'>―Ya tiotlaquixqui huan nica amo tleno onca. 
<span class="verse" id="MK6_36">36&#160;</span>Xiquinnahuatijtehua ni masehualme para ma yaca ipan ranchos huan ipan pilaltepetzitzi catli nechca para quicohuatij pantzi pampa amo tleno quipiyaj para quicuase. </div>
<div class='p'>
<span class="verse" id="MK6_37">37&#160;</span>Pero Jesús quinnanquili huan quinilhui: </div>
<div class='p'>―Xiquintlamacaca amojuanti. </div>
<div class='p'>Huan imomachtijcahua quiilhuijque: </div>
<div class='p'>―¿Tijnequi tiquijtos ma tiyaca huan tijcohuatij pantzi tlen ome ciento tonali tequitl para tiquintlamacase nochi ni masehualme? </div>
<div class='p'>
<span class="verse" id="MK6_38">38&#160;</span>Huan Jesús quinilhui: </div>
<div class='p'>―¿Quesqui pantzi anquipiyaj? Xijtlachilitij. </div>
<div class='p'>Huan quema quimatque, quiilhuijque: </div>
<div class='p'>―Macuili pantzi huan ome michime. </div>
<div class='p'>
<span class="verse" id="MK6_39">39&#160;</span>Huajca quinnahuati imomachtijcahua ma quinilhuica nopa masehualme ma mosehuica ica pamitl ipan nopa xoxohuic sacapetlatl. 
<span class="verse" id="MK6_40">40&#160;</span>Huan mosehuijque ica pamitl tlen cien huan tlen cincuenta masehualme. 
<span class="verse" id="MK6_41">41&#160;</span>Huajca Jesús quiitzqui nopa macuili pantzi huan ome michime. Huan ajcotlachixqui ilhuicac huan quitlascamatqui Toteco. Huan quitlajcotlapanqui nopa pantzi huan quinmacac imomachtijcahua para ma quinmajmacaca nochi nopa masehualme. Nojquiya Jesús quinmajmacac nopa ome michime nochi masehualme. 
<span class="verse" id="MK6_42">42&#160;</span>Huan nochi tlacuajque huan cuali ixhuique. 
<span class="verse" id="MK6_43">43&#160;</span>Huan teipa quisentilijque nopa pantlatlapatztli huan michtlatlapatztli catli mocajtoya huan quitemitijque majtlactli huan ome chiquihuitl. 
<span class="verse" id="MK6_44">44&#160;</span>Huan ipan nopa miyaqui masehualme catli tlacuajque, eliyayaj macuili mil san tlacame. </div>
<div class='s'>Jesús nejnenqui aixco </div>
<div class='p'>
<span class="verse" id="MK6_45">45&#160;</span>Huan nimantzi Jesús quinilhui imomachtijcahua ma calaquica ipan cuaacali huan ma moachtihuica para quiixcotonase nopa hueyi atl hasta seyoc nali campa altepetl Betsaida. Huan yaya mocajqui para quinnahuatijtehuas nopa miyac masehualme. 
<span class="verse" id="MK6_46">46&#160;</span>Huan teipa quema Jesús tlanqui quinnahuatijtehua, yajqui ipan se tepetl para motlatlajtis. 
<span class="verse" id="MK6_47">47&#160;</span>Huan quema tlayohuixtoya, nopa cuaacali ica imomachtijcahua san ajsitoya tlajco ipan hueyi atl, huan Jesús mocajtoya iseltzi ipan tlali. 
<span class="verse" id="MK6_48">48&#160;</span>Huan quiitac para imomachtijcahua siyajtoyaj pampa tequitiyayaj chicahuac para quinejnemiltise inincuaacal ipan atl huan chicahuac quinilpitzayaya ajacatl. Huajca quen las tres ica tlayohua, Jesús monechcahui campa imomachtijcahua, nejnemiyaya aixco. Quinequiyaya quinpanos para quintlayacancuilis. 
<span class="verse" id="MK6_49">49&#160;</span>Pero quema imomachtijcahua quiitaque nejnemiyaya aixco, moilhuijque huala se animajtzi huan tzajtzique, 
<span class="verse" id="MK6_50">50&#160;</span>pampa nochi quiitaque huan momajmatiyayaj. Huajca nimantzi Jesús quincamanalhui huan quinilhui: </div>
<div class='p'>―Ximoyolchicahuaca. Na niJesús. Amo ximomajmatica. </div>
<div class='p'>
<span class="verse" id="MK6_51">51&#160;</span>Huan Jesús calajqui ipan cuaacali ininhuaya imomachtijcahua huan nimantzi moquetzqui ajacatl, huan nelía motetzamatque huan quisentlachilijque. 
<span class="verse" id="MK6_52">52&#160;</span>Ayamo quimachiliyayaj ichicahualis Jesús catli quinnextili quema quimiyaquili nopa pantzi, pampa noja itztoyaj yoltetique. </div>
<div class='s'>Jesús quinchicajqui cocoyani nepa tlali Genesaret </div>
<div class='p'>
<span class="verse" id="MK6_53">53&#160;</span>Jesús huan imomachtijcahua quiixcotonque nopa hueyi atl huan ajsitoj ateno ipan altepetl Genesaret. Huan nepa quiilpijque inincuaacal. 
<span class="verse" id="MK6_54">54&#160;</span>Huan quema quisque ipan cuaacali, nimantzi masehualme nepa quiiximatque Jesús. 
<span class="verse" id="MK6_55">55&#160;</span>Huajca nopa masehualme motlalojtiyajque ipan nochi inintlal huan pejque quinquechpanojtihualahuij nochi cocoyani ipan inintlapech hasta campa quicaquiyaya para Jesús itztoya. 
<span class="verse" id="MK6_56">56&#160;</span>Huan campa hueli quema Jesús calaquiyaya ipan ranchos o ipan altepeme o campa calme, masehualme quintecayayaj nochi cocoyani campa panosquía. Huan nopa cocoyani quitlajtlaniyayaj ma quincahuili san quiajsisquíaj iyoyo. Huan nochi catli quiajsique iyoyo, mochicajque.  </div>
<div class='psalmlabel' id='MK7_0'> 7</div>
<div class='s'>Amo tlapajpactique masehualme iixpa Toteco Dios pampa tlajtlacolchihuaj </div>
<div class='p'>
<span class="verse" id="MK7_1">1&#160;</span>Huajca mosentilijque campa Jesús nopa fariseos huan sequin tlamachtiani tlen itlanahuatilhua Moisés catli hualajtoyaj tlen altepetl Jerusalén. 
<span class="verse" id="MK7_2">2&#160;</span>Huan quiitaque para sequin imomachtijcahua Jesús tlacuayayaj huan amo momajtequijtoyaj miyacpa quen momajtoyaj israelitame para motlapajpacchihuase, huajca quintelhuijque. 
<span class="verse" id="MK7_3">3&#160;</span>Nopa fariseos huan nochi israelitame quitoquilijque catli quiijtojque tohuejcapan tatahua. Moilhuiyayaj sintla amo momajtequise miyacpa, amo hueli tlacuase. 
<span class="verse" id="MK7_4">4&#160;</span>Huan nojquiya moilhuiyayaj quema mocuepaj tlen tianquis, monequi quicalaquise ininmax ipan atl huan momajtequise achtihui huan teipa tlacuase. Huan quitoquilijque miyac tlamachtili catli huejcajya. Quipajpacayayaj inintazas, ininxarro huan inintepospaila quen quiijtojque tohuejcapan tatahua. 
<span class="verse" id="MK7_5">5&#160;</span>Huajca nopa fariseos huan tlamachtiani tlen itlanahuatilhua Moisés quitlatzintoquilijque Jesús: </div>
<div class='p'>―¿Para tlen momomachtijcahua amo quitoquilíaj inintlamachtil tohuejcapan tatahua? Inijuanti tlacuaj masque amo momajtequijtoque quen quiijtohua nopa tlanahuatili. </div>
<div class='p'>
<span class="verse" id="MK7_6">6&#160;</span>Huan Jesús quinnanquili: </div>
<div class='p'>―¡Anmoijixpatlani! Melahuac nopa camanali catli Toteco quimacac nopa tlajtol pannextijquetl Isaías para ma quiijcuilo tlen amojuanti campa Toteco quiijto: </div>
<div class='q'>‘Ni masehualme quiijtohuaj nechtlepanitaj, pero amo neli. </div>
<div class='q'>Ipan ininyolo amo quema nechelnamiquij. </div>
<div class='q'>
<span class="verse" id="MK7_7">7&#160;</span>Huajca san tlapic para nechhueyimatij, </div>
<div class='q'>pampa tlamachtíaj san inincamanal masehualme quen eltosquía nocamanal.’ </div>
<div class='m'>
<span class="verse" id="MK7_8">8&#160;</span>Amojuanti nojquiya san se anquitlahuelcajtoque itlanahuatilhua Toteco para anquitoquilise inintlamachtil masehualme. Anquitoquilíaj nopa tlanahuatili para quenicatza monequi anquipajpacase xarros huan tazas catli ipan antlaise. Huan anquitoquilíaj miyac más tlamantli quej nopa. </div>
<div class='p'>
<span class="verse" id="MK7_9">9&#160;</span>Huan Jesús nojquiya quinilhui: </div>
<div class='p'>―Ya anquinelcajtoque itlanahuatilhua Toteco pampa anquinequij anquitoquilise inintlamachtil masehualme. 
<span class="verse" id="MK7_10">10&#160;</span>Pampa Moisés quiijto: ‘Xijtlepanita motata huan monana’, huan nojquiya quiijto: ‘Sintla se quitelchihuas itata o inana, ma miqui.’ 
<span class="verse" id="MK7_11">11&#160;</span>Pero anquiijtohuaj se tlacatl huelis quiilhuis itata o inana para amo huelis quinpalehuis ica catli quinmonequilía pampa nochi catli quipiyaj mocahua Corbán o tlaiyocatlalili para quimactilise Toteco, masque amo neli nopa camanali. 
<span class="verse" id="MK7_12">12&#160;</span>Huajca ayacmo anquincahuilíaj masehualme ma quinpalehuica inintatahua huan ininnanahua. 
<span class="verse" id="MK7_13">13&#160;</span>Huajca quej nopa anquitlahuelcajtoque icamanal Toteco para anquitoquilise inintlamachtil masehualme. Huan anquichihuaj miyac tlamantli quej ni catli amo xitlahuac. </div>
<div class='p'>
<span class="verse" id="MK7_14">14&#160;</span>Sempa Jesús quinnotzqui nopa miyac masehualme nepa huan quinilhui: </div>
<div class='p'>―Techtlacaquilica nochi amojuanti, huan xijmachilica catli nimechilhuía. 
<span class="verse" id="MK7_15">15&#160;</span>Amo tleno catli quicua se masehuali hueli quichihua amo tlapajpactic iixpa Toteco Dios. Pero catli quisa ipan iyolo se masehuali quen catli amo cuali quiijtohua huan quichihua, ya nopa catli quichihua se masehuali amo tlapajpactli iixpa Toteco. 
<span class="verse" id="MK7_16">16&#160;</span>Nochi antechtlacaquilijque, huajca xijneltocaca catli nimechilhuía. </div>
<div class='p'>
<span class="verse" id="MK7_17">17&#160;</span>Huan teipa quema Jesús quincajtejtoya nopa miyac masehualme huan calactoya ipan se cali, imomachtijcahua quitlatzintoquilijque tlaque quiijtosnequi nopa huicalotl. 
<span class="verse" id="MK7_18">18&#160;</span>Huan Jesús quinilhui: </div>
<div class='p'>―¿Quenque amojuanti nojquiya amo anquimachilíaj? ¿Amo anquimatij amo tleno catli se masehuali quicuas huelis quiijtlacos iixpa Toteco? 
<span class="verse" id="MK7_19">19&#160;</span>Pampa itlacualis amo calaquis ipan iyolo. San calaquis iijtico huan teipa quisas ipan itlacayo. </div>
<div class='p'>Quej nopa Jesús quinilhui para tlapajpactic iixpa Toteco nochi tlacualistli. 
<span class="verse" id="MK7_20">20&#160;</span>Pero Jesús quinilhui: </div>
<div class='p'>―Amo tlapajpactique masehualme iixpa Toteco Dios pampa ipan ininyolo quisa catli amo cuali. 
<span class="verse" id="MK7_21">21&#160;</span>Amo tlapajpactique iixpa Toteco pampa quipiyaj inintlalnamiquilis catli fiero, o quichihuaj tlen hueli ica ichpocame, o tlachtequij, o temictíaj o momecatíaj. 
<span class="verse" id="MK7_22">22&#160;</span>O pampa tlahuel quinequij catli iniaxca sequinoc, o se fiero ojtli quihuicaj, o tlacajcayahuaj, o quinequij catli amo cuali. Amo tlapajpacme iixpa pampa tlachicoitaj, o teistlacahuíaj, o mohueyimatij o mohuihuinequij. 
<span class="verse" id="MK7_23">23&#160;</span>Nochi ni tlajtlacoli quinchihua masehualme amo tlapajpactique iixpa Toteco. Pero catli quicua se masehuali amo hueli quiijtlacos iixpa. </div>
<div class='s'>Se sihuatl catli ejquetl seyoc tlali quineltocac Jesús </div>
<div class='p'>
<span class="verse" id="MK7_24">24&#160;</span>Jesús quisqui nepa huan yajqui nechca altepeme Tiro huan Sidón huan calajqui ipan se cali. Amo quinequiyaya masehualme ma quimatica sintla itztoya nopona, pero amo huelqui motlatía. 
<span class="verse" id="MK7_25">25&#160;</span>Itztoya se sihuatl catli quipixqui se isihuapil catli quipiyayaya iajacayo Amocualtlacatl. Huan nopa sihuatl quicajqui para itztoya Jesús nepa. Huan nimantzi hualajqui huan motlancuaquetzqui iixpa Jesús. 
<span class="verse" id="MK7_26">26&#160;</span>Pero nopa sihuatl amo eliyaya se israelita. Yaya camanaltic griego huan ejqui se lugar itoca Fenicia ipan tlali Siria. Huan nopa sihuatl hualajqui huan chicahuac quitlajtlani Jesús ma quiquixti nopa ajacatl catli quipixtoya isihuapil. </div>
<div class='p'>
<span class="verse" id="MK7_27">27&#160;</span>Pero Jesús quiilhui: </div>
<div class='p'>―Achtihui niquinpalehuis israelitame. Teipa niquinpalehuis sequinoc tlalme ehuani. Sintla amo, elis quen niquinmaca pilchichitzitzi inintlacualis coneme. </div>
<div class='p'>
<span class="verse" id="MK7_28">28&#160;</span>Huan nopa sihuatl quinanquili: </div>
<div class='p'>―Quena, tata, pero quema coneme tlacuaj, huetzi se quentzi pantlatlapatztli mesaitla huan pilchichitzitzi quipejpenaj. Huajca techpalehui se quentzi. </div>
<div class='p'>
<span class="verse" id="MK7_29">29&#160;</span>Huan Jesús quiilhui: </div>
<div class='p'>―Cuali technanquili, huajca xiya mochaj; nopa ajacatl ya quistejqui ipan mosihuapil. </div>
<div class='p'>
<span class="verse" id="MK7_30">30&#160;</span>Huan quema nopa sihuatl ajsito ichaj, quipanti isihuapil ayacmo quipiyayaya nopa ajacatl, san mosiyajquetzayaya ipan itlapech. </div>
<div class='s'>Jesús quichicajqui se nonotzi </div>
<div class='p'>
<span class="verse" id="MK7_31">31&#160;</span>Huan Jesús quisqui campa itztoya nechca altepetl Tiro huan panoc altepetl Sidón. Teipa ajsico hueyi atl Galilea huan teipa panoc hasta tlali Decápolis. 
<span class="verse" id="MK7_32">32&#160;</span>Nopona masehualme quihualicaque se tlacatl catli nacastzactoc huan nonotzi, huan quitlajtlanijque Jesús ma quitlali imax ipan nopa cocoxquetl para ma quichicahua. 
<span class="verse" id="MK7_33">33&#160;</span>Huan Jesús quihuicac nopa tlacatl iyoca campa amo aqui itztoya, huan quinacasmayahuili. Teipa chijchac huan quitlalili ichijchal ipan inenepil nopa tlacatl. 
<span class="verse" id="MK7_34">34&#160;</span>Huan Jesús ajcotlachixqui ilhuicac huan moijiyocuili huan quiilhui nopa nonotzi: “¡Efata!” (quinequi quiijtos: “¡Xitlapohui!”) </div>
<div class='p'>
<span class="verse" id="MK7_35">35&#160;</span>Huajca ipan nopa tlatoctzi tlapojqui inacas huan motojtonqui inenepil huan huelqui camanalti cuali. 
<span class="verse" id="MK7_36">36&#160;</span>Huan Jesús quinnahuati nopa masehualme ma amo aqui quiilhuica. Pero masque chicahuac quinnahuati, achi más tepohuiliyayaj catli Jesús quichihuilijtoya. 
<span class="verse" id="MK7_37">37&#160;</span>Huan nopa masehualme nelía quitetzamatiyayaj Jesús huan moijilhuiyayaj: “Yaya quichihua nochi catli cuali. Quinchihua ma tlacaquica catli nacastapaltzitzi huan ma camanaltica catli nonotzitzi.”  </div>
<div class='psalmlabel' id='MK8_0'> 8</div>
<div class='s'>Jesús quintlamacac nahui mil tlacame </div>
<div class='p'>
<span class="verse" id="MK8_1">1&#160;</span>Ipan nopa tonal sempa mosentilijtoyaj tlahuel miyac masehualme campa itztoya Jesús. Huan amo quipiyayayaj tlaque quicuase, huajca Jesús quinnotzqui imomachtijcahua huan quinilhui: </div>
<div class='p'>
<span class="verse" id="MK8_2">2&#160;</span>―Niquintlasojtla ni masehualme pampa quipiya eyi tonali itztoque nohuaya huan amo quipiyaj tlaque quicuase. 
<span class="verse" id="MK8_3">3&#160;</span>Sintla niquinmajcahuasquía ma yaca ininchajchaj huan amo tlacuajtoque, huelis huetzise ipan ojtli, pampa sequin huejca hualajtoque. </div>
<div class='p'>
<span class="verse" id="MK8_4">4&#160;</span>Huan imomachtijcahua quiilhuijque: </div>
<div class='p'>―¿Canque huelis tijpantise tlacualistli para huelis tiquintlamacase nochi ni masehualme nica ipan ni huactoc tlali campa amo tleno onca? </div>
<div class='p'>
<span class="verse" id="MK8_5">5&#160;</span>Huan Jesús quintlatzintoquili: </div>
<div class='p'>―¿Quesqui pantzi anquipiyaj? </div>
<div class='p'>Huan quiilhuijque: </div>
<div class='p'>―Chicome. </div>
<div class='p'>
<span class="verse" id="MK8_6">6&#160;</span>Huajca Jesús quinnahuati nopa masehualme ma mosehuica tlalchi. Huan quiitzqui nopa chicome pantzi huan quitlascamatqui Toteco. Teipa quitlajcotlapanqui huan quinmacac imomachtijcahua para ma quinmajmacaca nopa miyac masehualme. Huan quinmajmacaque. 
<span class="verse" id="MK8_7">7&#160;</span>Huan nojquiya quipixtoyaj se ome pilmichtzitzi, huan Jesús sempa quitlascamatqui Toteco huan nojquiya quinnahuati ma temajmacaca. 
<span class="verse" id="MK8_8">8&#160;</span>Huan nopa miyac masehualme tlacuajque huan cuali ixhuique. Teipa quisentilijque nopa pantlatlapatztli huan michtlatlapatztli catli mocajqui huan quitemitijque chicome chiquihuitl. 
<span class="verse" id="MK8_9">9&#160;</span>Huan nopa masehualme catli tlacuajtoyaj eliyayaj nechca nahui mil. Huan teipa Jesús quinnahuatijtejqui. 
<span class="verse" id="MK8_10">10&#160;</span>Huan nimantzi calajqui ipan cuaacali ihuaya imomachtijcahua, huan yajqui ipan atl hasta nechca campa itoca Dalmanuta. </div>
<div class='s'>Nopa fariseos quitlajtlanijque Jesús ma quichihua se tlanextilijcayotl </div>
<div class='p'>
<span class="verse" id="MK8_11">11&#160;</span>Huan hualajque nopa fariseos huan pejque quitlatzintoquilíaj Jesús para quimasiltise ica inincamanal. Huan para quiyejyecose Jesús, quitlajtlanijque ma quinnextili ichicahualis ica se tlanextilijcayotl catli huala tlen ilhuicac. 
<span class="verse" id="MK8_12">12&#160;</span>Huan Jesús moejenelti chicahuac huan quiijto: </div>
<div class='p'>―¿Quenque masehualme catli ama itztoque tlajtlanij para ma niquinnextili se tlanextilijcayotl? Melahuac nimechilhuía amo niquinnextilis niyon se tlanextilijcayotl. </div>
<div class='p'>
<span class="verse" id="MK8_13">13&#160;</span>Huan Jesús quincajtejqui nopa masehualme, huan sempa calajqui ipan cuaacali huan yajqui hasta nopa seyoc nali hueyi atl. </div>
<div class='s'>Inintlasonejcayo nopa fariseos quiijtosnequi inintlamachtil </div>
<div class='p'>
<span class="verse" id="MK8_14">14&#160;</span>Huan imomachtijcahua Jesús quielcajtejtoyaj catli quicuase, huan san quihuicayayaj setzi pantzi ipan cuaacali. 
<span class="verse" id="MK8_15">15&#160;</span>Huan Jesús quinilhui: </div>
<div class='p'>―Ximotlachilica para amo xijselica inintlasonejcayo Tlanahuatijquetl Herodes huan nopa fariseos. </div>
<div class='p'>
<span class="verse" id="MK8_16">16&#160;</span>Huan imomachtijcahua pejque moilhuíaj se ica seyoc: “Techilhuía ni pampa amo tijhualicaque pantzi.” </div>
<div class='p'>
<span class="verse" id="MK8_17">17&#160;</span>Huan Jesús quimatqui catli quiijtohuayayaj huan quinilhui: </div>
<div class='p'>―¿Para tlen anquiijtohuaj nimotequipachohua pampa amo anquihualicaj pantzi? ¿Ayamo anquimachilíaj nochicahualis? ¿Noja tetic amoyolo? 
<span class="verse" id="MK8_18">18&#160;</span>¿Amo anquiitaj ica amoixteyol? ¿Amo anquicaquij ica amonacas? ¿Amo anquielnamiquij tlaque nijchijqui quema techpolohuayaya pantzi? 
<span class="verse" id="MK8_19">19&#160;</span>Quema niquintlamacac macuili mil masehualme ica macuili pantzi, ¿quesqui chiquihuitl pantlatlapatztli huan michtlatlapatztli anquisentilijque catli mocajtoya? </div>
<div class='p'>Huan quinanquilijque: </div>
<div class='p'>―Majtlactli huan ome. </div>
<div class='p'>
<span class="verse" id="MK8_20">20&#160;</span>Huan Jesús quiijto: </div>
<div class='p'>―Huan quema niquintlamacac nahui mil tlacame ica chicome pantzi, ¿quesqui chiquihuitl pantlatlapatztli huan michtlatlapatztli anquisentilijque catli mocajtoya? </div>
<div class='p'>Huan quiilhuijque: </div>
<div class='p'>―Chicome. </div>
<div class='p'>
<span class="verse" id="MK8_21">21&#160;</span>Huajca quinilhui: </div>
<div class='p'>―¿Ayamo anquimachilíaj catli nihueli nijchihua? </div>
<div class='s'>Jesús quichicajqui se popoyotzi ipan altepetl Betsaida </div>
<div class='p'>
<span class="verse" id="MK8_22">22&#160;</span>Teipa Jesús huan imomachtijcahua ajsitoj altepetl Betsaida. Huan quihualicaque campa Jesús se tlacatl popoyotzi. Huan quitlajtlaniyayaj ma quitlalili imax para ma quichicahua. 
<span class="verse" id="MK8_23">23&#160;</span>Huan Jesús quiitzqui imax nopa popoyotzi huan quihuicac altepeteno. Huan quialaxo iixteyol ica ichijchal huan quitlali imax ipan nopa popoyotzi huan quitlajtlani sintla hueli tlachiya quentzi. </div>
<div class='p'>
<span class="verse" id="MK8_24">24&#160;</span>Huan nopa popoyotzi tlachixqui huan quiijto: </div>
<div class='p'>―Niquinita masehualme catli nesij quen cuame, pero nejnemij. </div>
<div class='p'>
<span class="verse" id="MK8_25">25&#160;</span>Huan Jesús sempa quitlali imax ipan iixteyol huan quichijqui ma tlachiya. Huan nopa tlacatl mochicajqui huan tlachixtejqui. Cuali quiitayaya nochi. 
<span class="verse" id="MK8_26">26&#160;</span>Huajca Jesús quinahuati ma yohui ichaj huan quiilhui: </div>
<div class='p'>―Amo xicalaqui ama ipan ni altepetl niyon amo aqui xiquilhui nepa. </div>
<div class='s'>Pedro quiijto para Jesús yaya nopa Cristo </div>
<div class='p'>
<span class="verse" id="MK8_27">27&#160;</span>Teipa Jesús yajqui ininhuaya imomachtijcahua ipan ranchos nechca altepetl Cesarea tlen Filipo. Huan ipan ojtli quintlatzintoquili imomachtijcahua: </div>
<div class='p'>―¿Ajqueya quiijtohuaj masehualme para na? </div>
<div class='p'>
<span class="verse" id="MK8_28">28&#160;</span>Huan quinanquilijque: </div>
<div class='p'>―Sequin quiijtohuaj ta tiJuan catli tecuaaltiyaya. Sequinoc quiijtohuaj titlajtol pannextijquetl Elías. Sequinoc quiijtohuaj ta seyoc titlajtol pannextijquetl catli huejcajya mijqui. </div>
<div class='p'>
<span class="verse" id="MK8_29">29&#160;</span>Huajca Jesús quintlatzintoquili: </div>
<div class='p'>―Huan amojuanti, ¿ajqueya anquiijtohuaj para na? </div>
<div class='p'>Huan Pedro quinanquili: </div>
<div class='p'>―Ta tiCristo catli Toteco Dios techilhui techtitlanilisquía. </div>
<div class='p'>
<span class="verse" id="MK8_30">30&#160;</span>Huan Jesús quinnahuati para amo aqui ma quiilhuica. </div>
<div class='s'>Jesús quinilhui imomachtijcahua para yaya miquis huan moyolcuis </div>
<div class='p'>
<span class="verse" id="MK8_31">31&#160;</span>Huajca Jesús pejqui quinmachtía imomachtijcahua quenicatza tlaijiyohuisquía. Quiijto: </div>
<div class='p'>―Na catli niMocuepqui Masehuali monequi nitlaijiyohuis miyac. Amo nechselise nopa huehue israelitame, huan nopa tlayacanca totajtzitzi, huan nopa tlamachtiani tlen itlanahuatilhua Moisés. Nechmictise, pero ica eyi tonali nimoyolcuis. </div>
<div class='p'>
<span class="verse" id="MK8_32">32&#160;</span>Quej nopa Jesús quinilhui xitlahuac catli ipantisquía. Huajca Pedro quiiyocaquixti huan pejqui quitlacahualtía. 
<span class="verse" id="MK8_33">33&#160;</span>Pero Jesús moicancuepqui huan quintlachili imomachtijcahua. Huan quiajhuac Pedro huan quiilhui: </div>
<div class='p'>―Techtlalcahui, Amocualtlacatl. Ta amo tijtemohua catli Toteco quinequi ma pano, san catli masehualme quinequij. </div>
<div class='p'>
<span class="verse" id="MK8_34">34&#160;</span>Huan Jesús quinnotzqui imomachtijcahua ininhuaya nopa miyac masehualme huan quinilhui: </div>
<div class='p'>―Sintla se quinequi nechtoquilis, monequi quitlahuelcahuas catli yaya quinequi. Huan ma quitlanana icuamapel huan nechtoquilis mocualtlalijtoc para miquis por na. 
<span class="verse" id="MK8_35">35&#160;</span>Pampa aqui quinequi momanahuis para itztos, quema miquis, quipolos nochi. Pero aqui nechtoquilis masque monequi miquis pampa nechneltoca na huan icamanal Toteco, yaya quimaquixtis ialma huan itztos para nochipa. 
<span class="verse" id="MK8_36">36&#160;</span>Pampa amo tleno huelis quipalehuis se masehuali catli quipolos ialma huan yas mictla. Amo quipalehuis masque quipiyas nochi catli onca ipan ni tlaltipactli para iaxca. 
<span class="verse" id="MK8_37">37&#160;</span>Pampa amo onca tleno catli ica se masehuali huelis tlaxtlahuas para quimanahuis ialma. 
<span class="verse" id="MK8_38">38&#160;</span>Huan sintla se masehuali mopinahuas para quiijtos nechiximati na huan nocamanal, pampa itztoc ininhuaya ni tlajtlacolchijca masehualme catli ama itztoque, huajca na catli niMocuepqui Masehuali nojquiya niquijtos amo niquiximati ipan nopa tonal quema nihualas ica itlatlanex noTata; huan nohuaya hualase itequihuajcahua Toteco catli tlatzejtzeloltique.  </div>
<div class='psalmlabel' id='MK9_0'> 9</div>
<div class='p'>
<span class="verse" id="MK9_1">1&#160;</span>Nojquiya Jesús quinilhui: </div>
<div class='p'>―Nelía nimechilhuía, sequin amojuanti catli anitztoque nica amo anmiquise hasta anquinitase hualase ica chicahualistli catli itztoque nepa campa tlanahuatía Toteco. </div>
<div class='s'>Jesús quipatlac itlachiyalis iniixpa Juan, Pedro huan Jacobo </div>
<div class='p'>
<span class="verse" id="MK9_2">2&#160;</span>Quema panotoya chicuase tonali, Jesús quinhuicac Juan, Pedro huan Jacobo huan tlejcoc ipan se huejcapantic tepetl. Nepa quipatlac itlachiyalis iniixpa. 
<span class="verse" id="MK9_3">3&#160;</span>Huan iyoyo mocuepqui cahuani huan nelchipahuac. Amo aqui se tlachicuenijquetl ipan tlaltipactli catli hueli quichipahualtía yoyomitl quej nopa. 
<span class="verse" id="MK9_4">4&#160;</span>Huan monextijque iniixpa Elías huan Moisés huan quicamanalhuiyayaj Jesús. 
<span class="verse" id="MK9_5">5&#160;</span>Huajca Pedro quiilhui Jesús: </div>
<div class='p'>―Tlamachtijquetl, cuali para tojuanti ma tiitztoca nica. Ma tijchihuaca eyi pilxajcaltzitzi; se para ta, se para Moisés, huan seyoc para Elías. </div>
<div class='p'>
<span class="verse" id="MK9_6">6&#160;</span>Imomachtijcahua momajmatiyayaj huan Pedro quiijto ya ni pampa amo quimatqui tlaque quiijtos. 
<span class="verse" id="MK9_7">7&#160;</span>Teipa temoc se mixtli ininpani huan quintzajqui. Huan ipan nopa mixtli quicajque itoscac Toteco Dios huan yaya quiijto: “Ya ni Nocone catli niquicnelía, xijtlacaquilica catli quiijtohua.” </div>
<div class='p'>
<span class="verse" id="MK9_8">8&#160;</span>Huan ipan nopa tlatoctzi imomachtijcahua quitlachilijque huan ayacmo aqui quiitaque, san Jesús iseltzi. </div>
<div class='p'>
<span class="verse" id="MK9_9">9&#160;</span>Huan quema ixtemoyayaj ipan nopa tepetl, Jesús quinnahuati amo aqui ma quipohuilica catli quiitztoyaj hasta yaya catli Mocuepqui Masehuali moyolcuisquía tlen campa mijcatzitzi. </div>
<div class='p'>
<span class="verse" id="MK9_10">10&#160;</span>Huajca amo aqui quiilhuijque, pero motlatzintoquiliyayaj tlaque quiijtosnequi para moyolcuis tlen campa mijcatzitzi. 
<span class="verse" id="MK9_11">11&#160;</span>Huan imomachtijcahua quitlatzintoquilijque Jesús: </div>
<div class='p'>―¿Quenque quiijtohuaj nopa tlamachtiani tlen itlanahuatilhua Moisés para achtihui monequi hualas nopa tlajtol pannextijquetl Elías huan teipa hualas nopa Cristo? </div>
<div class='p'>
<span class="verse" id="MK9_12">12&#160;</span>Huan Jesús quinnanquili huan quinilhui: </div>
<div class='p'>―Melahuac ijcuilijtoc ipan Icamanal Toteco para Elías monequi hualas achtihui huan quicualtlalis nochi tlamantli. Pero masque ya nopa quichihua, xijmachilica para nojquiya ijcuilijtoc ipan Icamanal Toteco para na catli niMocuepqui Masehuali nitlaijiyohuis miyac huan nechhuejcamajcahuase masehualme. 
<span class="verse" id="MK9_13">13&#160;</span>Huan nimechilhuía ya hualajqui nopa tlacatl catli eliyaya nopa Elías, huan masehualme quichihuilijque nochi catli amo cuali catli quinejque. Quichijque senquistoc quen ijcuilijtoc ipan Icamanal Toteco para quichihuilisquíaj. </div>
<div class='s'>Jesús quichicajqui se oquichpil catli quipixqui se iajacayo Amocualtlacatl </div>
<div class='p'>
<span class="verse" id="MK9_14">14&#160;</span>Teipa Jesús, Juan, Pedro huan Jacobo mocuepque campa itztoyaj nopa sequinoc imomachtijcahua. Huan quinitaque tlahuel miyac masehualme ininhuaya. Nojquiya nepa itztoyaj tlamachtiani tlen itlanahuatilhua Moisés catli mocamaijixnamiquiyayaj ininhuaya. 
<span class="verse" id="MK9_15">15&#160;</span>Huan nimantzi nopa masehualme quitlachilijque Jesús, huan san quisentlachilijque huan motlalojtejque para quitlajpalotij. 
<span class="verse" id="MK9_16">16&#160;</span>Huajca Jesús quintlatzintoquili: </div>
<div class='p'>―¿Tlaque tlamantli anquinnajnanquilíaj nomomachtijcahua? </div>
<div class='p'>
<span class="verse" id="MK9_17">17&#160;</span>Huan se tlacatl catli itztoya nepa quinanquili: </div>
<div class='p'>―Tlamachtijquetl, nica nijhualica nocone. Quipiya se iajacayo Amocualtlacatl catli quinonotilijtoc. 
<span class="verse" id="MK9_18">18&#160;</span>Huan campa hueli quema nopa ajacatl quiitzquía, quitlahuisohua tlalchi huan camaposoni. Huan motlancochhuehuechotza huan huapahuía. Niquintlajtlani momomachtijcahua ma quiquixtilica nopa ajacatl, pero amo huelque. </div>
<div class='p'>
<span class="verse" id="MK9_19">19&#160;</span>Huan Jesús quinnanquili: </div>
<div class='p'>―¡Ay, anmasehualme catli ama anitztoque! ¡Amo antechneltocaj! ¿Quesqui tonali monequi niitztos amohuaya? ¿Quesqui tonali monequi nimechijiyohuis huan amo antechneltocaj? ¡Techhualiquilica nopa telpocatl! </div>
<div class='p'>
<span class="verse" id="MK9_20">20&#160;</span>Huan quihualicaque. Huan quema nopa ajacatl quiitac Jesús, nimantzi quimaquili se ajaca cocolistli nopa telpocatl. Huan huetzqui tlalchi, huan pejqui momimilohua huan camaposoni. 
<span class="verse" id="MK9_21">21&#160;</span>Huajca Jesús quitlatzintoquili itata: </div>
<div class='p'>―¿Quemaya pejqui quipiya ni ajacatl? </div>
<div class='p'>Huan itata quiijto: </div>
<div class='p'>―Pejqui quema conetzi eltoya. 
<span class="verse" id="MK9_22">22&#160;</span>Huan miyacpa nopa ajacatl quitlahuisojtoc tlixijco huan atitla para quimictis. Huajca sintla tihuelis techpalehuis, techtlasojtla. </div>
<div class='p'>
<span class="verse" id="MK9_23">23&#160;</span>Huan Jesús quiilhui: </div>
<div class='p'>―¿Para tlen techtlajtlanía sintla hueli nimitzpalehuis? Nochi hueli mochihua para catli nechneltoca. </div>
<div class='p'>
<span class="verse" id="MK9_24">24&#160;</span>Huan nimantzi itata nopa telpocatl camanaltic chicahuac huan quiilhui: </div>
<div class='p'>―¡Nijneltoca! ¡Techpalehui para más ma nijneltocas! </div>
<div class='p'>
<span class="verse" id="MK9_25">25&#160;</span>Huan Jesús quiitac para mosentiliyayaj miyac masehualme, huajca quiajhuac iajacayo Amocualtlacatl, huan quiilhui: </div>
<div class='p'>―Tiajacatl catli tiquinchihua masehualme ma monacastzacuaca huan ma nonotiyaca, nimitznahuatía xiquisa ipan ni telpocatl huan ayacmo xicalaqui ipan ya. </div>
<div class='p'>
<span class="verse" id="MK9_26">26&#160;</span>Huan nopa ajacatl tzajtzic, huan quimacac nopa telpocatl seyoc ajaca cocolistli catli chicahuac, huan quisqui. Huan nopa telpocatl mocajqui quen mictoc. Huan miyac quiijtohuayayaj para ya mictoc. 
<span class="verse" id="MK9_27">27&#160;</span>Pero Jesús quimaitzqui huan quitlananqui huan nopa telpocatl moquetzqui. </div>
<div class='p'>
<span class="verse" id="MK9_28">28&#160;</span>Teipa Jesús calaquito ipan se cali huan ichtacatzi imomachtijcahua quitlatzintoquilijque: </div>
<div class='p'>―¿Para tlen amo tihuelque tijquixtilijque nopa ajacatl? </div>
<div class='p'>
<span class="verse" id="MK9_29">29&#160;</span>Huan ya quinilhui: </div>
<div class='p'>―Ni tlamantli ajacatl amo quisaj sintla amo timotlatlajtise huan timosahuase. </div>
<div class='s'>Jesús sempa quinilhui imomachtijcahua para miquis huan moyolcuis </div>
<div class='p'>
<span class="verse" id="MK9_30">30&#160;</span>Jesús huan imomachtijcahua quisque nepa huan panotiyajque ipan estado Galilea. Huan Jesús amo quinequiyaya masehualme ma quimatica campa itztoya, 
<span class="verse" id="MK9_31">31&#160;</span>pampa quinmachtiyaya imomachtijcahua. Quinilhuiyaya: </div>
<div class='p'>―Nechtemactilise na catli niMocuepqui Masehuali ininmaco tlacame. Inijuanti nechmictise, pero quema nimiquis, ica eyi tonali nimoyolcuis. </div>
<div class='p'>
<span class="verse" id="MK9_32">32&#160;</span>Pero imomachtijcahua amo quimachiliyayaj icamanal huan momajmatiyayaj quitlatzintoquilise tlaque quiijtosnequi. </div>
<div class='s'>¿Ajqueya elis más hueyi iixpa Toteco? </div>
<div class='p'>
<span class="verse" id="MK9_33">33&#160;</span>Teipa Jesús huan imomachtijcahua ajsitoj altepetl Capernaum. Huan quema itztoyaj calijtic, Jesús quintlatzintoquili: </div>
<div class='p'>―¿Tlaque anmonajnanquiliyayaj ipan ojtli? </div>
<div class='p'>
<span class="verse" id="MK9_34">34&#160;</span>Pero amo tleno quiijtojque pampa ipan ojtli monajnanquiliyayaj catlique tlen inijuanti quipixqui achi más tequiticayotl. 
<span class="verse" id="MK9_35">35&#160;</span>Huajca Jesús mosehui huan quinnotzqui nopa majtlactli huan ome imomachtijcahua, huan quinilhui: </div>
<div class='p'>―Sintla se masehuali quinequi elis catli más quipiya tequiticayotl iixpa Toteco Dios, ma mochihua quen amo quipiya tequiticayotl huan ma quintequipano nochi sequinoc. </div>
<div class='p'>
<span class="verse" id="MK9_36">36&#160;</span>Huan Jesús quiitzqui se conetl huan quitlali tlatlajco campa inijuanti. Huan quinahuajqui huan quinilhui: </div>
<div class='p'>
<span class="verse" id="MK9_37">37&#160;</span>―Sintla se masehuali quiselis se conetl quen ya ni ipan notoca, huajca yaya nechselía. Huan aqui nechselía, amo san na nechselía, pero nojquiya quiselía noTata catli nechtitlanqui ipan ni tlaltipactli. </div>
<div class='s'>Aqui amo techcualancaita itztoc tohuaya </div>
<div class='p'>
<span class="verse" id="MK9_38">38&#160;</span>Huan Juan quiilhui Jesús: </div>
<div class='p'>―Tlamachtijquetl, tiquitaque se tlacatl catli quinquixtiyaya iajacahua Amocualtlacatl ica ichicahualis motoca. Tiquilhuijque ma ayacmo quichihua pampa amo techtoquilía. </div>
<div class='p'>
<span class="verse" id="MK9_39">39&#160;</span>Pero Jesús quinilhui: </div>
<div class='p'>―Amo xijtzacuilica, pampa amo aqui hueli quiijtos notoca huan quichihua se tiochicahual nextili; huan teipa camanaltis fiero tlen na. 
<span class="verse" id="MK9_40">40&#160;</span>Pampa sintla se tlacatl amo techcualancaita, huajca yaya itztoc tohuaya. 
<span class="verse" id="MK9_41">41&#160;</span>Aqui anmechmacas se quentzi atl ipan notoca pampa annoaxcahua na, niCristo, nimechilhuía para temachtli noTata quitlaxtlahuis cuali. </div>
<div class='s'>Toteco Dios quintlatzacuiltis catli tlajtlacolchihuaj </div>
<div class='p'>
<span class="verse" id="MK9_42">42&#160;</span>“Sintla aqui quinextilis ma tlajtlacolchihua se tlen ni coneme catli nechneltocaj, Toteco nelía quitlatzacuiltis. Más cuali sintla achtihui quiquechilpilisquíaj nopa masehuali se hueyi metlatl huan quimajcahuasquíaj ipan hueyi atl para ma misahuis para amo ma quichihua nopa hueyi tlajtlacoli. 
<span class="verse" id="MK9_43">43&#160;</span>Sintla tijnequi titlajtlacolchihuas ica se momax, más cuali xijtzontequi. Pampa achi cuali ticalaquis ilhuicac ica san setzi momax, huan amo tiyas ica ome momax campa nopa tlitl catli amo quema sehuis. 
<span class="verse" id="MK9_44">44&#160;</span>Nepa nopa ocuilime amo miquise huan amo quema sehuis nopa tlitl. 
<span class="verse" id="MK9_45">45&#160;</span>Huan sintla moicxi mitzhuicas para titlajtlacolchihuas, más cuali xijtzontequi. Pampa achi cuali ticalaquis ilhuicac timetzcototic, huan amo mitzmajcahuase ica ome mometz ipan mictla campa nopa tlitl catli amo aqui hueli quisehuis. 
<span class="verse" id="MK9_46">46&#160;</span>Nepa ocuilime amo miquise huan amo quema sehuis nopa tlitl. 
<span class="verse" id="MK9_47">47&#160;</span>Huan sintla moixteyol quinequi quitlachilis catli mitztlajtlacolchihualtis, achi cuali xijquixti. Pampa más cuali ticalaquis campa tlanahuatía Toteco ica san setzi moixteyol huan amo mitzmajcahuase ipan mictla ica ome moixteyol. 
<span class="verse" id="MK9_48">48&#160;</span>Nepa amo miquise nopa ocuilime huan amo quema sehuis nopa tlitl. </div>
<div class='p'>
<span class="verse" id="MK9_49">49&#160;</span>“Quen quicualtlalíaj se tlacajcahualistli para Toteco ica istatl huan ica tlitl, nojquiya monequi nochi masehualme quipanose tlaohuijcayotl pampa Toteco quincualtlalía para ma quitequipanoca. 
<span class="verse" id="MK9_50">50&#160;</span>Istatl eltoc se tlamantli cuali, pero sintla quipolohua ipoyeca, amo aqui huelis quipoyeltis sempa. Xiitztoca quen se tlacualistli catli cuali poyec, pampa anitztoque ica cuali se ica seyoc.”  </div>
<div class='psalmlabel' id='MK10_0'> 10</div>
<div class='s'>Jesús tlamachti para se tlacatl ihuaya isihua ma amo mocahuaca </div>
<div class='p'>
<span class="verse" id="MK10_1">1&#160;</span>Teipa Jesús quisqui nepa huan yajqui estado Judea. Teipa yajqui seyoc nali hueyatl Jordán, huan miyac masehualme sempa mosentilijque campa itztoya. Huan Jesús sempa pejqui quinmachtía quen momajtoya. 
<span class="verse" id="MK10_2">2&#160;</span>Huan hualajque sequin fariseos para quimasiltise Jesús ica camanali. Huan quitlatzintoquilijque sintla cuali para se tlacatl quicahuas isihua. 
<span class="verse" id="MK10_3">3&#160;</span>Huajca Jesús quinilhui: </div>
<div class='p'>―¿Tlaque anmechnahuati Moisés? </div>
<div class='p'>
<span class="verse" id="MK10_4">4&#160;</span>Quiilhuijque: </div>
<div class='p'>―Moisés quicahuili se tlacatl ma quimaca isihua se amatlajcuiloli catli quiijto para nopa sihuatl ayacmo iaxca. Quej nopa se tlacatl huelqui quicahua isihua. </div>
<div class='p'>
<span class="verse" id="MK10_5">5&#160;</span>Pero Jesús quinilhui: </div>
<div class='p'>―Moisés quinmacac nopa tlanahuatili pampa ipan nopa tonali masehualme nelía eliyayaj yoltetique, 
<span class="verse" id="MK10_6">6&#160;</span>pero achtihuiya quema Toteco quichijqui tlaltipactli, yaya quichijqui ‘tlacatl huan sihuatl para ma mocahuaca san sejco.’ 
<span class="verse" id="MK10_7">7&#160;</span>Yeca se tlacatl quicahuas itata huan inana huan mosansejcotilis ihuaya isihua, 
<span class="verse" id="MK10_8">8&#160;</span>huan nopa ome mochihuase san se ininnacayo. Yeca ayacmo itztoque ome, pero san setzi. 
<span class="verse" id="MK10_9">9&#160;</span>Huajca catli Toteco Dios quinsansejcotilijtoc amo ma quiiyocatlali se masehuali. </div>
<div class='p'>
<span class="verse" id="MK10_10">10&#160;</span>Huan calijtic imomachtijcahua sempa quitlatzintoquilijque Jesús catli quiijtojtoya tlen tlacame huan sihuame catli mocahuaj. 
<span class="verse" id="MK10_11">11&#160;</span>Huan Jesús quinilhui: </div>
<div class='p'>―Sintla se tlacatl quicahua isihua huan mosansejcotilis ica seyoc, huajca nopa tlacatl momecatía pampa quiixpano isihua catli achtihui. 
<span class="verse" id="MK10_12">12&#160;</span>Huan sintla se sihuatl quicahuas ihuehue huan mosansejcotilis ica seyoc tlacatl, yaya nojquiya momecatía. </div>
<div class='s'>Jesús quintiochijqui coneme </div>
<div class='p'>
<span class="verse" id="MK10_13">13&#160;</span>Teipa quinhualicaque coneme campa Jesús para ma quintlalili imax para ma quintiochihua, pero imomachtijcahua quinajhuayayaj catli quinhualicayayaj. 
<span class="verse" id="MK10_14">14&#160;</span>Huan Jesús quiitac catli panoyaya, huan cualanqui huan quinilhui imomachtijcahua: </div>
<div class='p'>―Xiquincahuaca ni coneme ma hualaca campa na. Amo xiquintzacuilica, pampa Toteco quinselía masehualme ipan itlanahuatilis catli nechselíaj quen ni coneme nechselíaj. 
<span class="verse" id="MK10_15">15&#160;</span>Nelía nimechilhuía, sintla se masehuali amo nechselía huan nechcahuilía ma nijnahuati ipan iyolo quen se conetl quichihua, amo quema huelis calaquis campa tlanahuatía Toteco. </div>
<div class='p'>
<span class="verse" id="MK10_16">16&#160;</span>Huan Jesús quinnahuajqui nopa coneme, huan quitlali imax ininpani huan quintiochijqui. </div>
<div class='s'>Se telpocatl catli quipixtoya miyac tomi </div>
<div class='p'>
<span class="verse" id="MK10_17">17&#160;</span>Quema Jesús quistehuayaya para yas ipan iojhui, ajsico se tlacatl catli motlalojtihualajqui huan motlancuaquetzqui iixpa. Huan nopa tlacatl quitlatzintoquili: </div>
<div class='p'>―Ticuali tlamachtijquetl, ¿tlaque monequi nijchihuas para Toteco nechmacas nemilistli yancuic para nochipa? </div>
<div class='p'>
<span class="verse" id="MK10_18">18&#160;</span>Huan Jesús quiilhui: </div>
<div class='p'>―¿Para tlen technotzqui nicuali? ¿Ta tijmachilía para amo aqui cuali, san Dios? 
<span class="verse" id="MK10_19">19&#160;</span>Ta tijmati itlanahuatilhua Toteco: ‘Amo xitemicti; amo ximomecati; amo xitlachtequi; amo xiteistlacahui quema tiitztoc se testigo; amo xitlacajcayahua; xijtlepanita motata huan monana.’ </div>
<div class='p'>
<span class="verse" id="MK10_20">20&#160;</span>Huan nopa tlacatl quiilhui: </div>
<div class='p'>―Tlamachtijquetl, nochi ni tlanahuatilme niquinneltoquilijtihualajtoc hasta quema nieltoya niconetzi. </div>
<div class='p'>
<span class="verse" id="MK10_21">21&#160;</span>Huan Jesús quitlachili nopa tlacatl huan quiicneli; huan quiilhui: </div>
<div class='p'>―Se tlamantli mitzpolohua. Xiya, xijnemacati nochi catli tijpiya huan xiquinmajmaca catli teicneltzitzi. Huan Toteco mitztlaxtlahuis nepa ilhuicac. Teipa xihuala, techtoquili quen se tlacatl catli quihuicatiya icuamapel mocualtlalijtoc para ipan ma quimictica. </div>
<div class='p'>
<span class="verse" id="MK10_22">22&#160;</span>Pero quema nopa tlacatl quicajqui icamanal, quiyolcoco huan motequipachojtiyajqui, pampa nelía quipixtoya miyac tlamantli catli pajpatiyo. </div>
<div class='p'>
<span class="verse" id="MK10_23">23&#160;</span>Huajca Jesús moicancuepqui huan quintlachili imomachtijcahua huan quinilhui: </div>
<div class='p'>―¡Nelía ohui para masehualme catli tominpiyaj calaquise campa tlanahuatía Toteco! </div>
<div class='p'>
<span class="verse" id="MK10_24">24&#160;</span>Huan imomachtijcahua quisentlachilijque ica nopa camanali. Huan Jesús sempa quinilhui: </div>
<div class='p'>―Nohuampoyohua, nelía ohui para calaquise campa tlanahuatía Toteco masehualme catli motemachíaj ipan ininricojyo. 
<span class="verse" id="MK10_25">25&#160;</span>Ohui para se hueyi tlapiyali quen se camello ma pano ipan iixteyol se huitzmalotl, pero noja más ohui para se masehuali catli quipiya miyac tomi calaquis campa Toteco tlanahuatía. </div>
<div class='p'>
<span class="verse" id="MK10_26">26&#160;</span>Huan imomachtijcahua achi más quisentlachilijque huan quitlatzintoquilijque: </div>
<div class='p'>―Huajca ¿ajqueya huelis momaquixtis tlen itlajtlacolhua? </div>
<div class='p'>
<span class="verse" id="MK10_27">27&#160;</span>Huan Jesús quintlachili huan quinilhui: </div>
<div class='p'>―Masehualme amo hueli momaquixtise, pero Toteco, quena, huelis quinmaquixtis pampa yaya nochi hueli quichihua. </div>
<div class='p'>
<span class="verse" id="MK10_28">28&#160;</span>Huan Pedro quiilhui: </div>
<div class='p'>―Xiquita, tojuanti tijcajtejtoque nochi catli tijpixtoyaj para timitztoquilise. </div>
<div class='p'>
<span class="verse" id="MK10_29">29&#160;</span>Huan Jesús quinilhui: </div>
<div class='p'>―Nelía, sintla se masehuali quicajtejtoc ichaj, o itlaca icnihua, o isihua icnihua, o itata, o inana, o isihua, o iconehua, o imilhua, pampa nechneltoca na huan icamanal Toteco, Toteco quitlaxtlahuis. 
<span class="verse" id="MK10_30">30&#160;</span>Quena, Toteco quimacas ama ipan ni tlaltipactli cien imiyaca más ichaj, itlaca icnihua, isihua icnihua, inanahua, iconehua huan imilhua, masque tlaijiyohuis por na. Huan ipan nopa tlaltipactli catli huala, nopa masehuali itztos para nochipa. 
<span class="verse" id="MK10_31">31&#160;</span>Pero miyac catli ama quipiyaj tequiticayotl, amo tleno quipiyase teipa; huan miyac catli ama itztoque hasta teipa, quipiyase miyac tequiticayotl nepa. </div>
<div class='s'>Jesús sempa quinilhui imomachtijcahua para yaya miquis huan sempa moyolcuis </div>
<div class='p'>
<span class="verse" id="MK10_32">32&#160;</span>Jesús huan imomachtijcahua nejnemiyayaj ipan ojtli ixtlejcoyayaj para altepetl Jerusalén huan Jesús quinyacanayaya. Huan imomachtijcahua quisentlachiliyayaj ica catli quinilhuiyaya. Huan nopa masehualme catli quintoquiliyayaj momajmatiyayaj. Huan sempa Jesús quinnotzqui iyoca nopa majtlactli huan ome imomachtijcahua huan pejqui quinilhuía tlaque ipantisquía. 
<span class="verse" id="MK10_33">33&#160;</span>Quinilhui: “Xiquitaca, ama titlejcotiyohuij para altepetl Jerusalén. Nepa nechtemactilise ininmaco nopa tlayacanca totajtzitzi huan nopa tlamachtiani tlen itlanahuatilhua Moisés. Huan inijuanti quiijtose para monequi para na catli niMocuepqui Masehuali ma nimiqui, huan teipa nechtemactilise ica tlacame catli amo israelitame. 
<span class="verse" id="MK10_34">34&#160;</span>Huan inijuanti nechhuihuiitase huan nechixchijchase. Teipa nechhuijhuitequise huan nechmictise. Pero ipan eyi tonali, nimoyolcuis.” </div>
<div class='s'>Jacobo ihuaya Juan quitlajtlanijque Jesús se favor </div>
<div class='p'>
<span class="verse" id="MK10_35">35&#160;</span>Huajca Jacobo ihuaya Juan, nopa ome iconehua Zebedeo, monechcahuijque campa Jesús huan quiilhuijque: </div>
<div class='p'>―Tlamachtijquetl, tijnequij techchihuilis se favor catli timitztlajtlanise. </div>
<div class='p'>
<span class="verse" id="MK10_36">36&#160;</span>Huajca quinilhui: </div>
<div class='p'>―¿Tlaque anquinequij ma nimechchihuili? </div>
<div class='p'>
<span class="verse" id="MK10_37">37&#160;</span>Huan quiilhuijque: </div>
<div class='p'>―Techcahuilis para quema titlanahuatis nepa campa tlahuel yejyectzi, tojuanti ma timosehuise se ipan monejmac huan seyoc ipan moopoch. </div>
<div class='p'>
<span class="verse" id="MK10_38">38&#160;</span>Huajca Jesús quinilhui: </div>
<div class='p'>―Amo anquimatij tlaque antechtlajtlaníaj. ¿Huelis antlaijiyohuise quen na? ¿Huelis anquipanose miyac tequipacholi quen na nijpanos? </div>
<div class='p'>
<span class="verse" id="MK10_39">39&#160;</span>Huan inijuanti quiilhuijque: </div>
<div class='p'>―Quena, tihuelise. </div>
<div class='p'>Huan Jesús quinilhui: </div>
<div class='p'>―Nelía antlaijiyohuise quen na. Huan nelía anquipanose miyac tequipacholi quen na nijpanos. 
<span class="verse" id="MK10_40">40&#160;</span>Pero amo notequi na para niquijtos ajqueyame mosehuise campa nonejmac huan campa noopoch. San mosehuise nepa catli Toteco quintlapejpenijtoc. </div>
<div class='p'>
<span class="verse" id="MK10_41">41&#160;</span>Huan quema nopa sequinoc majtlactli imomachtijcahua quicajque catli quitlajtlanijtoyaj, pejque cualanij ica Jacobo huan Juan. 
<span class="verse" id="MK10_42">42&#160;</span>Huan Jesús quinnotzqui huan quinilhui: </div>
<div class='p'>―Anquimatij para tlacame catli tlayacanaj ipan nochi tlalme tlanahuatíaj ica chicahuac, huan huejhueyi tlacame quipiyaj nochi tequiticayotl para techihuilíaj catli quinequij. 
<span class="verse" id="MK10_43">43&#160;</span>Pero amo quej nopa elis ica amojuanti. Pampa ica amojuanti, aqui quinequi mochihuas hueyi, monequi anmechtequipanos. 
<span class="verse" id="MK10_44">44&#160;</span>Huan aqui quinequi anmechyacanas, monequi ma mochihua quen amotequipanojca catli anquicojtoque para amoaxca. 
<span class="verse" id="MK10_45">45&#160;</span>Pampa niyon na catli niMocuepqui Masehuali, amo nihualajtoc para sequinoc ma nechtequipanoca. Nihualajtoc para niquintequipanos sequinoc, huan para nitemactilis nonemilis quen se tlaxtlahuili para niquinmajcahualtis miyac masehualme tlen inintlajtlacolhua. </div>
<div class='s'>Jesús quichicajqui Bartimeo catli eltoya popoyotzi </div>
<div class='p'>
<span class="verse" id="MK10_46">46&#160;</span>Jesús huan imomachtijcahua ajsitoj altepetl Jericó. Huan teipa quema quisayayaj, quintoquiliyayaj miyac masehualme. Huan mosehuijtoya ojteno se popoyotzi catli quitocaxtiyayaj Bartimeo catli elqui icone Timeo huan yaya motlaejehuiliyaya para catli itechmonequi. 
<span class="verse" id="MK10_47">47&#160;</span>Huan quema Bartimeo quicajqui para monechcahuiyaya Jesús tlen Nazaret, pejqui tlahuejchihua huan quiijto: </div>
<div class='p'>―¡Jesús, ta tiiteipa ixhui David, techtlasojtla! </div>
<div class='p'>
<span class="verse" id="MK10_48">48&#160;</span>Huan miyac masehualme quiajhuaque nopa popoyotzi ma ayacmo tlahuejchihua, pero yaya achi más tlahuejchijqui: </div>
<div class='p'>―¡Jesús, tiiteipa ixhui David, techtlasojtla! </div>
<div class='p'>
<span class="verse" id="MK10_49">49&#160;</span>Huajca quema Jesús quicajqui, moquetzqui huan quiijto: </div>
<div class='p'>―Xiquilhui ma huala nopa tlacatl. </div>
<div class='p'>Huajca quinotzque nopa popoyotzi huan quiilhuijque: </div>
<div class='p'>―Ximotemachi huan ximoquetza pampa Jesús mitznotza. </div>
<div class='p'>
<span class="verse" id="MK10_50">50&#160;</span>Huajca Bartimeo quicuamajcajqui ipantzajca, huan moquetztiquisqui huan quinechcahuico Jesús. 
<span class="verse" id="MK10_51">51&#160;</span>Huan Jesús quiilhui: </div>
<div class='p'>―¿Tlaque tijnequi ma nimitzchihuilis? </div>
<div class='p'>Huan nopa popoyotzi quinanquili: </div>
<div class='p'>―Tlamachtijquetl, nijnequi nitlachiyas sempa. </div>
<div class='p'>
<span class="verse" id="MK10_52">52&#160;</span>Huan Jesús quiilhui: </div>
<div class='p'>―Xiya mochaj, ya timochicajqui pampa techneltocac. </div>
<div class='p'>Huan ipan nopa tlatoctzi nopa tlacatl tlachixtejqui cuali, huan quitoquili Jesús ipan ojtli.  </div>
<div class='psalmlabel' id='MK11_0'> 11</div>
<div class='s'>Jesús calajqui Jerusalén ipan se pilburrojtzi </div>
<div class='p'>
<span class="verse" id="MK11_1">1&#160;</span>Teipa Jesús ininhuaya imomachtijcahua ajsitoj nechca Jerusalén campa nopa altepeme Betfagé huan Betania, catli mocahua iixmelac nopa tepetl catli itoca Olivos. Huan nepa Jesús quintitlanqui ome imomachtijcahua, 
<span class="verse" id="MK11_2">2&#160;</span>huan quinilhui: </div>
<div class='p'>―Xiyaca nopa pilaltepetzi catli mocahua amoixmelac huan quema anajsitij nepa, anquipantise se pilburrojtzi ilpitoc, catli amo aqui ipan tlejcotoc. Xijtojtomaca huan techhualiquilica. 
<span class="verse" id="MK11_3">3&#160;</span>Huan sintla acajya anmechtlatzintoquilis para tlen anquichihuaj ya nopa, xiquilhuica: ‘Tohueyiteco quinequi quitequihuis huan nimantzi quicuepas.’ </div>
<div class='p'>
<span class="verse" id="MK11_4">4&#160;</span>Huajca imomachtijcahua yajque huan quipantitoj nopa pilburrojtzi ilpitoc puertajteno imelac ojtli huan quitojtonque. </div>
<div class='p'>
<span class="verse" id="MK11_5">5&#160;</span>Huan nopa masehualme catli itztoyaj nepa quintlatzintoquilijque: </div>
<div class='p'>―¿Tlaque anquichihuaj? ¿Quenque anquitojtomaj nopa pilburrojtzi? </div>
<div class='p'>
<span class="verse" id="MK11_6">6&#160;</span>Huajca imomachtijcahua quinnanquilijque quen Jesús quinilhuijtoya. Huan nopa masehualme quincahuilijque ma quihuicaca. 
<span class="verse" id="MK11_7">7&#160;</span>Huajca quihuicaque nopa pilburrojtzi campa Jesús huan quitlalilijque ininyoyo icuitlapa huan Jesús tlejcoc ipani. 
<span class="verse" id="MK11_8">8&#160;</span>Huan miyac masehualme quisosojque ininyoyo ipan ojtli, huan sequinoc quitzontejque imacuayo apachijtli huan quitlalijque ipan ojtli. </div>
<div class='p'>
<span class="verse" id="MK11_9">9&#160;</span>Huan masehualme catli tlayacanayayaj huan nojquiya catli hualahuiyayaj ica tlaica pejque tlahuejchihuaj tlen Jesús, quiijtohuayayaj: </div>
<div class='p'>¡Ma tijhueyichihuaca Toteco! Toteco Dios ma mitztiochihua ta catli tihuala ipan itoca. 
<span class="verse" id="MK11_10">10&#160;</span>Hueyi tlatiochihualistli tijmatise quema titlanahuatis ipan totlal quen tohuejcapan tata David tlanahuati huejcajya. ¡Ma tijhueyichihuaca Toteco Dios catli itztoc ilhuicac! </div>
<div class='p'>
<span class="verse" id="MK11_11">11&#160;</span>Huan Jesús calajqui ipan altepetl Jerusalén huan yajqui ipan nopa hueyi israelita tiopamitl. Huan nepa quitlachili nochi tlamantli catli oncayaya calijtic. Teipa mocuepqui altepetl Betania ininhuaya nopa majtlactli huan ome imomachtijcahua pampa tlayohuatinemiyaya. </div>
<div class='s'>Jesús quiajhuac se higuera cuahuitl </div>
<div class='p'>
<span class="verse" id="MK11_12">12&#160;</span>Huan hualmostla quema Jesús huan imomachtijcahua quisque Betania, mayanqui. 
<span class="verse" id="MK11_13">13&#160;</span>Huan Jesús quihuejcaitac se higuera cuahuitl catli quipixqui ixihuiyo huan yajqui quitlachilito sintla quipiyayaya itlajca. Pero quema ajsito, amo tleno quipantili, san ixihuiyo, pampa ayamo eliyaya ipohual para tlaquis. 
<span class="verse" id="MK11_14">14&#160;</span>Huajca Jesús quiilhui nopa cuahuitl: </div>
<div class='p'>―Ma amo aqui sempa quicuas motlajca. Huan imomachtijcahua quicajque catli quiijto. </div>
<div class='s'>Jesús quintojtocac catli tlanemacayayaj tiopan calijtic </div>
<div class='p'>
<span class="verse" id="MK11_15">15&#160;</span>Teipa ajsitoj Jerusalén huan Jesús calajqui ipan nopa hueyi israelita tiopamitl. Huan nepa pejqui quintojtoca nopa masehualme catli tlanemacayayaj o tlacohuayayaj tiopan calijtic. Quintlahuisoli ininmesas catli tominpatlayayaj huan ininsiyas inijuanti catli quinemacayayaj palomas. 
<span class="verse" id="MK11_16">16&#160;</span>Huan Jesús quintzacuili masehualme catli panoyayaj tlatlajco nopa hueyi tiopan calijtic ica inintlamamal huan ayacmo quincahuili ma panoca. 
<span class="verse" id="MK11_17">17&#160;</span>Huan Jesús pejqui quinmachtía masehualme huan quinilhui: </div>
<div class='p'>―Ijcuilijtoc ipan Icamanal Toteco campa quiijtohua: ‘Nochaj eltoc nopa cali campa masehualme catli ehuaj nochi tlalme huelis motlatlajtise’, pero anquichijtoque para elis campa mosansejcotilíaj tlachtequini para tlachtequise. </div>
<div class='p'>
<span class="verse" id="MK11_18">18&#160;</span>Huan nopa tlayacanca totajtzitzi huan nopa tlamachtiani tlen itlanahuatilhua Moisés quicajque catli quichijqui Jesús huan pejque quitemolíaj quenicatza quimictisquíaj. Quiimacasiyayaj pampa nochi masehualme san quisentlachiliyayaj catli Jesús quinmachtiyaya. 
<span class="verse" id="MK11_19">19&#160;</span>Pero quema tlayohuixqui, Jesús ininhuaya imomachtijcahua quisque tlen nopa altepetl. </div>
<div class='s'>Nopa higuera cuahuitl catli huajqui </div>
<div class='p'>
<span class="verse" id="MK11_20">20&#160;</span>Hualmostla ica ijnaloc Jesús huan imomachtijcahua panoque campa nopa higuera cuahuitl catli quitelchijtoya huan quiitaque cuali huactoc hasta ipan inelhuayo. 
<span class="verse" id="MK11_21">21&#160;</span>Huajca Pedro quielnamijqui huan quiilhui Jesús: </div>
<div class='p'>―Tlamachtijquetl, xiquita ne higuera cuahuitl catli tijtelchijqui para ma ayacmo quema temacas itlajca, ya huactoc. </div>
<div class='p'>
<span class="verse" id="MK11_22">22&#160;</span>Huan Jesús quinnanquili: </div>
<div class='p'>―Ximotemachica ipan Toteco, 
<span class="verse" id="MK11_23">23&#160;</span>huan melahuac aqui hueli masehuali catli quiilhuis ni tepetl: ‘Ximoquixti huan ximomajcahua ipan hueyi atl’, sintla temachtli quineltocas ica nochi iyolo para panos catli quiijtojtoc, Toteco quichihuilis. 
<span class="verse" id="MK11_24">24&#160;</span>Yeca nimechilhuía, nochi catli anquitlajtlanise Toteco quema anmotlatlajtíaj, xijneltocaca para anquiselise huan Toteco anmechmacas. 
<span class="verse" id="MK11_25">25&#160;</span>Huan quema anmotlatlajtíaj ica Toteco, xijtlapojpolhuica aqui hueli catli ica ancualanij para quej nopa amoTata catli itztoc ilhuicac nojquiya anmechtlapojpolhuis amotlaixpanolhua. 
<span class="verse" id="MK11_26">26&#160;</span>Pampa sintla amo anquintlapojpolhuíaj sequinoc, huajca Toteco amoTata catli itztoc ilhuicac nojquiya amo anmechtlapojpolhuis amotlaixpanolhua. </div>
<div class='s'>Itequiticayo Jesús </div>
<div class='p'>
<span class="verse" id="MK11_27">27&#160;</span>Huan inijuanti sempa ajsicoj ipan altepetl Jerusalén. Huan teipa quema Jesús nejnemiyaya tiopan calijtic, quinechcahuijque nopa tlayacanca totajtzitzi, huan nopa tlamachtiani tlen itlanahuatilhua Moisés huan nopa huehue tlacame tlen israelitame. 
<span class="verse" id="MK11_28">28&#160;</span>Huan quitlatzintoquilijque: </div>
<div class='p'>―¿Tlaque tequiticayotl tijpiya para tijchihua nochi ni tlamantli? ¿Ajqueya mitzmacatoc tlanahuatili? </div>
<div class='p'>
<span class="verse" id="MK11_29">29&#160;</span>Huan Jesús quinnanquili: </div>
<div class='p'>―Na nojquiya nimechtlatzintoquilis se tlamantli. Sintla xitlahuac antechnanquilise, huajca nimechilhuis ajqueya nechmacatoc tequiticayotl para nijchihua ni tlamantli. 
<span class="verse" id="MK11_30">30&#160;</span>¿Ajqueya quititlanqui Juan para tecuaaltis? ¿Toteco quititlanqui o san masehualme? Technanquilica. </div>
<div class='p'>
<span class="verse" id="MK11_31">31&#160;</span>Huajca pejque mocamanalhuíaj huan moijilhuijque: </div>
<div class='p'>―Sintla tiquijtose Toteco quititlanqui Juan, yaya technanquilis: ‘Huajca, ¿quenque amo anquineltocaque?’ 
<span class="verse" id="MK11_32">32&#160;</span>Huan sintla tiquijtose san masehualme quititlanque Juan, huajca mahuilili, pampa nochi ni masehualme cualanise ica tojuanti. Pampa nochi quineltocaj para Juan itztoya se tlajtol pannextijquetl. </div>
<div class='p'>
<span class="verse" id="MK11_33">33&#160;</span>Huajca quiilhuijque Jesús: </div>
<div class='p'>―Tojuanti amo tijmatij ajqueya quititlanqui Juan. </div>
<div class='p'>Huan Jesús quinilhui: </div>
<div class='p'>―Huajca na nojquiya amo nimechilhuis ajqueya nechmacatoc tequiticayotl para nijchihua ni tlamantli.  </div>
<div class='psalmlabel' id='MK12_0'> 12</div>
<div class='s'>Nopa tequitini catli amo cuajcualme </div>
<div class='p'>
<span class="verse" id="MK12_1">1&#160;</span>Huajca Jesús pejqui quincamanalhuía ica se ome huicalotl. Quinilhui: “Itztoya se tecojtli catli quitojqui xocomecatl ipan imil. Huan quitzajtzajqui ica se tepamitl huan tlacoyoni campa tepejpechtitla para ipan quipatzcas xocomecatl. Nojquiya quichijqui se huejcapantic tecali para ipan quimocuitlahuis ixocomecamil. Huan quintlanejti ixocomecamil sequinoc tlacame ma quimocuitlahuica huan teipa moajachihuisquíaj catli temacasquía. Huan huajca nopa tecojtli quincahuilijtejqui ininmaco huan huejca yajqui paxaloti. 
<span class="verse" id="MK12_2">2&#160;</span>Huan teipa ajsic tonali para tlatequistli, huan nopa tecojtli quititlanqui se itequipanojca ma quinitati nopa tlacame para ma quimacaca catli ya iaxcatis tlen nopa tlatequistli. 
<span class="verse" id="MK12_3">3&#160;</span>Pero nopa tlacame catli ininmaco eltoya nopa mili quiitzquijque, huan quimaquilijque huan quimajcajque san quiaja. 
<span class="verse" id="MK12_4">4&#160;</span>Huajca nopa tecojtli sempa quititlanqui seyoc itequipanojca, pero nopa tlacame quitejtzonque ica tetl huan quicuacocojque huan tlen fiero quichihuilijque huan quititlanque ma yohui. 
<span class="verse" id="MK12_5">5&#160;</span>Teipa nopa tecojtli sempa quititlanqui seyoc itequipanojca, huan quimictijque. Teipa quintitlanqui miyac más itequipanojcahua, pero nopa amo cuajcualme quinmaquilijque sequin huan sequinoc quinmictijque. </div>
<div class='p'>
<span class="verse" id="MK12_6">6&#160;</span>“Huajca nopa tecojtli quipixtoya san setzi para quititlanis, eltoya itelpoca catli quiicneli. Huajca teipa nojquiya quititlanqui campa ixocomeca miltitla, pampa nopa tecojtli moilhuiyaya para quitlepanitasquíaj itelpoca. 
<span class="verse" id="MK12_7">7&#160;</span>Pero nopa tlacame catli ininmaco eltoya nopa mili moilhuijque se ica seyoc: ‘Ya ni catli teipa quiselis ni xocomeca mili. Ma tijmictica huan teipa ni mili elis toaxca.’ 
<span class="verse" id="MK12_8">8&#160;</span>Huajca quiitzquijque, huan quimictijque huan quicuamajcajque itlacayo xocomeca milteno.” </div>
<div class='p'>
<span class="verse" id="MK12_9">9&#160;</span>Huan Jesús quintlatzintoquili: “¿Tlaque anquiitaj quichihuas nopa tecojtli catli iaxca nopa xocomeca mili ica nopa amo cuajcualme? Nimechilhuis, yaya hualas, huan quinmictis nopa fiero tlacame huan quicahuas imil ininmaco sequinoc. 
<span class="verse" id="MK12_10">10&#160;</span>¿Amo anquipojtoque campa ijcuilijtoc ipan Icamanal Toteco campa camanalti tlen na quen nise hueyi tetl? Quej ni quiijtohua: </div>
<div class='q'>‘Nopa hueyi tetl catli calchihuani quicuamajcajque pampa amo quinejque quitequihuise, </div>
<div class='q'>teipa elqui catli más monequiyaya para yas calnacastla, </div>
<div class='q'>huan ipan quiquetzase nopa cali. </div>
<div class='q'>
<span class="verse" id="MK12_11">11&#160;</span>Toteco quichijqui ma pano quej nopa huan nelía tiquitaj cuajcualtzi catli quichijqui.’ ” </div>
<div class='p'>
<span class="verse" id="MK12_12">12&#160;</span>Huajca nopa tlayacanani tlen israelitame quinequiyayaj quiitzquise Jesús pampa quimatiyayaj ni huicalotl catli quinpohuili quiijtosnequiyaya inijuanti itztoyaj nopa fiero tequitini. Pero amo huelque quiitzquise pampa quinimacasiyayaj nochi nopa masehualme catli quitoquiliyayaj. Yeca quicajtejque Jesús huan yajque. </div>
<div class='s'>¿Cuali titlaxtlahuase catli techtlajtlanía César? </div>
<div class='p'>
<span class="verse" id="MK12_13">13&#160;</span>Teipa nopa tlayacanani quintitlanque campa Jesús sequin fariseos huan sequinoc catli quitoquilijque Herodes para quimasiltise Jesús ica camanali. 
<span class="verse" id="MK12_14">14&#160;</span>Huan monechcahuijque huan quiilhuijque: </div>
<div class='p'>―Tlamachtijquetl, tojuanti tijmatij ta se titlacatl catli tixitlahuac huan amo tiquimacasi catli niyon se masehuali quiijtohua. Amo aqui tijchicoicnelía huan titlamachtía nelxitlahuac catli Toteco quinequi ma tijchihuaca. ¿Ta tiquita cuali titlaxtlahuase catli techtlajtlanía Tlanahuatijquetl César, o amo? ¿Titlaxtlahuase o amo titlaxtlahuase? </div>
<div class='p'>
<span class="verse" id="MK12_15">15&#160;</span>Pero Jesús quimatiyaya san moijixpatlayayaj ica catli quitlatzintoquilijque. Huajca quinilhui: </div>
<div class='p'>―¿Para tlen anquinequij antechcajcayahuase? Techhualiquilica se tomi para niquitas. </div>
<div class='p'>
<span class="verse" id="MK12_16">16&#160;</span>Huan quihualiquilijque se tomi, huan Jesús quintlatzintoquili: </div>
<div class='p'>―¿Ajqueya iixcopinca quipiya ni tomi huan ajqueya itoca ijcuilijtoc ipani? </div>
<div class='p'>Huan quinanquilijque: </div>
<div class='p'>―Quipiya iixcopinca Tlanahuatijquetl César. </div>
<div class='p'>
<span class="verse" id="MK12_17">17&#160;</span>Huajca Jesús quinilhui: </div>
<div class='p'>―Xijmacaca César catli César iaxca, huan xijmacaca Toteco catli Toteco iaxca. </div>
<div class='p'>Huan san quisentlachilijque ica catli Jesús quiijto. </div>
<div class='s'>Quitlatzintoquilijque Jesús sintla moyolcuise masehualme </div>
<div class='p'>
<span class="verse" id="MK12_18">18&#160;</span>Teipa hualajque campa Jesús sequin saduceos. Saduceos tlamachtíaj para amo quema moyolcuise masehualme catli mictoque. Huan nopa saduceos pejque quitlatzintoquilíaj Jesús, quiilhuijque: </div>
<div class='p'>
<span class="verse" id="MK12_19">19&#160;</span>―Tlamachtijquetl, Moisés techtlajcuilhui se tlanahuatili catli quiijtohua sintla miquis se tlacatl catli quipiya isihua huan amo quinpixqui ininconehua, huajca iicni monequi mosihuajtis ihuaya nopa cahualtzi huan quipiyase se conetl para quiselis itlal iicni. 
<span class="verse" id="MK12_20">20&#160;</span>Itztoyaj chicome icnime. Yaya catli achtihui ejquetl mosihuajti huan teipa mijqui huan amo quincajtejqui iconehua. 
<span class="verse" id="MK12_21">21&#160;</span>Teipa iicni catli teipan ejquetl mosihuajti ihuaya nopa cahualtzi. Nojquiya yaya mijqui huan amo quincajtejqui iconehua. Huan teipa san se ipantic seyoc iicni. 
<span class="verse" id="MK12_22">22&#160;</span>Huan quej nopa nochi chicome icnime mosihuajtijque ihuaya huan amo quicajtejque niyon se inincone. Teipa mijqui nopa sihuatl. 
<span class="verse" id="MK12_23">23&#160;</span>Huajca, quema moyolcuise nochi masehualme catli mictoque, ¿ajqueya tlen nopa icnime elis ihuehue nopa sihuatl pampa nochi chicome mosihuajtijque ihuaya? </div>
<div class='p'>
<span class="verse" id="MK12_24">24&#160;</span>Huan Jesús quinilhui: </div>
<div class='p'>―Anmocuapolojtoque pampa amo anquimatij Icamanal Toteco, niyon amo anquimatij Toteco ichicahualis. 
<span class="verse" id="MK12_25">25&#160;</span>Quema moyolcuise nochi masehualme catli mictoque, ayacmo monequi mosihuajtise, niyon monamictise para quincahuase ininconehua. Nochi itztose para nochipa quen itequihuajcahua Toteco ipan ilhuicac catli amo miquij. 
<span class="verse" id="MK12_26">26&#160;</span>Pero nelía moyolcuise masehualme catli mictoque. ¿Amo anquipojtoque nopa amatlajcuiloli catli quiijcuilo Moisés catli quiijtohua quenicatza Toteco quinotzqui tlen nopa xihuitzomitl catli tlatlayaya? Toteco quiilhui Moisés quej ni: ‘Na niiTeco Abraham, huan niiTeco Isaac huan niiTeco Jacob.’ 
<span class="verse" id="MK12_27">27&#160;</span>Pampa Toteco quiijto para yaya noja itztoya ininTeco Abraham, Isaac, huan Jacob quema ya mictoyaj, tijmatij noja itztoque nepa ilhuicac iixpa ya masque huejcajya mijque ipan tlaltipactli. Yeca ansaduceos nelía anmocuapolojtoque quema anmoilhuíaj amo aqui moyolcuis. </div>
<div class='s'>Nopa tlanahuatili catli Toteco techmacac catli más monequi </div>
<div class='p'>
<span class="verse" id="MK12_28">28&#160;</span>Itztoya nepa se tlamachtijquetl tlen itlanahuatilhua Moisés catli quicactoya Jesús quema quincamanalhuiyaya saduceos. Huan quimatqui para Jesús cuali tlananquilijtoya. Huajca monechcahui huan quitlatzintoquili: </div>
<div class='p'>―¿Tlaque tlanahuatili ipan itlanahuatilhua Moisés catli más monequi tijchihuase? </div>
<div class='p'>
<span class="verse" id="MK12_29">29&#160;</span>Huan Jesús quinanquili: </div>
<div class='p'>―Nopa tlanahuatili catli más monequi tijchihuase eltoc ya ni: ‘Xitlacaquica israelitame, san Toteco itztoc Dios huan amo aqui seyoc. 
<span class="verse" id="MK12_30">30&#160;</span>Huan monequi xiquicneli Toteco Dios ica nochi moyolo huan ica nochi moalma, huan ica nochi motlalnamiquilis huan ica nochi mochicahualis.’ 
<span class="verse" id="MK12_31">31&#160;</span>Huan nopa ompa tlanahuatili catli nojquiya monequi eltoc ya ni: ‘Xiquinicneli sequinoc quen timoicnelía.’ Amo onca seyoc tlanahuatili catli Toteco quimacatoc catli más monequi que ni ome. </div>
<div class='p'>
<span class="verse" id="MK12_32">32&#160;</span>Huan nopa tlamachtijquetl tlen itlanahuatilhua Moisés quiilhui: </div>
<div class='p'>―Cualtitoc tlamachtijquetl. Xitlahuac catli tiquijtohua. Toteco Dios san yaya iyojtzi catli itztoc Dios, huan amo aqui seyoc. 
<span class="verse" id="MK12_33">33&#160;</span>Huan monequi tiquicnelise Toteco ica nochi toyolo, huan nochi totlalnamiquilis, huan nochi toalma huan ica nochi tochicahualis. Huan monequi tiquinicnelise sequinoc quen timoicnelíaj. Huan sintla titeicnelíaj quej nopa, ipati más iixpa Toteco que nochi tlacajcahualistli tlatlatili huan nochi tlapiyalme catli masehualme quimacaj Toteco. </div>
<div class='p'>
<span class="verse" id="MK12_34">34&#160;</span>Huan Jesús quicajqui nopa tlacatl quinanquili xitlahuac huan quiilhui: </div>
<div class='p'>―Amo miyac mitzpolohua para huelis ticalaquis ipan itlanahuatilis Toteco. </div>
<div class='p'>Huajca teipa amo aqui moneltlali para más quitlatzintoquilis Jesús. </div>
<div class='s'>David quinotzqui Cristo “noTeco” </div>
<div class='p'>
<span class="verse" id="MK12_35">35&#160;</span>Jesús tlamachtiyaya ipan hueyi tiopan calijtic huan quiijto: </div>
<div class='p'>―¿Para tlen quiijtohuaj nopa tlamachtiani tlen itlanahuatilhua Moisés para nopa Cristo catli tlajcuilojtoc para hualas elis se iteipa ixhui David? 
<span class="verse" id="MK12_36">36&#160;</span>David iseltzi quinotzqui Cristo iTeco ica ichicahualis Itonal Toteco, pampa David quiijcuilo ni camanali ipan Icamanal Toteco: </div>
<div class='q'>‘Toteco Dios quiilhui noTeco Cristo ni camanali: </div>
<div class='q'>Ximosehui nica nonejmac hasta nimitzmactilis mocualancaitacahua para tiquinnahuatis.’ </div>
<div class='m'>
<span class="verse" id="MK12_37">37&#160;</span>Huajca Tlanahuatijquetl David iseltzi quinotzqui nopa Cristo iTeco. Ya ni technextilía Cristo elisquía Dios. Huajca ¿quenicatza huelisquía para yaya nojquiya elis se iteipa ixhui David? </div>
<div class='p'>Huan nopa miyac masehualme quicaquiyayaj Jesús ica paquilistli. </div>
<div class='s'>Jesús quintelhui tlamachtiani tlen itlanahuatilhua Moisés </div>
<div class='p'>
<span class="verse" id="MK12_38">38&#160;</span>Jesús quinmachtiyaya masehualme itlamachtil huan quinilhui: “Ximotlachilica para amo anquintoquilíaj inintlamachtil nopa tlamachtiani tlen itlanahuatilhua Moisés. Quinpactía nentinemij ica ininyoyo huehueyac. Quinequij nochi masehualme ipan tianquis ma quintlajpaloca ica tlatlepanitacayotl. 
<span class="verse" id="MK12_39">39&#160;</span>Quinequij mosehuise campa tlacualca ipan israelita tiopame. Nojquiya quinequij mosehuise campa más cuali ipan hueyi tlacualistli. 
<span class="verse" id="MK12_40">40&#160;</span>Pero amo mopinahuaj quinquixtilíaj cahual toahuihua ininchajchaj. Huejcahuaj motlatlajtíaj ica Toteco para tlacajcayahuase pampa quinequij para masehualme ma quinitase huan ma quintlepanitase. Yeca Toteco quintlatzacuiltis más que sequinoc.” </div>
<div class='s'>Se cahual toahui quimacac Toteco ome piltomintzitzi </div>
<div class='p'>
<span class="verse" id="MK12_41">41&#160;</span>Teipa Jesús mosehuiyaya tiopan calijtic iixmelac nopa pilcajatzitzi campa nochi quitlalíaj inintomi. Quintlachiliyaya nopa miyac masehualme catli quitemayayaj tomi nepa. Huan miyaqui masehualme catli tlapijpixtoyaj quitemayayaj miyac tomi. 
<span class="verse" id="MK12_42">42&#160;</span>Huan hualajqui se cahual toahui teicneltzi huan quitenqui ome cahuani tomi catli pilcuejtzitzi catli ipati quen macuili centavo. 
<span class="verse" id="MK12_43">43&#160;</span>Huan Jesús quinnotzqui imomachtijcahua huan quinilhui: </div>
<div class='p'>―Nelía nimechilhuía, ni cahual toahui teicneltzi quitlalijtoc más tlen nochi sequinoc catli quitlalijtoque tomi ipan nopa pilcajatzitzi. 
<span class="verse" id="MK12_44">44&#160;</span>Pampa nochi sequinoc quitemayayaj catli san mocahuayaya, pero yaya catli tlahuel teicneltzi, quitenqui nochi catli iyojtzi quipixtoya. Temacatoc nochi catli quitequihuisquía para itlacualis.  </div>
<div class='psalmlabel' id='MK13_0'> 13</div>
<div class='s'>Jesús quiijto para mosemanas nopa hueyi tiopamitl </div>
<div class='p'>
<span class="verse" id="MK13_1">1&#160;</span>Jesús quisayaya ipan hueyi israelita tiopamitl huan se tlen imomachtijcahua quiilhui: </div>
<div class='p'>―¡Tlamachtijquetl, xiquita! Nelía yejyectzitzi ni huejhueyi tetl ipan tepamitl huan nelyejyectzitzi ni calme catli iaxca tiopamitl. </div>
<div class='p'>
<span class="verse" id="MK13_2">2&#160;</span>Huan Jesús quiilhui: </div>
<div class='p'>―Quena, xijtlachili ni huejhueyi tiopan calme catli eltoc nica. Teipa amo mocahuas niyon se tetl campa eltoya pampa tlacame quisemanase nochi. </div>
<div class='s'>Tlanextilijcayotl catli hualas </div>
<div class='p'>
<span class="verse" id="MK13_3">3&#160;</span>Teipa Jesús mosehui ipan nopa tepetl catli itoca Olivos iixmelac nopa hueyi israelita tiopamitl. Huan Pedro, Juan, Jacobo huan Andrés quitlatzintoquilijque ichtacatzi: </div>
<div class='p'>
<span class="verse" id="MK13_4">4&#160;</span>―Techilhui, ¿quema hualase tlasemanani? ¿Tlaque tlanextilijcayotl oncas quema nechcatitos para panos nochi nopa tlamantli? </div>
<div class='p'>
<span class="verse" id="MK13_5">5&#160;</span>Huan Jesús quinilhui: “Ximotlachilica ma amo aqui anmechcajcayahuas. 
<span class="verse" id="MK13_6">6&#160;</span>Miyac tlacame hualase ica notoca huan quiijtose para inijuanti Cristo: huan quincajcayahuase miyac masehualme. </div>
<div class='p'>
<span class="verse" id="MK13_7">7&#160;</span>“Huan anquicaquise para onca tlahuilancayotl nica huan neca, pero amo ximomajmatica, pampa nochi ni monequi panos. Pero amo nimantzi hualas itlamiya. 
<span class="verse" id="MK13_8">8&#160;</span>Se tlali imasehualhua motlananase huan mohuilanase ica seyoc tlali ehuani. Se tlanahuatijquetl ica isoldados motlananas huan mohuilanas ica seyoc tlanahuatijquetl. Mojmolinis tlali campa hueli huan oncas huejhueyi mayantli. Huan campa hueli masehualme moajcomanase. Ica ni tlamantli sanoc pejtos catli masehualme quiijiyohuijtiyase. </div>
<div class='p'>
<span class="verse" id="MK13_9">9&#160;</span>“Quema pehua pano ni tlamantli, ximotlachilica pampa masehualme anmechtemactilise campa tequicali huan anmechcuartajhuise ipan toisraelita tiopahua. Huan pampa antechneltocaj na, anmechtemactilise campa gobernadores huan tlanahuatiani. Quej ni huelis anquinilhuise nocamanal. 
<span class="verse" id="MK13_10">10&#160;</span>Pero achtihui monequi masehualme tlacamanalhuise icamanal Toteco ipan nochi tlalme. 
<span class="verse" id="MK13_11">11&#160;</span>Huan quema anmechhuicase huan anmechtemactilise campa tequicali, amo ximotequipachoca ica catli anquiijtose para anmomanahuise. Amo ximonejnehuilica. San xiquijtoca catli Toteco anmechilhuis ipan nopa tlatoctzi, pampa amo elis amojuanti catli ancamanaltise, pero elis Itonal Toteco catli camanaltis. </div>
<div class='p'>
<span class="verse" id="MK13_12">12&#160;</span>“Huan sequin masehualme quintemactilise iniicnihua ma miquica. Nojquiya sequin tetajme quintemactilise ininconehua. Sequin coneme motlananase huan quintemactilise inintatahua huan ininnanahua huan quichihuase para tlacame ma quinmictica. 
<span class="verse" id="MK13_13">13&#160;</span>Nochi masehualme tlahuel anmechcualancaitase pampa antechneltocaj, pero sintla antlaijiyohuise hasta itlamiya, Toteco Dios anmechmaquixtis. </div>
<div class='p'>
<span class="verse" id="MK13_14">14&#160;</span>“Pero ajsis se tonal anquiitase panos catli tlajtol pannextijquetl Daniel huejcajya quiijto panosquía. Catli fiero moquetzas Campa Más Tlatzejtzeloltic ipan nopa hueyi israelita tiopamitl campa amo quinamiqui ma itzto. Huan tlahuel quiijtlacos nopa tiopa. (Catli quipohuaj ya ni, ma quimachilica catli quiijtosnequi.) Huajca quema panos ya ni, nochi catli itztose ipan estado Judea ma choloca ipan tepeme. 
<span class="verse" id="MK13_15">15&#160;</span>Huan catli itztose calpani ma temoca huan ma choloca nimantzi; ma amo calaquica ipan ininchaj para quiquixtise se tlenijqui. 
<span class="verse" id="MK13_16">16&#160;</span>Huan catli itztose ipan ininmilhua ma amo mocuepaca para quicuitij ininyoyo huehueyac. 
<span class="verse" id="MK13_17">17&#160;</span>¡Pero teicneltique nopa sihuame catli nechcatitoc para conepiyase huan nopa sihuame catli tlachichitise ipan nopa tonali! 
<span class="verse" id="MK13_18">18&#160;</span>Xijtlajtlanica Toteco ma amo huala nopa tequipacholi huan monequi ancholose quema tlaseseya, 
<span class="verse" id="MK13_19">19&#160;</span>pampa ipan nopa tonali oncas tlaijiyohuilistli quen amo quema oncatoc tlen quema Toteco quichijqui tlaltipactli huan niyon hasta ama. Huan teipa amo quema oncasoc seyoc tequipacholi quej nopa. 
<span class="verse" id="MK13_20">20&#160;</span>Huan sintla Toteco amo quichihuasquía cototzi nopa tonali, nochi miquisquíaj. Pero yaya quichihuas nopa tonali ma eli cototzi pampa quinicnelía catli quintlapejpenijtoc. </div>
<div class='p'>
<span class="verse" id="MK13_21">21&#160;</span>“Huajca sintla se acajya anmechilhuis para nica itztoc Cristo, o Cristo itztoc nepa huan monequi anquiitatij, amo xijneltocaca. 
<span class="verse" id="MK13_22">22&#160;</span>Pampa motlananase tlacajcayahuani catli quiijtose para inijuanti Cristo, huan sequinoc quiijtose para inijuanti itlajtol pannextijcahua Toteco. Inijuanti quinextise miyac tlanextilijcayotl huan huejhueyi tiochicahual nextili para ica quincajcayahuase masehualme. Huan sintla huelisquía, hasta nojquiya quincajcayahuasquíaj masehualme catli Toteco quintlapejpenijtoc. 
<span class="verse" id="MK13_23">23&#160;</span>Pero ximotlachilica, ya nimechilhui achtihui nochi catli panos teipa. </div>
<div class='s'>Quenicatza sempa hualas Icone Toteco ipan tlaltipactli </div>
<div class='p'>
<span class="verse" id="MK13_24">24&#160;</span>“Pero ipan nopa tonali, quema tlantos nopa tlaijiyohuilistli, tzintlayohuilis tonati, huan metztli ayacmo tlatlanextis. 
<span class="verse" id="MK13_25">25&#160;</span>Sitlalime huetzise tlen ilhuicac, huan sequinoc tlamantli catli eltoc ipan ilhuicactli chicahuac mojmolinis. 
<span class="verse" id="MK13_26">26&#160;</span>Teipa masehualme nechitase na catli niMocuepqui Masehuali quema nihualas ipan mixtli ica hueyi chicahualistli huan ica notlatlanex. 
<span class="verse" id="MK13_27">27&#160;</span>Huan huajca niquinnahuatis notequihuajcahua ma quinsentilica nopa masehualme catli Toteco quintlapejpenijtoc tlen campa hueli ipan tlaltipactli huan ilhuicactli. </div>
<div class='p'>
<span class="verse" id="MK13_28">28&#160;</span>“Xijmachilica ni huicalotl tlen se higuera cuahuitl. Quema selía imacuayo huan quisa ixihuiyo, anquimatij ya monechcahuía tonali tlen tlatotonilotl. 
<span class="verse" id="MK13_29">29&#160;</span>San se ica amojuanti nojquiya quema anquiitase ni tlamantli catli nimechilhuijtoc, xijmatica ya nechca para nihualas. Ya nimonechcahuijtos ipan puerta. 
<span class="verse" id="MK13_30">30&#160;</span>Nelía nimechilhuía nopa masehualme catli quiitase ni tlamantli amo miquise hasta nihualas. 
<span class="verse" id="MK13_31">31&#160;</span>Ilhuicactli huan tlaltipactli panotehuas, pero nocamanal nochipa motlamichijtiyas. </div>
<div class='p'>
<span class="verse" id="MK13_32">32&#160;</span>“Pero amo aqui quimati tlaque tonal huan tlaque hora sempa nihualas ipan ni tlaltipactli. Amo quimatij itequihuajcahua Toteco, niyon na niIcone amo nijmati. San yaya Totata, quena quimati. </div>
<div class='p'>
<span class="verse" id="MK13_33">33&#160;</span>“Ximotlachilica, xitlachixtoca cuali huan ximotlatlajtica pampa amo anquimatij quema ajsis nopa tonal quema sempa nihualas. 
<span class="verse" id="MK13_34">34&#160;</span>Na niyas huan sempa nihualas quen ni tlacatl catli yajqui paxaloto. Yaya achtihui quinmacac tequiticayotl itequipanojcahua huan quimacac sesen itequi. Huan quinnahuati ma quimocuitlahuica cuapuerta. Huan quisqui ichaj huan yajqui paxaloto, pero itequipanojcahua monejqui mojmostla tlachixtose pampa amo quimatiyayaj tlaque tonal mocuepasquía. 
<span class="verse" id="MK13_35">35&#160;</span>Huajca xitlachixtoca cuali san se quen nopa tequipanohuani catli quichiyaj nopa caltecojtli pampa amojuanti nojquiya, amo anquimatij quema nimocuepas. Huelis nihualas tlayohua, o tlajco yohual, o quema tzajtzis poyox o ica ijnaloc. 
<span class="verse" id="MK13_36">36&#160;</span>Sintla nihualas nimantzi, ma amo nimechpantiqui ancochtoque. 
<span class="verse" id="MK13_37">37&#160;</span>Huan catli nimechilhuía amojuanti, nojquiya niquinilhuía nochi masehualme. Xitlachixtoca cuali para quema nihualas.”  </div>
<div class='psalmlabel' id='MK14_0'> 14</div>
<div class='s'>Nopa tlayacanani tlasencajque para quiitzquise Jesús </div>
<div class='p'>
<span class="verse" id="MK14_1">1&#160;</span>Polihuiyaya ome tonali para nopa israelita ilhuitl catli itoca Pascua quema israelitame quicuaj pantzi catli amo quipiya tlasonejcayotl. Huan nopa tlayacanca totajtzitzi ininhuaya tlamachtiani tlen itlanahuatilhua Moisés quitemoliyayaj quenicatza huelisquíaj quicajcayahuasquíaj Jesús para quiitzquise huan quimictise. 
<span class="verse" id="MK14_2">2&#160;</span>Pero moilhuiyayaj amo huelis quiitzquise ipan nopa ilhuitl para nochi nopa masehualme ma amo moajcomanaca huan quinhuilanase. </div>
<div class='s'>Se sihuatl quitequili tlaajhuiyacayotl ipan itzonteco Jesús </div>
<div class='p'>
<span class="verse" id="MK14_3">3&#160;</span>Jesús itztoya ipan nopa altepetl Betania ipan ichaj Simón catli achtihui quipixtoya nopa tlacayo palanca cocolistli catli itoca lepra. Huan Jesús mosehuijtoya campa mesa, huan ajsico se sihuatl catli quihualicayaya se frasco catli quicoyonijtoya tlen se tetl itoca alabastro. Nopa tlaajhuiyacayotl elqui catli tlahuel patiyo. Itoca senquistoc nardo huan momajtoyaj quinpolohuaj mijcatzitzi. Huan nopa sihuatl quiquechpostejqui nopa frasco huan quitequili ipan itzonteco Jesús. 
<span class="verse" id="MK14_4">4&#160;</span>Huan sequin catli itztoyaj nepa yolcualanque huan moilhuijque: </div>
<div class='p'>―¿Quenque san quinenpolohua ne tlaajhuiyacayotl? 
<span class="verse" id="MK14_5">5&#160;</span>Hueltosquía quinemacatosquía para miyac tomi quen tlaxtlahuaj para eyi ciento tonali tlen tequitl huan nopa tomi hueltosquía quinmacatosquíaj catli teicneltzitzi. </div>
<div class='p'>Quej nopa quiajhuayayaj nopa sihuatl. </div>
<div class='p'>
<span class="verse" id="MK14_6">6&#160;</span>Pero Jesús quiijto: </div>
<div class='p'>―Xijcahuaca, ¿quenque anquicuatotoníaj? Ni sihuatl nechchihuilía catli cuali. 
<span class="verse" id="MK14_7">7&#160;</span>Nochipa itztose masehualme catli teicneltzitzi amohuaya huan huelis anquinpalehuise quema anquinequise, pero na, amo niitztos nica miyac más tonali. 
<span class="verse" id="MK14_8">8&#160;</span>Ni sihuatl quichijqui catli huelqui. Nechpolo ni tlaajhuiyacayotl para quicualtlalis notlacayo para quema nimiquis huan nechtlalpachose, masque noja polihui. 
<span class="verse" id="MK14_9">9&#160;</span>Nelía nimechilhuía, campa hueli ipan nochi tlaltipactli campa masehualme tlacamanalhuise icamanal Toteco, nojquiya tepohuilise catli nechchihuili ni sihuatl para nochi masehualme ma quielnamiquica. </div>
<div class='s'>Judas quitencajqui para quitemactilis Jesús </div>
<div class='p'>
<span class="verse" id="MK14_10">10&#160;</span>Teipa Judas Iscariote, se tlen nopa majtlactli huan ome momachtiani, yajqui quinitato nopa tlayacanca totajtzitzi para quisencahuas quenicatza quitemactilis Jesús. 
<span class="verse" id="MK14_11">11&#160;</span>Huan quema nopa tlayacanca totajtzitzi quicajque ica catli hualajqui, nelía paquiyayaj huan quiilhuijque para quitlaxtlahuise. Huajca Judas pejqui quitemohua se hora huan se lugar catli cuali para quiitzquise Jesús para huelis quitemactilis ininmaco. </div>
<div class='s'>Itlacualis Tohueyiteco </div>
<div class='p'>
<span class="verse" id="MK14_12">12&#160;</span>Ajsico nopa achtihui tonal tlen nopa ilhuitl quema tiisraelitame tijcuaj pantzi catli amo quipiya tlasonejcayotl huan monequi tijmictise nopa pilborregojtzi para tiquelnamiquise nopa Pascua. Huan imomachtijcahua Jesús quitlatzintoquilijque: </div>
<div class='p'>―¿Canque tijnequi ma tijcualtlalitij nopa Pascua tlacualistli para ta? </div>
<div class='p'>
<span class="verse" id="MK14_13">13&#160;</span>Huajca Jesús quintitlanqui ome imomachtijcahua ma yaca, quinilhui: </div>
<div class='p'>―Xiyaca ipan nopa altepetl huan anmechnamiquis se tlacatl catli quihuica atl ipan se comitl. Xijtoquilica. 
<span class="verse" id="MK14_14">14&#160;</span>Xiquilhuica catli iaxca nopa cali campa yaya calaquis para nopa tlamachtijquetl quinequi quimatis canque eltoc nopa hueyi calijtictli campa huelis quicuas nopa Pascua tlacualistli ininhuaya imomachtijcahua. 
<span class="verse" id="MK14_15">15&#160;</span>Huan anmechnextilis se hueyi cuarto ya tlacualtlalili ipan se cali catli moicpahuijtoc. Nepa xijcualtlalica nopa tlacualistli para nochi tojuanti. </div>
<div class='p'>
<span class="verse" id="MK14_16">16&#160;</span>Huajca yajque imomachtijcahua huan calajque ipan nopa altepetl. Huan quipantijque nochi quen Jesús quinilhuijtoya. Huan nepa quisencajque nopa Pascua tlacualistli. </div>
<div class='p'>
<span class="verse" id="MK14_17">17&#160;</span>Huan quema tlayohuixqui, Jesús ininhuaya nopa majtlactli huan ome imomachtijcahua yajque nepa. 
<span class="verse" id="MK14_18">18&#160;</span>Huan inijuanti mosehuiyayaj campa mesa tlacuayayaj, huan Jesús quinilhui: </div>
<div class='p'>―Nelía nimechilhuía, se tlen amojuanti catli tlacua nohuaya, nechtemactilis. </div>
<div class='p'>
<span class="verse" id="MK14_19">19&#160;</span>Huajca pejque motequipachohuaj huan sesentzitzi inijuanti pejque quitlatzintoquilíaj Jesús: </div>
<div class='p'>―¿Huelis na? </div>
<div class='p'>Huan seyoc nojquiya quiijto: </div>
<div class='p'>―¿Huelis na? </div>
<div class='p'>
<span class="verse" id="MK14_20">20&#160;</span>Huan Jesús quinilhui: </div>
<div class='p'>―Elis se tlen amojuanti anmajtlacme huan ome. Elis se tlen inijuanti catli tlacua huan quiapachohua ipantzi nohuaya ipan ni plato. 
<span class="verse" id="MK14_21">21&#160;</span>Nelía na catli niMocuepqui Masehuali nimiquis quen ijcuilijtoc ipan Icamanal Toteco huejcajya, pero nopa tlacatl catli nechtemactilis quipantis se hueyi tlatzacuiltilistli. Eltosquía más cuali para ya sintla amo tlacajtosquía. </div>
<div class='p'>
<span class="verse" id="MK14_22">22&#160;</span>Huan quema tlacuayayaj, Jesús quiitzqui pantzi, huan quitlascamatqui iTata huan quitlajcotlapanqui. Teipa quinmajmacac imomachtijcahua huan quinilhui: </div>
<div class='p'>―Xijcuaca, ni notlacayo. </div>
<div class='p'>
<span class="verse" id="MK14_23">23&#160;</span>Huan Jesús quiitzqui se taza huan quitlascamatqui iTata. Teipa quinmacac imomachtijcahua huan nochi quiijique ipan nopa taza. 
<span class="verse" id="MK14_24">24&#160;</span>Huan Jesús quinilhui: </div>
<div class='p'>―Ya ni noeso catli nijtoyahuas para miyac masehualme quema nimiquis. Ica ya nopa pehuas itequiticayo nopa yancuic camanali catli Toteco Dios quichihua ica masehualme. 
<span class="verse" id="MK14_25">25&#160;</span>Melahuac, ayacmo niquijis xocomeca atl hasta nopa tonal quema sempa niquijis campa tlanahuatía Toteco. </div>
<div class='s'>Pedro quiijtos amo quiiximati Jesús </div>
<div class='p'>
<span class="verse" id="MK14_26">26&#160;</span>Huan teipa quema huicaque se tiohuicatl, yajque ipan nopa tepetl Olivos. 
<span class="verse" id="MK14_27">27&#160;</span>Huan Jesús quinilhui: </div>
<div class='p'>―Ni yohuali nochi amojuanti anmomajmatise huan antechtlahuelcahuase, pampa ijcuilijtoc ipan Icamanal Toteco: ‘Nijmictis nopa tlamocuitlahuijquetl, huan iborregojhua motlalose.’ 
<span class="verse" id="MK14_28">28&#160;</span>Pero quema nimoyolcuis, teipa nitlayacanas hasta estado Galilea. Huan nepa timopantise. </div>
<div class='p'>
<span class="verse" id="MK14_29">29&#160;</span>Huajca Pedro quiilhui Jesús: </div>
<div class='p'>―Masque nochi sequinoc mitztlahuelcahuase, pero na, amo quema. </div>
<div class='p'>
<span class="verse" id="MK14_30">30&#160;</span>Huan Jesús quiilhui: </div>
<div class='p'>―Melahuac nimitzilhuía, ipan ni tlayohua quema noja polihui para tzajtzis se poyox ica ompa, ta tiquinilhuis masehualme expa para amo techiximati. </div>
<div class='p'>
<span class="verse" id="MK14_31">31&#160;</span>Pero Pedro noja más chicahuac quiijto: </div>
<div class='p'>―Masque monequi nimiquis mohuaya, amo quema niquijtos para amo nimitziximati. </div>
<div class='p'>Huan nochi inijuanti nojquiya ya nopa quiijtojque. </div>
<div class='s'>Jesús motlatlajti ica iTata nepa Getsemaní </div>
<div class='p'>
<span class="verse" id="MK14_32">32&#160;</span>Teipa nochi ajsitoj campa se cuamili catli itoca Getsemaní huan Jesús quinilhui imomachtijcahua: </div>
<div class='p'>―Ximosehuica nica huan nimotlatlajtiti ica noTata. </div>
<div class='p'>
<span class="verse" id="MK14_33">33&#160;</span>Huan Jesús quinhuicac Pedro, Jacobo huan Juan huan pejqui motequipachohua miyac. 
<span class="verse" id="MK14_34">34&#160;</span>Huan quinilhui: </div>
<div class='p'>―Nelía tlahuel nimotequipachohua hasta nijmati nimiquis amantzi san ica tequipacholi. Ximocahuaca nica huan xitlachixtoca. </div>
<div class='p'>
<span class="verse" id="MK14_35">35&#160;</span>Huajca Jesús moiyocaquixti se quentzi huan motlancuaquetzqui tlalchi. Huan pejqui motlatlajtía ica Itata huan quitlajtlanía sintla huelis, ma amo quipanos nopa fiero tlaijiyohuilistli catli hualayaya. 
<span class="verse" id="MK14_36">36&#160;</span>Quiilhui: “Papá, ta nochi tihueli tijchihua. Techquixtili ni tlaijiyohuilistli catli hualas, pero amo xijchihua catli na nijnequi, san xijchihua catli ta mopaquilis.” </div>
<div class='p'>
<span class="verse" id="MK14_37">37&#160;</span>Teipa Jesús mocuepqui campa itztoyaj imomachtijcahua huan quinpantito cochtoque; huan quiilhui Pedro: </div>
<div class='p'>―Simón, ¿ticochtoc? ¿Amo huelqui titlachixtoya niyon se hora? 
<span class="verse" id="MK14_38">38&#160;</span>Xitlachixtoca huan ximotlatlajtica para ma amo anmechyoltilanas tlajtlacoli. Nelía amotonaltzi quinequi quichihuas catli Toteco quinequi, pero amotlacayo siyahui. </div>
<div class='p'>
<span class="verse" id="MK14_39">39&#160;</span>Huan Jesús sempa yajqui huan motlatlajtito. Quiilhui Itata san se quen achtihui quiilhuijtoya. 
<span class="verse" id="MK14_40">40&#160;</span>Teipa sempa mocuepqui campa imomachtijcahua huan sempa quinpantito cochtoque, pampa amo huelque quiijiyohuise para amo cochise. Huan imomachtijcahua amo quimatiyayaj quenicatza quinanquilise. 
<span class="verse" id="MK14_41">41&#160;</span>Sempa ica expa Jesús yajqui motlatlajtito. Teipa mocuepqui campa imomachtijcahua huan quinilhui: </div>
<div class='p'>―¿Noja ancochtoque huan anmosiyajquetztoque? San ya nopa. Ya ajsic ni hora para nechtemactilise na catli niMocuepqui Masehuali ininmaco tlajtlacolchihuani. 
<span class="verse" id="MK14_42">42&#160;</span>Ximoquetzaca, ma tiyacajya. Xiquitaca, nepa ya huala catli nechtemactilis. </div>
<div class='s'>Tlacame quiitzquijque Jesús </div>
<div class='p'>
<span class="verse" id="MK14_43">43&#160;</span>Huan nimantzi quema Jesús noja camanaltiyaya, ajsico Judas, se tlen nopa majtlactli huan ome imomachtijcahua. Huan ihuaya hualayayaj miyac tlacame catli quihualicayayaj machetes huan cuahuitl. Quintitlantoyaj nopa tlayacanca totajtzitzi, ininhuaya nopa tlamachtiani tlen itlanahuatilhua Moisés, ininhuaya nopa huehue tlacame tlen israelitame. 
<span class="verse" id="MK14_44">44&#160;</span>Huan Judas catli quitemactiliyaya Jesús quinmacatoya se tlanextilijcayotl pampa quinilhuijtoya para catli quitzoponis, yaya Jesús. Huajca ma quiitzquica huan ma quihuicaca cuali ilpitoc. </div>
<div class='p'>
<span class="verse" id="MK14_45">45&#160;</span>Huan nimantzi quema Judas ajsico, quinechcahuico Jesús huan quiilhui: </div>
<div class='p'>―¡Tlamachtijquetl! </div>
<div class='p'>Huan quitzoponi. 
<span class="verse" id="MK14_46">46&#160;</span>Huajca nopa tlacame quiitzquijque Jesús huan quihuicaque. </div>
<div class='p'>
<span class="verse" id="MK14_47">47&#160;</span>Pero se tlacatl catli itztoya nepa quiquixti imachete, huan quimaquili itequipanojca nopa hueyi totajtzi huan quitzontequili se inacas. 
<span class="verse" id="MK14_48">48&#160;</span>Huan Jesús quinilhui: </div>
<div class='p'>―¿Para tlen anhualajtoque nica para antechitzquise ica machetes huan ica cuahuitl quen nielisquía se nitlachtejquetl? 
<span class="verse" id="MK14_49">49&#160;</span>Mojmostla nitlamachtiyaya ipan nopa hueyi tiopamitl campa anitztoyaj huan amo quema antechitzquijque. Pero ya ni monequi ma pano para mochihuas catli huejcajya ijcuilijtoc ipan Icamanal Toteco para panos. 
<span class="verse" id="MK14_50">50&#160;</span>Huan nimantzi nochi imomachtijcahua quicajtejque Jesús huan cholojque. </div>
<div class='s'>Se telpocatl catli cholojtejqui </div>
<div class='p'>
<span class="verse" id="MK14_51">51&#160;</span>Huan quitoquiliyaya se telpoca tlacatl catli motzactoya san ica se yoyomitl hueyi. Huan nopa tlacame quiitzquijque, 
<span class="verse" id="MK14_52">52&#160;</span>pero nopa telpocatl quicajtejqui iyoyo ininmaco huan mochololti xolotl. </div>
<div class='s'>Jesús iixpa nopa tlanechicoli tlen tequitini </div>
<div class='p'>
<span class="verse" id="MK14_53">53&#160;</span>Teipa quihuicaque Jesús campa nopa hueyi totajtzi. Huan mosentilijque nochi tlayacanca totajtzitzi, nopa huehue tlacame tlen israelitame huan nopa tlamachtiani tlen itlanahuatilhua Moisés. 
<span class="verse" id="MK14_54">54&#160;</span>Huan Pedro quitoquili Jesús ica huejca huan calajqui ipan icalixpa nopa hueyi totajtzi. Teipa Pedro mosehuijtoya ininhuaya catli quimocuitlahuiyayaj nopa cali huan nochi inijuanti moscohuayayaj tliteno. </div>
<div class='p'>
<span class="verse" id="MK14_55">55&#160;</span>Nopa tlayacanca totajtzitzi ininhuaya nochi nopa tlanechicoli tlen tequitini quintemohuayayaj ome tlacame para quitelhuise Jesús ica catli amo cuali quiitztoyaj quichihua para huelis quimictise, pero amo quinpantijque. 
<span class="verse" id="MK14_56">56&#160;</span>Miyaqui istlacatiyayaj ica ya para quichijtoya tlamantli catli amo neli quichijqui pero amo elqui san se inincamanal. 
<span class="verse" id="MK14_57">57&#160;</span>Sequin moquetzque huan quiijistlacahuijque Jesús, huan quiijtojque: </div>
<div class='p'>
<span class="verse" id="MK14_58">58&#160;</span>―Tojuanti tijcajque quema quiijto para quisemanasquía ni tiopamitl catli masehualme quichijtoque huan ica eyi tonali quichihuas seyoc tiopamitl catli amo tlamachijchihuali. 
<span class="verse" id="MK14_59">59&#160;</span>Pero niyon ica ya nopa, amo elqui san se inincamanal. </div>
<div class='p'>
<span class="verse" id="MK14_60">60&#160;</span>Huan nopa hueyi totajtzi moquetzqui huan monechcahui campa Jesús huan quitlatzintoquili: </div>
<div class='p'>―¿Amo tleno tiquinnanquilía catli ica mitztlatelhuíaj? ¿Quenicatza timomanahuis? </div>
<div class='p'>
<span class="verse" id="MK14_61">61&#160;</span>Pero Jesús amo molini huan amo tleno quinanquili. Huajca sempa nopa hueyi totajtzi quiilhui: </div>
<div class='p'>―¿Ta tiCristo, tiIcone Toteco catli nochi tijhueyimatij? </div>
<div class='p'>
<span class="verse" id="MK14_62">62&#160;</span>Huan Jesús quiilhui: </div>
<div class='p'>―Quena, naya. Huan antechitase na catli niMocuepqui Masehuali nimosehuijtos inejmac Toteco Dios catli quipiya nochi chicahualistli. Huan antechitase quema nihualas ipan nopa mixtli ipan ilhuicactli. </div>
<div class='p'>
<span class="verse" id="MK14_63">63&#160;</span>Huajca nopa hueyi totajtzi motzayanili iyoyo pampa quiitac para se hueyi tlaixpanoli catli quiijto Jesús. Huan quiijto: </div>
<div class='p'>―¿Quenque tiquintemose sequinoc masehualme ma techilhuica tlaque quichijtoc ni tlacatl? 
<span class="verse" id="MK14_64">64&#160;</span>Ya anquicajque para tlahuel amo quitlepanita Toteco pampa mochihua para yaya Toteco Dios. ¿Tlaque anquiijtohuaj ma tijchihuaca? Huan nochi quiilhuijque quinamiqui para ma miqui. </div>
<div class='p'>
<span class="verse" id="MK14_65">65&#160;</span>Huajca sequin pejque quiixchijchaj Jesús. Teipa quiixtzajque huan pejque quiixtlatziníaj huan quiilhuíaj: </div>
<div class='p'>―¡Techilhui ajqueya mitzixtlatzini! Huan nopa soldados quimaquiliyayaj ipan ixayac. </div>
<div class='s'>Pedro quiijto amo quiiximati Jesús </div>
<div class='p'>
<span class="verse" id="MK14_66">66&#160;</span>Huan Pedro itztoya calixpa nepa tlatzintla, huan ajsico nepa se ichpocatl catli tequipanohuayaya ipan ichaj nopa hueyi totajtzi. 
<span class="verse" id="MK14_67">67&#160;</span>Huan nopa ichpocatl quiitac Pedro moscohuayaya tliteno, huan quitlachili huan quiilhui: </div>
<div class='p'>―Ta nojquiya tinemiyaya ihuaya Jesús nopa Nazaret ejquetl. </div>
<div class='p'>
<span class="verse" id="MK14_68">68&#160;</span>Pero Pedro quitlati para quiiximati, huan quiijto: </div>
<div class='p'>―Amo niquiximati, niyon amo nijmachilía catli techilhuía. </div>
<div class='p'>Huan Pedro quisqui calteno, huan nimantzi tzajtzic se poyox. 
<span class="verse" id="MK14_69">69&#160;</span>Huan nopa ichpoca tetequipanojquetl quitlachili sempa huan pejqui quinilhuía catli itztoyaj nepa: </div>
<div class='p'>―Ni tlacatl itztoc se tlen inijuanti catli nejnemiyayaj ihuaya Jesús tlen Nazaret. </div>
<div class='p'>
<span class="verse" id="MK14_70">70&#160;</span>Pero sempa Pedro quiijto para amo quiiximatqui. Huan quentzi teipa, nopa masehualme catli itztoyaj nepa sempa quiilhuijque: </div>
<div class='p'>―Nelía ta tiitztoc se tlen inijuanti. Nesi tiehua estado Galilea pampa ticamanalti quen catli nepa ehuaj. </div>
<div class='p'>
<span class="verse" id="MK14_71">71&#160;</span>Huajca Pedro pejqui tlatelchihua huan pejqui quitestigojquetza Toteco Dios huan quinilhui: </div>
<div class='p'>―Amo niquiximati ne tlacatl catli ica antechcamanalhuíaj. </div>
<div class='p'>
<span class="verse" id="MK14_72">72&#160;</span>Huan ipan nopa tlatoctzi se poyox tzajtzic ica ompa. Huajca Pedro quielnamijqui catli Jesús quiilhuijtoya. Quiijto para quema noja polihui para tzajtzis se poyox ica ompa, Pedro quiijtosquía expa para amo quiiximati Jesús. Huan Pedro moilhui catli quichijqui huan pejqui choca.  </div>
<div class='psalmlabel' id='MK15_0'> 15</div>
<div class='s'>Quihuicaque Jesús iixpa Pilato </div>
<div class='p'>
<span class="verse" id="MK15_1">1&#160;</span>Huan hualmostla tlayohuatzi nopa tlayacanca totajtzitzi, nopa huehue tlacame tlen israelitame, huan nopa tlamachtiani tlen itlanahuatilhua Moisés, mosentilijque ica nochi nopa tlanechicoli tlen tequitini para mocamanalhuise catli quichihuase. Teipa quiilpijque Jesús huan quihuicaque. Quitemactilijque ica Pilato catli quipixqui tequiticayotl ipan estado Judea. 
<span class="verse" id="MK15_2">2&#160;</span>Huan Pilato quitlatzintoquili Jesús: </div>
<div class='p'>―¿Ta tiinintlanahuatijca israelitame? </div>
<div class='p'>Huan Jesús quinanquili: </div>
<div class='p'>―Quena. Melahuac catli tiquijto. </div>
<div class='p'>
<span class="verse" id="MK15_3">3&#160;</span>Huan nopa tlayacanca totajtzitzi quitelhuijque Jesús ica miyac tlamantli. 
<span class="verse" id="MK15_4">4&#160;</span>Huajca Pilato sempa quitlatzintoquili Jesús huan quiilhui: </div>
<div class='p'>―¿Amo tleno tiquinnanquilis? Xiquita, mitztelhuijtoque ica miyac tlamantli. 
<span class="verse" id="MK15_5">5&#160;</span>Pero Jesús amo tleno quinanquili, huan Pilato quisentlachili miyac. </div>
<div class='s'>Quicuamapeloltijque Jesús </div>
<div class='p'>
<span class="verse" id="MK15_6">6&#160;</span>Sesen xihuitl ipan nopa ilhuitl Pilato momajtoya quimajcahua se tlacatl catli tzactoc para ma yohui ichaj. Momatqui quicahuas ma yohui yaya catli nopa miyac masehualme quitlajtlanisquíaj. 
<span class="verse" id="MK15_7">7&#160;</span>Itztoya se tlacatl ipan tlatzactli catli quitocaxtiyayaj Barrabás. Barrabás huan ihuampoyohua temictijtoyaj quema mohuilanayayaj ica nopa gobierno ipan nopa tlali. 
<span class="verse" id="MK15_8">8&#160;</span>Huan nopa miyac masehualme ajsicoj iixpa Pilato huan pejque quitlajtlaníaj ma quimajcahuas se tlacatl quen nochipa quichihuaj. 
<span class="verse" id="MK15_9">9&#160;</span>Huan Pilato quinnanquili: </div>
<div class='p'>―¿Anquinequij ma nimechmajcahuilis Jesús, amotlanahuatijca anisraelitame? </div>
<div class='p'>
<span class="verse" id="MK15_10">10&#160;</span>Pilato quimatiyaya nopa tlayacanca totajtzitzi san quitemactilijtoyaj Jesús pampa quichicoitayayaj. 
<span class="verse" id="MK15_11">11&#160;</span>Pero nopa tlayacanca totajtzitzi quinchihualtijque masehualme para ma quitlajtlanica Pilato ma quimajcahua Barrabás para ma yohui, huan amo Jesús. 
<span class="verse" id="MK15_12">12&#160;</span>Huajca Pilato sempa quintlatzintoquili: </div>
<div class='p'>―¿Huajca tlaque anquinequij ma nijchihua ica Jesús catli anquitocaxtíaj nopa tlanahuatijquetl tlen israelitame? </div>
<div class='p'>
<span class="verse" id="MK15_13">13&#160;</span>Huan chicahuac quiijtojque: </div>
<div class='p'>―¡Xijcuamapelolti! </div>
<div class='p'>
<span class="verse" id="MK15_14">14&#160;</span>Pero Pilato quintlatzintoquili: </div>
<div class='p'>―¿Para tlen? ¿Tlaque tlamantli amo cuali quichijtoc? </div>
<div class='p'>Pero nopa masehualme sempa camanaltique más chicahuac: </div>
<div class='p'>―¡Xijcuamapelolti! </div>
<div class='p'>
<span class="verse" id="MK15_15">15&#160;</span>Huajca pampa Pilato quinequiyaya cuali mocahuas ininhuaya nopa miyac masehualme, quimajcajqui Barrabás. Huan tlanahuati ma quicuartajhuica Jesús, huan teipa quinmactili soldados catli altepetl Roma ehuani para ma quicuamapeloltica. </div>
<div class='p'>
<span class="verse" id="MK15_16">16&#160;</span>Huajca nopa soldados quihuicaque Jesús campa nopa hueyi tequicali huan calajque ipan icalixpanyo. Huan nepa mosentilijque nochi soldados. 
<span class="verse" id="MK15_17">17&#160;</span>Huan quiquentijque Jesús se yoyomitl huehueyac catli itlachiyalis morado quen momatque quitequihuíaj tlanahuatiani. Huan quisencajque se huitztzonyahuali huan quitlalilijque ipan itzonteco Jesús. 
<span class="verse" id="MK15_18">18&#160;</span>Huan pejque quihuihuiitaj huan quiilhuijque: </div>
<div class='p'>―¡Ma itzto miyac tonali ni inintlanahuatijca israelitame! </div>
<div class='p'>
<span class="verse" id="MK15_19">19&#160;</span>Huan quimaquiliyayaj Jesús ipan itzonteco ica se ohuatl, huan quiixchijchayayaj. Motlancuaquetzayayaj iixpa quen quihueyimatiyayaj, pero amo. 
<span class="verse" id="MK15_20">20&#160;</span>Quema tlanque quihuihuiitaj, quiquixtilijque iyoyo catli morado huan quiquentijque catli ya iyoyo. Teipa quihuicaque para quicuamapeloltitij. </div>
<div class='s'>Quicuamapeloltijque Jesús </div>
<div class='p'>
<span class="verse" id="MK15_21">21&#160;</span>Huan san panoyaya se tlacatl catli itocax Simón pampa ajsitihualayaya tlen itlal. Huan nopa soldados quinahuatijque ma quihuica icuamapel Jesús. Simón ejqui altepetl Cirene huan elqui inintata Alejandro huan Rufo. </div>
<div class='p'>
<span class="verse" id="MK15_22">22&#160;</span>Huan nopa soldados quihuicaque Jesús campa se lugar catli itoca Gólgota (catli quinequi quiijtos: “Campa Onca Mijcatzontecomitl”). 
<span class="verse" id="MK15_23">23&#160;</span>Huan quisencajque xocomeca atl maneltic ihuaya se tlamantli catli chichic catli itoca mirra para quimacase Jesús, pero amo quiijic. 
<span class="verse" id="MK15_24">24&#160;</span>Huan quema quicuamapeloltijtoyaj Jesús, nopa soldados momajmacaque iyoyo. Huan mahuiltijque ica piltetzitzi catli yejyectzitzi para quimatise tlaque quihuicas sesen tlen inijuanti. </div>
<div class='p'>
<span class="verse" id="MK15_25">25&#160;</span>Ica ijnaloc a las nueve quicuamapeloltijque Jesús. 
<span class="verse" id="MK15_26">26&#160;</span>Huan quitlalijque se tlajcuiloli ipan icuamapel campa itzonteco para ma temachilti catli ica quitelhuijtoyaj para ma miqui. Huan nopa tlajcuiloli quiijto: NI ININTLANAHUATIJCA ISRAELITAME. </div>
<div class='p'>
<span class="verse" id="MK15_27">27&#160;</span>Huan quincuamapeloltijque ome tlachtequini ihuaya Jesús, se ica inejmac, huan seyoc ipan iopoch. 
<span class="verse" id="MK15_28">28&#160;</span>Quej nopa panoc pampa quej nopa ya ijcuilijtoya ipan Icamanal Toteco campa quiijto: </div>
<div class='q'>“Quichihuilise quen eltosquía se tlaixpanoquetl.” </div>
<div class='p'>
<span class="verse" id="MK15_29">29&#160;</span>Huan masehualme catli panoyayaj quihuihuiitayayaj. Quiojoliniyayaj inintzonteco huan quiilhuiyayaj: </div>
<div class='p'>―¡Mitzpantijtoc catli monequi! Ta tiquijto tijsemanasquía nopa tiopamitl huan ica eyi tonali tijchihuasquía sempa. 
<span class="verse" id="MK15_30">30&#160;</span>Huajca ama ximomaquixti huan xitemo ipan mocuamapel, sintla tihueli. </div>
<div class='p'>
<span class="verse" id="MK15_31">31&#160;</span>Quej nopa nojquiya nopa tlayacanca totajtzitzi huan nopa tlamachtiani tlen itlanahuatilhua Moisés quihuihuiitayayaj Jesús. Quiijtohuayayaj: </div>
<div class='p'>―Yaya quinmaquixti sequinoc, pero ama amo hueli momaquixtía. 
<span class="verse" id="MK15_32">32&#160;</span>Sintla nelía tiCristo catli Toteco techtitlanilisquía huan nelía titlanahuatijquetl tlen israelitame, xitemo nimantzi tlen nopa cuamapeli huan tiquitase huan tijneltocase. </div>
<div class='p'>Huan nopa tlachtequini catli quincuamapeloltiyayaj ihuaya, nojquiya quihuihuiitayayaj. </div>
<div class='s'>Jesús mijqui </div>
<div class='p'>
<span class="verse" id="MK15_33">33&#160;</span>Huan ica tlajco tona tzintlayohuixqui nochi nopa tlali hasta las tres ica tiotlac. 
<span class="verse" id="MK15_34">34&#160;</span>Huan a las tres Jesús chicahuac quiijto: </div>
<div class='p'>“Eloi, Eloi, ¿lama sabactani?” </div>
<div class='p'>(Ya ni quinequi quiijtos: “NoTeco, noTeco, ¿para tlen techtlahuelcahua?”) </div>
<div class='p'>
<span class="verse" id="MK15_35">35&#160;</span>Sequin catli itztoyaj nepa quicajque camanalti, pero amo quimachilijque icamanal. Huan quiijtojque: </div>
<div class='p'>―¡Xijcaquica! Yaya quinotza nopa tlajtol pannextijquetl Elías. </div>
<div class='p'>
<span class="verse" id="MK15_36">36&#160;</span>Huan se tlacatl motlalo huan quixoloni se tlamantli tzotzoltic ica xocomeca atl catli xococ. Teipa quitlali ipan se ojtla cuahuitl huan quimacac Jesús ma quiachichina. Quiijto: </div>
<div class='p'>―Ma tiquitaca sintla hualas Elías quitemohuiqui. </div>
<div class='p'>
<span class="verse" id="MK15_37">37&#160;</span>Huan Jesús tzajtzic chicahuac huan mijqui. 
<span class="verse" id="MK15_38">38&#160;</span>Huan ipan nopa tlatoctzi tzayanqui nopa hueyi cortina catli ica quitzactoyaj Campa Más Tlatzejtzeloltic ipan nopa hueyi israelita tiopamitl. Tzayanqui tlen huejcapa hasta tlatzintla huan mochijqui ome yoyomitl. 
<span class="verse" id="MK15_39">39&#160;</span>Huan nopa tlayacanquetl tlen soldados catli itztoya iixpa Jesús quiitac quenicatza mijqui, huan quiijto: </div>
<div class='p'>―Nelía ni tlacatl Icone Toteco. </div>
<div class='p'>
<span class="verse" id="MK15_40">40&#160;</span>Nojquiya itztoyaj nepa sequin sihuame catli quitlachiliyayaj Jesús ica huejca. Ininhuaya itztoyaj María Magdalena, Salomé huan María ininnana José huan Jacobo catli teipan ejquetl. 
<span class="verse" id="MK15_41">41&#160;</span>Ni sihuame quitoquiliyayaj Jesús huan quipalehuiyayaj quema itztoya ipan estado Galilea. Teipa inijuanti huan miyac más sihuame ajsicoj ihuaya Jesús ipan altepetl Jerusalén. </div>
<div class='s'>Quitlalijque itlacayo Jesús ipan tecacahuatl </div>
<div class='p'>
<span class="verse" id="MK15_42">42&#160;</span>Eltoya nopa tonal para quicualtlalise nochi para nopa seyoc tonali quema israelitame mosiyajquetzase. Huan quema tlayohuixqui, 
<span class="verse" id="MK15_43">43&#160;</span>hualajqui José se Arimatea ejquetl. Yaya elqui se tequitiquetl ipan nopa hueyi tlanechicoli huan nochi masehualme quitlepanitayayaj. Huan yaya nojquiya quichiyayaya ma tlanahuati Toteco ipan tlaltipactli. Huajca José moneltlali huan calaquito campa Pilato huan quitlajtlanito itlacayo Jesús. 
<span class="verse" id="MK15_44">44&#160;</span>Huan Pilato amo huelqui quineltoca para nelía ya mictoya Jesús. Huajca quinotzqui nopa tlayacanquetl tlen soldados huan quitlatzintoquili sintla ya mictoya. 
<span class="verse" id="MK15_45">45&#160;</span>Huan nopa tlayacanquetl quiilhui para quena. Huajca Pilato quimacac José caquihuili para ma quihuica itlacayo. 
<span class="verse" id="MK15_46">46&#160;</span>Huan José quicojqui se yoyomitl catli cuali huan catli hueyi, huan quitemohuito itlacayo Jesús ipan cuamapeli huan quiquimilo ica nopa yoyomitl. Teipa quitlali itlacayo ipan se tecacahuatl catli quicoyonijtoya ipan tetl huan quimimilo se hueyi tetl para quitzacuas nopa tecacahuatl. 
<span class="verse" id="MK15_47">47&#160;</span>Huan María Magdalena ihuaya María inana José quitlachiliyayaj campa quitlalijque itlacayo.  </div>
<div class='psalmlabel' id='MK16_0'> 16</div>
<div class='s'>Moyolcuic Jesús </div>
<div class='p'>
<span class="verse" id="MK16_1">1&#160;</span>Sábado ica tiotlac quema ya tlantoya nopa tonal quema tiisraelitame timosiyajquetzaj, María Magdalena, María inana Jacobo, huan Salomé quicojque tlaajhuiyacayotl para quitlalilise itlacayo Jesús. 
<span class="verse" id="MK16_2">2&#160;</span>Huan ijnaltzi ipan domingo, nopa achtihui tonal ipan semana, yajque campa tecacahuatl quema quistihualayaya tonati. 
<span class="verse" id="MK16_3">3&#160;</span>Huan motlatzintoquiliyayaj: </div>
<div class='p'>―¿Ajqueya techijcuinilis nopa hueyi tetl catli ica quitzactoque nopa tecacahuatl? </div>
<div class='p'>
<span class="verse" id="MK16_4">4&#160;</span>Pero quema ajsitoj nepa, quitlachilijque huan quiitaque para ya quiijcuinijtoyaj nopa tetl masque nelía hueyi. 
<span class="verse" id="MK16_5">5&#160;</span>Huan calajque ipan nopa tecacahuatl, huan nepa ica ininnejmac quiitaque mosehuijtoya se telpoca tlacatl catli moquentiyaya iyoyo catli chipahuac huan huehueyac. Huan nopa sihuame momajmatijque. 
<span class="verse" id="MK16_6">6&#160;</span>Pero nopa telpoca tlacatl quinilhui: </div>
<div class='p'>―Amo ximomajmatica. Nijmati anquitemohuaj Jesús, nopa Nazaret ejquetl catli quicuamapeloltijque. Pero ayacmo aqui nica, ya moyolcuitoc. Xijtlachilica campa quitectoyaj. 
<span class="verse" id="MK16_7">7&#160;</span>Huan xiyaca, xiquinilhuitij imomachtijcahua ihuaya Pedro para Jesús anmechyacanas hasta nepa estado Galilea. Nepa anquiitase quen yaya anmechilhui achtihui. </div>
<div class='p'>
<span class="verse" id="MK16_8">8&#160;</span>Huajca nopa sihuame motlalojtejque tlen nopa tecacahuatl huan huihuipicayayaj huan momajmatiyayaj. Huan amo aqui quiilhuijque tleno pampa tlahuel majmahuiyayaj. </div>
<div class='s'>Jesús monexti campa María Magdalena </div>
<div class='p'>
<span class="verse" id="MK16_9">9&#160;</span>Huan quema Jesús moyolcuitoya ijnaltzi ipan domingo nopa achtihui tonal ipan semana, achtihui monexti campa María Magdalena catli achtihuiya quinpiyayaya chicome iajacahua Amocualtlacatl huan yaya quinquixtijtoya. 
<span class="verse" id="MK16_10">10&#160;</span>Huan María Magdalena yajqui quinyolmelahuato imomachtijcahua catli nejnentoyaj ihuaya Jesús. Huan quema ajsito, quinpanti motequipachohuayayaj huan chocayayaj. 
<span class="verse" id="MK16_11">11&#160;</span>Huan imomachtijcahua amo quineltocaque quema quinilhui para ya moyolcuitoc Jesús huan ya quiitztoya. </div>
<div class='s'>Jesús monexti campa ome imomachtijcahua </div>
<div class='p'>
<span class="verse" id="MK16_12">12&#160;</span>Teipa Jesús monexti achi moixpatlatoc quen elisquía seyoc tlacatl quema ome imomachtijcahua nemiyayaj ipan se ojtli huejca tlen campa calme. 
<span class="verse" id="MK16_13">13&#160;</span>Huan nopa ome tlacame yajque huan quinyolmelahuatoj nopa sequinoc itlatoquilijcahua, pero nojquiya inijuanti amo quinneltocaque. </div>
<div class='s'>Jesús quintequimacac imomachtijcahua </div>
<div class='p'>
<span class="verse" id="MK16_14">14&#160;</span>Huan teipa Jesús monexti campa nopa majtlactli huan se imomachtijcahua quema tlacuayayaj. Huan Jesús quinajhuac pampa nelía yoltetique huan amo quineltocatoyaj para moyolcuitoya. Niyon amo quinneltocatoyaj inincamanal catli quiitztoyaj para ya moyolcuitoc. 
<span class="verse" id="MK16_15">15&#160;</span>Huan Jesús quinilhui: “Xiyaca ipan nochi tlaltipactli huan xitlacamanalhuica icamanal Toteco ica nochi masehualme. 
<span class="verse" id="MK16_16">16&#160;</span>Aqui quineltocas huan mocuaaltis, Toteco quimaquixtis. Pero aqui amo quineltocas, Toteco quitlatzacuiltis. 
<span class="verse" id="MK16_17">17&#160;</span>Huan catli quineltocase quipantijtihualase ni tlanextilijcayotl. Ipan notoca quinquixtise iajacahua Amocualtlacatl. Camanaltise ica yancuic camanali. 
<span class="verse" id="MK16_18">18&#160;</span>Sintla quinitzquise cohuame o quiijise se tlamantli catli pajyo, amo tleno quinchihuilis. Nojquiya quitlalise ininmax ipan cocoyani huan mochicahuase.” </div>
<div class='s'>Jesús tlejcoc ilhuicac </div>
<div class='p'>
<span class="verse" id="MK16_19">19&#160;</span>Huajca quema Tohueyiteco Jesús tlanqui quincamanalhuía, tlejcotejqui ilhuicac huan mosehuito inejmac Toteco. 
<span class="verse" id="MK16_20">20&#160;</span>Huan imomachtijcahua yajque, huan tlacamanalhuitoj icamanal Toteco campa hueli techaj. Huan Tohueyiteco quinpalehuiyaya huan tenextiliyaya para melahuac inincamanal pampa ica inijuanti quichihuayaya huejhueyi tlanextilijcayotl. San ya nopa.</div><div class="footnote">
<hr />
</div>
</div></body></html>
