<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhg" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>El Nuevo Testamento en nahuatl de Tetelcingo Mörcos 1</title>
</head>
<body dir='ltr'>
<ul class='tnav'>
<li><a href='index.xhtml'>Mörcos</a></li>
</ul><ul class='tnav'><li><a href='MRK.xhtml#MK1_0'>1</a></li>
<li><a href='MRK.xhtml#MK2_0'>2</a></li>
<li><a href='MRK.xhtml#MK3_0'>3</a></li>
<li><a href='MRK.xhtml#MK4_0'>4</a></li>
<li><a href='MRK.xhtml#MK5_0'>5</a></li>
<li><a href='MRK.xhtml#MK6_0'>6</a></li>
<li><a href='MRK.xhtml#MK7_0'>7</a></li>
<li><a href='MRK.xhtml#MK8_0'>8</a></li>
<li><a href='MRK.xhtml#MK9_0'>9</a></li>
<li><a href='MRK.xhtml#MK10_0'>10</a></li>
</ul><ul class='tnav'>
<li><a href='MRK.xhtml#MK11_0'>11</a></li>
<li><a href='MRK.xhtml#MK12_0'>12</a></li>
<li><a href='MRK.xhtml#MK13_0'>13</a></li>
<li><a href='MRK.xhtml#MK14_0'>14</a></li>
<li><a href='MRK.xhtml#MK15_0'>15</a></li>
<li><a href='MRK.xhtml#MK16_0'>16</a></li>
</ul>

<div class='main' id='MK0_0'>

<div class='mt2'>Cuale Tlamachestelestle tli oquejcuelo </div>
<div class='mt'>SAN MÖRCOS  </div>
<div class='psalmlabel' id='MK1_0'> 1</div>
<div class='s'>Xohuö Bautista tlanunutzaya </div>
<div class='p'>

<span class="verse" id="MK1_1">1&#160;</span>Ejqueyi opie cuale tlamachestelestle de Jesucristo, tieConietzi Deus. 
<span class="verse" id="MK1_2">2&#160;</span>Pos tlajcuelulpanca ipan ömatl tli oquejcuelo inu tlayulepante Isaías: </div>
<div class='q'>Xequejta. Naja nectitlanes notlatitlantle </div>
<div class='q'>ma cachto beya que taja para ma quixmana moojfe. </div>
<div class='q'>
<span class="verse" id="MK1_3">3&#160;</span>Caquestec tlajtule de yeca tli tzajtzec ompa cöne nionöque chönte, </div>
<div class='q'>hua quejtoöya: “Xecyejyectlölicö tieojfe Tlöcatzintle. </div>
<div class='q'>Xecmelöhuacö tieojfe, pues ye miero axihuaqui”. </div>
<div class='p'>
<span class="verse" id="MK1_4">4&#160;</span>Xohuö tlacuötiequiöya ipa locör cöne nionöque chönteya. Tlanunutzaya nele tlö giente moyulcuepasque para ma Deus ma quentlapojpolfelicö intlajtlacul yaja cuale quencuötiequis. 
<span class="verse" id="MK1_5">5&#160;</span>Noche tlöca de estado de Judea hua noche de ciudad de Jerusalén quisaya ca itlac yaja. Mocuötiequiöya ca yaja ipan ötlactle itucö Jordán. Moyulcuitiöya ca Deus de intlajtlacul. 
<span class="verse" id="MK1_6">6&#160;</span>Pos Xohuö motlaquentiöya ca tzotzomajtle de itojmeyo camello, hua ca sente cuetlaxpöxajtle ca motlajcoilpiöya. Quecuöya chapolte hua nectle de cormienajte de caltienco. 
<span class="verse" id="MK1_7">7&#160;</span>Tlanunutzaya hua quejtoöya: </div>
<div class='p'>―Biloatz ocsie tlöcatl sötiepa de naja öque cache quepealo meyac checöhualestle que naja. Amo necmeresieroa nion para nopiechus para netiequextelis tiecacua. 
<span class="verse" id="MK1_8">8&#160;</span>Naja de melöhuac onemiechcuötieque ca ötzintle, pero yejuatzi nemiechcuötiequisque ca Espíritu Sönto. </div>
<div class='s'>Xohuö Bautista tiecuötieque Jesús </div>
<div class='p'>
<span class="verse" id="MK1_9">9&#160;</span>Omochi ipa niecate tunalte que Jesús hualiloac de puieblo itucö Nazaret de estado de Galilea, hua Xohuö tiecuötieque ipa ötlactle Jordán. 
<span class="verse" id="MK1_10">10&#160;</span>Cuöc oquixoac de ötzintle, sa nima oquejtaque quiene ca hualmotlapo elfecac, hua quiene ca otemoac Espíritu de Deus quiename palumax tiepa yejuatzi. 
<span class="verse" id="MK1_11">11&#160;</span>Pos ohuöla sente tlajtule de elfecac: </div>
<div class='p'>―Taja tenotlasojcöConie. Ica taja necpea meyac pöquelestle. </div>
<div class='s'>Amo Cuale Tlöcatl tieyulmajmötocac Jesús </div>
<div class='p'>
<span class="verse" id="MK1_12">12&#160;</span>Nima Espíritu de Deus tiechihualtiluc ma biloa ipa locör cöne nionöque chönteya. 
<span class="verse" id="MK1_13">13&#160;</span>Ompa iloaya cuarenta días ipa inu locör, hua tieyulmajmötocaya Satanás. Pos ompa iloaya inca yulcöme tiecuöneme, hua öngeles tietequepanoöya. </div>
<div class='s'>Jesús quepiehualtejque tequetihuaya ipa Galilea </div>
<div class='p'>
<span class="verse" id="MK1_14">14&#160;</span>Cuöc ye oquetzajtzajque Xohuö, Jesús hualiloac ipa estado de Galilea. Hualtlanunutzalutöya de cuale tlamachestelestle tli tiechelfea de Deus. 
<span class="verse" id="MK1_15">15&#160;</span>Oquejtojque: </div>
<div class='p'>―Ye aseco tunalte para Deus tlamandörurus nemotlac. Xomoyulcuepacö hua xomoneltocacö ica cuale tlamachestelestle. </div>
<div class='s'>Jesús quennutzque nöbe pescadurte </div>
<div class='p'>
<span class="verse" id="MK1_16">16&#160;</span>Nejnemoöya Jesús itlac ötiescatl de Galilea. Oquejtaque Semu hua icni itucö Andrés quetlajcaleya tarröya ijtec ötzintle, pos yejua oyejyeya pescadurte. 
<span class="verse" id="MK1_17">17&#160;</span>Pos oquemelfejque Jesús: </div>
<div class='p'>―Xeniechtocacö hua nemiechchihualtis nenyesque nenpescadurte de tlöca. </div>
<div class='p'>
<span class="verse" id="MK1_18">18&#160;</span>Pos sa nima quecöjtiejque intarröya hua tietocaque. </div>
<div class='p'>
<span class="verse" id="MK1_19">19&#160;</span>Opanoac tepetzi cache ca niepa. Oquejtaque Jacobo, iconie de Zebedeo, hua Xohuö, icni de Jacobo. Nuyejque yejua oyejyeya ipa börco queyejyectlöliöya intarröya ye tlajtlatzcotu. 
<span class="verse" id="MK1_20">20&#160;</span>Pos nima quennutzque. Entunses yejua cualcöjtiejque intajtzi Zebedeo ipa börco ca tiehua tequetque hua tietocaque. </div>
<div class='s'>Sente tlöcatl quepeaya moxicoöne </div>
<div class='p'>
<span class="verse" id="MK1_21">21&#160;</span>Ocajcalacoac ipa puieblo de Capernaum. Cuöquenu yejuatzi ocalacoac ipa teopanconetzi ipan söbron tunale cuöc mosiebea joriojte. Ompa tlamachtiloöya. 
<span class="verse" id="MK1_22">22&#160;</span>Pos giente quetietzöbejtaya quiene ca tlamachtiloöya porque quenmachtiloöya ca checöhualestle hua amo quiename yejua tlamachtiöneme de teotlajtule tlamachtiöya. 
<span class="verse" id="MK1_23">23&#160;</span>Pero oyeya ipa teopanconetzi sente tlöcatl tli ijtecopa quepeaya moxicoöne. Ini nönca otzajtzec. 
<span class="verse" id="MK1_24">24&#160;</span>Oquejto: </div>
<div class='p'>―¡Ay! ¿Tli tecpea ca tejua, Jesús de puieblo de Nazaret? ¿Ye tehuöla tetiechxexetunico? Necmate öquenu taja; taja tetietlöcayectec de Deus. </div>
<div class='p'>
<span class="verse" id="MK1_25">25&#160;</span>Pero Jesús cajajuaque. Oquelfejque: </div>
<div class='p'>―Xectzacua mocamac hua xequisa de ijtecopa yaja. </div>
<div class='p'>
<span class="verse" id="MK1_26">26&#160;</span>Pos inu moxicoöne quechihualte tlöcatl ma mimeque. Otzajtzec checöhuac, hua oquis de yaja. 
<span class="verse" id="MK1_27">27&#160;</span>Pos innochtie quetietzöbejque. Motlajtlaniöya sente ca ocsente. Quejtoöya: </div>
<div class='p'>―¿Tlininiji? Pos ica sente yancuec tlamachtelestle tli quepea meyac checöhualestle. Pos hasta moxicoöneme yaja quennahuatea hua yejua queneltoca. </div>
<div class='p'>
<span class="verse" id="MK1_28">28&#160;</span>Sa nima ca nobeyo quecajque giente ipa noche estado de Galilea lo que tli oquechijque Jesús. </div>
<div class='s'>Jesús quepajtejque imontiesyo de Piero </div>
<div class='p'>
<span class="verse" id="MK1_29">29&#160;</span>Oquejquixoac de ipan teopanconetzi. Obejbiloac ca inchö Semu hua Andrés. Ajaxihuato ca tiehua Jacobo hua Xohuö. 
<span class="verse" id="MK1_30">30&#160;</span>Pos imontiesyo Semu betztotaya. Quepeaya totunealestle. Pos nima yejua tienunutzque de imontiesyo. 
<span class="verse" id="MK1_31">31&#160;</span>Entunses axihuato yejuatzi. Ocönque ca imö hua cajcojque. Pos ayecmo quepeaya totunealestle, hua tieintlamacaya. </div>
<div class='s'>Jesús quenpajtejque meyactie cocoxcötzetzi </div>
<div class='p'>
<span class="verse" id="MK1_32">32&#160;</span>Ye ixtlayohua oyeya. Hua san tequetl ocalac tunale, quenhualecaque tietlac noche tli mocojcocoöya, hua tli quepejpeaya demunios. 
<span class="verse" id="MK1_33">33&#160;</span>Pos noche puieblo mosentlölejque ipan queyöhuatientle. 
<span class="verse" id="MK1_34">34&#160;</span>Yejuatzi quenpajtejque meyactie tli mocojcocoöya de sösantle cocolestle. Quenquextejque meyactie demunios. Amo quencöjque demunios ma quejtucö canajyetla porque ye tieixomatque. </div>
<div class='s'>Jesús tlanunutzalutenemeya ca nobeyo pa estado de Galilea </div>
<div class='p'>
<span class="verse" id="MK1_35">35&#160;</span>Lalebes cualco ca ise oneyehualuc, oc tlajtlayohua. Oquixoac hua obiloac ipan locör cöne nionöque chönteya. Ompa netlötlajtiluc. 
<span class="verse" id="MK1_36">36&#160;</span>Cuöquenu tietiemojtenemeya Semu, ca noche tli oyejyeya ca yaja. 
<span class="verse" id="MK1_37">37&#160;</span>Cuöc tieniextejque, otieyelfe: </div>
<div class='p'>―Noche giente metzmotiemolejteneme. </div>
<div class='p'>
<span class="verse" id="MK1_38">38&#160;</span>Pos quemelfejque: </div>
<div class='p'>―Cache cuale teyabe ca niecate puieblos para nuyejque ompa netlanunutzas. Ipampaji nehuöla. </div>
<div class='p'>
<span class="verse" id="MK1_39">39&#160;</span>Entunses hualtlanunutzalutöya ipa teopancucone de noche estado de Galilea, hua cualenquextilutöya demunios. </div>
<div class='s'>Jesús quepajtejque sente tlöcatl sa söhuayo </div>
<div class='p'>
<span class="verse" id="MK1_40">40&#160;</span>Sente tlöcatl sa söhuayo ohuöla tietlac Jesús, tietlötlajtico. Motlancuöquetz hua otieyelfe: </div>
<div class='p'>―Mach tomonequitis cuale teniechmopajtelis. </div>
<div class='p'>
<span class="verse" id="MK1_41">41&#160;</span>Pos tieyulcoco Jesús. Omösohualuc hua quemötocaque. Oquelfejque: </div>
<div class='p'>―Necneque. Xepajte. </div>
<div class='p'>
<span class="verse" id="MK1_42">42&#160;</span>Cuöc oquejtojque inu, pos inu cocolestle de söhuame sa nima oquecö hua yaja opajtec. 
<span class="verse" id="MK1_43">43&#160;</span>Yecuöquenu quenahuatejque ca meyac checöhualestle, hua nima quelfejque ma beya. 
<span class="verse" id="MK1_44">44&#160;</span>Oquelfejque: </div>
<div class='p'>―Xequejta. Amo öque tli xequelfe, tlöcamo xebeya xomotieijtete ica teopexque. Ye techepöhuac. Xejcuetlabilte lo que tli Moisés otlanahuate, para ma quematecö yejua lo que tli omochi ca taja. </div>
<div class='p'>
<span class="verse" id="MK1_45">45&#160;</span>Pero yaja oquis hua opie tlapoa lalebes. Ca nobeyo quepoaya noche tli omochi. Pos yaja ica Jesús abele calacoaya ixmantete ipa puieblo tlöcamo iloaya ipa inu locör cöne nionöque chönteya. Pero giente de ca nobeyo huölöya tieca.  </div>
<div class='psalmlabel' id='MK2_0'> 2</div>
<div class='s'>Jesús quepajtejque sente tlöcatl cojcultec </div>
<div class='p'>
<span class="verse" id="MK2_1">1&#160;</span>Pa quiejquech tunalte Jesús ocalacoac ocsajpa ipa puieblo de Capernaum. Omacheac nele iloaya ipan chöntle. 
<span class="verse" id="MK2_2">2&#160;</span>Pos nima mosentlölejque meyactie, hasta ayecmo ajaqueya nimpor ipa queyöhuatientle. Quennunutzaloöya de tietlajtultzi Deus. 
<span class="verse" id="MK2_3">3&#160;</span>Yecuöquenu nöbe tlöca ohuölajque tiecatzinco. Quehualecaque sente tlöcatl cojcultec. 
<span class="verse" id="MK2_4">4&#160;</span>Pos como yejua abele aseya tietlac por meyactie tlöca, quecuötlapojque cale cöne yejuatzi iloaya. Cuöc quetlapojque, quetemobejque cuajtlapechtle ca tiehua cojcultzi tli ipa hualbetztöya. 
<span class="verse" id="MK2_5">5&#160;</span>Jesús nemacuc cuienta quiene moneltocaya inu tlöca. Oquelfejque cojcultzi: </div>
<div class='p'>―Xequejta, Ixo, motlajtlaculyo temetzperdonörfea. </div>
<div class='p'>
<span class="verse" id="MK2_6">6&#160;</span>Ompa yejyehuataya seque tlamachtiöneme de teotlajtule. Quepensöroöya ipa inyulo: 
<span class="verse" id="MK2_7">7&#160;</span>“¿Tlica tlajtlajtoa nönca tlöcatl ejqueyi? Checuatlajtojteca encuntra de Deus. Abele öque cuale tieperdonörfis tlajtlacule tlöcamo sa yejuatzi Deus”. 
<span class="verse" id="MK2_8">8&#160;</span>Pos sa nima oquematque Jesús ipa tieyulo quiene yejua quenenebeliöya ejqueu imijtecopa. Oquenmelfejque: </div>
<div class='p'>―¿Tlica nenquepensöroa tlimach ipa nemoyulo? 
<span class="verse" id="MK2_9">9&#160;</span>¿Cötlaja cache tequeyo, nequelfis cojcultzi: “Temetzperdonörfea motlajtlaculyo”, noso nequelfis: “Xemiehua. Xecöna mocuajtlapech hua xenejneme”? 
<span class="verse" id="MK2_10">10&#160;</span>Pos öxö nenquematesque que naja que onochi netlöcatl necpea deriecho necö ipan tlöltecpactle para netieperdonörfis tlajtlacule. </div>
<div class='p'>Oquelfejque cojcultzi: </div>
<div class='p'>
<span class="verse" id="MK2_11">11&#160;</span>―Taja temetzelfea, xemiehua. Xecöna mocuajtlapech hua xebeya pa mochö. </div>
<div class='p'>
<span class="verse" id="MK2_12">12&#160;</span>Entunses omoquetz. Sa nima ucö icuajtlapech hua oquistie imixtla innochtie. Pos ca inu noche giente oquetietzöbejque hua tiechamöjque Deus. Quejtojque: </div>
<div class='p'>―Ayec tequejtaque niontle quieme ini. </div>
<div class='s'>Jesús quenutzque Leví </div>
<div class='p'>
<span class="verse" id="MK2_13">13&#160;</span>Ocsajpa obiloac ca itlac ötiescatl. Noche tlöca ohuölöya ca tietlac, hua quenmachtiloöya. 
<span class="verse" id="MK2_14">14&#160;</span>Cuöc obiloac de ompau, oquejtaque Leví, öque oyeya iconie de Alfeo. Leví yehuataya cöne yaja caresibirojtaya tomi. Pos yaja tlanecheco oyeya. Jesús quelfejque: </div>
<div class='p'>―Xeniechtoca. </div>
<div class='p'>Pos moquetztie hua tietocac. </div>
<div class='p'>
<span class="verse" id="MK2_15">15&#160;</span>Omochi ini nönca. Cuöc Jesús tlacualutaya ichö Leví, meyactie giente tli tlanechecojque hua tlajtlaculteque nuyejque ompa tlacuajtaya ca Jesús hua tiemachtejcöhua. Pos meyactie tietocaque. 
<span class="verse" id="MK2_16">16&#160;</span>Ompa oyejyeya seque tlamachtiöneme de teotlajtule tli oyeya de inu grupo de joriojte itucö fariseos. Yejua tieijtaque Jesús que tlacualutaya inca giente tli tlanechecojque hua tlajtlaculteque. Entunses yejua oquemelfejque tiemachtejcöhua: </div>
<div class='p'>―¿Tlininiji? Jesús tlacua intzölö nöncate giente tli tlanechecojque hua tlajtlaculteque. </div>
<div class='p'>
<span class="verse" id="MK2_17">17&#160;</span>Cuöc quecajque Jesús quemelfejque: </div>
<div class='p'>―Öque amo mocojcocoa amo quenesesitöroa mierco, tlöcamo öque mococoa, yaja inu quenesesitöroa. Amo nehuöla nequennutzaco tli cate yecteque tlöcamo tlin tlajtlaculteque. </div>
<div class='s'>Fariseos tlajtlanque tlica amo tlajtlajyubiöya tiemachtejcöhua Jesús </div>
<div class='p'>
<span class="verse" id="MK2_18">18&#160;</span>Imachtejcöhua de Xohuö hua inu fariseos tlajtlajyubiöya. Ohuölajque seque giente hua tieyelfejque Jesús: </div>
<div class='p'>―¿Tlica imachtejcöhua de Xohuö hua inmachtejcöhua fariseos tlajtlajyubea, pero momachtejcöhua amo tlajtlajyubea? </div>
<div class='p'>
<span class="verse" id="MK2_19">19&#160;</span>Jesús quemelfejque: </div>
<div class='p'>―¿Beles cuale tlajyubisque tlin nejnieneme ipa nesohuajtiluyo, cuöc montle intlanca? Pos mientras ompa cate itlac montle, abele tlajyubisque. 
<span class="verse" id="MK2_20">20&#160;</span>Pero huölösque tunalte cuöc montle ayecmo oncöyes. Cuöquenuju tunalte tlajyubisque. Cuöc naja ayecmo oncö neyes, cuöquenuju tlajyubisque nomachtejcöhua. 
<span class="verse" id="MK2_21">21&#160;</span>Sente tzotzomajtle tli ye soltec amo öque quetlajtlamanelea ca tzotzomajtle yancuec. Porque tlö ejqueu, pos inu tzotzomajtle yancuec amo queyectlölea, cache mocototzoa hua quetzomunea inu tli soltec, hua cache iyes bieye tzomunelestle. 
<span class="verse" id="MK2_22">22&#160;</span>Nimpor nionöque amo quetlölea vino yancuec ijtec puxajme de cuetlaxtle tli ye solteque. Porque tlö ejqueu, pos inu vino quetzomunis inu cuetlaxtle. Niempolebes vino ca tiehua puxajme. Cache vino yancuec motlölea ijtec puxajme yancueque. </div>
<div class='s'>Tiemachtejcöhua de Jesús cualcopintöya meyöhuatl </div>
<div class='p'>
<span class="verse" id="MK2_23">23&#160;</span>Pa sente söbron tunale opanoac Jesús cöne tlatuctle. Tiemachtejcöhua hualnejnentöya cualcopintöya meyöhuatl. 
<span class="verse" id="MK2_24">24&#160;</span>Yecuöquenu fariseos otieyelfejque: </div>
<div class='p'>―Xequejta. ¿Tlica ejqueu quechihua tli amo conbenierebe öque quechihuas ipan söbron tunale? </div>
<div class='p'>
<span class="verse" id="MK2_25">25&#160;</span>Pero yejuatzi oquemelfejque: </div>
<div class='p'>―¿Ayec nenquetlajtultejque tli oquechi David ca tiehua yejua tli oyejyeya ca yaja cuöc ipa monectaya hua tejteosejtaya? 
<span class="verse" id="MK2_26">26&#160;</span>Pos yaja ocalac ipa tieteupa Deus cuöc Abiatar oyeya tlajtojcöteopexque. Pos David oquecua pöntzi tli oyeya de bentle, tli amo conbenierebe öque ma quecua tlöcamo sa yejua teopexcötzetzi. Hua amo sa inu oquechi. Pos oquenmacac noche quiejquech ohuölöya ica yaja. </div>
<div class='p'>
<span class="verse" id="MK2_27">27&#160;</span>Nuyejque Jesús oquemelfejque: </div>
<div class='p'>―Deus oquechejchijque inu söbron tunale cuöc tosiebea para bien de tlöca, hua amo quenchejchijque tlöca para bien de inu tunale. 
<span class="verse" id="MK2_28">28&#160;</span>Yaja ica, naja que onochi netlöcatl necpea deriecho para nequennahuatis giente hasta de tli sösantle conbenierebe ma quechihuacö pan söbron tunale.  </div>
<div class='psalmlabel' id='MK3_0'> 3</div>
<div class='s'>Sente tlöcatl quepeaya imö huöjque </div>
<div class='p'>
<span class="verse" id="MK3_1">1&#160;</span>Ocsajpa Jesús calacoac ijtec teopanconetzi. Ompa oyeya sente tlöcatl tli quepeaya sente imö huöjque. 
<span class="verse" id="MK3_2">2&#160;</span>Pues yejua tieyetztaya abier tlö beles tlapajtilus ipan söbron tunale. Pos quenequeya tietieyelfisque. 
<span class="verse" id="MK3_3">3&#160;</span>Yecuöquenu yejuatzi oquelfejque inu tlöcatl tli quepeaya imö huöjque: </div>
<div class='p'>―Xomoquetza nepantla. </div>
<div class='p'>
<span class="verse" id="MK3_4">4&#160;</span>Entunses quemelfejque yejua: </div>
<div class='p'>―¿Conbenierebe öque quechihuas tlin cuale noso öque quechihuas tlin amo cuale ipa söbron tunalte? ¿Conbenierebe öque quemöquextis nemelestle, noso tlamectis? </div>
<div class='p'>Pero yejua quetzacuaya incamac. 
<span class="verse" id="MK3_5">5&#160;</span>Entunses quemejtaloöya ca tlabiele. Pos tieyulcoco por lalebes yultepitzteque yejua. Oquelfejque inu tlöcatl: </div>
<div class='p'>―Xecmelaso momö. </div>
<div class='p'>Pues oquemelaso hua imö opajtec. 
<span class="verse" id="MK3_6">6&#160;</span>Cuöquenuju oquisque fariseos hua nima motlajtulmacaque inca herodianos cuntra yejuatzi para quiene tiemectisque. </div>
<div class='s'>Meyactien tlöca tietocaque Jesús hasta itlac ötiescatl </div>
<div class='p'>
<span class="verse" id="MK3_7">7&#160;</span>Cache Jesús nexeluluc de yejua hua obiloac ca itlac ötiescatl ca tiemachtejcöhua. Tietocaque meyactie de estado de Galilea. Pos de estado de Judea, 
<span class="verse" id="MK3_8">8&#160;</span>de ciudad de Jerusalén, de estado de Idumea, de ca nepa icuetlapa ötlactle Jordán, hua de itlac puieblos de Tiro hua Sidón, lalebes meyactien tlöca oquecajque tli bieye tlachihualestle quechihualoöya. Entunses ohuölajque tieca. 
<span class="verse" id="MK3_9">9&#160;</span>Hua mopachojque meyactie tlöca, hasta que yejuatzi quemelfejque tiemachtejcöhua ma ompaye sente börco para ipa cuale tlejcoas para majcamo tiepötzucö. 
<span class="verse" id="MK3_10">10&#160;</span>Pos quenpajtiloöya meyactie. Yaja ica tiepötzoöya noche tli mocojcocoöya porque quenequeya tiemajmötocasque para que ejqueu pajtesque. 
<span class="verse" id="MK3_11">11&#160;</span>Cuöc moxicoöneme tieijtaque, mopechtiecaya tieixpa hua tzajtzajtzeya. Quejtoöya: </div>
<div class='p'>―Taja teca teiConie Deus. </div>
<div class='p'>
<span class="verse" id="MK3_12">12&#160;</span>Pero yejuatzi quemajajualoöya lalebes que majcamo quejtucö öquenu iloac yejuatzi. </div>
<div class='s'>Jesús quemixpejpenque majtlactle huan ume tlöca </div>
<div class='p'>
<span class="verse" id="MK3_13">13&#160;</span>Sötiepa otlejcoac ipan tepietl. Quennutzque quiejquech yejuatzi oquenejque. Ohuölajque tietlac. 
<span class="verse" id="MK3_14">14&#160;</span>Entunses quemixpejpenque majtlactle huan ume tlöca para ma yecö tieca hua para quentitlanesque ma tlanunutzacö. Hua quencuitejque tlateotitlanme. 
<span class="verse" id="MK3_15">15&#160;</span>Quemixpejpenque para ma quepeacö checöhualestle para quenquextisque moxicoöneme. 
<span class="verse" id="MK3_16">16&#160;</span>Ejqueu noso quemixpejpenque inu majtlactle huan ume. Hua yaja Semu yejuatzi quecuitejque Piero. 
<span class="verse" id="MK3_17">17&#160;</span>Nuyejque quemixpejpenque Jacobo iconie Zebedeo hua Xohuö icni de Jacobo. Quencuitejque Boanerges, que quejtusneque giente tli tlajtlajtoa checöhuac quiename cuöc tlatecuine. 
<span class="verse" id="MK3_18">18&#160;</span>Quemixpejpenque Andrés, Felipe, Bartolomé, Mateo, Tumös, Jacobo iconie de Alfeo, Tadeo, Semu de inu partido de cananistas, 
<span class="verse" id="MK3_19">19&#160;</span>hua Judas Iscariote, öque nuyejque tieantrecöro. </div>
<div class='s'>Deus amo queperdonörusque öque tiechecuayelfis Espíritu Sönto </div>
<div class='p'>
<span class="verse" id="MK3_20">20&#160;</span>Axihuato ipan chöntle. Ocsajpa mosentlölejque meyactie tlöca, hasta nimpor abele tlajtlacualoöya. 
<span class="verse" id="MK3_21">21&#160;</span>Cuöc oquematque tiefamiliares Jesús que ompa iloaya, onyajque para tieasetibe. Pos quejtoöya: </div>
<div class='p'>―Ye lucojtec icaca. </div>
<div class='p'>
<span class="verse" id="MK3_22">22&#160;</span>Pero tlamachtiöneme de teotlajtule ohuölajque de ciudad de Jerusalén. Quejtoöya nele Jesús quepealoöya inu demunio itucö Beelzebú. Nele quenquextiloöya ocseque demunios ca ichecöhuales inu tlajtoöne de demunios. Yaja ica. 
<span class="verse" id="MK3_23">23&#160;</span>Entunses Jesús quennutzque. Quenmelfiloöya ica cuientos: </div>
<div class='p'>―¿Quiene cuale Satanás sa ye yaja motojtocas? 
<span class="verse" id="MK3_24">24&#160;</span>Tlö quejtus giente de sente nación seme momejmectisque entre yejua mismo, pos polebesque inu giente de inu nación. 
<span class="verse" id="MK3_25">25&#160;</span>Tlö giente de sente chöntle seme momacasque, pos nima pojpolebes inu chöntle. 
<span class="verse" id="MK3_26">26&#160;</span>Tlö Satanás moponierojteca cuntra yaja mismo hua mopeleörojteca ca sie yaja, pos abele tli ayes, tlöcamo sie yaja mopojpolus. </div>
<div class='p'>
<span class="verse" id="MK3_27">27&#160;</span>’Nionöque abele calaques ichö sente tlöcatl chejchecactec para quequextelis tli ihuöxca tlö amo cachto quejilpis inu tlöcatl chejchecactec. Yecuöquenu quetlaquejquextelis ipa ichö. </div>
<div class='p'>
<span class="verse" id="MK3_28">28&#160;</span>’Melöhuac nemiechelfea que Deus quenperdonörfisque tlöca noche tlajtlacule hua noche checuatlajtule tli cusöroa para checuatlajtoa. 
<span class="verse" id="MK3_29">29&#160;</span>Pero öque tiechecuayelfis hua tiepöpöcas Espíritu Sönto, inun quiema Deus ayec queperdonörusque, porque quepea tlajtlacule tli mocöhuas nochepa. </div>
<div class='p'>
<span class="verse" id="MK3_30">30&#160;</span>Ejqueu quemelfejque porque yejua quejtoöya nele quepealo moxicoöne. </div>
<div class='s'>Tienönajtzi hua tieicnihua Jesús </div>
<div class='p'>
<span class="verse" id="MK3_31">31&#160;</span>Sötiepa tienönajtzi hua tieicnihua ohuölajque. Cuöc oyejyeya queyöhuac, tlatitlanque ma tienutzacö. 
<span class="verse" id="MK3_32">32&#160;</span>Pos giente yejyehuataya tieyehualojtaya yejuatzi. Tieyelfejque: </div>
<div class='p'>―Monönajtzi hua mocnijtzetzihua metzmotiemolea queyöhuac. </div>
<div class='p'>
<span class="verse" id="MK3_33">33&#160;</span>Entunses yejuatzi onöhuatihuac, quemelfejque: </div>
<div class='p'>―¿Öquemeju nonöna hua nocnihua? </div>
<div class='p'>
<span class="verse" id="MK3_34">34&#160;</span>Pos otlachealuc impa yejua tli ompa yejyehuataya tieyehualojtaya. Oquemelfejque: </div>
<div class='p'>―Xequejtacö. Nemejua nennonöna hua nennocnihua. 
<span class="verse" id="MK3_35">35&#160;</span>Porque öque beletes quechihuas tietlanequeles Deus, yaja inu icaca nocni oquechtle, noso nocni sohuatl, noso nonöna.  </div>
<div class='psalmlabel' id='MK4_0'> 4</div>
<div class='s'>Cuiento de sente tlöcatl tli tlatucato </div>
<div class='p'>
<span class="verse" id="MK4_1">1&#160;</span>Ocsajpa opiehualuc quenmachtiloöya itlac ötiescatl. Tieca mosentlölejque lalebes meyac giente. Por inu ocalacoac ijtec sente börco. Onetlöliluc ijtec börco ipa ötiescatl. Entunses noche giente oyejyeya ipan tlöle itienco ötiescatl. 
<span class="verse" id="MK4_2">2&#160;</span>Meyac sösantle oquenmachtiloöya ca cuientos. Cuöc quenmachtiloöya quemelfiloöya ejqueyi: </div>
<div class='p'>
<span class="verse" id="MK4_3">3&#160;</span>―Xejcaquecö cuale. Sente tlöcatl oquis tlatucato. 
<span class="verse" id="MK4_4">4&#160;</span>Quecuasema xenöchtle. Hua omochi cuöc tlatucato, seque obetz itienco ojtle. Tutume ohuölajque hua quecuajque. 
<span class="verse" id="MK4_5">5&#160;</span>Ocseque obetz cöne lalebes tecamac, cöne amo quepeaya meyac tlöle. Nima oquis, pos tlöle amo teröhuac oyeya. 
<span class="verse" id="MK4_6">6&#160;</span>Pero cuöc oquis tunale, opeli hua uhuöc, pues amo monelhuayute. 
<span class="verse" id="MK4_7">7&#160;</span>Ocseque obetz ipa betztle. Betztle omobepö hua quepötzmecte tlatuctle. Por inu amo tlamochihualte. 
<span class="verse" id="MK4_8">8&#160;</span>Pero ocseque obetz ipa cuale tlöle. Pos tlamochihualte. Mobejcapano hua omobepö. Seque meyöhuatl oquebicac ca treinta, ocseque ca sesenta, ocseque ca sie sientos töntos. </div>
<div class='p'>
<span class="verse" id="MK4_9">9&#160;</span>Entunses quemelfejque: </div>
<div class='p'>―Öque quepea itlacaqueles para tlacaques, ma tlacaque. </div>
<div class='s'>Tlica Jesús cusörojque cuientos </div>
<div class='p'>
<span class="verse" id="MK4_10">10&#160;</span>Sötiepa oijiloaya tieinsiel yejuatzi hua inu majtlactle huan ume ca tiehua quiesquete ocseque. Entunses yejua tietlajtlaniöya tli quejtusneque inu cuientos tli quenpubeliloöya. 
<span class="verse" id="MK4_11">11&#160;</span>Yejuatzi quemelfejque: </div>
<div class='p'>―Nemejua nemiechtocöroa nencasojcömatesque inu secrietos de quiene ca Deus tlamandörurus. Pero ca giente tli amo cate de nemejua, mojtoa noche sösantle ca cuientos. 
<span class="verse" id="MK4_12">12&#160;</span>Ejqueu mös yectlajtlacheasque, pero majcamo yetla quixomatecö. Mös tlayejcaquesque, pero majcamo yetla casojcömatecö. Ejqueu amo moyulcuepasque para ejqueu Deus amo quenperdonörfisque intlajtlacul. </div>
<div class='s'>Jesús quesplicörojque inu cuiento de tlöcatl tli tlatucato </div>
<div class='p'>
<span class="verse" id="MK4_13">13&#160;</span>Oquemelfejque: </div>
<div class='p'>―¿Amo nenquemate tli quejtusneque ini nönca cuiento? ¿Quiene noso nencasojcömatesque noche cuientos? 
<span class="verse" id="MK4_14">14&#160;</span>Öque tlatuca icaca quieme tlö öque quetuca tlajtule de Deus. 
<span class="verse" id="MK4_15">15&#160;</span>Inu xenöchtle tli obetz itienco ojtle icaca quieme cana giente tli ipa inyulo ye omotucac teotlajtule. Pero cuöc ye quecajque, nima yebitz Satanás. Quejcuenea inu tlajtule tli omotucac ipa inyulo. 
<span class="verse" id="MK4_16">16&#160;</span>Öxö nuyejque inu xenöchtle tli omotucac intzölö teme icaca quieme cana giente tli quecajque teotlajtule hua nima queselejque ca meyac pöquelestle. 
<span class="verse" id="MK4_17">17&#160;</span>Pero mochihua quieme cana inu tlajtule amo monelhuayute de melöhuac ipa inyulo. Pos impa yebitz tiecoco noso cox giente quentepotztoca por ipampa teotlajtule, hua nima modesanimöroa. 
<span class="verse" id="MK4_18">18&#160;</span>Öxö inu xenöchtle tli omotucac intzölö betztle nele icaca quieme cana yejua tli quecajque teotlajtule, 
<span class="verse" id="MK4_19">19&#160;</span>pero quentequepachoa sösantle ipa nönca tlöltecpactle. Mixcajcayöhua ca tomi hua quixeliebea meyac sösantle. Pos tönto hua tönto tlaixeliebea hasta quieme cana ye oquepötzmectejque teotlajtule ipa inyulo. Yaja ica teotlajtule amo quepea resultado inca yejua. 
<span class="verse" id="MK4_20">20&#160;</span>Cache inu xenöchtle tli omotucac ipa cuale tlöle icaca quieme cana yejua tli quecajque teotlajtule. Cöna hua quechihua noche tlin cuale tlachihuale, quieme cana tlö sente xenöchtle quetiemacasquea treinta, hua ocsente quetiemacasquea sesenta, hua ocsente quetiemacasquea sie sientos töntos. </div>
<div class='s'>Noche tli mojyönteca sötiepa nieses </div>
<div class='p'>
<span class="verse" id="MK4_21">21&#160;</span>Nuyejque quemelfejque: </div>
<div class='p'>―Pos lalebes tunto öque quetlölis sente cantil itzintla almu noso itzintla tlapechtle. Tejua tectlölea sente cantil ipa canteliero cöne tlöbejtös. 
<span class="verse" id="MK4_22">22&#160;</span>Pos noche tli mojyönteca sötiepa nieses, hua noche tli sa ichtacajtzi icaca sötiepa macheas. 
<span class="verse" id="MK4_23">23&#160;</span>Tlö canajyeca quepea itlacaqueles para tlacaques ma tlacaque. </div>
<div class='p'>
<span class="verse" id="MK4_24">24&#160;</span>Nuyejque quemelfejque: </div>
<div class='p'>―Xecpeacö cueröro de lo que tli nenquecaque. Pos san quiene nenquentemachibelea ocseque giente, ejqueu nuyejque nemiechtemachibelisque, hua hasta cache meyac nemiechmacasque. 
<span class="verse" id="MK4_25">25&#160;</span>Tiel öque tli quepea, quemacasque cache meyac. Pero öque amo bel quepea, quequextelisque hasta inu tepetzi tli oc quepea. </div>
<div class='s'>Cuiento de tlatuctle </div>
<div class='p'>
<span class="verse" id="MK4_26">26&#160;</span>Nuyejque oquejtuloöya: </div>
<div class='p'>―Cuöc Deus tlamandöruro icaca quieme cana sente tlöcatl cuöc quetuca xenöchtle. 
<span class="verse" id="MK4_27">27&#160;</span>Inu tlöcatl coche ca yohuale. Miehua ca tunale. Pos tlatuctle quisa hua mobepöhua pero yaja amo quemate quiene. 
<span class="verse" id="MK4_28">28&#160;</span>Sie yaja tlöle quetlamochihualtea. Cachto ixejyo. Yecuöquenu imeyöhuayo, hua sötiepa itech imeyöhuayo quisa ixenöchyo. 
<span class="verse" id="MK4_29">29&#160;</span>Entunses cuöc ye ochecö, sa nima queteque ca yusno, porque ye ura para moteques. </div>
<div class='s'>Cuiento de ixenöch mostöza </div>
<div class='p'>
<span class="verse" id="MK4_30">30&#160;</span>Nuyejque oquejtojque: </div>
<div class='p'>―¿Ca tli tejcomparörusque quiename cuöc tlamandöruro Deus? Noso ¿tli cuiento cuale tecönasque para tequejtusque que ejqueu tlamandöruro? 
<span class="verse" id="MK4_31">31&#160;</span>Cuale tequejtusque que Deus tlamandöruro quiename cuöc mobepöhua ixenöch mostöza. Cuöc inu mostöza motuca, cache tzitzequetzi icaca que noche sösantle xenöchtle tli onca ipa tlöltecpactle. 
<span class="verse" id="MK4_32">32&#160;</span>Pero cuöc ye omotucac, mobepöhua hua mochihua cache bieye que noche sösantle queletl. Lalebes momömöyutea hua tutume tli patlöne ipa yejyecatl quetlölea intepasol ipa isumbra. </div>
<div class='s'>Quiene Jesús cusörojque cuientos </div>
<div class='p'>
<span class="verse" id="MK4_33">33&#160;</span>Pos ca meyac cuientos quieme ini yejuatzi quennunutzaloöya de teotlajtule san quiene ca yejua cuale quecajque. 
<span class="verse" id="MK4_34">34&#160;</span>Sin cuientos amo quennunutzaloöya. Cache tiemachtejcöhua, cuöc sa insiel oijiloaya, yejuatzi quenpanquexteliloöya noche sösantle. </div>
<div class='s'>Jesús cajajuaque öyejyecatl hua omoquetz </div>
<div class='p'>
<span class="verse" id="MK4_35">35&#160;</span>Inu mismo tunale cuöc ixtlayohua oyeya quemelfejque: </div>
<div class='p'>―Ma tepanucö ca niepa. </div>
<div class='p'>
<span class="verse" id="MK4_36">36&#160;</span>Quencöjtiejque inu giente, pos tiemachtejcöhua tiebicaque ipa börco san quiene ca iloaya. Ompa nuyejque oyejyeya ocseque börcos. 
<span class="verse" id="MK4_37">37&#160;</span>Pero omochi sente yejyecatl bel checöhuac. Ötzintle majcoteopancueya ipa börco, hasta ye tiemeya börco. 
<span class="verse" id="MK4_38">38&#160;</span>Pos yejuatzi iloaya icuetlapa ijtec börco. Cochihuataya ipa sente tlacpale. Entunses tieixetejque hua tieyelfejque: </div>
<div class='p'>―Maestro, ¿amo metzmoimportörfea tlö necö temejmequesque? </div>
<div class='p'>
<span class="verse" id="MK4_39">39&#160;</span>Yecuöquenu neyehualuc, hua cajajuaque öyejyecatl. Quelfejque ötiescatl: </div>
<div class='p'>―Sa xeyeta. Xomosiebe. </div>
<div class='p'>Cuöquenuju öyejyecatl omoquetz por complieto hua sa tlacacta. 
<span class="verse" id="MK4_40">40&#160;</span>Entunses quemelfejque yejua: </div>
<div class='p'>―¿Tlica tönto lalebes nemomajtejque? ¿Tlica ayemo nemoneltoca? </div>
<div class='p'>
<span class="verse" id="MK4_41">41&#160;</span>Hua yejua majcömejque lalebes. Omolfiöya sie yejua: </div>
<div class='p'>―¿Öqueniji noso? Pos hasta yejyecatl hua ötzintle tieneltoca.  </div>
<div class='psalmlabel' id='MK5_0'> 5</div>
<div class='s'>Sente tlöcatl geraseno quepeaya moxicoöne </div>
<div class='p'>
<span class="verse" id="MK5_1">1&#160;</span>Onajaxihuato ca nie löro de ötiescatl intzölö giente de puieblo de Gerasa. 
<span class="verse" id="MK5_2">2&#160;</span>Cuöc Jesús oquixoac de ijtec börco, nima sente tlöcatl tli quepeaya moxicoöne ohuölie de mejcöustutl tienömequeco. 
<span class="verse" id="MK5_3">3&#160;</span>Ini tlöcatl chönteya cöne motuca mimejque. Pero nionöque abele quelpiöya nion ca cariena. 
<span class="verse" id="MK5_4">4&#160;</span>Pos meyacpa quejilpiöya ca carienajte pa icxehua hua pa imöhua. Pero yaja quenxexetune inu carienajte pa imöhua hua quencojcotunaya inu carienajte pa icxehua. Pos nionöque abele quequitzquiöya. 
<span class="verse" id="MK5_5">5&#160;</span>Seme yohualen tunale tzajtzetenemeya ipa tepieme hua tzajtzetenemeya cöne motuca mimejque. Sie yaja mococojtenemeya ca teme. 
<span class="verse" id="MK5_6">6&#160;</span>Entunses cuöc tieyejtac Jesús bejcateca, omomerö. Motlancuöquetzato tieixtla. 
<span class="verse" id="MK5_7">7&#160;</span>Tzajtzec checöhuac hua oquejto: </div>
<div class='p'>―¿Tli tomopilea ca naja, Jesús, tieConietzi Deus bieyetzintle? Temetzmotlötlajtelea tieixtlantzinco Deus, amo xeniechmotlajcalele ipa tiecoco tietunie. </div>
<div class='p'>
<span class="verse" id="MK5_8">8&#160;</span>Ejqueu oquejto porque ye quelfejque Jesús: </div>
<div class='p'>―Xequisa de ini tlöcatl, taja temoxicoöne. </div>
<div class='p'>
<span class="verse" id="MK5_9">9&#160;</span>Entunses quetlajtlanque: </div>
<div class='p'>―¿Quiene tomotucö? </div>
<div class='p'>Tienönquele: </div>
<div class='p'>―Pos nenotucö Trupa, porque temeyactie tecate. </div>
<div class='p'>
<span class="verse" id="MK5_10">10&#160;</span>Yecuöquenu tietlötlajtiöya lalebes meyac majcamo quetitlanecö ca queyöhuac de inu nieca locör. 
<span class="verse" id="MK5_11">11&#160;</span>Ompa oyejyeya itech nieca tepietl meyactie petzome tlajtlacuajtenemeya. 
<span class="verse" id="MK5_12">12&#160;</span>Entunses inu moxicoöneme tietlötlajtejque: </div>
<div class='p'>―Xetiechmotitlane inca petzome ma tecalaquecö inmijtecopa. </div>
<div class='p'>
<span class="verse" id="MK5_13">13&#160;</span>Pos sa nima quencöjque yejuatzi. Entunses quistiejque moxicoöneme. Calaqueto imijtec petzome. Cuöquenuju momiemeröjtiejque noche petzome quiename ume mil. Motietepexebito hasta ijtec ötiescatl, hua ompa öijyumejque. </div>
<div class='p'>
<span class="verse" id="MK5_14">14&#160;</span>Inu tlöca tli quentlajtlacualtejtenemeya petzome ochucholojtiejque. Tlamachestito ipa puieblo hua ca caltienco. Pos quistiejque giente para quejtaque tlininu nieca tli omochi. 
<span class="verse" id="MK5_15">15&#160;</span>Hua ohuölajque tieca Jesús. Quejtaque yehuataya inu tlöcatl tli antes quecocoöya demunios. Pos yaja cachto quepeaya inu trupa de moxicoöneme, pero öxö ye cuale. Ye möquejtaya itzotzomajua hua ayecmo lucojteya. Pos yejua giente momajtejque. 
<span class="verse" id="MK5_16">16&#160;</span>Entunses yejua tli miero quejtaque lo que opasöre quenpubelejque lo que tli ipa omochi inu tlöcatl tli quepeaya demunios hua tli impa omochi petzome. 
<span class="verse" id="MK5_17">17&#160;</span>Yecuöquenu opiejque tietlötlajtejque Jesús ma biloa de intlac. 
<span class="verse" id="MK5_18">18&#160;</span>Cuöc calacoac yejuatzi ijtec börco, inu tlöcatl tli oquepex demunios tietlötlajtiöya ma seme iye tietlac. 
<span class="verse" id="MK5_19">19&#160;</span>Cache Jesús amo quecöjque, tlöcamo quelfejque: </div>
<div class='p'>―Xebeya pa mochö inca motlöcaicnihua, hua xequenpubele tli bieye tlachihualestle oquechijque Tlöcatzintle ca taja, hua quiene ca oquepexque icnuejtelestle ca taja. </div>
<div class='p'>
<span class="verse" id="MK5_20">20&#160;</span>Melöhuac uya hua tlanunutz ipa inu estado de Decápolis tli bieye tlachihualestle oquechijque Jesús ica yaja. Pos noche giente quetietzöbiöya. </div>
<div class='s'>Ichpuch de Jairo hua inu sohuatl tli quemötocac tietlaquie de Jesús </div>
<div class='p'>
<span class="verse" id="MK5_21">21&#160;</span>Cuöc Jesús panoac ocsajpa ca nepa löro omosentlölejque meyactie tieca. Ompa iloaya itienco ötiescatl. 
<span class="verse" id="MK5_22">22&#160;</span>Entunses ohuöla sente tlayecönque de teopanconetzi itucö Jairo. Hua cuöc tieyejtac Jesús, mopechtiecac tieicxetla. 
<span class="verse" id="MK5_23">23&#160;</span>Tietlötlajtiöya lalebes. Oquejto: </div>
<div class='p'>―Nochpuchconie ye mecteca. Xehualmobica hua xomotlölele momötzetzihua ipa yaja para ma pajte, hua ma neme. </div>
<div class='p'>
<span class="verse" id="MK5_24">24&#160;</span>Pos biloac ca yaja, hua tietocaque meyac giente. Tiepötzoöya. 
<span class="verse" id="MK5_25">25&#160;</span>Sente sohuatl ye mococoöya majtlactle huan ume xebetl ica itlapalyeso. 
<span class="verse" id="MK5_26">26&#160;</span>Lalebes obejcö mococoöya inmöpa miercojte. Quecastöro noche tli quepeaya hua amo opejtec, tlöcamo cache tlanabeya. 
<span class="verse" id="MK5_27">27&#160;</span>Cuöc inu sohuatl oquecac lo que tli giente quejtoöya de Jesús, aseto ca tiecuetlapa intzölö giente. Quemötocac tietlaquie Jesús. 
<span class="verse" id="MK5_28">28&#160;</span>Pos quejtoöya ijtecopa: “Tlö necmötocas mös sa tietlaque, nepajtes”. </div>
<div class='p'>
<span class="verse" id="MK5_29">29&#160;</span>Hua sa nima itlapalyeso omoquetz hua quemachele ipa icuierpo que ye opajtec de inu nieca tiecoco. 
<span class="verse" id="MK5_30">30&#160;</span>Pos nima Jesús quemachelejque tieijtecopa que cusörojque checöhualestle. Onecuepaluc intzölö giente hua quemelfejque: </div>
<div class='p'>―¿Öquenu conmötocac notlaquie? </div>
<div class='p'>
<span class="verse" id="MK5_31">31&#160;</span>Tieyelfejque tiemachtejcöhua: </div>
<div class='p'>―Pos ¿quie amo tomojtelea meyac giente metzmopötzelfea, hua turavea tomojtalfea: “¿Öquenu niechonmötocac?” </div>
<div class='p'>
<span class="verse" id="MK5_32">32&#160;</span>Pero yejuatzi tlachealoöya ca nobeyo para quejtasque inu sohuatl tli tiemötocac. 
<span class="verse" id="MK5_33">33&#160;</span>Yecuöquenu inu sohuatl omajcömec hua bebeyocac, porque oquemat ijtecopa tli omochi. Entunses ohuöla hua mopechtiecac tieixpa yejuatzi. Tiemelöjcöpubele noche. 
<span class="verse" id="MK5_34">34&#160;</span>Yejuatzi oquelfejque: </div>
<div class='p'>―Nochpuch, por tomoneltocac ye tepajtec. Xebeya ca pöquelestle, hua xepajte de mococoles. </div>
<div class='p'>
<span class="verse" id="MK5_35">35&#160;</span>Mientras yejuatzi oc tlajtlajtulutaya, ohuölajque seque giente tli cate pa ichö de tlayecönque de teopanconetzi. Quelfejque tlayecönque: </div>
<div class='p'>―Pos moconietzi ye omec. ¿Tli para cache tetiemotequemaquelea nöiloac maestro? </div>
<div class='p'>
<span class="verse" id="MK5_36">36&#160;</span>Pero cuöc Jesús quecajque lo que oquejtojque, quelfejque tlayecönque de teopanconetzi: </div>
<div class='p'>―Amo xomomajte. Sa xomoneltoca. </div>
<div class='p'>
<span class="verse" id="MK5_37">37&#160;</span>Entunses yejuatzi amo quecöjque yeca ma tietoca tlöcamo sa Piero hua Jacobo hua Xohuö, icni de Jacobo. 
<span class="verse" id="MK5_38">38&#160;</span>Obiloac ichö de tlayecönque de teopanconetzi. Quejtaque quiene ca cuejcueyuneya giente, quiene ca chojchucaya hua ara ca chuquestlajtoöya. 
<span class="verse" id="MK5_39">39&#160;</span>Yecuöquenu ocalacoac hua oquemelfejque: </div>
<div class='p'>―¿Tlica nencuejcueyune hua nenchojchuca? Pos ini sisehuantu amo omec tlöcamo coche. </div>
<div class='p'>
<span class="verse" id="MK5_40">40&#160;</span>Cache moburlörojque de yejuatzi. Pero yejuatzi quenquextejque ca queyöhuac innochtie. Ocönque itajtzi de sisehuantu hua inöntzi hua tli oyejyeya tiehua hua ocajcalacoac cöne oyeya sisehuantu. 
<span class="verse" id="MK5_41">41&#160;</span>Caseque imö sisehuantu. Oquelfejque: </div>
<div class='p'>―Talita, cumi ―quejtusneque: Sisehuantu, taja temetzelfea, xemiehua. </div>
<div class='p'>
<span class="verse" id="MK5_42">42&#160;</span>Pos sa nima sisehuantu omie, hua nejnemeya. Quepeaya majtlactle huan ume xebetl. Pos nima quetietzöbejque bel lalebes. 
<span class="verse" id="MK5_43">43&#160;</span>Pero yejuatzi quennahuatejque checöhuac nele majcamo öque quemate de ini nönca, hua quemelfejque ma quetlamacacö sisehuantu.  </div>
<div class='psalmlabel' id='MK6_0'> 6</div>
<div class='s'>Giente de Nazaret amo omoneltocaque tieca Jesús </div>
<div class='p'>
<span class="verse" id="MK6_1">1&#160;</span>Oquixoac Jesús de ompa hua hualiloac ca tiepuieblo. Tiehualtocaque tiemachtejcöhua. 
<span class="verse" id="MK6_2">2&#160;</span>Ipan söbro, opiehualuc quenmachtiloöya ipa teopanconetzi. Meyactie quetietzöbejque cuöc tiecaqueya. Quejtojque: </div>
<div class='p'>―¿De cöne quetzeco nönca tlöcatl nocheji sösantle? ¿Hua tlininiji tlamatcöyutl tli yeca oquemacac? ¿Tli quejtusneque nöncate tietzöbeme tli quechihua ca imö? 
<span class="verse" id="MK6_3">3&#160;</span>¿Amo yaja ini calpintiero, iconie María, hua icni de Jacobo, de Josie, de Judas, hua de Semu? ¿Amo oncöncate ca tejua icnihua sohuame? </div>
<div class='p'>Pos por inu amo quecualejtaya giente. 
<span class="verse" id="MK6_4">4&#160;</span>Pero Jesús quemelfejque: </div>
<div class='p'>―Ca nobeyo giente queyequejta sente tlayulepante, cache amo öque pa quejta miero ipa ipuieblo hua intzölö ifamiliares hua tli cate pa ichö. </div>
<div class='p'>
<span class="verse" id="MK6_5">5&#160;</span>Pues yejuatzi abele oquechijque canajyetla tietzöbetl ompa. Sa quentlölejque tiemöhua impa quiesquete cocoxcötzetzi hua quenpajtejque. 
<span class="verse" id="MK6_6">6&#160;</span>Quetietzöbejtaloöya quiene yejua amo moneltocaya. </div>
<div class='p'>Nejnemoatenemeya ipa noche puieblos tli ompa sierca oyejyeya, hua tlamachtiloöya. </div>
<div class='s'>Jesús quentitlanque tiemachtejcöhua ca ojume </div>
<div class='p'>
<span class="verse" id="MK6_7">7&#160;</span>Sötiepa quennutzque innochtie majtlactle huan ume tiemachtejcöhua. Opiehualuc quentitlanihuaya ca ojume. Quenmacaque checöhualestle para quenquextisque moxicoöneme. 
<span class="verse" id="MK6_8">8&#160;</span>Pero quemelfejque majcamo tli quebicacö para pa ojtle, tlöcamo sa cuajfortu. Nimpor ijtacatl, nimpor morröl, nimpor tomi ijtec cinturón, 
<span class="verse" id="MK6_9">9&#160;</span>tlöcamo ma sa mocacticö, hua majcamo quebicacö unte tlaquieme. 
<span class="verse" id="MK6_10">10&#160;</span>Entunses quemelfiloöya: </div>
<div class='p'>―Cöne beletes nencalaquesque ipa sente chöntle, ompa xomocöhuacö hasta senamo nenquisasque de inu locör. 
<span class="verse" id="MK6_11">11&#160;</span>Pues tlö giente de sente puieblo amo nemiechselisque nimpor amo nemiechcaquesque, xequisacö de ompa hua xectzetzelucö noche tlöle de nemocxehua. Yaja inu xecchihuacö para quematesque que amo cuale tli quechihua yejua. </div>
<div class='p'>
<span class="verse" id="MK6_12">12&#160;</span>Entunses cuöc oquisque, tlanunutzaya que ma moyulcuepacö tlöca. 
<span class="verse" id="MK6_13">13&#160;</span>Quenquextiöya meyactie demunios. Quemajalöbeliöya asiete impa meyactie cocoxcötzetzi hua quenpajtiöya. </div>
<div class='s'>Rey Herodes quequechtejtec Xohuö Bautista </div>
<div class='p'>
<span class="verse" id="MK6_14">14&#160;</span>Oquemat rey Herodes de ini sösantle. Pos giente tlapoaya de Jesús ca nobeyo. Pos seque quejtoöya: </div>
<div class='p'>―Pos ini tlöcatl icaca Xohuö Bautista que ye oyule de intzölö mimejque. Por inu quechihua bieye tlachihualestle yaja. </div>
<div class='p'>
<span class="verse" id="MK6_15">15&#160;</span>Pero ocseque quejtoöya: </div>
<div class='p'>―Elías icaca. </div>
<div class='p'>Ocseque quejtoöya: </div>
<div class='p'>―Yaja sente tlayulepante, noso icaca quiename sente de inu tlayulepantejque de ca ye niepa. </div>
<div class='p'>
<span class="verse" id="MK6_16">16&#160;</span>Cuöc oquecac rey Herodes inu, oquejto: </div>
<div class='p'>―Ini nönca yaja Xohuö öque naja nejquechtejtec. Ye oyule de intzölö mimejque. </div>
<div class='p'>
<span class="verse" id="MK6_17">17&#160;</span>Pues sie yaja rey Herodes otlatitla para ma casecö Xohuö hua ma quetzajtzacuacö ca cariena ipa cörsel. Pos ejqueu oquechi Herodes porque yaja mismo Herodes oquesohuacuejcuele icni Felipe. 
<span class="verse" id="MK6_18">18&#160;</span>Hua Xohuö quelfiöya rey Herodes: </div>
<div class='p'>―Amo cuale tecpextas isohua mocni. </div>
<div class='p'>
<span class="verse" id="MK6_19">19&#160;</span>Pero inu sohuatl Herodías quetlajyelejtac Xohuö hua quenequeya quemectis. Cache abele quechihuaya, 
<span class="verse" id="MK6_20">20&#160;</span>porque rey Herodes quemabeliöya Xohuö. Quemajtaya que Xohuö oyeya sente tlöcatl yulmelactec hua yectec, hua por inu Herodes oquepex cueröro majcamo yetla pasörebe ca yaja. Hua cuöc quecaqueya tli yaja quejtoöya, amo oquemat tli quechihuas. Pero de todos modos quecaqueya ca meyac gönas. 
<span class="verse" id="MK6_21">21&#160;</span>Aseco sente cuale tunale. Ca sente yelfetl de icumpleaños, Herodes quentlötlacualtiöya itlötlajtoönejua ca tiehua coronielte hua tli cache bejfeye momajtaya ipa estado de Galilea. 
<span class="verse" id="MK6_22">22&#160;</span>Pos ompa pa yelfetl ocalac ichpuch Herodías hua omojtute. Quecualejtac rey Herodes ca tiehua tli tlatlalfilte. Entunses rey oquelfe sisehuantu: </div>
<div class='p'>―Xeniechtlajtlanele tli taja tecneques, hua naja temetzmacas. </div>
<div class='p'>
<span class="verse" id="MK6_23">23&#160;</span>Pos rey oquejto hua quejuröro lalebes: </div>
<div class='p'>―Paltzinco, noche tli taja teniechtlajtlanelis, temetzmacas hasta tlajcopa noche tli necpea necö cöne netlamandöroa. </div>
<div class='p'>
<span class="verse" id="MK6_24">24&#160;</span>Oquistie sisehuantu. Quelfito inöntzi: </div>
<div class='p'>―¿Tli netlajtlanes? </div>
<div class='p'>Hua yaja oquelfe: </div>
<div class='p'>―Itzonteco Xohuö Bautista. </div>
<div class='p'>
<span class="verse" id="MK6_25">25&#160;</span>Yecuöquenu yaja sa nima ocalac itlac rey hua quetlajtlane. Oquejto: </div>
<div class='p'>―Naja necneque teniechmomaquelis ahorita ipa sente plöto itzonteco Xohuö Bautista. </div>
<div class='p'>
<span class="verse" id="MK6_26">26&#160;</span>Pos rey motequepacho lalebes. Pero por oquejto paltzinco, hua por quecajque yejua tli tlacuöya ca yaja, amo oquenec quejtus que amo. 
<span class="verse" id="MK6_27">27&#160;</span>Pos nima oquetitla sente guardia, hua oquenahuate ma quehualeca itzonteco Xohuö. 
<span class="verse" id="MK6_28">28&#160;</span>Pos guardia quequechtejtequeto ompa cöne tzactaya Xohuö. Quehualecac itzonteco ipa plöto, hua quemacac sisehuantu, hua sisehuantu quemacac inöntzi. 
<span class="verse" id="MK6_29">29&#160;</span>Entunses cuöc quematque imachtejcöhua, ohuölajque cajcoqueco icuierpo. Quetlölejque ijtec mejcöustutl. </div>
<div class='s'>Jesús quentlamacaque möcuile mil tlöca </div>
<div class='p'>
<span class="verse" id="MK6_30">30&#160;</span>Entunses tietlateotitlanhua de Jesús mosentlölejque tieca. Tiepubelejque noche tli oquechijque, hua tli otlamachtejque. 
<span class="verse" id="MK6_31">31&#160;</span>Yejuatzi quemelfejque: </div>
<div class='p'>―Ma teyöcö nencua ipa locör cöne nionöque chönte, ma xomosiebicö tepetzi. </div>
<div class='p'>Pos meyactie giente oyöya hua huölöya, hasta nimpor amo quepejpealoöya locör para tlajtlacualus. 
<span class="verse" id="MK6_32">32&#160;</span>Obejbiloac tieinsiel ipa börco. Ajaxihuato hasta ipa locör cöne nionöque chönte. 
<span class="verse" id="MK6_33">33&#160;</span>Pero meyactie tieinmejtaque bejbiloac hua ocajasojcömatque cöne bejbiloasquiöya. Entunses meyactie sa icxepa onyajque de ipa nochemeju puieblos hasta para ca ompa. Aseto cachto que yejuantzetzi. 
<span class="verse" id="MK6_34">34&#160;</span>Oquixoac Jesús de ijtec börco, hua quenmejtaque inu meyac giente. Tieyulcocojque porque oyejyeya quiename calnielojte cuöc amo quepea calnielojpexque. Entunses opiehualuc quenmachtiloöya meyac sösantle. 
<span class="verse" id="MK6_35">35&#160;</span>Cuöc ye miero tlajtlayohuas, tiemachtejcöhua mopachojque tietlac. Oquejtojque: </div>
<div class='p'>―Amo öque chönte ca necö, hua ye yohuac tecate. 
<span class="verse" id="MK6_36">36&#160;</span>Xequenmotitlane giente ma yöcö ipan caltiencalme hua ca pan puieblos para ma mocojcubicö tli quecuösque. </div>
<div class='p'>
<span class="verse" id="MK6_37">37&#160;</span>Yecuöquenu onöhuatihuac yejuatzi. Oquemelfejque: </div>
<div class='p'>―Xequentlamacacö nemejua. </div>
<div class='p'>Tieyelfejque: </div>
<div class='p'>―¿Teyösque tejcoatibe pöntzi ca ume sientos <a href='#FN1' epub:type='noteref' class='noteref'>*</a>denarios tomi, hua sa ca inu tequentlamacasque? Pos abele. </div>
<div class='p'>
<span class="verse" id="MK6_38">38&#160;</span>Yejuatzi quemelfejque: </div>
<div class='p'>―¿Quiejquech pöntzi nenquepea? Xeyöcö xequejtate. </div>
<div class='p'>Entunses cuöc quematque quejtojque: </div>
<div class='p'>―Möcuile pöntzi hua unte mimechte. </div>
<div class='p'>
<span class="verse" id="MK6_39">39&#160;</span>Quentitlanque quemelfisque giente ma motlamachtlölicö ca grupos tlölpa ipan sacatl xoxoctec. 
<span class="verse" id="MK6_40">40&#160;</span>Omotlölejque ca grupos de sese sientos hua de tlötlajco sientos. 
<span class="verse" id="MK6_41">41&#160;</span>Entunses yejuatzi ocönque inu möcuile pöntzi hua inu unte mimechte. Ajcopatlachealuc ca elfecac, queteochijque inu pöntzi, hua quecocototzque. Entunses quenmacaque tiemachtejcöhua para ma quentlamacacö giente. Nuyejque quenxiexelfejque inu unte mimechte. 
<span class="verse" id="MK6_42">42&#160;</span>Pos otlacuajque innochtie hasta cöne ijixbeque. 
<span class="verse" id="MK6_43">43&#160;</span>Cajcojque majtlactle huan ume chequejme tietieme de pöntzi cojcotoctec hua mimechte. 
<span class="verse" id="MK6_44">44&#160;</span>Yejua tli quecuajque inu pöntzi oyejyeya quieme möcuile mil tlöca. </div>
<div class='s'>Jesús nejnemoaya ipa ötiescatl </div>
<div class='p'>
<span class="verse" id="MK6_45">45&#160;</span>Nima quenchihualtejque tiemachtejcöhua ma tlejcucö ipa börco hua ma yöcö cachto que yejuatzi para ca puieblo de Betsaida ca nepa löro, mientras yejuatzi quentitlanque giente ma yöcö. 
<span class="verse" id="MK6_46">46&#160;</span>Cuöc ye oquendespedirojque, obiloac ipa tepietl netlötlajtiluto. 
<span class="verse" id="MK6_47">47&#160;</span>Cuöc ye otlayohuac, inu börco ye oyöya inepantla ötiescatl. Yejuatzi necöhualuc tiesiel ipa tlöle. 
<span class="verse" id="MK6_48">48&#160;</span>Quemejtaque quiene ca tiemachtejcöhua moöpröroöya para ma möbelöna börco ijtec ötzintle porque bel yejyecaya cuntra yejua. Ca ise quieme entre yeye hua checuasie ura, hualiloac intlac. Hualnejnemoatöya ipa ötiescatl, hua quenequihuaya quenpanultisque. 
<span class="verse" id="MK6_49">49&#160;</span>Pero cuöc tieijtaque yejua quiene nejnemoaya icpac ötiescatl, quejtojque que beles yaja sente mejque, hua majcötzajtzeque. 
<span class="verse" id="MK6_50">50&#160;</span>Pos innochtie tieijtaque hua majcömejque. Pero nima quennutzque hua quemelfejque: </div>
<div class='p'>―Xomoyulölicö. Naja necaca; amo xomomajticö. </div>
<div class='p'>
<span class="verse" id="MK6_51">51&#160;</span>Entunses otlejcoac inca yejua ipa börco. Ye omoquetz yejyecatl. Pos yejua bel lalebes quetietzöbejque. 
<span class="verse" id="MK6_52">52&#160;</span>Melöhuac ayemo casojcömateya tli quejtusneque lo que tli Jesús oquechijque ca inu pöntzi, porque oc yultepitzteque oyejyeya. </div>
<div class='s'>Jesús quenpajtejque meyac cocoxcötzetzi ipa locör itucö Genesaret </div>
<div class='p'>
<span class="verse" id="MK6_53">53&#160;</span>Cuöc ye opanoac ca nepa löro, huajhualiloac ipa locör de Genesaret. Ajaxihuaco itienco ötiescatl itech tlöle. 
<span class="verse" id="MK6_54">54&#160;</span>Entunses quejquixoac de ijtec börco hua sa nima giente tieixomatque Jesús. 
<span class="verse" id="MK6_55">55&#160;</span>Momiemeröjque ca nobeyo pa inu locör. Opiejque quenbecaya de ca nobeyo cocoxcötzetzi ipa incuajtlapech ca cöne quemateya nele ompa iloaya. 
<span class="verse" id="MK6_56">56&#160;</span>Pos cöne beletes calacoaya Jesús, tlö pan puieblos tzequetzetzi, tlö pan puieblos bejbeye, tlö ca caltienco, giente quentlöliöya cocoxcötzetzi pan cayaju. Tietlötlajtiöya nele ma quencöhuacö quemötocasque mös sa itienco tietlaquie. Entunses noche tli quemötocaya opajpajteque.  </div>
<div class='psalmlabel' id='MK7_0'> 7</div>
<div class='s'>Lo que tli quisa de ipa iyulo tlöcatl inu quemajmöhua </div>
<div class='p'>
<span class="verse" id="MK7_1">1&#160;</span>Tieca Jesús mosentlölejque fariseos hua seque tlamachtiöneme de teotlajtule tli huölajque de ciudad de Jerusalén. 
<span class="verse" id="MK7_2">2&#160;</span>Pos yejua quejtaque que seque de tiemachtejcöhua Jesús tlacuöya sin quechepöhuaya inmöhuö. Es decir, amo momöpajpöcaya. Por inu quentlajtlacultejque. 
<span class="verse" id="MK7_3">3&#160;</span>(Pos inu fariseos hua noche joriojte quechihua ca meyac cueröro inu costumbre de biebentzetzi. Tlö amo momöyecpajpöca lalebes, amo tlajtlacua. 
<span class="verse" id="MK7_4">4&#160;</span>Cuöc hualmocuepa de plöza, tlö amo majöltea, amo tlajtlacua. Pos meyac ocseque sösantle onca tli ocaseque para quechihuasque. Por ejiemplo, quenpajpöca bölsojte hua xölojte hua xocme de cobre hua tlapechme.) 
<span class="verse" id="MK7_5">5&#160;</span>Tietlajtlanejque noso fariseos hua tlamachtiöneme de teotlajtule: </div>
<div class='p'>―¿Tlica noso amo quechihua momachtejcöhua inu costumbres de biebentzetzi tlöcamo tlacua sin momöpajpöca? </div>
<div class='p'>
<span class="verse" id="MK7_6">6&#160;</span>Onöhuatihuac yejuatzi, quemelfejque: </div>
<div class='p'>―Ara ca melöhuac tli oquejto Isaías de nemejua sa ume nemoxöyac. Pos tlajcuelulpanca cöne Deus quejtulo: </div>
<div class='q'>Ini nönca giente quejtoa que pa niechejta, </div>
<div class='q'>pero ca inyulo amo niechtlasojtla. </div>
<div class='q'>
<span class="verse" id="MK7_7">7&#160;</span>Pos san tlapic yejua niechmabesutea. </div>
<div class='q'>Pos quemachtea mandamientos de tlöca quieme tlö oyene tlamachtelestle de naja. </div>
<div class='m'>
<span class="verse" id="MK7_8">8&#160;</span>Pos nemejua ye nenquecöjque mandamientos de Deus hua nemajase itech costumbres de tlöca. </div>
<div class='p'>
<span class="verse" id="MK7_9">9&#160;</span>Nuyejque Jesús quemelfiloöya: </div>
<div class='p'>―Para cuale nenquechihuasque inu costumbres de nemejua, bel melöhuac nenquecaltechojtebitze mandamiento de Deus. 
<span class="verse" id="MK7_10">10&#160;</span>Pos Moisés oquejto: “Pa xequejta motajtzi hua monöntzi”. Nuyejque oquejto: “Öque quechecuayejtus itajtzi noso inöntzi, ma meque sin remedio”. 
<span class="verse" id="MK7_11">11&#160;</span>Pero nemejua nenquejtoa: “Sente tlöcatl cuale quelfis itajtzi noso inöntzi: Ayojcocuele yetla temetzmotlöocolelis porque ye Corbán”. (Corbán quejtusneque, ye netietlöocole Deus.) 
<span class="verse" id="MK7_12">12&#160;</span>Hua ca inu ayecmo nenquecöhua ma öque quepaliebe itajtzi noso inöntzi. 
<span class="verse" id="MK7_13">13&#160;</span>Pos nenquejtlacoa tietlajtultzi Deus por nenquechihua inu costumbres de nemejua tli nenquetlölejtebitze. Hua meyac ocseque sösantle nenquechihua quiename ini. </div>
<div class='p'>
<span class="verse" id="MK7_14">14&#160;</span>Quennutzque noche giente ca tietlac. Quemelfejque: </div>
<div class='p'>―Xeniechcaquecö nemonochtie hua xecasojcömatecö. 
<span class="verse" id="MK7_15-16">15-16&#160;</span>Sente tlöcatl amo momöhuas por lo que tli quecuös noso por lo que tli conis, tlöcamo tli quisa de ijtec tlöcatl, yaja inu quemöhua. </div>
<div class='p'>
<span class="verse" id="MK7_17">17&#160;</span>Jesús nexeluluc de niecate giente hua calacoac pan cale. Tiemachtejcöhua tietlajtlanejque tli quejtusneque inu cuiento. 
<span class="verse" id="MK7_18">18&#160;</span>Quemelfejque: </div>
<div class='p'>―¿Nuyejque nemejua ejqueu nencate que amo nencasojcömate? ¿Amo nenquemate que noche lo que tli quecuös sente tlöcatl calaques ijtecopa hua abele quemajmöhuas? 
<span class="verse" id="MK7_19">19&#160;</span>Pues amo calaque ipa iyulo tlöcamo ipa ijte, hua quisa ca icuetlapa. </div>
<div class='p'>Ca inu Jesús tlamachestejque que noche sösantle tli mocuöne ica chepactec para cuale öque quecuös. 
<span class="verse" id="MK7_20">20&#160;</span>Hua oquejtojque: </div>
<div class='p'>―Noche tli quisa de ijtec sente tlöcatl yaja inu quemöhua. 
<span class="verse" id="MK7_21">21&#160;</span>Porque de imijtecopa tlöca, de ipa inyulo, quisa amo cuale pensamientos, öque mopöctea ca ocsente tli amo isohua noso tli amo inömec, öque tlachteque, öque tlamectea, 
<span class="verse" id="MK7_22">22&#160;</span>öque mopöctea ca isohua ocsente, öque moricotlölisneque, san petzotec tlachihuale, öque tlacajcayöhua, öque amo pinöjque, öque moxicoöne, öque checuatlajtoa, öque mochajchamöhua, öque amo tlarespetöroa. 
<span class="verse" id="MK7_23">23&#160;</span>Noche ini nönca sösantle tli amo cuale, quisa de ijtec tlöcatl, hua yaja ini quemöhua. </div>
<div class='s'>Moneltocac sente sohuatl de sente nación itucö Sirofenicia </div>
<div class='p'>
<span class="verse" id="MK7_24">24&#160;</span>Ohuöliehualuc de ompa. Obiloac ca itlac puieblo de Tiro. Ocalacoac pa sente cale hua amo oquenejque ma yeca quemate. Pero abele neijyönaluc. 
<span class="verse" id="MK7_25">25&#160;</span>Isisehuanconie sente sohuatl quepeaya moxicoöne. Pos inu sohuatl oquecac de yejuatzi hua nima ohuöla tietlac. Mopechtiecaco tieicxetla. 
<span class="verse" id="MK7_26">26&#160;</span>Inu sohuatl oyeya griega hua chajchönteya ipa inu nación de Sirofenicia. Tietlötlajtiöya ma quequextelicö demunio ichpuch. 
<span class="verse" id="MK7_27">27&#160;</span>Pero Jesús quelfiloöya: </div>
<div class='p'>―Xequencöhua ma cachto tlacuöcö pelantzetzi que yejua joriojte. Porque amo conbenierebe ma tequenquextelicö pöntzi de pelantzetzi hua ma nemiechtlajcalelicö nemejua tli nencate quiename nenchecheme. </div>
<div class='p'>
<span class="verse" id="MK7_28">28&#160;</span>Onöhuat sohuatl, tieyelfe: </div>
<div class='p'>―Tlöcatzintle, pos nuyejque checheme tli cate itzintla miesa quecua perösojcucone tli pelantzetzi quemöcöhua. </div>
<div class='p'>
<span class="verse" id="MK7_29">29&#160;</span>Yecuöquenu yejuatzi quelfejque: </div>
<div class='p'>―Ipampa ini nönca lo que tli otequejto, xebeya. Demunio ye oquis de mochpuch. </div>
<div class='p'>
<span class="verse" id="MK7_30">30&#160;</span>Entunses cuöc aseto ca ichö queniextito que moxicoöne ye oquis, hua iconie betztotaya pa tlapechtle. </div>
<div class='s'>Jesús quepajtejque sente tlöcatl tli tzatzatzi hua niempote </div>
<div class='p'>
<span class="verse" id="MK7_31">31&#160;</span>Ocsajpa Jesús oquixoac de itlac puieblo de Tiro. Opanoac ca puieblo de Sidón. Hualiloac itlac ötiescatl de Galilea, intzölö puieblos de estado de Decápolis. 
<span class="verse" id="MK7_32">32&#160;</span>Tiehualequelejque sente tlöcatl tli tzatzatzi hua niempote. Tietlötlajtejque nele ma ipa quetlölicö tiemö. 
<span class="verse" id="MK7_33">33&#160;</span>Entunses quenencuaxelojque de intzölö giente ca sie löro isiel. Quecalaquejque tiemajpelhua ijtec inacashua de yaja. Cuöc ochejchaluc, quemötoquelejque inenepil. 
<span class="verse" id="MK7_34">34&#160;</span>Ajcopatlachealuc ca elfecac, hua yelsesebihuac. Oquelfejque: </div>
<div class='p'>―¡Efata!―tli quejtusneque: ¡Ma motlapo! </div>
<div class='p'>
<span class="verse" id="MK7_35">35&#160;</span>Pos sa nima omotlapo inacas hua inenepil moyectlöle. Ye tlajtlajtoa cuale. 
<span class="verse" id="MK7_36">36&#160;</span>Quennahuatejque giente majcamo öque tli quelficö. Pero entre mös quennahuatiloöya, cache hua cache tlamachestiöya. 
<span class="verse" id="MK7_37">37&#160;</span>Pos ara ca quetietzöbejtaya. Quejtoöya: </div>
<div class='p'>―Lalebes cuale noche tli quechihualo. Hasta tzatzatzetzi quenchihualtilo ma tlacaquecö, hua niempoteme ma tlajtlajtucö.  </div>
<div class='psalmlabel' id='MK8_0'> 8</div>
<div class='s'>Jesús quentlamacaque nöbe mil tlöca </div>
<div class='p'>
<span class="verse" id="MK8_1">1&#160;</span>Ipa inu niecate tunalte mosentlölejque ocsajpa lalebes meyac giente pero amo quepeaya tli quecuösque. Jesús quennutzque tiemachtejcöhua hua quemelfejque: </div>
<div class='p'>
<span class="verse" id="MK8_2">2&#160;</span>―Niechtlöocoltea nöncate giente porque ye quepea yeye tunale que notlac cate, hua amo quepea tli quecuösque. 
<span class="verse" id="MK8_3">3&#160;</span>Tlö nequentitlanes ma yöcö ca inchö sin tlacuösque, amo cöhuantörusque pa ojtle. Pos seque ohuölajque de bejca. </div>
<div class='p'>
<span class="verse" id="MK8_4">4&#160;</span>Tienönquelejque tiemachtejcöhua: </div>
<div class='p'>―¿De cöne noso cuale öque quentlacualtis nönca giente necö ipa ini nönca locör cöne nionöque chönte? </div>
<div class='p'>
<span class="verse" id="MK8_5">5&#160;</span>Quentlajtlanejque: </div>
<div class='p'>―¿Quiejquech pöntzi nenquepea? </div>
<div class='p'>Yejua oquejtojque: </div>
<div class='p'>―Checume. </div>
<div class='p'>
<span class="verse" id="MK8_6">6&#160;</span>Yecuöquenu quennahuatejque noche giente ma motlölicö tlölpa. Ocönque inu checume pöntzi, hua cuöc tietlasojcömatelejque Deus, quencocototzque. Quenmacaque tiemachtejcöhua ma quentlamacacö giente. Pos quentlamacaque innochtie. 
<span class="verse" id="MK8_7">7&#160;</span>Nuyejque quepeaya seque mimechte. Cuöc ye quenteochijque Jesús, quennahuatejque ma quenmacacö inu mimechte nuyejque. 
<span class="verse" id="MK8_8">8&#160;</span>Pos tlacuajque hua ijixfeque. De tli cojcotoctec omocö cajcojque checume pescunchequejme. 
<span class="verse" id="MK8_9">9&#160;</span>Quiejquech giente tli tlacuajque oyejyeya quieme nöbe mil. Entunses Jesús quentitlanque giente ma yöcö. 
<span class="verse" id="MK8_10">10&#160;</span>Nima ocalacoac ijtec börco ca tiehua tiemachtejcöhua. Hualbiloac ipa sente locör itucö Dalmanuta. </div>
<div class='s'>Giente otlajtlanque sente sieñas de tietzöbetl </div>
<div class='p'>
<span class="verse" id="MK8_11">11&#160;</span>Entunses ohuölajque fariseos hua opiejque tieixcomaca. Tietlajtlanelejque ma quechihuacö sente tietzöbetlachihuale quiename sieñas de que Deus tiepaliebiloöya. Pos quenejque tieprobörusque. 
<span class="verse" id="MK8_12">12&#160;</span>Yejuatzi yelsesebihuac ipa tieyulo, hua oquejtojque: </div>
<div class='p'>―¿Tlica nentlajtlane sieña? Melöhuac nemiechelfea, amo nemiechmacas nion sente sieña. </div>
<div class='p'>
<span class="verse" id="MK8_13">13&#160;</span>Pos ca inu quencöjtiejque, hua ocsajpa ocalacoac ijtec börco. Obiloac ca niepa löro. </div>
<div class='s'>Levadura de fariseos </div>
<div class='p'>
<span class="verse" id="MK8_14">14&#160;</span>Tiemachtejcöhua oquelcöjque cönasque pöntzi. Quepeaya sa sente pöntzi ijtec börco. 
<span class="verse" id="MK8_15">15&#160;</span>Quennahuatejque Jesús. Quemelfejque: </div>
<div class='p'>―Xequejtacö, xomotlachilicö de levadura de fariseos hua de levadura de Herodes. </div>
<div class='p'>
<span class="verse" id="MK8_16">16&#160;</span>Yejua molfejtaya: </div>
<div class='p'>―Yejuatzi quejtulo ejqueu porque amo tecualecaque pöntzi. </div>
<div class='p'>
<span class="verse" id="MK8_17">17&#160;</span>Ocasojcömatque Jesús, hua quemelfejque: </div>
<div class='p'>―¿Tlica nemolfea de que amo nenquepea pöntzi? ¿Ayemo nenquemate, nimpor amo nencasojcömate? ¿Quie nencate nenyultepitzteque? 
<span class="verse" id="MK8_18">18&#160;</span>Pos nenquepea nemixtelolo, ¿quie amo nentlachea? Nenquepea nemotlacaqueles, ¿quie amo nentlacaque? ¿Nimpor amo nentlalnömeque? 
<span class="verse" id="MK8_19">19&#160;</span>Cuöc onejcocototz inu möcuile pöntzi para möcuile mil gientes, ¿quiejquech chequejme nencajcojque de pöntzi cojcotoctec? </div>
<div class='p'>Tieyelfejque: </div>
<div class='p'>―Majtlactle huan ume. </div>
<div class='p'>
<span class="verse" id="MK8_20">20&#160;</span>―Hua cuöc onejcocototz checume pöntzi para nöbe mil, ¿quiejquech pescunchequejme tietieme nencajcojque de pöntzi cojcotoctec? </div>
<div class='p'>Quejtojque: </div>
<div class='p'>―Checume. </div>
<div class='p'>
<span class="verse" id="MK8_21">21&#160;</span>Entunses quemelfejque: </div>
<div class='p'>―¿Quiene noso amo nencasojcömate? </div>
<div class='s'>Opajtec sente ixcocoxque pa puieblo de Betsaida </div>
<div class='p'>
<span class="verse" id="MK8_22">22&#160;</span>Nima hualiloac pa puieblo de Betsaida. Tiehualequelejque sente ixcocoxque. Tietlötlajtejque ma quemötocacö. 
<span class="verse" id="MK8_23">23&#160;</span>Yecuöquenu ocönque imö ixcocoxque. Quequextejque ca caltienco. Ochejchaluc ijtec ixtelolojua hua oquetlölejque tiemö ipa ixtelolojua ixcocoxque. Entunses quetlajtlanque: </div>
<div class='p'>―¿Ye tetlachea cache tepetzi? </div>
<div class='p'>
<span class="verse" id="MK8_24">24&#160;</span>Pos yaja tlachixteca. Oquejto: </div>
<div class='p'>―Nequemejta tlöca sana cuajme. Pero nequemejta nejneme. </div>
<div class='p'>
<span class="verse" id="MK8_25">25&#160;</span>Yecuöquenu quetlölejque tiemö ocsajpa ipa ixtelolojua. Quechibelejque ma yectlachea. Yeca. Ye moyectlöle. Pos oquemejtac sösantle ixmantete mös bejca. 
<span class="verse" id="MK8_26">26&#160;</span>Entunses quetitlanque ma beya ca ichö. Oquelfejque: </div>
<div class='p'>―Nion amo xecalaque pa puieblo. </div>
<div class='s'>Piero oquejto que Jesús iloac Cristo </div>
<div class='p'>
<span class="verse" id="MK8_27">27&#160;</span>Obiloac Jesús ca tiemachtejcöhua ipa puieblos amo bejca de sente puieblo itucö Cesarea de Filipo. Pa ojtle quentlajtlaniloöya tiemachtejcöhua, quemelfiloöya: </div>
<div class='p'>―¿Öquenu quejtoa giente que naja necaca? </div>
<div class='p'>
<span class="verse" id="MK8_28">28&#160;</span>Hua yejua tienönquelejque, quejtojque: </div>
<div class='p'>―Pos seque quejtoa Xohuö Bautista. Ocseque quejtoa que nele Elías, noso yeca ocsente tlayulepante. </div>
<div class='p'>
<span class="verse" id="MK8_29">29&#160;</span>Entunses quentlajtlanque: </div>
<div class='p'>―Hua nemejua, ¿öquenu nenquejtoa tlö naja necaca? </div>
<div class='p'>Onöhuat Piero, tieyelfejque: </div>
<div class='p'>―Tejuatzi tomobetzteca teCristo öque Deus metzmixpejpenelejque. </div>
<div class='p'>
<span class="verse" id="MK8_30">30&#160;</span>Pero yejuatzi quennahuatejque majcamo tli quepubelicö nionöque de yejuatzi. </div>
<div class='s'>Jesús otlamachestejque que mecoas </div>
<div class='p'>
<span class="verse" id="MK8_31">31&#160;</span>Opiehualuc quenmachtiloöya que moneque ma yejuatzi öque nechihualuc tlöcatl ma quesufrirucö meyac sösantle, hua ma tietlajyelejtacö biebentzetzi hua jefes de teopexcötzetzi hua tlamachtiöneme de teotlajtule, hua ma tiemecticö, hua ma yulebecö ipa yeye tunale. 
<span class="verse" id="MK8_32">32&#160;</span>Ixmantete quemelfiloöya noche ini tlajtule. Entunses Piero tieasec hua tieajajuac. 
<span class="verse" id="MK8_33">33&#160;</span>Cache Jesús necuepaluc, hua quemetztalutaya tiemachtejcöhua. Cajajuaque Piero. Oquejtojque: </div>
<div class='p'>―Xebeya de naja, Satanás, porque amo tomofijöroa de sösantle tli de Deus, tlöcamo sa tli de tlöca. </div>
<div class='p'>
<span class="verse" id="MK8_34">34&#160;</span>Cuöc quennutzque giente ca tiehua tiemachtejcöhua, quemelfejque: </div>
<div class='p'>―Tlö canajyeca queneques niechtocas, majcamo quechihua lo que tli sie yaja queneque, tlöcamo ma iye listo para quesufrirus quiename öque quesufriroa ipa sente corujtzi, hua ma niechtoca. 
<span class="verse" id="MK8_35">35&#160;</span>Pos öque beletes queneques quemalfis inemeles, quixniempolus. Hua öque beletes quetiemacas inemeles nopampa hua ipampa cuale tlamachestelestle, quemalfis. 
<span class="verse" id="MK8_36">36&#160;</span>Pos ¿tli proviecho quepeas sente tlöcatl mös quetlönes noche tlöltecpactle, tlö quixniempolus inemeles? 
<span class="verse" id="MK8_37">37&#160;</span>¿Tli noso quemacas sente tlöcatl para ocsajpa quepeas inemeles? 
<span class="verse" id="MK8_38">38&#160;</span>Beles sente tlöcatl pinöhuas ca naja hua ca notlajtul intzölö nöncate giente tli sie tiro amo queneque tietocasque Deus hua lalebes tlajtlaculteque. Pos tlöjcu naja que onochi netlöcatl nepinöhuas nuyejque ca inu tlöcatl cuöc nehuölös ca tlaniextelestle de noTajtzi ca tiehua öngeles tli yecteque.  </div>
<div class='psalmlabel' id='MK9_0'> 9</div>
<div class='p'>
<span class="verse" id="MK9_1">1&#160;</span>Nuyejque quemelfejque: </div>
<div class='p'>―Melöhuac naja nemiechelfea que seque de tli oncö nenijijcatecate amo mejmequesque hasta senamo quejtasque quiene Deus tlamandörurus ca meyac checöhualestle. </div>
<div class='s'>Jesús necuepaluc ocsie </div>
<div class='p'>
<span class="verse" id="MK9_2">2&#160;</span>Sötiepa de checuasien tunale Jesús quemaxihuato Piero ca tiehua Jacobo hua Xohuö. Quenbicaque nencua insiel ipa sente tepietl bejcapa. Ompa necuepaluc ocsie imixtla. 
<span class="verse" id="MK9_3">3&#160;</span>Pos tietlaquie opie tzotzotlaca bel lalebes istöc, quieme nionöque sente tlöcatl pan tlöltecpac abele quepöcas ejqueu bel istöc. 
<span class="verse" id="MK9_4">4&#160;</span>Entunses inca yejua moniextejtequisque Elías hua Moisés. Tlajtlajtoöya ca Jesús. 
<span class="verse" id="MK9_5">5&#160;</span>Yecuöquenu Piero tieyelfe Jesús: </div>
<div class='p'>―ToTiemachtejcötzi, cuale que oncö tecate. Ma tequenchejchihuacö yete cuajtlapame. Sente para tejuatzi, hua sente para Moisés, hua ocsente pare Elías. </div>
<div class='p'>
<span class="verse" id="MK9_6">6&#160;</span>Pos amo quemateya tli quejtus, porque yejua lalebes momajtejtaya. 
<span class="verse" id="MK9_7">7&#160;</span>Entunses ohuöla sente mextle hua oquentlapachojtequis. Sente tlajtule de ijtec mextle quejtoöya: </div>
<div class='p'>―Yaja ini nönca notlasojcöConie. Yaja xejcaquecö. </div>
<div class='p'>
<span class="verse" id="MK9_8">8&#160;</span>Sa de repiente cuöc tlajtlachixque, ayecmo öque quejtaque, tlöcamo sa Jesús tiesiel ca yejua. </div>
<div class='p'>
<span class="verse" id="MK9_9">9&#160;</span>Cuöc ye hualtemoaya de ipa tepietl, Jesús quennahuatejque checöhuac que majcamo yeca quelficö de tli oquejtaque tlöcamo hasta senamo yejuatzi que nechihualuc tlöcatl yulebesque de intzölö mimejque. 
<span class="verse" id="MK9_10">10&#160;</span>Entunses yejua quemalfejque ipa inyulo inu nieca tlajtule, pero molfiöya nele tli quejtusneque öque yulebes de intzölö mimejque. 
<span class="verse" id="MK9_11">11&#160;</span>Tietlajtlanejque, oquejtojque: </div>
<div class='p'>―¿Tlininuju quejtoa tlamachtiöneme de teotlajtule, nele moneque ma huöla Elías cachto? </div>
<div class='p'>
<span class="verse" id="MK9_12">12&#160;</span>Yejuatzi quemelfejque: </div>
<div class='p'>―Tiel melöhuac, huölös Elías cachto hua queyectlölis noche sösantle. Öxö tlö ejqueu, ¿quiene tlajcuelulpanca de naja que onochi netlöcatl, que necsufrirus meyac sösantle hua giente amo pa niechejtasque? 
<span class="verse" id="MK9_13">13&#160;</span>Pero nemiechelfea que Elías ye ohuöla. Pero giente ye quechibelejque noche tli oquenejque san quiene ca tlajcuelulpanca de yaja. </div>
<div class='s'>Jesús quepajtejque sente pelalactle tli quepeaya moxicoöne </div>
<div class='p'>
<span class="verse" id="MK9_14">14&#160;</span>Onajaxihuato cöne oyejyeya ocseque tiemachtejcöhua. Quejejtaloöya que meyac tlöca tlamach cate ca yejua hua que tlamachtiöneme de teotlajtule mixcomacataya ca yejua. 
<span class="verse" id="MK9_15">15&#160;</span>Cuöc giente tieijtaque, nima quetietzöbejque. Tienömequeto yejuatzi hua tietlajpalojque. 
<span class="verse" id="MK9_16">16&#160;</span>Quentlajtlanejque: </div>
<div class='p'>―¿Tlininu nemixcomacataya entre nemejua? </div>
<div class='p'>
<span class="verse" id="MK9_17">17&#160;</span>Yecuöquenu sente de inu giente tienönquele: </div>
<div class='p'>―Maestro, temetzhualmiquelele noconie. Quepea sente espíritu de moxicoöne tli quechihualtea ma iye niempote. 
<span class="verse" id="MK9_18">18&#160;</span>Inu moxicoöne cöne beletes case, quetlajcale. Camapuposune hua motlantese. Pos ye cuahuöcte. Nocomenelfe momachtejcötzetzihua ma quequextelicö. Cache abele conchijque. </div>
<div class='p'>
<span class="verse" id="MK9_19">19&#160;</span>Yecuöquenu quennönquelejque yejuatzi, oquejtojque: </div>
<div class='p'>―¡Ay! ¡Nentlöca que amo nemoneltoca! ¿Hasta quiema neyes ca nemejua? ¿Hasta cöne necpeas necxicojtas ca nemejua? Xeniechhualequelicö. </div>
<div class='p'>
<span class="verse" id="MK9_20">20&#160;</span>Entunses tiehualequelejque. San tequetl inu espíritu de moxicoöne otieyejtac Jesús quechihualte pelalactle ma checöhuac mimeque. Motlajcale, momemelo, hua camapoposocac. 
<span class="verse" id="MK9_21">21&#160;</span>Jesús quetlajtlanejque itajtzi: </div>
<div class='p'>―¿Quiejquech xebetl quepea quechihua ejqueyi? </div>
<div class='p'>Yaja oquejto: </div>
<div class='p'>―Pos desde peltzintle. 
<span class="verse" id="MK9_22">22&#160;</span>Quiemaneyo quetlajcale ijtec tletzintle, hua ijtec ötzintle, para quemectis. Pero tlö cuale tetiechmopaliebelis, ma temetzmoyulcocolficö tejua. Xetiechmopaliebele. </div>
<div class='p'>
<span class="verse" id="MK9_23">23&#160;</span>Jesús quelfejque: </div>
<div class='p'>―Taja tequejtoa que tlö cuale. Pos noche cuale mochihuas para öque moneltoca. </div>
<div class='p'>
<span class="verse" id="MK9_24">24&#160;</span>Nima itajtzi de pelalactle otzajtzec, oquejto: </div>
<div class='p'>―Noneltoca. Xeniechmopaliebele ma noneltoca de melöhuac. </div>
<div class='p'>
<span class="verse" id="MK9_25">25&#160;</span>Cuöc Jesús oquejtaque quiene giente motlamachtlöliöya, cajajuac moxicoöne. Oquelfejque: </div>
<div class='p'>―Taja temoxicoöne tli tecchihualte ini pelalactle niempote hua tzatzatzi. Öxö naja temetznahuatea: Xequisa de yaja, hua ayecmo quiema xecalaque ijtecopa. </div>
<div class='p'>
<span class="verse" id="MK9_26">26&#160;</span>Yecuöquenu inu moxicoöne otzajtzec. Quechihualte ma checöhuac mimeque pelalactle, hua oquis. Entunses pelalactle omocö quieme cuöc ye mejque. Hua meyac giente quejtoöya: </div>
<div class='p'>―Pos ye omec. </div>
<div class='p'>
<span class="verse" id="MK9_27">27&#160;</span>Pero Jesús ocönque ca imö hua cajcojque. Yaja entunses omoquetz. </div>
<div class='p'>
<span class="verse" id="MK9_28">28&#160;</span>Cuöc Jesús ocalacoac ipa cale, tiemachtejcöhua tietlajtlanejque cuöc tiesiel: </div>
<div class='p'>―¿Tlica tejua abele toconquextelejque? </div>
<div class='p'>
<span class="verse" id="MK9_29">29&#160;</span>Quemelfejque: </div>
<div class='p'>―Amo onca maniera para quisas töl quiename ini tlöcamo sa ca öque motlötlajtis. </div>
<div class='s'>Ocsajpa Jesús otlamachestejque que mecoas </div>
<div class='p'>
<span class="verse" id="MK9_30">30&#160;</span>Hua oquejquixoac de ompa, hua onejnemoatenemeya ipa Galilea. Pero Jesús amo quenequihuaya ma canajyeca quemate. 
<span class="verse" id="MK9_31">31&#160;</span>Quenmachtiloöya tiemachtejcöhua. Oquemelfiloöya: </div>
<div class='p'>―Naja que onochi netlöcatl niechtiemöctisque inmöpa tlöca. Niechmectisque. Pero cuöc ye niechmectejque, neyulebes pa yeye tunale. </div>
<div class='p'>
<span class="verse" id="MK9_32">32&#160;</span>Pero yejua amo casojcömatque ini nönca tlajtule. Tiemabeliöya hua amo tietlajtlanejque cache. </div>
<div class='s'>¿Öquenu cache bieye momajtas? </div>
<div class='p'>
<span class="verse" id="MK9_33">33&#160;</span>Onajaxihuato ipa puieblo de Capernaum. Hua cuöc yejuatzi iloaya pan chöntle, quentlajtlanejque: </div>
<div class='p'>―¿Tli nencualejtojtöya pa ojtle? </div>
<div class='p'>
<span class="verse" id="MK9_34">34&#160;</span>Pero yejua tlacactajque porque pa ojtle yejua hualmixcomacatöya nele öquenu de yejua cache bieye momajtas. 
<span class="verse" id="MK9_35">35&#160;</span>Entunses netlöliluc. Quennutzque innochtie majtlactle huan ume, hua quemelfejque: </div>
<div class='p'>―Tlö canajyeca queneque mobieyemajtas, ma iye cache tzitzequetzi de nemonochtie hua ma iye tlatequepano de nemonochtie. </div>
<div class='p'>
<span class="verse" id="MK9_36">36&#160;</span>Yecuöquenu ocaseque sente peltzintle, hua quetlölejque nepantla de yejua. Entunses quenöpaluc. Quemelfejque: </div>
<div class='p'>
<span class="verse" id="MK9_37">37&#160;</span>―Öque queselis notucöyupa sente de ini nöncate pelantzetzi quieme ini, nuyejque niechselea naja. Öque niechselea naja, amo sa naja niechselea, tlöcamo nuyejque tieselea yejuatzi öque niechhualtitlanque. </div>
<div class='s'>Öque amo icaca cuntra tejua ca tejua icaca </div>
<div class='p'>
<span class="verse" id="MK9_38">38&#160;</span>Yecuöquenu onöhuat Xohuö. Oquejto: </div>
<div class='p'>―Maestro, otequejtaque sente tlöcatl motucöyupantzinco quenquextiöya demunios. Pos tectzacuelejque porque amo tiechtoca. </div>
<div class='p'>
<span class="verse" id="MK9_39">39&#160;</span>Pero Jesús oquejtojque: </div>
<div class='p'>―Amo xectzacuelicö, porque abele öque quechihuas sente tietzöbetlachihuale notucöyupa hua al mismo tiempo quejtus tli amo cuale de naja. 
<span class="verse" id="MK9_40">40&#160;</span>Pues öque amo icaca cuntra tejua ca tejua icaca. 
<span class="verse" id="MK9_41">41&#160;</span>Öque beletes nemiechmacas sie bölso ötzintle notucöyupa porque nencate de Cristo, melöhuac nemiechelfea que amo quepolus ipremio tli quetlönes. </div>
<div class='s'>Majcamo öque betze ipa tlajtlacule </div>
<div class='p'>
<span class="verse" id="MK9_42">42&#160;</span>’Tlö canajyeca quechihualtis sente de ini nöncate pelantzetzi tli moneltoca ca naja ma betze ipa tlajtlacule, cache cuale iyesquiöya para yaja tlö quelpelisque sente tietetu de molino ipa icucutla inu tlöcatl hua quetlajcalesque ijtec lamör. 
<span class="verse" id="MK9_43-44">43-44&#160;</span>Tlö quejtus momö metzchihualtis tebetzes pa tlajtlacule, pos xectejteque. Cache cuale para taja tecpeas nemelestle mös temöcotoctec hua amo ca noche unte momöhua tecalaques ijtec tlecale cöne ayec siebes tletzintle. 
<span class="verse" id="MK9_45-46">45-46&#160;</span>Tlö mocxe metzchihualtis tebetzes pa tlajtlacule, xectejteque. Cache cuale para taja tecpeas nemelestle mös tecxecotoctec hua amo ca noche unte mocxehua ma metztlajcalecö Deus ijtec tlecale. 
<span class="verse" id="MK9_47">47&#160;</span>Tlö mixtelolo metzchihualtis tebetzes pa tlajtlacule, xejcopina. Cache cuale para taja tecalaques ca sa sente mixtelolo cöne Deus tlamandöruro, hua amo ca noche unte mixtelolojua ma metztlajcalicö Deus ijtec tlecale, 
<span class="verse" id="MK9_48">48&#160;</span>cöne inocuil amo meque hua tletzintle amo siebe. </div>
<div class='p'>
<span class="verse" id="MK9_49">49&#160;</span>’Pos noche giente mobielelisque ica tletzintle, quiename tlacuale mobielelea ca istatl. 
<span class="verse" id="MK9_50">50&#160;</span>Istatl icaca cuale. Pero tlö istatl quepoloa ipöyecyo, ¿tli ica nenquebielelisque? Ma iye nemoyulo cualtec quieme istatl icaca poyec, hua xomoyulsiebejtacö sente ca ocsente.  </div>
<div class='psalmlabel' id='MK10_0'> 10</div>
<div class='s'>Sente tlöcatl mosietelis ca isohua hua majcamo mocajcöhuacö </div>
<div class='p'>
<span class="verse" id="MK10_1">1&#160;</span>Huöliehualutie de ompa. Hualiloac ca itlac estado de Judea hua ca ocsie löro de ötlactle Jordán. Ocsajpa mosentlölejque giente tieca. Ocsajpa quenmachtiloöya quieme seme quechihualoöya. </div>
<div class='p'>
<span class="verse" id="MK10_2">2&#160;</span>Ohuölajque seque fariseos tieca. Tietlajtlanejque tlö quejtus conbenierebe que sente tlöcatl ma quecajcöhua isohua. Pos tieproböroöya. 
<span class="verse" id="MK10_3">3&#160;</span>Pero yejuatzi onöhuatihuac, quemelfejque: </div>
<div class='p'>―¿Tli nemiechnahuate Moisés? </div>
<div class='p'>
<span class="verse" id="MK10_4">4&#160;</span>Yejua quejtojque: </div>
<div class='p'>―Moisés tiechcajcö ma mojcuelo öcta de divorcio para tocajcöhuasque. </div>
<div class='p'>
<span class="verse" id="MK10_5">5&#160;</span>Onöhuatihuac Jesús, quemelfejque: </div>
<div class='p'>―Pos lalebes nenyultepitzteque. Yaja ica Moisés nemiechejcuelfe inu mandamiento. 
<span class="verse" id="MK10_6">6&#160;</span>Pero desde ca opie nönca tlöltecpactle, “Deus quenchejchijque oquechtle hua sohuatl. 
<span class="verse" id="MK10_7">7&#160;</span>Ipampaju tlöcatl quencöjtiehuas itajtzi hua inöntzi, hua mosietelis ca isohua. 
<span class="verse" id="MK10_8">8&#160;</span>Hua yejua umeme mochihuasque sa sie cuierpo”. Ejqueu noso ayecmo cate ume tlöcamo sa sie cuierpo. 
<span class="verse" id="MK10_9">9&#160;</span>Por inu, lo que tli Deus quesietelejque, majcamo quenencuajtele tlöcatl. </div>
<div class='p'>
<span class="verse" id="MK10_10">10&#160;</span>Ompa calejtec, tiemachtejcöhua tietlajtlanejque ocsajpa de inu. 
<span class="verse" id="MK10_11">11&#160;</span>Yejuatzi quemelfejque: </div>
<div class='p'>―Öque beletes quecajcöhua isohua hua mosohuajtea ca ocsente, ye tlaumepea hua tlajtlacoa cuntra isohua. 
<span class="verse" id="MK10_12">12&#160;</span>Tlö sohuatl quecajcöhua inömec hua monömectea ca ocsente, nuyejque tlaumepea hua tlajtlacoa. </div>
<div class='s'>Jesús quenteochijque pelantzetzi </div>
<div class='p'>
<span class="verse" id="MK10_13">13&#160;</span>Entunses seque giente tiehualequeliöya pelantzetzi para ma quenmötocacö. Pero tiemachtejcöhua quemajajuaya. 
<span class="verse" id="MK10_14">14&#160;</span>Cuöc Jesús nemacuc cuienta ocualönoac. Quemelfejque: </div>
<div class='p'>―Xequencöhuacö pelantzetzi ma huölöcö notlac, hua amo xequentzacuelicö. Porque Deus tlamandöruro inca giente tli cate quiename nochemeji pelantzetzi. 
<span class="verse" id="MK10_15">15&#160;</span>Melöhuac nemiechelfea, que öque beletes amo tiecöhuas Deus ma tlamandörucö ipa iyulo quiename sente peltzintle tiecöhua, inu tlöcatl amo calaques cöne Deus tlamandöruro. </div>
<div class='p'>
<span class="verse" id="MK10_16">16&#160;</span>Yecuöquenu quennöpalojque. Quentlölejque tiemöhua impa yejua para quenteochijque. </div>
<div class='s'>Sente tlöcatl rico quenequeya quepeas nemelestle nochepa </div>
<div class='p'>
<span class="verse" id="MK10_17">17&#160;</span>Cuöc quixoac pa ojtle, hualmomerö sente tlöcatl. Motlancuöquetzaco tieixtla. Tietlajtlane: </div>
<div class='p'>―Maestro, lalebes tecuale tetlöcatl. ¿Tli nayes para necpeas nemelestle nochepa? </div>
<div class='p'>
<span class="verse" id="MK10_18">18&#160;</span>Jesús quelfejque: </div>
<div class='p'>―¿Tlica teniechelfea necuale netlöcatl? Amo onca sente cualtec tlöcamo sa sietzi, yejuatzi Deus. 
<span class="verse" id="MK10_19">19&#160;</span>Inu mandamientos taja ye tecmate: “Amo xetlamecte”. “Amo xecalaque ca isohua ocsente”. “Amo xetlachteque”. “Amo tiecamac xetieajaque”. “Amo tli xomotejtechte”. “Pa xequejta motajtzi hua monöntzi”. </div>
<div class='p'>
<span class="verse" id="MK10_20">20&#160;</span>Entunses inu tlöcatl otieyelfe: </div>
<div class='p'>―Maestro, noche inu necchijtebitz desde cuöc netzitzequetzi. </div>
<div class='p'>
<span class="verse" id="MK10_21">21&#160;</span>Jesús quetztalutaya, hua quetlasojtlaluc. Oquelfejque: </div>
<div class='p'>―Sa sente cosa metzpoloa. Xebeya, xecnamaca noche tli tecpea, hua xequenmaca tli porubejte. Ejqueu tecpeas ricojyutl ompa elfecac. Entunses xehuöla xeniechtoca. </div>
<div class='p'>
<span class="verse" id="MK10_22">22&#160;</span>Cache yaja ocasec tequepachule por lo que tli oquejtojque hua uya. Motequepachoöya porque quepeaya meyac tli ihuöxca. </div>
<div class='p'>
<span class="verse" id="MK10_23">23&#160;</span>Yecuöquenu Jesús otlachealuc ca nobeyo hua quemelfejque tiemachtejcöhua: </div>
<div class='p'>―Bel lalebes tequeyo para calaquesque tlin ricojte cöne tlamandöruro Deus. </div>
<div class='p'>
<span class="verse" id="MK10_24">24&#160;</span>Pos tiemachtejcöhua quetietzöbejque por lo que tli oquejtojque. Pero Jesús onöhuatihuac, ocsajpa oquemelfejque: </div>
<div class='p'>―Xequejtacö, nopelhua. Bel lalebes tequeyo öque calaques cöne tlamandöruro Deus. 
<span class="verse" id="MK10_25">25&#160;</span>Cache isejco panus sente camello ijtec ixtelolo de sente öcuxa que sente rico calaques cöne tlamandöruro Deus. </div>
<div class='p'>
<span class="verse" id="MK10_26">26&#160;</span>Pos yejua quetietzöbejtaque bel lalebes. Molfejque: </div>
<div class='p'>―¿Öquenu noso cuale momöquextis tlö ejqueu? </div>
<div class='p'>
<span class="verse" id="MK10_27">27&#160;</span>Entunses Jesús quemetztalutaya. Oquejtojque: </div>
<div class='p'>―Para tlöca abele, pero para Deus cuale mochihuas. Pos noche sösantle cuale quechihuasque Deus. </div>
<div class='p'>
<span class="verse" id="MK10_28">28&#160;</span>Entunses opie Piero tieyelfea: </div>
<div class='p'>―Xomojtele. Tejua otejcöjque noche sösantle hua ye temetzmotoquelejteneme. </div>
<div class='p'>
<span class="verse" id="MK10_29">29&#160;</span>Onöhuatihuac Jesús, oquejtoque: </div>
<div class='p'>―Melöhuac nemiechelfea: Öque cualcöjtiehuas ichö noso icnihua oquechte noso icnihua sohuame noso inöntzi noso itajtzi noso ipelhua noso itlölhua por nopampa naja hua por ipampa cuale tlamachestelestle, 
<span class="verse" id="MK10_30">30&#160;</span>ipa ini nönca tiempo quepeas sie sientos töntos de calte hua de icnihua oquechte, hua de icnihua sohuame hua de nönönte hua de ipejpelhua hua de tlölte, hua nuyejque giente quetepotztocasque. Hua ipa inu tiempo tli huölös quepeas nemelestle nochepa. 
<span class="verse" id="MK10_31">31&#160;</span>Pero meyactie tli öxö cachto cate, sölúltimo yesque; hua tli sölúltimo cate, cachto yesque. </div>
<div class='s'>Ocsajpa Jesús otlamachestejque que mecoas </div>
<div class='p'>
<span class="verse" id="MK10_32">32&#160;</span>Bejbiloaya ipa ojtle tli tlejco ca ciudad de Jerusalén, hua Jesús quenyecönalutöya yejua. Quetietzöbejtaya hua quiejquech tietocaya majcömejque. Cuöc quenbicaque innochtie majtlactle huan ume nencua, opiehualuc quennunutzaloöya de noche tli tiepa mochihuas. </div>
<div class='p'>
<span class="verse" id="MK10_33">33&#160;</span>―Xequejtacö ―oquemelfejque―. Tetlejcotebe ca Jerusalén. Pos naja que onochi netlöcatl niechtiemöctisque ca jefes de teopexcötzetzi hua inca tlamachtiöneme de teotlajtule. Entunses yejua niechcuntenörusque ma nemeque. Niechtiemöctisque inca tli amo de topuieblo. 
<span class="verse" id="MK10_34">34&#160;</span>Yecuöquenu moburlörusque de naja hua niechchejchasque. Niechbitequesque hua niechmectisque. Cache sötiepa de yeye tunale ocsajpa neyulebes. </div>
<div class='s'>Jacobo hua Xohuö otlajtlanque sie favur </div>
<div class='p'>
<span class="verse" id="MK10_35">35&#160;</span>Entunses Jacobo ca Xohuö, ipelhua de Zebedeo, mopachojque tietlac. Tieyelfejque: </div>
<div class='p'>―Maestro, tejua tecneque xetiechmochibelele tli tejua tetlajtlanesque. </div>
<div class='p'>
<span class="verse" id="MK10_36">36&#160;</span>Yejuatzi quemelfejque: </div>
<div class='p'>―¿Tli nenqueneque ma nemiechchibele? </div>
<div class='p'>
<span class="verse" id="MK10_37">37&#160;</span>Yejua tieyelfejque: </div>
<div class='p'>―Pos xetiechmocöbele ma totlölicö ipa motlaniextelestzi, sente ca momöyecömpantzinco hua ocsente ca morabiescopantzinco. </div>
<div class='p'>
<span class="verse" id="MK10_38">38&#160;</span>Yecuöquenu Jesús quemelfejque: </div>
<div class='p'>―Amo nenquemate tli nentlajtlane. ¿Cuale nenconisque de inu bölso de tietunie de tli naja neconis? ¿Noso cuale nemocuötiequisque ca inu tiecoco tli ica naja nocuötiequis? </div>
<div class='p'>
<span class="verse" id="MK10_39">39&#160;</span>Yejua quejtojque: </div>
<div class='p'>―Cuale tecchihuasque. </div>
<div class='p'>Pero Jesús quemelfejque: </div>
<div class='p'>―Tiel, de inu bölso de tietunie que naja neconis, nuyejque nenconisque nemejua, hua inu tiecoco tli ica nocuötiequis naja, ca inu nemocuötiequisque. 
<span class="verse" id="MK10_40">40&#160;</span>Pero para nemotlölisque sente ca nomöyecömpa hua ocsente ca norabiescopa, abele nemiechmacas. Cache icaca para yejua tli Deus quemixpejpenque. </div>
<div class='p'>
<span class="verse" id="MK10_41">41&#160;</span>Cuöc inu majtlactle oquecajque, opiejque cuajcualönque ca Jacobo hua Xohuö. 
<span class="verse" id="MK10_42">42&#160;</span>Pero Jesús oquennutzque, hua quemelfejque: </div>
<div class='p'>―Ye nenquemate que niecate tli momajtecate tlötlajtoönejme de giente de ocseque naciones ca fuiersa quensujetöroa tlöca. Tli motztecate cache bejbeye intzölö, pos ca checöhualestle quenmandöroa giente. 
<span class="verse" id="MK10_43">43&#160;</span>Pero amo ejqueu ica nemotzölö nemejua, tlöcamo öque queneques cache bieye momajtas nemotzölö ma mosujetöro para nemiechtequepanus. 
<span class="verse" id="MK10_44">44&#160;</span>Öque beletes de nemejua queneques iyes cache importönte, ma iye quiename tlatequepano de nemonochtie. 
<span class="verse" id="MK10_45">45&#160;</span>Pos nion naja que onochi netlöcatl amo nehuöla para ma giente ma niechtequepanucö naja, tlöcamo para nequentequepanus giente. Nehuöla para nectiemacas nonemeles para ejqueu nectlaxtlöhuas intlajtlacul de meyactie. </div>
<div class='s'>Ixcocoxque Bartimeo tlachea </div>
<div class='p'>
<span class="verse" id="MK10_46">46&#160;</span>Entunses huajhualiloac ca puieblo de Jericó. Hua cuöc oquixoac Jesús de Jericó ca tiehua tiemachtejcöhua hua meyac giente, sente motlaijtlane ixcocoxque itucö Bartimeo yehuataya itienco ojtle. Inu Bartimeo oyeya iconie de Timeo. 
<span class="verse" id="MK10_47">47&#160;</span>Oconcac nele Jesús de puieblo de Nazaret niebiloatz. Bartimeo opie otzajtzec, hua quejtoöya: </div>
<div class='p'>―Jesús, iConie David, ma temetzmoyulcocolfe. </div>
<div class='p'>
<span class="verse" id="MK10_48">48&#160;</span>Pos meyactie cajajuaya nele ma quetzacua icamac. Pero yaja cache tzajtzeya lalebes: </div>
<div class='p'>―IConie David, ma temetzmoyulcocolfe. </div>
<div class='p'>
<span class="verse" id="MK10_49">49&#160;</span>Yecuöquenu Jesús onequetzaluc, hua oquejtojque: </div>
<div class='p'>―Xecnutzacö ma huöla. </div>
<div class='p'>Yecuöquenu giente quenutzato ixcocoxque. Quelfejque: </div>
<div class='p'>―Xepajpöque. Xomoquetza porque metznutzalo. </div>
<div class='p'>
<span class="verse" id="MK10_50">50&#160;</span>Yecuöquenu yaja quetlajcaltie ipelesol hua moquetztequis. Ohuöla tieca Jesús. 
<span class="verse" id="MK10_51">51&#160;</span>Jesús onöhuatihuac, oquelfejque: </div>
<div class='p'>―¿Pos tli tecneque ma temetzchibele? </div>
<div class='p'>Ixcocoxque otieyelfe: </div>
<div class='p'>―NoTiemachtejcötzi, ma netlachea. </div>
<div class='p'>
<span class="verse" id="MK10_52">52&#160;</span>Entunses Jesús quelfejque: </div>
<div class='p'>―Xebeya. Por tomoneltocac ye tepajtec. </div>
<div class='p'>Pos sa nima ye tlacheaya. Entunses yaja tietocaya Jesús ca pa ojtle.  </div>
<div class='psalmlabel' id='MK11_0'> 11</div>
<div class='s'>Jesús ocalacoac Jerusalén pa purojconetzi </div>
<div class='p'>
<span class="verse" id="MK11_1">1&#160;</span>Huajhualiloac ipan puieblos de Betfagé hua Betania, itech tepietl de los Olivos, amo bejca de inu ciudad de Jerusalén. Jesús quentitlanque unte de tiemachtejcöhua, 
<span class="verse" id="MK11_2">2&#160;</span>oquemelfejque: </div>
<div class='p'>―Xeyöcö ipa inu puieblo tli niepaca. San tequetl nencalaquesque, nenqueniextisque sente purojconetzi ilpetas. Ayemo öque ipa tlejco. Xectojtomacö hua xecualecacö. 
<span class="verse" id="MK11_3">3&#160;</span>Tlö canajyeca nemiechelfis: “¿Tlica ejqueu nenquechihua?” xequelficö que: “Tlöcatzintle quenesesitöruro hua nima cualtitlanesque ocsajpa”. </div>
<div class='p'>
<span class="verse" id="MK11_4">4&#160;</span>Onyajque hua conniextejque purojconetzi ilpeteca queyöhuatiempa cöne posteque ojtle. Quetojtonque. 
<span class="verse" id="MK11_5">5&#160;</span>Entunses seque de tli ompa oyejyeya quemelfejque: </div>
<div class='p'>―¿Tli nemajaye nemejua nenquetojtontecate purojconetzi? </div>
<div class='p'>
<span class="verse" id="MK11_6">6&#160;</span>Yecuöquenu yejua quemelfejque lo que tli Jesús quennahuatihuac ma quejtucö, hua ca inu concöjque ma quebicacö. 
<span class="verse" id="MK11_7">7&#160;</span>Yecuöquenu conhualecaque purojconetzi tieca Jesús. Ipa comentlölejque intlaquie hua yejuatzi ipa otlejcoac. 
<span class="verse" id="MK11_8">8&#160;</span>Nuyejque meyactie quesoaya intlaquie pa ojtle. Ocseque quetejque imömöyö cuajme ca caltienco hua quesoaya pa ojtle. 
<span class="verse" id="MK11_9">9&#160;</span>Tli oyöya adelönte hua tli hualtlatocatöya tzajtzajtzetöya: </div>
<div class='p'>―¡Osana! ¡Ma tetieteochihuacö öque biloatz tietucöyupa Tlöcatzintle! 
<span class="verse" id="MK11_10">10&#160;</span>¡Ma tetieteochihuacö öque hualtlamandörurus itucöyupa totajtzi David! Mojtoa ompa elfecac: “¡Osana!” </div>
<div class='p'>
<span class="verse" id="MK11_11">11&#160;</span>Ocalacoac Jesús ipa Jerusalén ipan teopantle. Otlachealuc ca nobeyo ipa noche sösantle, hua obiloac ca Betania ca tiehua inu majtlactle huan ume. Pos lalebes ye yohuac oyeya. </div>
<div class='s'>Jesús quetlabejbicaltejque icox cuabetl </div>
<div class='p'>
<span class="verse" id="MK11_12">12&#160;</span>Pa mustlateca oquixoac de puieblo de Betania. Teosebihuaya Jesús. 
<span class="verse" id="MK11_13">13&#160;</span>Oquejtaque bejcateca sente icox cuabetl tli quepeaya ixejyo. Quejtaluto tlö quepeaya icox. Pero cuöc nepachuluc itlac, amo tli oqueniextejque tlöcamo sa ixejyo, porque ayemo tiempo para quepeas icox. 
<span class="verse" id="MK11_14">14&#160;</span>Yecuöquenu Jesús oquelfejque icox cuabetl: </div>
<div class='p'>―Majcayec nionöque quecua fruto de taja. </div>
<div class='p'>Tiemachtejcöhua oquecajque tli oquejtojque. </div>
<div class='s'>Jesús otlaquextejque pa teopantle </div>
<div class='p'>
<span class="verse" id="MK11_15">15&#160;</span>Yecuöquenu huajhualiloac ca ciudad de Jerusalén. Yejuatzi ocalacoac ipan teopantle. Opiehualuc quenquextilo ca queyöhuac quiejquech tlajtlanamacaya hua quiejquech motlajtlacubiöya ipa teopantle. Quencuajxelfelejque inmiesa de tli quepatlataya tomi ca tiehua sietas de tli quennajnamacataya palumaxte. 
<span class="verse" id="MK11_16">16&#160;</span>Amo quecöhualoöya ma canajyeca quebica xoctle ijtec teupa. 
<span class="verse" id="MK11_17">17&#160;</span>Quenmachtiloöya. Quenmelfiloöya: </div>
<div class='p'>―¿Amo melöhuac que tlajcuelulpanca ejqueyi? “Nocal mocuitis cale de netlötlajtelestle cöne motlajtlötlajtisque giente de noche naciones”. Pero nemejua nenconchijque tiecaltzi Deus quieme cana ustutl de ichtejcötzetzi. </div>
<div class='p'>
<span class="verse" id="MK11_18">18&#160;</span>Oquecajque noche jefes de teopexcötzetzi ca tlamachtiöneme de teotlajtule, hua quetiemoöya maniera para tiemectisque. Pos tiemabeliöya porque noche giente quetietzöbejtaya quiene ca tlamachtiloöya. 
<span class="verse" id="MK11_19">19&#160;</span>Pero cöra tunale cuöc ixtlayohua oyeya, yejuatzi hua tiemachtejcöhua oquejquixoac de inu ciudad. </div>
<div class='s'>Icox cuabetl tli Jesús quetlabejbicaltejque ye uhuöc </div>
<div class='p'>
<span class="verse" id="MK11_20">20&#160;</span>Cuöc opanuque ca ise, oquejtaque icox cuabetl ye uhuöc desde itech inelhuayo. 
<span class="verse" id="MK11_21">21&#160;</span>Yecuöquenu Piero quelnömec hua tieyelfejque Jesús: </div>
<div class='p'>―Maestro, xomojtele icox cuabetl tli tomotlabejbicaltele ye uhuöc. </div>
<div class='p'>
<span class="verse" id="MK11_22">22&#160;</span>Onöhuatihuac Jesús, oquemelfejque: </div>
<div class='p'>―Xomoneltocacö ca Deus. 
<span class="verse" id="MK11_23">23&#160;</span>Melöhuac nemiechelfea, que öque beletes quelfis ini nönca tepietl: “Xomojcuene hua xomotlajcale ijtec lamör”, hua amo moyulcuiecuectas tlöcamo moneltocas que mochihuas tli quejtoa, entunses de melöhuac inu mochihuas. 
<span class="verse" id="MK11_24">24&#160;</span>Por inu nemiechelfea, cuöc nemotlötlajtisque, noche tli nentietlajtlanisque Deus, xomoneltocacö que ye nenqueselejque, hua ejqueu nenquepeasque. 
<span class="verse" id="MK11_25-26">25-26&#160;</span>Cuöc nemotlötlajtea, xomoperdonörucö tlö canajyetla nenquepea ca canajyeca, para nuyejque nemoTajtzi öque iloac elfecac nemiechperdonörfisque noche tli amo cuale nenquechihua. </div>
<div class='s'>Nele ca tli beletelestle quechihualo Jesús sösantle </div>
<div class='p'>
<span class="verse" id="MK11_27">27&#160;</span>Entunses huajhualiloac ocsajpa ca ciudad de Jerusalén. Cuöc nejnemoatenemeya ijtec teupa, ohuölajque tietlac jefes de teopexcötzetzi ca tiehua tlamachtiöneme de teotlajtule hua biebentzetzi. 
<span class="verse" id="MK11_28">28&#160;</span>Tieyelfejque: </div>
<div class='p'>―¿Ca tli beletelestle tecchihua ini nönca sösantle? ¿Öquenu metzmacac beletelestle para tecchihuas ini nönca sösantle? </div>
<div class='p'>
<span class="verse" id="MK11_29">29&#160;</span>Jesús oquejtojque: </div>
<div class='p'>―Naja nemiechtlajtlanis sente pregunta. Xeniechnönquelicö, hua sötiepa nemiechelfis öque oniechmacac ini beletelestle para necchihuas nönca sösantle. 
<span class="verse" id="MK11_30">30&#160;</span>Xohuö Bautista tlacuötiequiöya. ¿Beles Deus cualtitlanque ma tlacuötieque, noso tlöca cualtitlanque ma tlacuötieque? Xeniechnönquelicö. </div>
<div class='p'>
<span class="verse" id="MK11_31">31&#160;</span>Yecuöquenu yejua monenebelejque. Molfejque: </div>
<div class='p'>―Tlö tequejtusque que Deus, yaja quejtus: “¿Tlica noso amo nemoneltocaque ca yaja?” 
<span class="verse" id="MK11_32">32&#160;</span>Pero tlö tequejtusquiöne que tlöca; pero abele tequejtusque. </div>
<div class='p'>Pues yejua quenmabeliöya giente, porque giente quepensöroöya que Xohuö de melöhuac oyeya tlayulepante de Deus. 
<span class="verse" id="MK11_33">33&#160;</span>Entunses nöhuatque, tieyelfejque Jesús: </div>
<div class='p'>―Amo tecmate. </div>
<div class='p'>Yecuöquenu Jesús oquemelfejque: </div>
<div class='p'>―Naja nuyejque amo nemiechelfis öque niechmacac beletelestle para ma necchihua ini nönca sösantle.  </div>
<div class='psalmlabel' id='MK12_0'> 12</div>
<div class='s'>Cuiento de tequetque petzoteque </div>
<div class='p'>
<span class="verse" id="MK12_1">1&#160;</span>Entunses opiehualuc Jesús quennunutzaloöya ca cuientos. Oquejtojque: </div>
<div class='p'>―Sente tlöcatl quetucac huierta de uvas temecatl. Quesiercajte ca cuajme. Quechejchi sente tönque cöne quepötzcas uvas. Quechejchi sente cale bejcapa. Quentlaniejte tejtequetque, hua yaja uya ca bejca. </div>
<div class='p'>
<span class="verse" id="MK12_2">2&#160;</span>’Pos ca tiempo cualtitla sente itlatequepano inca inu tequetque para ma quemacacö de inu fruto de inu huierta. 
<span class="verse" id="MK12_3">3&#160;</span>Pero yejua ocaseque, quebitejque, hua quetitlanque sin niontle. 
<span class="verse" id="MK12_4">4&#160;</span>Ocsajpa quehualentitlanele ocsente tlatequepano. Pero yaja quecocojque pa itzonteco hua quetratörojque san petzotec. 
<span class="verse" id="MK12_5">5&#160;</span>Ocsajpa quehualentitlanele ocsente, pero inu nieca quemectejque. Ocseque meyactie quehualentitlanele. Pero inu tequetque quenbitejque seque hua ocseque quenmejmectejque. </div>
<div class='p'>
<span class="verse" id="MK12_6">6&#160;</span>’Inu tlöcatl öque ihuöxca tlöle oquepex sa sente itlasojcöconie. Pos ca sölúltimo nuyejque cualtitla iconie ca inu tequetque. Oquejto: “Beles pa quejtasque noconie”. 
<span class="verse" id="MK12_7">7&#160;</span>Pero inu tequetque omolfejque: “Yaja ini öque mohuöxcatis de ini nönca huierta. Xehuölöcö, ma tecmecticö. Entunses tli yaja mohuöxcatisquea tohuöxca iyes”. 
<span class="verse" id="MK12_8">8&#160;</span>Ocaseque hua quemectejque. Quequextejque icuierpo ca queyöhuac de inu huerta. </div>
<div class='p'>
<span class="verse" id="MK12_9">9&#160;</span>’¿Tli noso ayes inu tlöcatl öque ihuöxca inu huierta? Pos huölös quenpojpoluqui niecate tequetque, hua inu huierta quenxiexelfis ocseque. </div>
<div class='p'>
<span class="verse" id="MK12_10">10&#160;</span>’¿Quie amo quiema nenquetlajtultejque ini teotlajtule? </div>
<div class='q'>Inu tietetu tli calchihuaneme quetlabielcöjque, </div>
<div class='q'>
<span class="verse" id="MK12_11">11&#160;</span>yaja mismo omochihuaco esquiniero principal. </div>
<div class='q'>Yejuatzi Tlöcatzintle oquechijque ini nönca, </div>
<div class='q'>hua tejua tectietzöbea. </div>
<div class='p'>
<span class="verse" id="MK12_12">12&#160;</span>Entunses inu joriojte quetiemoöya maniera para tieasesque Jesús, porque yejua casojcömateya que ca nieca cuiento tlajtlajtuloöya de yejua. Pero yejua quenmabeliöya giente. Yaja ica tiecöjtiejque hua onyajque. </div>
<div class='s'>¿Motlaxtlöhuas contribuseyu noso amo? </div>
<div class='p'>
<span class="verse" id="MK12_13">13&#160;</span>Yejua quentitlanque tietlac seque fariseos ca tiehua herodianos tli quetocaya rey Herodes, para abier tlö quejtusque canajyetla tli itech cuale tietieyelfisque. 
<span class="verse" id="MK12_14">14&#160;</span>Ohuölajque hua tieyelfejque: </div>
<div class='p'>―Maestro, tejua tecmate que tejuatzi tomobetzteca temelactec, hua lalebes tomocualejtelea tlin melöhuac, hua amo tomotlachilejtzinoa de nionöque. Porque tlöca amo metzmoimportörfea tlö rico tlö porube tlö quiene, tlöcamo de melöhuac tequenmojtetelea ojtle de Deus. ¿Beles conbenierebe tecmacasque inu emperador César tocontribuseyo noso amo? ¿Tecmacasque noso amo tecmacasque? </div>
<div class='p'>
<span class="verse" id="MK12_15">15&#160;</span>Pos yejuatzi casojcömatihuataya quiene yejua quepeaya ume inxöyac. Quemelfejque: </div>
<div class='p'>―¿Tlica nenniechproböroa naja? Xeniechhualequelicö denario tomi ma nequejta. </div>
<div class='p'>
<span class="verse" id="MK12_16">16&#160;</span>Yejua tiehualequelejque. Yejuatzi quemelfejque: </div>
<div class='p'>―¿Öqueniji ixöyac, hua öquenu ihuöxca tlajcuelule? </div>
<div class='p'>Yejua tieyelfejque: </div>
<div class='p'>―De César. </div>
<div class='p'>
<span class="verse" id="MK12_17">17&#160;</span>Onöhuatihuac Jesús, quemelfejque: </div>
<div class='p'>―Xecmacacö César tli quetocöroa César, hua xetiemacacö Deus tli tietocöroa Deus. </div>
<div class='p'>Pos quetietzöbejque quiene onöhuatihuac. </div>
<div class='s'>Saduceos tlajtlanque tlö mimejque yulebesque </div>
<div class='p'>
<span class="verse" id="MK12_18">18&#160;</span>Entunses ohuölajque tietlac seque saduceos, öque yejua quejejtoa nele mimejque amo yulebesque. Yejua tietlajtlanejque, tieyelfejque: </div>
<div class='p'>
<span class="verse" id="MK12_19">19&#160;</span>―Maestro, Moisés otiechejcuelfe nele tlö icni de sente tlöcatl omec quecöjtie isohua pero amo quencöjtie ipelhua, nele icni ma case isohua para quentlöcatelelis ipelhua de icni. 
<span class="verse" id="MK12_20">20&#160;</span>Bieno. Oyejyeya checume icnijte. Inu cachtojyebe oquepex isohua. Pero cuöc omec amo quencöjtie pelantzetzi. 
<span class="verse" id="MK12_21">21&#160;</span>Ocsente icni oquepex isohua. Nuyejque omec. Nimpor nieca amo quencöjtie pelantzetzi. Entunses inu tercero icni nuyejque ejqueu ipa omochi. 
<span class="verse" id="MK12_22">22&#160;</span>Pos noche checumeme amo quencöjtiejque pelantzetzi. Hua sötiepa de que innochtie omejmejque, inu sohuatl nuyejque omequeco. 
<span class="verse" id="MK12_23">23&#160;</span>Cuöc mochihuas yulebelestle hua yulebesque mimejque, ¿cötlaja de yejua iyes isohua ini nönca sohuatl? Pos innochtie checumeme quepexque inu sohuatl. </div>
<div class='p'>
<span class="verse" id="MK12_24">24&#160;</span>Entunses Jesús quemelfejque: </div>
<div class='p'>―Sa por ini nönca nemixcajcayöhua, por que amo nenquemate tli tlajcuelulpanca hua tli tiechecöhuales Deus. 
<span class="verse" id="MK12_25">25&#160;</span>Pos cuöc yulebesque de intzölö mimejque nimpor amo mososohuajtisque nimpor amo monömectisque, tlöcamo yesque quieme inu öngeles tli cate elfecac. 
<span class="verse" id="MK12_26">26&#160;</span>Pero mimejque quiema yulebesque. ¿Amo nenquetlajtultea lo que tli oquejcuelo Moisés cöne tlajtoa de inu tebetztle? Quejtoa quiene Deus quenunutzque yaja, hua oquelfejque: “Naja necaca neDeus de Abraham, hua neDeus de Isaac, hua neDeus de Jacob”. 
<span class="verse" id="MK12_27">27&#160;</span>Yejuatzi amo iloac Deus de mimejque tlöcamo iloac Deus de tli yulejtecate. Nemejua lalebes nemixcajcayöhua. </div>
<div class='s'>¿Cötlaja mandamiento cache bieye? </div>
<div class='p'>
<span class="verse" id="MK12_28">28&#160;</span>Entunses omopacho sente de inu tlamachtiöneme de teotlajtule. Yaja oquecac quiene mixcomacataya ca Jesús. Oquemat que yejuatzi quennönquelejque cuale. Entunses tietlajtlane: </div>
<div class='p'>―¿Cötlaja mandamiento cache bieye icaca de noche? </div>
<div class='p'>
<span class="verse" id="MK12_29">29&#160;</span>Jesús quenönquelejque: </div>
<div class='p'>―Mandamiento tli cache bieye yaja ini: “Xejcaque, Israel. Yejuatzi Tlöcatzintle toDeus sa sietzi iloac. 
<span class="verse" id="MK12_30">30&#160;</span>Tetietlasojtlas Tlöcatzintle moDeus ca noche sentetl moyulo, ca noche sentetl moölma, ca noche mopensamientos, hua ca noche mochecöhuales”. Cache bieye ini nönca mandamiento que noche ocseque. 
<span class="verse" id="MK12_31">31&#160;</span>Hua inu segundo yaja ini nönca: “Tectlasojtlas motlöcaicni quiename taja tomotlasojtla”. Amo onca ocsente mandamiento ma cache bieye iye. </div>
<div class='p'>
<span class="verse" id="MK12_32">32&#160;</span>Entunses inu tlamachtiöne de teotlajtule tieyelfe: </div>
<div class='p'>―Lalebes cuale, Maestro. Tehualmojtalfe tlin melöhuac, nele sa sietzi toDeus, hua amo onca ocsente cache de yejuatzi. 
<span class="verse" id="MK12_33">33&#160;</span>Nele tetietlasojtlasque ca noche sentetl toyulo, ca noche topensamientos, hua ca noche tochecöhuales, hua tectlasojtlasque totlöcaicni quiename tejua mismo totlasojtla. Cache cuale öque quechihuas ini que tlö quejtus quetlölis bentle tli xutla ca tiehua cuetlabiltelestle. </div>
<div class='p'>
<span class="verse" id="MK12_34">34&#160;</span>Jesús quecajque quiene ca tienönquele lalebes cuale. Quelfejque: </div>
<div class='p'>―Amo bejca tecaca de tecalaques cöne Deus tlamandöruro. </div>
<div class='p'>Yecuöquenu nionöque ayecmo matrebieroöya para tietlajtlanes cache. </div>
<div class='s'>¿Cristo iloac iconie de öquenu? </div>
<div class='p'>
<span class="verse" id="MK12_35">35&#160;</span>Jesús tlamachtiloöya teupa. Quejtuloöya: </div>
<div class='p'>―¿Quiene quejtoa tlamachtiöneme de teotlajtule nele Cristo, öque Deus quixpejqenque, icaca iconie David? 
<span class="verse" id="MK12_36">36&#160;</span>Pos David otlajtlajto por Espíritu Sönto, hua oquejto: </div>
<div class='q'>Tlöcatzintle tiemolfeliluc noTlöcatzintle: </div>
<div class='q'>“Xomotlöle ca nomöyecömpa </div>
<div class='q'>hasta senamo ma nequemumiyöro moenemigos hasta itzintla mocxehua”. </div>
<div class='m'>
<span class="verse" id="MK12_37">37&#160;</span>Tlö quejtus mismo David quecuitea Cristo Tlöcatzintle, ¿quiene noso iyes iconie? </div>
<div class='p'>Hua inu giente tiecaqueya ca meyac gönas. </div>
<div class='s'>Jesús tlamachtiloöya ma quepeacö giente cueröro de tlamachtiöneme de teotlajtule </div>
<div class='p'>
<span class="verse" id="MK12_38">38&#160;</span>Quemelfiloöya cuöc tlamachtiloöya: </div>
<div class='p'>―Xecpeacö cueröro de tlamachtiöneme de teotlajtule, porque yejua mochajchamöhua yajtenemesque ca bejfeye intlaquie. Quepea gusto ma giente ma quenyectlajpalucö ipa plösa. 
<span class="verse" id="MK12_39">39&#160;</span>Seme quetiemoa tlaixpa yesque ipa teopancucone, hua cöne tlajtlacua quetiemoa tli cache cuajcuale locör. 
<span class="verse" id="MK12_40">40&#160;</span>Motejtechtea inchajchö de icnusohuame. Hua para nieses que lalebes cualteque cate, motlötlajtea lalebes meyac tiempo. Pero impa ini nöncate huölös cache bieye incastigo. </div>
<div class='s'>Sente icnusohuatl mös porube contlöle cache meyac que ricojte </div>
<div class='p'>
<span class="verse" id="MK12_41">41&#160;</span>Yehualutaya Jesús itlac caxu cöne quetiemaya tomi para bentle. Quejtaloöya quiene noche tlöca quetlöliöya tomi ijtec caxu. Meyactie tli ricojte quetiemaya meyac. 
<span class="verse" id="MK12_42">42&#160;</span>Ohuöla sente icnusohuatl porube. Contlöle ume tomi tzequetzetzi, tli sa balierebeya sie quinto. 
<span class="verse" id="MK12_43">43&#160;</span>Yecuöquenu Jesús quennutzque tiemachtejcöhua. Quemelfejque: </div>
<div class='p'>―Melöhuac nemiechelfea, que ini nönca icnusohuatl tli porube oquetlöle cache meyac que noche ocseque tli oquetienque ijtec caxu. 
<span class="verse" id="MK12_44">44&#160;</span>Pos noche yejua quetlölejque sa tli subra, pero ini icnusohuatl mös lalebes porube oquetlöle noche tli quepeaya, hua yaja amo tli mocöbe tli quecuös.  </div>
<div class='psalmlabel' id='MK13_0'> 13</div>
<div class='s'>Jesús otlamachestejque que teopantle xexetunes </div>
<div class='p'>
<span class="verse" id="MK13_1">1&#160;</span>Cuöc oquixoac Jesús de teupa, tieyelfe sente de tiemachtejcöhua: </div>
<div class='p'>―Maestro, xomojtele cualtzetzi teme, hua cualtzetzi calme. </div>
<div class='p'>
<span class="verse" id="MK13_2">2&#160;</span>Jesús onöhuatihuac, oquelfejque: </div>
<div class='p'>―¿Tequemejta nöncate calme ca bejbeye? Amo mocöhuas necö tietetu ipa tietetu, tlöcamo noche yecxexetunes. </div>
<div class='s'>Sieñas tli mochihuatibe antes que tlames tlöltecpactle </div>
<div class='p'>
<span class="verse" id="MK13_3">3&#160;</span>Netlöliluc ipa tepietl de los Olivos ixtla teupa. Cuöc tieinsiel tietlajtlanejque Piero hua Jacobo ca Xohuö hua Andrés: </div>
<div class='p'>
<span class="verse" id="MK13_4">4&#160;</span>―Xetiechmolfele, ¿quiema mochihuas ini nönca sösantle? ¿Tli sieña oyes cuöc noche ini sösantle miero mochihuati? </div>
<div class='p'>
<span class="verse" id="MK13_5">5&#160;</span>Jesús opiehualuc quemelfiloöya: </div>
<div class='p'>―Xomotlachilicö majcamo yeca nemiechcajcayöhua. 
<span class="verse" id="MK13_6">6&#160;</span>Huölösque meyactie notucöyupa. Quejtusque: “Naja neCristo”. Pos quencajcayöhuasque meyactie. </div>
<div class='p'>
<span class="verse" id="MK13_7">7&#160;</span>’Pero cuöc nenquecaquesque de guierras noso cuöc tlapubelea que oyes guierra, majcamo xomotequepachucö, porque ejqueu quepea que mochihuas. Pero ayemo tlames tlöltecpactle. 
<span class="verse" id="MK13_8">8&#160;</span>Pos majcoques nación cuntra nación, hua igiente de sente rey cuntra igiente de ocsente rey. Tlaolines ca nobeyo hua giente öpesmequesque. Ca nönca sösantle piehuas tiecoco tietunie. </div>
<div class='p'>
<span class="verse" id="MK13_9">9&#160;</span>’Pero xomotlachilicö sie nemejua, porque nemiechtiemöctisque inca tlötlajtoönejme. Pa teopancucone nemiechbitequesque. Hasta imixtla cubernadurte hua imixtla reyes nemiechbicasque nopampa. Hua ejqueu nentlatesteficörusque inca yejua. 
<span class="verse" id="MK13_10">10&#160;</span>Pero antes de inu moneque que inu cuale tlamachestelestle ma monunutza ca giente de noche naciones. 
<span class="verse" id="MK13_11">11&#160;</span>Pero cuöc nemiechbicasque para nemiechtiemacasque, amo xomotequepachucö por tli nenquejtusque nimpor tli nenquepensörusque. Pos sa lo que tli Deus nemiechmacasque ipa inu nieca ura, inu xequejtucö. Porque amo nemejua nentlajtlajtusque, tlöcamo yejuatzi Espíritu Sönto. 
<span class="verse" id="MK13_12">12&#160;</span>Pa inu niecate tunalte, icni quetiemöctis icni ma meque. Tajtle quetiemöctis iconie. Inpejpelhua quencuajnömequesque intötajua hua quenmejmectisque. 
<span class="verse" id="MK13_13">13&#160;</span>Nemiechtlajyelejtasque noche giente por nopampa. Pero öque quexicus hasta cöne tlames, yaja inu momöquextis. </div>
<div class='p'>
<span class="verse" id="MK13_14">14&#160;</span>’Pos nenquejtasque inu tli san petzotec tlaxexetotzas, hua moquetzas ipa locör cöne amo conbenierebe ma iye. ―Öque quetlajtultea ömatl, ma casojcömate―. Cuöquenuju quiejquech yesque ipa Judea ma cholucö hasta ipa tepieme. 
<span class="verse" id="MK13_15">15&#160;</span>Öque iyes icpac cale majcamo temo nimpor majcamo calaque icalejtec para quequextiti canajyetla. 
<span class="verse" id="MK13_16">16&#160;</span>Öque iyes ca caltienco majcamo mocuepa ca ichö para cönati ipelesol. 
<span class="verse" id="MK13_17">17&#160;</span>¡Ay, porubejte quiejquech tli uutzte hua tli tlajtlabepöjtecate ipa inu niecate tunalte! 
<span class="verse" id="MK13_18">18&#160;</span>Xomotlajtlötlajticö noso para amo nenchölusque ipa mietztle cuöc cache siehua. 
<span class="verse" id="MK13_19">19&#160;</span>Porque ipa inu niecate tunalte iyes tietunie tli ayec omochi desde opie noche sösantle tli Deus oquechejchijque hasta öxö. Nimpor ayecmo mochihuas. 
<span class="verse" id="MK13_20">20&#160;</span>Tlö quejtus Tlöcatzintle amo quechihualoöne inu tiempo ma iye tzitzequetzi, nion sente tlöcatl amo momöquextisquiöne. Pero por impampa yejua tlaixpejpeme, öquemeju Deus quemixpejpenque, yejuatzi oquechijque ma iye tzitzequetzi inu tiempo. </div>
<div class='p'>
<span class="verse" id="MK13_21">21&#160;</span>’Yecuöquenu, tlö quejtus canajyeca nemiechelfis: “Xequejtacö, nöiloac Cristo”, noso “Xequejtacö, ca niepa iloac”, amo xomoneltocacö. 
<span class="verse" id="MK13_22">22&#160;</span>Pos majcoquesque Cristos hua tlayulepantejque tli amo de melöhuac. Quechihuasque meyac sieñas hua tietzöbeme para hasta quencajcayöhuasque giente tli Deus quemixpejpenque, tlö cuale quencajcayöhuasquiöne. 
<span class="verse" id="MK13_23">23&#160;</span>Pero nemejua xomotlachilicö. Ye nemiechelfea noche antes de que mochihuas. </div>
<div class='s'>Jesús öque nechihualuc tlöcatl hualiloas ocsajpa </div>
<div class='p'>
<span class="verse" id="MK13_24">24&#160;</span>’Pero ipa niecate tunalte sötiepa de inu tiempo de tiecoco tietunie, tunale tlajtlayohuas hua mietztle ayecmo mietztunas. 
<span class="verse" id="MK13_25">25&#160;</span>Sitlalte betzesque de elfecac, hua inu sösantle checöjque tli oncate ipa elfecac moulinisque. 
<span class="verse" id="MK13_26">26&#160;</span>Yecuöquenu giente quejtasque cuöc naja que onochi netlöcatl nehuölös ipa mextle ca meyac checöhualestle hua tlaniextelestle. 
<span class="verse" id="MK13_27">27&#160;</span>Yecuöquenu necualentitlanes noöngeles, hua quiejquech tlöca nequemixpejpe nequensentlölis de ca nobeyo desde cöne tlame tlöltecpactle hasta cöne tlame elfecac. </div>
<div class='s'>Ejiemplo de icox cuabetl </div>
<div class='p'>
<span class="verse" id="MK13_28">28&#160;</span>’Itech icox cuabetl xectzecucö sente ejiemplo. Cuöc ye selea imömöyo hua ye quisa ixejyo, nenquemate que ye asequi xupantla. 
<span class="verse" id="MK13_29">29&#160;</span>Ejqueu nuyejque nemejua, cuöc nenquejtasque que ye mochijteca ini nönca sösantle, xecmatecö que ye aseco tiempo hua que ye nemotlanca. 
<span class="verse" id="MK13_30">30&#160;</span>Melöhuac nemiechelfea, amo mequesque innochtie giente <a href='#FN2' epub:type='noteref' class='noteref'>*</a>tli öxö nentecate hasta senamo mochihuas ini nönca sösantle. 
<span class="verse" id="MK13_31">31&#160;</span>Elfecac hua tlöltecpactle tlamesque, cache notlajtul amo tlames. </div>
<div class='p'>
<span class="verse" id="MK13_32">32&#160;</span>’Pero de inu nieca tunale hua de inu nieca ura nionöque amo quemate, nimpor öngeles tli cate elfecac nimpor tieConietzi, tlöcamo sa Tajtle. </div>
<div class='p'>
<span class="verse" id="MK13_33">33&#160;</span>’Xomotlachilicö noso, hua xetlachixtöcö, porque amo nenquemate quiema asequi inu tunale. 
<span class="verse" id="MK13_34">34&#160;</span>Pos inu tunale icaca quieme cana sente tlöcatl tli uya bejca. Quecöjtie ichö. Quenmacatie tli ayesque itlatequepanojua. Pos quenmacatie cöra sesen tlöcatl iteque, hua queyöhuatientlajpexque quenahuatejtie nele ma tlachixta. 
<span class="verse" id="MK13_35">35&#160;</span>Xetlachixtacö noso, porque amo nenquemate quiema huölös chöne de inu cale, tlö quejtus cuöc ixtlayohua cox ca tlajco yohuac cox cuöc tzajtzes canteliex noso cox ca ise. 
<span class="verse" id="MK13_36">36&#160;</span>Xetlachixtacö para majcamo nemiechase nencojcochtecate cuöc sa de repiente huölös. 
<span class="verse" id="MK13_37">37&#160;</span>Pos lo que tli nemiechelfea nemejua, nequemelfea innochtie giente: Xetlachixtacö.  </div>
<div class='psalmlabel' id='MK14_0'> 14</div>
<div class='s'>Quetiemoöya maniera quiene tiemectisque Jesús </div>
<div class='p'>
<span class="verse" id="MK14_1">1&#160;</span>Sötiepa de ume tunale omochi pöscua hua yelfetl de pöntzi tli amo quebica levadura. Jefes de teopexcötzetzi ca tiehua tlamachtiöneme de teotlajtule quetiemoöya quiene cuale tieasesque ca möñas hua tiemectisque. 
<span class="verse" id="MK14_2">2&#160;</span>Quejtoöya: </div>
<div class='p'>―Amo tecasesque ipa yelfetl, para majcamo cana cuejcueyunecö giente. </div>
<div class='s'>Sente sohuatl quemejmelo pajtle ajfeyoc de nardo ipa tietzonteco Jesús </div>
<div class='p'>
<span class="verse" id="MK14_3">3&#160;</span>Hua iloaya yejuatzi ipa puieblo de Betania ipa ichö Semu öque sa söhuayo. Ompa tlacualutaya cuöc ohuöla sente sohuatl. Quehualecaya sente potixajconetzi de alabastro tli quepeaya pajtle ajfeyoc de nochaja nardo, pateyo lalebes. Quetlajtlapö inu potixajconetzi de alabastro hua noche oquemejmelo ipa tietzonteco. 
<span class="verse" id="MK14_4">4&#160;</span>Hua seque cuajcualönque. Quejtojque entre yejua: </div>
<div class='p'>―¿Tli para oniempole ini nönca pajtle de nardo? 
<span class="verse" id="MK14_5">5&#160;</span>Ini nönca cuale monamacane ca más de yeye sientos denarios tomi hua cuale moxiexeloöne ca tli porubejte. </div>
<div class='p'>Opiejque cajajuaya inu sohuatl. 
<span class="verse" id="MK14_6">6&#160;</span>Pero Jesús oquejtojque: </div>
<div class='p'>―Xejcajcöhuacö. ¿Tlica nenquepasoloa? Ara ca cuale tli niechhualchibele. 
<span class="verse" id="MK14_7">7&#160;</span>Nochepa nenquenpea porubejte nemotzölö. Cuöc nenquenequesque, cuale nenquechihuasque tlin cuale inca yejua. Cache naja amo nochepa nenniechpeasque. 
<span class="verse" id="MK14_8">8&#160;</span>Nönca sohuatl oquechi tli yaja opodiere. Yaja ye quetlölele nocuierpo inu pajtle ajfeyoc de nardo para cuöc notlölpachus. 
<span class="verse" id="MK14_9">9&#160;</span>Melöhuac nemiechelfea, que cöne beletes tlanunutzasque de ini nönca cuale tlamachestelestle ipa noche tlöltecpactle, nuyejque ini nönca lo que tli oquechi ini sohuatl mojtus para quelnömequesque giente de yaja. </div>
<div class='s'>Judas carreglöro para tietiemacas Jesús </div>
<div class='p'>
<span class="verse" id="MK14_10">10&#160;</span>Entunses Judas Iscariote, sente de inu majtlactle huan ume tiemachtejcöhua, uya intlac jefes de teopexcötzetzi, porque oquenec tietiemacas Jesús inca yejua. 
<span class="verse" id="MK14_11">11&#160;</span>Cuöc yejua oquecajque, oquepexque pöquelestle. Queprometierojque quemacasque mieleyo. Pos Judas quetiemoöya quiene cuale tietiemacati. </div>
<div class='s'>Jesús ocualuc sölúltimo cena </div>
<div class='p'>
<span class="verse" id="MK14_12">12&#160;</span>Ipa primiero tunale de yelfetl de pöntzi sin levadura, cuöc quenmejmectiöya calnielojcucone para bentle de pöscua, tiemachtejcöhua tieyelfejque: </div>
<div class='p'>―¿Cöne tomonequitea ma tetlapreparörucö para ma xomotlacualte inu tlacuale de pöscua yelfetl? </div>
<div class='p'>
<span class="verse" id="MK14_13">13&#160;</span>Yejuatzi quentitlanque unte de tiemachtejcöhua. Quemelfejque: </div>
<div class='p'>―Xeyöcö ipa puieblo hua nemiechnömeques sente tlöcatl tli quebica sente öcumetl ca ötzintle. Xectocacö. 
<span class="verse" id="MK14_14">14&#160;</span>Hua cöne calaques, xequelficö inu chöne: “Maestro quejtulo: ¿Cönenca cale cöne nejcuös inu tlacuale de pöscua yelfetl ca nomachtejcöhua?” 
<span class="verse" id="MK14_15">15&#160;</span>Pos yaja mismo nemiechejtetis sente bieye cuörto icpac cale que oyes listo hua tli quepeas noche tli tecnesesitörusque. Ompa xetlamömanacö para tejua. </div>
<div class='p'>
<span class="verse" id="MK14_16">16&#160;</span>Entunses uyajque tiemachtejcöhua hua ocajcalajque ipa puieblo. Oqueniextejque san quiene ca quemelfejque. Hua ompa otlamömanque para pöscua. </div>
<div class='p'>
<span class="verse" id="MK14_17">17&#160;</span>Cuöc ye yohuac oyeya, hualiloac ca inu majtlactle huan ume tiemachtejcöhua. 
<span class="verse" id="MK14_18">18&#160;</span>Yehualutaya itlac miesa hua mientras tlajtlacualutaya, oquejtojque Jesús: </div>
<div class='p'>―Melöhuac nemiechelfea, que sente de nemejua öque tlacua ca naja niechantrecöruti. </div>
<div class='p'>
<span class="verse" id="MK14_19">19&#160;</span>Yecuöquenu yejua ocaseque tequepachule hua tieyelfiöya cara sesen tlöcatl: </div>
<div class='p'>―¿Beles naja? </div>
<div class='p'>
<span class="verse" id="MK14_20">20&#160;</span>Hua yejuatzi quemelfejque: </div>
<div class='p'>―Icaca sente de nemejua nenmajtlactle huan ume. Icaca yaja öque noca tlapaloa ijtec nocasfiela. 
<span class="verse" id="MK14_21">21&#160;</span>Pues naja que onochi netlöcatl nemeques san quiene ca tlajcuelulpanca de naja. Pero ¡porube de inu tlöcatl tli niechantrecörus naja que onochi netlöcatl! Cache cuale uyesquea para yaja ma ayec tlöcatene. </div>
<div class='p'>
<span class="verse" id="MK14_22">22&#160;</span>Mientras tlajtlacualutaya, Jesús ocönque pöntzi, hua queteochijque. Quecojcotunque hua quenmacaque. Oquejtojque: </div>
<div class='p'>―Xecönacö. Nönca pöntzi <a href='#FN3' epub:type='noteref' class='noteref'>*</a>ica nocuierpo. </div>
<div class='p'>
<span class="verse" id="MK14_23">23&#160;</span>Yecuöquenu ocönque sente bölso hua tietlasojcömacheliluc. Oquenmacaque. Entunses oconique innochtie de inu bölso. 
<span class="verse" id="MK14_24">24&#160;</span>Oquemelfejque: </div>
<div class='p'>―Yaja ini *ica noyeso. Necmaca para ma mochihua sente acuierdo entre Deus hua tlöca. Nocuierpo yesquisas por impampa meyactie giente. 
<span class="verse" id="MK14_25">25&#160;</span>Melöhuac nemiechelfea que ayecmo quiema neconis iöyo de uvas hasta ipa inu nieca tunale cuöc neconis inu vino yancuec tli onca cöne tlamandöruruteca Deus. </div>
<div class='p'>
<span class="verse" id="MK14_26">26&#160;</span>Hua ocuejcuicoac sente cuicatelestle, hua oquejquixoatie, bejbiloac ipa tepietl de los Olivos. </div>
<div class='s'>Jesús quelfejque Piero que yaja quejtus yexpa que amo tieixomate </div>
<div class='p'>
<span class="verse" id="MK14_27">27&#160;</span>Hua quemelfejque Jesús: </div>
<div class='p'>―Noche nemejua nenbetzesque ipa tlajtlacule nopampa. Pos tlajcuelulpanca: </div>
<div class='q'>Nejcocus calnielojpexque </div>
<div class='q'>hua calnielojte mocuasemanasque. </div>
<div class='m'>
<span class="verse" id="MK14_28">28&#160;</span>Cache sötiepa cuöc neyulebes, neyös delante de nemejua hasta pa estado de Galilea. </div>
<div class='p'>
<span class="verse" id="MK14_29">29&#160;</span>Yecuöquenu Piero tieyelfe: </div>
<div class='p'>―Mös noche ocseque betzesque, cache naja amo. </div>
<div class='p'>
<span class="verse" id="MK14_30">30&#160;</span>Hua quelfejque Jesús: </div>
<div class='p'>―Melöhuac temetzelfea, que öxö mismo ipa ini nönca yohuale, antes tzajtzes canteliex ujpa, taja tequejtus yexpa que amo teniechixomate. </div>
<div class='p'>
<span class="verse" id="MK14_31">31&#160;</span>Cache yaja oquesequiro lalebes tlajtlajtoöya: </div>
<div class='p'>―Mös cana nemeques ca tejuatzi, pero amo temetzmonegörfis. </div>
<div class='p'>Innochtie ejqueu nuyejque quejtoöya. </div>
<div class='s'>Jesús netlötlajtiluc pa Getsemaní </div>
<div class='p'>
<span class="verse" id="MK14_32">32&#160;</span>Pos ohuajhualbiloac ipa locör itucö Getsemaní. Quemelfejque tiemachtejcöhua: </div>
<div class='p'>―Xomotlölicö necö, mientras naja notlötlajtiti. </div>
<div class='p'>
<span class="verse" id="MK14_33">33&#160;</span>Hua quenbicaque Piero, Jacobo, hua Xohuö. Opiehualuc netequepachuloöya lalebes, hua lalebes quiene oquechi tieyulo. 
<span class="verse" id="MK14_34">34&#160;</span>Quemelfejque: </div>
<div class='p'>―Lalebes meyac tequepachule quepea noölma, hasta sana nemequesneque. Xomocheacö necö hua xetlachixtacö. </div>
<div class='p'>
<span class="verse" id="MK14_35">35&#160;</span>Entunses obiloac cache adelönte. Netlancuöquetzaluc ipan tlöle, hua netlötlajtiluc mach tlö cuale, majcamo tiepa mochihua pa nieca ura lo que tli mochihuati. 
<span class="verse" id="MK14_36">36&#160;</span>Quejtuloöya: </div>
<div class='p'>―<a href='#FN4' epub:type='noteref' class='noteref'>*</a>Abba, noTajtzi, para tejuatzi noche sösantle cuale mochihuas. Xomojcuenele nönca bölso de tietunie majcamo niechtocöro. Pero majcamo mochihua tli naja necneque tlöcamo tli tejuatzi tomonequitea. </div>
<div class='p'>
<span class="verse" id="MK14_37">37&#160;</span>Hua hualiloac hua quenniextiluco cojcochtecate. Quelfejque Piero: </div>
<div class='p'>―Semu, ¿tecochteca? ¿Abele tetlachixtas nion sie ura? 
<span class="verse" id="MK14_38">38&#160;</span>Xetlachixtacö hua xomotlötlajticö, para majcamo nemiechyulmajmötoca Amo Cuale Tlöcatl. Melöhuac toyulo cuejcuesebe, cache tonacayo débil icaca. </div>
<div class='p'>
<span class="verse" id="MK14_39">39&#160;</span>Hua obiloac ocsajpa. Netlötlajtiluc, hua ocsajpa oquejtojque mismo tlajtule. 
<span class="verse" id="MK14_40">40&#160;</span>Cuöc ocsajpa hualiloac, quenniextiluco cojcochtecate porque lalebes cojcochesnequeya. Pos amo quemateya quiene tienönquelisque. 
<span class="verse" id="MK14_41">41&#160;</span>Hualiloac ca yexpa. Quemelfejque: </div>
<div class='p'>―Bieno. Xecojcochecö hua xomosiebicö. Basta ca inu. Ye aseco ura. Xequejtacö. Pos naja que onochi netlöcatl öxö niechtiemöctisque inmöpa tlajtlaculteque tlöca. 
<span class="verse" id="MK14_42">42&#160;</span>Xemiehuacö. Teyabe. Öque niechtiemöctis ye ompabitz. </div>
<div class='s'>Enemigos de Jesús tieaseque </div>
<div class='p'>
<span class="verse" id="MK14_43">43&#160;</span>Cuöc yejuatzi oc tlajtlajtulutaya, nima ohuöla Judas, sente de inu majtlactle huan ume tiemachtejcöhua de Jesús. Ca Judas ohuölajque meyac giente ca espödas hua cuabetl. Huölajque porque jefes de teopexcötzetzi hua tlamachtiöneme de teotlajtule hua biebentzetzi cualentitlanque. 
<span class="verse" id="MK14_44">44&#160;</span>Antes que Judas tietiemöcte Jesús, quemelfe inu tlöca de sente sieñas. Oquejto: </div>
<div class='p'>―Öque necpetzus, yaja inu icaca. Xecasecö hua xecbicacö sin fölta. </div>
<div class='p'>
<span class="verse" id="MK14_45">45&#160;</span>Pos yaja ohuöla, nima omopacho tietlac. Tieyelfejque: </div>
<div class='p'>―NoTiemachtejcötzi. </div>
<div class='p'>Hua tiepetzo. 
<span class="verse" id="MK14_46">46&#160;</span>Yecuöquenu yejua tieaseque hua tiebicaque. 
<span class="verse" id="MK14_47">47&#160;</span>Pero sente de tli ompa ijcataya quequexte iespöda. Conmacac itlatequepano de tlajtojcöteopexque. Pos quetejtequele inacas. 
<span class="verse" id="MK14_48">48&#160;</span>Onöhuatihuac Jesús, quemelfejque: </div>
<div class='p'>―¿Nenhualiejque ca espödas hua ca cuabetl quieme cana cuntra sente ichtejque para nenniechasesque? 
<span class="verse" id="MK14_49">49&#160;</span>Cöra tunale neyeya nemotlac netlamachtiöya ipan teopantle. Pos amo nenniechaseque. Pero ejqueyi moneque para ma mochihua tli tlajcuelulpanca ipa teotlajtule. </div>
<div class='p'>
<span class="verse" id="MK14_50">50&#160;</span>Entunses tiecöjtiejque noche tiemachtejcöhua. Chucholojque. </div>
<div class='s'>Sente peltuntle ocholojtie xipetztec </div>
<div class='p'>
<span class="verse" id="MK14_51">51&#160;</span>Pero sente peltuntle tietocaya. Motlaquentejtöya sa ca sente bieye tatapajtle. Pos yejua caseque. 
<span class="verse" id="MK14_52">52&#160;</span>Pero yaja quencöbelejtie tatapajtle. Cholojtie xipetztec. </div>
<div class='s'>Tiebicaque Jesús ipa junta </div>
<div class='p'>
<span class="verse" id="MK14_53">53&#160;</span>Entunses tiebicaque Jesús itlac tlajtojcöteopexque. Mosentlölejque ca yaja noche jefes de teopexcötzetzi ca tiehua biebentzetzi hua tlamachtiöneme de teotlajtule. 
<span class="verse" id="MK14_54">54&#160;</span>Pos Piero tietocaya bejcateca hasta ocalac ipa pötio de ichö de tlajtojcöteopexque. Ompa Piero yehuataya ca yejua de guardia. Mototunejtaya itlac tletzintle. </div>
<div class='p'>
<span class="verse" id="MK14_55">55&#160;</span>Hua inu jefes de teopexcötzetzi ca tiehua noche inu junta quetiemoöya arasu cuntra Jesús para tiemectisque. Pero amo yetla queniextiöya. 
<span class="verse" id="MK14_56">56&#160;</span>Porque meyactie quejtoöya istlacatlajtule cuntra yejuatzi pero imistlacatlajtul amo oyeya de acuierdo. 
<span class="verse" id="MK14_57">57&#160;</span>Entunses majcojque seque. Yejua istlacatque cuntra yejuatzi. Quejtojque: </div>
<div class='p'>
<span class="verse" id="MK14_58">58&#160;</span>―Tejua otejcajque cuöc oquejto: “Pos naja necxexetunes ini nönca teopantle tli tlöca conchejchijque, hua ipa yeye tunale necajcoques ocsente tli amo yeca tlöcatl oquechejchi”. </div>
<div class='p'>
<span class="verse" id="MK14_59">59&#160;</span>Pero nimpor ejqueu amo oyeya de acuierdo tli quejtojque. 
<span class="verse" id="MK14_60">60&#160;</span>Yecuöquenu tlajtojcöteopexque omoquetz nepantla. Tietlajtlane Jesús, otieyelfe: </div>
<div class='p'>―Pos ¿amo yetla tenöhuates? ¿Tlininu noso quemelöjcöpujtecate de taja? </div>
<div class='p'>
<span class="verse" id="MK14_61">61&#160;</span>Pero yejuatzi quetzacualoöya tiecamac, hua amo tli quejtuloöya. Tlajtojcöteopexque ocsajpa tietlajtlane, otieyelfe: </div>
<div class='p'>―¿Taja tecaca teCristo, tetieConietzi Deus Bendito? </div>
<div class='p'>
<span class="verse" id="MK14_62">62&#160;</span>Jesús quelfejque: </div>
<div class='p'>―Naja necaca. Nenquejtasque que naja tli onochi netlöcatl neyehuatas ca tiemöyecmö de Deus öque quepealo checöhualestle. Naja que onochi netlöcatl nehuölös de elfecac ica mextle. </div>
<div class='p'>
<span class="verse" id="MK14_63">63&#160;</span>Entunses tlajtojcöteopexque quetzotzomotz itlaquie. Oquejto: </div>
<div class='p'>―¿Tli para cache tecneque öque tiechmelöjcöpubelis? 
<span class="verse" id="MK14_64">64&#160;</span>Ye nenquecajque quiene checuatlajtoa cuntra Deus. ¿Tli nenquejtoa? </div>
<div class='p'>Pos innochtie quenejque ma mecoa. Quejtojque que quemeresieruroöya mecoas. 
<span class="verse" id="MK14_65">65&#160;</span>Yecuöquenu seque opiejque chejchejcha tiepa. Tieixtlapachojque hua tiemacaque checöhuac. Tieyelfiöya: </div>
<div class='p'>―¡Xetlayulepante! </div>
<div class='p'>Hua tietiemacaque ca inu guardia, hua yejua tiecamatlatzcuepuniöya. </div>
<div class='s'>Piero oquejto que amo tieixomate Jesús </div>
<div class='p'>
<span class="verse" id="MK14_66">66&#160;</span>Cuöc Piero oyeya tlölpa pa pötio, ohuöla sente sohuatl itlatequepano de tlajtojcöteopexque. 
<span class="verse" id="MK14_67">67&#160;</span>Cuöc oquejtac Piero mototunejtaya, quetztaya hua oquejto: </div>
<div class='p'>―Taja nuyejque oteyeya ca inu Jesús de puieblo de Nazaret. </div>
<div class='p'>
<span class="verse" id="MK14_68">68&#160;</span>Pero yaja oquenegöro, oquejto: </div>
<div class='p'>―Amo nequixomate nimpor amo necmate tli tequejtoa. </div>
<div class='p'>Oquis ca queyöhuac cöne queyöhuatientle. Yecuöquenu otzajtzec canteliex. 
<span class="verse" id="MK14_69">69&#160;</span>Inu sohuatl tli tlatequepanoöya oquejtac Piero ocsajpa. Opie quemelfiöya tli ompa oyejyeya: </div>
<div class='p'>―Ini nönca de yejua icaca. </div>
<div class='p'>
<span class="verse" id="MK14_70">70&#160;</span>Pero yaja ocsajpa oquejto que amo tieixomatiöya. Tepetzi bejcöjpa, quiejquech ompa oyejyeya quelfejque Piero: </div>
<div class='p'>―Melöhuac taja tecaca de yejua porque taja tecaca tegalileo. </div>
<div class='p'>
<span class="verse" id="MK14_71">71&#160;</span>Entunses yaja opie motlabejbicaltiöya sie yaja. Oquejtoöya: </div>
<div class='p'>―¡Paltzinco! Amo nequixomate ini nönca tlöcatl de öque nemejua nentlajtoa. </div>
<div class='p'>
<span class="verse" id="MK14_72">72&#160;</span>Hua sa nima otzajtzec canteliex ca ujpa. Entunses Piero omolnömec de inu tlajtule, quiene quelfejque Jesús: “Antes tzajtzes canteliex ujpa, tequejtus yexpa que amo teniechixomate”. Oquelnömec, hua opie ochucaya.  </div>
<div class='psalmlabel' id='MK15_0'> 15</div>
<div class='s'>Tietiemacato Jesús ca Pilöto </div>
<div class='p'>
<span class="verse" id="MK15_1">1&#160;</span>Cualco ca ise, inu jefes de teopexcötzetzi ca biebentzetzi hua tlamachtiöneme de teotlajtule hua noche inu junta quetzontejque tli quechihuasque. Tieilpejque Jesús hua tiebicaque tietiemacato ica Pilöto. 
<span class="verse" id="MK15_2">2&#160;</span>Pilöto tietlajtlane: </div>
<div class='p'>―¿Taja terey de joriojte? </div>
<div class='p'>Onöhuatihuac yejuatzi, quelfejque: </div>
<div class='p'>―Ica melöhuac tli tequejtojteca. </div>
<div class='p'>
<span class="verse" id="MK15_3">3&#160;</span>Pos jefes de teopexcötzetzi tietieyelfiöya de tlimach. 
<span class="verse" id="MK15_4">4&#160;</span>Ocsajpa tietlajtlane Pilöto. Otieyelfe: </div>
<div class='p'>―¿Amo tli tenöhuates? Xequejta de meyac sösantle metztieyelfejtecate. </div>
<div class='p'>
<span class="verse" id="MK15_5">5&#160;</span>Pero Jesús ayecmo nöhuatihuac. Así es que Pilöto quetietzöbejtaya. </div>
<div class='s'>Pilöto tietiemacac Jesús ma tiecoruspelucö </div>
<div class='p'>
<span class="verse" id="MK15_6">6&#160;</span>Öxö, miero pan yelfetl, seme quecajcöhuaya sente prieso tli quetlajtlaneya yejua. 
<span class="verse" id="MK15_7">7&#160;</span>Oyeya sente itucö Barrabás, tzactaya ca noche ocseque tli tlamejmectejque cuöc omajcojque cuntra cubierno. 
<span class="verse" id="MK15_8">8&#160;</span>Huölajque meyactie tlöca. Opiejque quelfea Pilöto nele ma quenchibele inu favur tli quepeaya costumbre quenchibelejtebitz. 
<span class="verse" id="MK15_9">9&#160;</span>Pilöto onöhuat, quemelfe: </div>
<div class='p'>―¿Nenqueneque ma nejcajcöhua ca nemejua ini Rey de joriojte? </div>
<div class='p'>
<span class="verse" id="MK15_10">10&#160;</span>Porque yaja quemateya que por envidia tietiemacaque jefes de teopexcötzetzi. 
<span class="verse" id="MK15_11">11&#160;</span>Pero jefes de teopexcötzetzi quemelfejque noche giente nele cache cuale ma quecajcöhuacö yaja Barrabás. 
<span class="verse" id="MK15_12">12&#160;</span>Entunses onöhuat Pilöto ocsajpa. Quemelfe: </div>
<div class='p'>―¿Tli noso nenqueneque necchibelis nönca tlöcatl tli nenquecuitea Rey de joriojte? </div>
<div class='p'>
<span class="verse" id="MK15_13">13&#160;</span>Pos yejua ocsajpa tzajtzajtzeque: </div>
<div class='p'>―¡Xomocoruspelfe! </div>
<div class='p'>
<span class="verse" id="MK15_14">14&#160;</span>Pilöto quemelfiöya: </div>
<div class='p'>―¿Tlica? ¿Tli mal oquechi? </div>
<div class='p'>Pero yejua cache tzajtzajtzeya lalebes: </div>
<div class='p'>―¡Xomocoruspelfe! </div>
<div class='p'>
<span class="verse" id="MK15_15">15&#160;</span>Yecuöquenu Pilöto, para quencontentörus giente, quencajcöbele Barrabás. Cuöc ye quemandörojque ma tiebitequecö Jesús, tietiemacac para ma tiecoruspelucö. </div>
<div class='p'>
<span class="verse" id="MK15_16">16&#160;</span>Entunses soltörojte tiebicaque ca tlaijtec pa pötio itucö pretorio. Mosentlölejque noche inu grupo de soltörojte. 
<span class="verse" id="MK15_17">17&#160;</span>Tietlaquentejque Jesús ca sente tzotzomajtle morörojtec quiename möquea reyes. Quechejchijque sente coruna de betztle, hua tietlölelejque. 
<span class="verse" id="MK15_18">18&#160;</span>Nima opiejque tietlajpaloöya: </div>
<div class='p'>―¡Xeneme, Rey de joriojte! </div>
<div class='p'>
<span class="verse" id="MK15_19">19&#160;</span>Tiemacaque ipa tietzonteco ca sente uhuatl. Chejchaya tiepa. Motlancuöquetzque para tiemabesutiöya. 
<span class="verse" id="MK15_20">20&#160;</span>Cuöc ye tieca opajpöjque, tiequextelejque tzotzomajtle morörojtec. Entunses tietlaquentejque ca tietzotzomajua. Yecuöquenu tiequextejque para tiecoruspelutibe. </div>
<div class='s'>Jesús omecoac pa corujtzi </div>
<div class='p'>
<span class="verse" id="MK15_21">21&#160;</span>Ompa panuya sente tlöcatl itucö Semu, tli oyeya de sente nación itucö Cirene. Pos yaja Semu, itajtzi de Alejandro hua Rufo, huölöya de caltienco. Pos quechihualtejque ma quebica tiecorujtzi Jesús. </div>
<div class='p'>
<span class="verse" id="MK15_22">22&#160;</span>Tiebicaque pa locör itucö Gólgota. Quejtusneque Locör de Mejcötzontecomatl. 
<span class="verse" id="MK15_23">23&#160;</span>Tiemacasquiöya vino tli quenelultejque ica mirra ajfeyoc. Pero yejuatzi amo conihuac. 
<span class="verse" id="MK15_24">24&#160;</span>Hua tiecoruspelojque, hua quexiexelojque tietlaquie. Queriförojque, abier tli quebica cara sente. </div>
<div class='p'>
<span class="verse" id="MK15_25">25&#160;</span>Oyeya quieme pa checnöbe ura cuöc tiecoruspelojque. 
<span class="verse" id="MK15_26">26&#160;</span>Hua quejcuelojque tli ipampa tiecoruspelojque. Quejcuelojque ejqueyi: “REY DE JORIOJTE”. 
<span class="verse" id="MK15_27-28">27-28&#160;</span>Quencoruspelojque nuyejque tiehua unte ichtejque, sente ca tiemöyecmö, hua ocsente ca rabiescopa. </div>
<div class='p'>
<span class="verse" id="MK15_29">29&#160;</span>Hua tli pajpanutöya tiechecuayelfiöya. Mocuajcuöyecachoöya. Tieyelfiöya: </div>
<div class='p'>―¡Ja! ¡Taja! Taja otequejto que tecxexetunis teopantle hua pa yeye tunale tecajcoques. 
<span class="verse" id="MK15_30">30&#160;</span>Abier xomomöquexte sie taja, hua xetemo de ipan corujtzi. </div>
<div class='p'>
<span class="verse" id="MK15_31">31&#160;</span>Pos ejqueu nuyejque jefes de teopexcötzetzi tieca opajpöjque. Molfiöya sie yejua ca tiehua tlamachtiöneme de teotlajtule: </div>
<div class='p'>―Ocseque quenmöquexte, pero sie yaja abele momöquextea. 
<span class="verse" id="MK15_32">32&#160;</span>Inu Cristo, Rey de Israel, ma temo öxö de ipan corujtzi para tequejtasque. Entunses toneltocasque. </div>
<div class='p'>Nuyejque inu unte tli coruspelcataya ca yejuatzi tlimach tieyelfiöya. </div>
<div class='p'>
<span class="verse" id="MK15_33">33&#160;</span>Miero pan tlajca otlayohuac ipa noche tlöltecpactle hasta senamo quemacac yeye ura. 
<span class="verse" id="MK15_34">34&#160;</span>Pa yeye ura, tzajtzihuac Jesús checöhuac: </div>
<div class='p'>―Eloi, Eloi, ¿lama sabactani? ―Quejtusneque: NoTeotzi, noTeotzi, ¿tlica tomoxelojtzino de naja? </div>
<div class='p'>
<span class="verse" id="MK15_35">35&#160;</span>Cuöc quecajque seque tli ompa oyejyeya, quejtoöya: </div>
<div class='p'>―Xejcaquecö. Quetzajtzelea inu tlayulepante Elías. </div>
<div class='p'>
<span class="verse" id="MK15_36">36&#160;</span>Omomerö sente. Quetlöle sente estropöjo ipa sente öcatl hua quepaltele ca pinögre. Tiemacac ma conihua. Oquejto: </div>
<div class='p'>―Xomocöbelicö. Tequejtasque abier tlö yebitz Elías para quetemubiqui. </div>
<div class='p'>
<span class="verse" id="MK15_37">37&#160;</span>Pero Jesús tzajtzihuac checöhuac hua omecoac. </div>
<div class='p'>
<span class="verse" id="MK15_38">38&#160;</span>Yecuöquenu inu cortina de teopantle otzomu. Opie de tlacpac para ca tlölpa. 
<span class="verse" id="MK15_39">39&#160;</span>Inu capetö tli oyeya tieixpa yejuatzi, cuöc oquejtac quiene omecoac, oquejto: </div>
<div class='p'>―Melöhuac ini nönca tlöcatl oyeya tieConietzi Deus. </div>
<div class='p'>
<span class="verse" id="MK15_40">40&#160;</span>Nuyejque ompa oyejyeya sohuame tlajtlachixtaya bejcateca. Intzölö oyeya Salomé hua María de puieblo de Magdala ca tiehua María inöntzi de Jacobo tzitzequetzi hua de Josie. 
<span class="verse" id="MK15_41">41&#160;</span>Ini nöncate tietocatenemeya cuöc Jesús iloaya ipa estado de Galilea. Tietequepanoöya. Nuyejque ompa oyejyeya ocseque meyactie tli tietlamachtocaya cuöc otlejcoac ca Jerusalén. </div>
<div class='s'>Tietlöltucaque Jesús ijtec sente mejcöustutl </div>
<div class='p'>
<span class="verse" id="MK15_42">42&#160;</span>Ye ixtlayohua oyeya. Mopreparöroöya joriojte para mustlateca mosiebisque. 
<span class="verse" id="MK15_43">43&#160;</span>Ohuöla sente tlöcatl itucö Josie tli oyeya de puieblo de Arimatea. Yaja oyeya cualtien tlöcatl, hua miembro de inu grupo de tlötlajtoönejme de joriojte itucö Sinedrio. Josie nuyejque quemöchixtaya ma hualtlamandörucö Deus. Sin pinöhualestle ocalac itlac Pilöto. Quetlajtlaneto tiecuierpo Jesús. 
<span class="verse" id="MK15_44">44&#160;</span>Pos Pilöto quetietzöbejtac cuöc oquemat que ye omecoac Jesús. Entunses Pilöto oquenutz capetö de soltörojte. Quetlajtlane tlö melöhuac ye yecsa omecoac. 
<span class="verse" id="MK15_45">45&#160;</span>Cuöc quemacheste capetö nele ye omecoac, quetiemacac tiecuierpo ica Josie. 
<span class="verse" id="MK15_46">46&#160;</span>Pos Josie ye oquecu sente tzotzomajtle de lino yancuec. Quetemobe tiecuierpo Jesús. Quequemelo ca inu tzotzomajtle. Quetlöle ijtec sente mejcöustutl tli ye omotatac itech tepetlatl. Quememelo sente tietetu hua ica quetlapacho inu ustutl. 
<span class="verse" id="MK15_47">47&#160;</span>María de puieblo de Magdala hua María inöntzi de Josie oquejtaque cöne tietlölejque Jesús.  </div>
<div class='psalmlabel' id='MK16_0'> 16</div>
<div class='s'>Jesús oyulebihuac </div>
<div class='p'>
<span class="verse" id="MK16_1">1&#160;</span>Opanuc tunale que mosiebejque joriojte. Salomé hua María de puieblo de Magdala hua María inöntzi Jacobo oquecujque pajtzetzi tli ajfeyoc para tietlölelitibe. 
<span class="verse" id="MK16_2">2&#160;</span>Cuöc ye oquis tunale ca ise cualco pa primiero tunale de semöna, onyajque cöne mejcöustutl. 
<span class="verse" id="MK16_3">3&#160;</span>Pero entre yejua molfejque: </div>
<div class='p'>―¿Öquenu tiechcuepelis tietetu de ipan coyoctle de mejcöustutl? </div>
<div class='p'>
<span class="verse" id="MK16_4">4&#160;</span>Pero cuöc otlachixque, quejtaque tietetu ye mocuectaya. Pos lalebes bieye oyeya. 
<span class="verse" id="MK16_5">5&#160;</span>Cuöc ocalajque yejua ijtec mejcöustutl, quejtaque sente peltuntle yehuataya ca möyecöntle. Motlaquentejtaya ca sente tzotzomajtle istöc. Pos yejua momajtejque. 
<span class="verse" id="MK16_6">6&#160;</span>Pero yaja quemelfe: </div>
<div class='p'>―Amo xomomajticö. Nentietiemoa Jesús de puieblo de Nazaret, öque tiecoruspelojque. Ye oyulebihuac. Amo oncö iloac necö. Xequejtacö necö locör cöne tietiecaque. 
<span class="verse" id="MK16_7">7&#160;</span>Xeyöcö xequemelficö tiemachtejcöhua ca tiehua Piero que biloas cachto de nemejua pa Galilea. Ompa nentieyejtasque quieme nemiechelfejque. </div>
<div class='p'>
<span class="verse" id="MK16_8">8&#160;</span>Yejua chucholojtiejque de ipa mejcöustutl porque bebeyocaya hua majcömequeya. Nionöque amo tli quepoaya porque momajtiöya. </div>
<div class='s'><a href='#FN5' epub:type='noteref' class='noteref'>*</a>[Jesús neniextiluc cachto ca María de puieblo de Magdala] </div>
<div class='p'>
<span class="verse" id="MK16_9">9&#160;</span>Jesús ye oyulebihuac ca ise cualco pa primiero tunale de semöna. Neniextiluc cachto ca María de puieblo de Magdala. Jesús antes quequextelejque checume demunios de María. 
<span class="verse" id="MK16_10">10&#160;</span>Yaja uya quenmachestito noche tli oyejyeya tieca. Pos yejua quepeaya meyac tequepachule, hua chojchucataya. 
<span class="verse" id="MK16_11">11&#160;</span>Cuöc quecajque yejua nele nemoöya hua nele yaja tieyejtac, amo moneltocaque. </div>
<div class='s'>[Jesús neniextiluc ca unte de tiemachtejcöhua] </div>
<div class='p'>[ 
<span class="verse" id="MK16_12">12&#160;</span>Pero sötiepa de ini nönca, Jesús neniextiluc de ocsie forma ca oc unte de yejua. Onyöya pa ojtle. Nejnentöya ca caltienco. 
<span class="verse" id="MK16_13">13&#160;</span>Entunses yejua ohualiejque quenmachestejque inu ocseque. Pero nimpor ca yejua amo moneltocaque. </div>
<div class='s'>[Jesús quentitlanque tiemachtejcöhua ma tlanunutzacö pa noche tlöltecpactle] </div>
<div class='p'>[ 
<span class="verse" id="MK16_14">14&#160;</span>Ca sölúltimo neniextiluc ca noche majtlactle huansie cuöc yejua tlacuajtaya. Quemajajuaque porque amo moneltocaque hua porque yultepitzteque. Pos amo moneltocaque cuöc yejua tli tieijtaque quejtojque que yulebihuateca. 
<span class="verse" id="MK16_15">15&#160;</span>Quemelfejque: </div>
<div class='p'>―Xeyöcö ipa noche tlöltecpactle hua xequennunutzacö noche giente de cuale tlamachestelestle. 
<span class="verse" id="MK16_16">16&#160;</span>Öque moneltocas hua mocuötiequis, momöquextis, pero öque amo moneltocas Deus quecuntenörusque. 
<span class="verse" id="MK16_17">17&#160;</span>Ini nönca sieñas quechihuasque yejua tli moneltocasque: Notucöyupa quenquextisque demunios. Tlajtlajtusque ca ocsesen tlajtule. 
<span class="verse" id="MK16_18">18&#160;</span>Casesque cuhuöme. Tlö conisque canajyetla tiemecte, amo tli quenchibelis. Impa cocoxcötzetzi quentlölisque inmöhua hua pajpajtesque. </div>
<div class='s'>[Otlejcoac Jesús elfecac] </div>
<div class='p'>[ 
<span class="verse" id="MK16_19">19&#160;</span>Cuöc Tlöcatzintle Jesús ye quennunutzaluc, otlejcoac elfecac. Netlöliluc ca tiemöyecmö de Deus. 
<span class="verse" id="MK16_20">20&#160;</span>Tiemachtejcöhua oquisque. Tlanunutztenemeya ca nobeyo, hua Tlöcatzintle tequetihuaya ca yejua. Cafirmöruroöya inu tlajtule tli quenunutzaya por medio de sieñas de tietzöbetl.]</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#MK6_37"><span class="notemark">*</span> 6:37</a>
 <span class="ft">Sente tunale de tequetl motlaxtlöhuaya ca sie denario tomi. </span></p></aside>
<aside epub:type='footnote' id="FN2"><p class="f"><a class="notebackref" href="#MK13_30"><span class="notemark">*</span> 13:30</a>
 <span class="ft">Cuale nuyejque motradusirus: “tli entunses nentasque”. </span></p></aside>
<aside epub:type='footnote' id="FN3"><p class="f"><a class="notebackref" href="#MK14_22"><span class="notemark">*</span> 14:22</a>
 <span class="ft">Cuale nuyejque motradusirus: “querepresentöroa”. </span></p></aside>
<aside epub:type='footnote' id="FN4"><p class="f"><a class="notebackref" href="#MK14_36"><span class="notemark">*</span> 14:36</a>
 <span class="ft">“Abba” icaca sente tlajtule aramaico que quejtusneque “Tata”, noso “noTöta”. Xomojtelicö Ro. 8.15, Gá. 4.6. </span></p></aside>
<aside epub:type='footnote' id="FN5"><p class="f"><a class="notebackref" href="#MK16_8"><span class="notemark">*</span> 16:8</a>
 <span class="ft">Ini nöncate tlajtulme (vv. 9-20) de mölas amo oyejyaye ipa ömatl de San Mörcos cuöc primiero omojcuelo. </span></p></aside>

<hr />
</div>
</div></body></html>
