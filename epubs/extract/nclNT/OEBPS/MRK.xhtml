<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="ncl" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Ilajtulisli Yancuic toTata Jesucristo SAN MARCOS 1</title>
</head>
<body dir='ltr'>
<ul class='tnav'>
<li><a href='index.xhtml'>SAN MARCOS</a></li>
</ul><ul class='tnav'><li><a href='MRK.xhtml#MK1_0'>1</a></li>
<li><a href='MRK.xhtml#MK2_0'>2</a></li>
<li><a href='MRK.xhtml#MK3_0'>3</a></li>
<li><a href='MRK.xhtml#MK4_0'>4</a></li>
<li><a href='MRK.xhtml#MK5_0'>5</a></li>
<li><a href='MRK.xhtml#MK6_0'>6</a></li>
<li><a href='MRK.xhtml#MK7_0'>7</a></li>
<li><a href='MRK.xhtml#MK8_0'>8</a></li>
<li><a href='MRK.xhtml#MK9_0'>9</a></li>
<li><a href='MRK.xhtml#MK10_0'>10</a></li>
</ul><ul class='tnav'>
<li><a href='MRK.xhtml#MK11_0'>11</a></li>
<li><a href='MRK.xhtml#MK12_0'>12</a></li>
<li><a href='MRK.xhtml#MK13_0'>13</a></li>
<li><a href='MRK.xhtml#MK14_0'>14</a></li>
<li><a href='MRK.xhtml#MK15_0'>15</a></li>
<li><a href='MRK.xhtml#MK16_0'>16</a></li>
</ul>

<div class='main' id='MK0_0'>

<div class='mt'>Ilamachiltilisli cuali Jesucristo hual quijcuiluc San Marcos  </div>
<div class='psalmlabel' id='MK1_0'> 1</div>
<div class='s'>Lanotza Juan Lacuayatequini ca míac lacames capa amaqui chanti </div>
<div class='r'>(Mt. 3:1‑12; Lc. 3:1‑9, 15‑17; Jn. 1:19‑28) </div>
<div class='p'>

<span class="verse" id="MK1_1">1&#160;</span>Yoje pehuac ilamachiltilisli cuali Jesucristo iXolol Dios. </div>
<div class='p'>
<span class="verse" id="MK1_2">2&#160;</span>Pehuac quinami quijcuiluc Isaías ilajtuni Dios, quijcuiluc inon hual Dios quilic Jesucristo quiman ayamo cataya pan lalticpan, quilic: </div>
<div class='q'>Xiquita, nehual nictilanía nolanahuatini pa mitzlaicanas pa mijchijchihuilis moꞌojli. </div>
<div class='q'>
<span class="verse" id="MK1_3">3&#160;</span>Mocaquis nolanahuatini itzajtzilisli tzajtzitica nepa capa amaqui chanti, quijtutica: </div>
<div class='q'>“Huala toTata. Xicchijchihuacan anmoyolo anquiquixtilijtica mochi hual quijlacujtica. </div>
<div class='q'>Xicchijchihuacan quinami anquichijchihuilía ojli quiman huala se hué. </div>
<div class='q'>Xicmelahuacan anmoyolo quinami quimelahualosquiaya iojli se hué.” </div>
<div class='m'>
<span class="verse" id="MK1_4">4&#160;</span>Huan yoje hualac Juan Lacuayatequini, hualac capa amaqui chantiaya, quijtuaya Dios ilanahuatilisli. Quinmiliaya lacames huan sihuames pa mocuayatequilosquiaya pa yoje lanextililosquiaya quinami axan quipalaje inminyolo pa pehualosquiaya laijnamiqui quinami Dios quinequi. Yoje Dios quinpujpuhuilisquiaya yehuanten inminlaijlaculisli. 
<span class="verse" id="MK1_5">5&#160;</span>Quisaloaya moxtin pin lalticpan motocaya Judea pa quicaquisi. Quisaloaya noje yehuanten pin caltilan (pueblo) hué itoca Jerusalén. Quincuayatequiaya Juan pin atenco hué itoca Jordán quiman moyolcuitiloaya ca Dios inminlaijlaculisli. </div>
<div class='p'>
<span class="verse" id="MK1_6">6&#160;</span>Huan quipiaya Juan itzotzomajli lachihuali ca itojmiyo camello. Quipiaya ilacuejtiloni de cuilaxli. Inon hual quicuaya cataya chapulimes huan néculi hual canalo pa cuajlan. 
<span class="verse" id="MK1_7">7&#160;</span>Quinnotzaya in lacames huan sihuames, quinmilijtataya Dios ilanahuatilisli. Quinmiliaya: </div>
<div class='p'>—Nilaquisas nehual ca nolanotzalisli, cuaquín hualas se hual quipías niman míac chicahualisli hual nehual amo nicpía. Pampín amo nimonotza pa nimopachus pa nictomilis ilacsames huan pa nictequipanuilis jan nadita. 
<span class="verse" id="MK1_8">8&#160;</span>Nehual annimitzcuayatequía ca al. Yihual anmitzcuayatequis ca in Espíritu Santo. </div>
<div class='s'>Juan quicuayatequía Jesús </div>
<div class='r'>(Mt. 3:13‑17; Lc. 3:21‑22) </div>
<div class='p'>
<span class="verse" id="MK1_9">9&#160;</span>In tonalijmes quisac Jesús pin cali itoca Nazaret hual unca pin lalticpan Galilea. Uyac pa atenco hué itoca Jordán, huan nepa Juan quicuayatequic pin atenco hué. 
<span class="verse" id="MK1_10">10&#160;</span>Quisac Jesús pin al, huan jan ajnaxcan quitac molapuc chicahuac in cielo (ilhuicac), quitac temujtihualaya in Espíritu Santo chicuenta se huilol huan moquetzac pani yihual. 
<span class="verse" id="MK1_11">11&#160;</span>Huan mocaquic ilajtol Dios lajtutica pin cielo (ilhuicac), quijtuaya: </div>
<div class='p'>—Tehual tinoxolol. Nimitzlasojla huan nicpía míac paquilisli ca tehual. </div>
<div class='s'>Satanás quitilanilía iyolo Jesús </div>
<div class='r'>(Mt. 4:1‑11; Lc. 4:1‑13) </div>
<div class='p'>
<span class="verse" id="MK1_12">12&#160;</span>Cuaquinon jan ajnaxcan in Espíritu quichihualtic pa yahuisquiaya Jesús ca capic amaqui chantiaya. 
<span class="verse" id="MK1_13">13&#160;</span>Huan nepa mocahuac cuarenta (ompuhuali) tonalijmes. Nepa cataya Satanás, quinequiaya quitilanilía Jesús iyolo pa quichiasquiaya Jesús len hual quitzacuasquiaya Dios. Noje umpa ca Jesús cataloaya in yulijquimes hual yulilo pa cuajlan. Huan hualaje Dios ilanahuatinijmes in cielo (ilhuicac) huan quitequipanuililoaya. </div>
<div class='s'>Jesús quipehualtía itequipanulisli </div>
<div class='r'>(Mt. 4:12‑17; Lc. 4:14‑15) </div>
<div class='p'>
<span class="verse" id="MK1_14">14&#160;</span>Se tonali quitzacuaje Juan Lacuayatequini pin calijtic. In tonali hual quichihuilije inon Juan, Jesús uyac pan lalticpan motocaya Galilea. Quinnotzaya in lacalera, quinmilijtataya Dios ilanahuatilisli hual unca in lamachiltilisli cuali inahuac quinami Dios huelitía. 
<span class="verse" id="MK1_15">15&#160;</span>Quijtuaya: </div>
<div class='p'>—Axan ajsic in tonali, amo huejcahuas in tonali quiman Dios yahui huelitía. Xicpalacan anmoyolo pa anpehuas anyultías anlaijnamictica quinami Dios quinequi. Xicneltocacan Dios ilamachiltilisli cuali. </div>
<div class='s'>Jesús quinnotza nahui micheros </div>
<div class='r'>(Mt. 4:18‑22; Lc. 5:1‑11) </div>
<div class='p'>
<span class="verse" id="MK1_16">16&#160;</span>Umpa panuaya Jesús inahuac in al huejcalan itoca Lago de Galilea. Nepa quinmitac Simón huan icni Andrés, quilastataloaya inminlatzojuini lajco pin al huejcalan. Quintemuloaya michimes pampa yehuanten micheros. 
<span class="verse" id="MK1_17">17&#160;</span>Quinmilic Jesús: </div>
<div class='p'>—Xichtocacan nehual. Annimitznextilis quinami huil anquintemus lacames quinami axan anquintemúa michimes. </div>
<div class='p'>
<span class="verse" id="MK1_18">18&#160;</span>Jan ajnaxcan quincahuaje inminlatzojuinijmes, quitocatiaje Jesús. </div>
<div class='p'>
<span class="verse" id="MK1_19">19&#160;</span>Panuc Jesús nadita huejquita de umpa huan quinmitac Jacobo huan icni Juan, yehuanten ixolomes Zebedeo. Ca oc sequin cataloaya yehuanten pin barquito, quinpantitataloaya inminlatzojuinijmes yehuanten. 
<span class="verse" id="MK1_20">20&#160;</span>Jan ajnaxcan quinnotzac Jesús. Cuaquín yehuanten quincajcahuaje pin barquito laijtic inmintajtzin huan ilapalehuinijmes huan quitocatiaje Jesús. </div>
<div class='s'>Se lacal hual quipiaya se ijyecal amo cuali </div>
<div class='r'>(Lc. 4:31‑37) </div>
<div class='p'>
<span class="verse" id="MK1_21">21&#160;</span>Ajsije pin cali motocaya Capernaum. Cuaquinon pin tonali hual mosehuilo yehuanten in israelitos hual noje motocalo in judíos, calaquic Jesús pa inmintiopan in judíos, nepa lamaxtiaya. 
<span class="verse" id="MK1_22">22&#160;</span>Lamaxtiaya ca chicahualisli quinami se hué. Amo lamaxtiaya yihual quinami yehuanten in ilamaxtinijmes in lajtol. Quimaxtiaya in lajtol hual quineltocalo in judíos quinami quipialo pa quimolancuacuetzilisi Dios. Pampín molapolultiloaya pampa lamaxtiaya yoje Jesús. 
<span class="verse" id="MK1_23">23&#160;</span>Huan jan axcan cataya pin tiopan se lacal quipiaya se ijyecal hual quichijtataya catzahuac in lacal pa iyolo. 
<span class="verse" id="MK1_24">24&#160;</span>Tzajtzic in se, quilic: </div>
<div class='p'>—¿Len ticpía pa tiquitas ca tehuanten, Jesús hual tiquisac pin caltilan Nazaret? ¿Tihualac pa titechlamis? Nicmati aqui tehual. Tehual Dios ilacal chipahuac, Dios mitzlalic pa ticnextis Dios ichipahualisli. </div>
<div class='p'>
<span class="verse" id="MK1_25">25&#160;</span>Cuaquín Jesús quinotzac chicahuac in ijyecal, quilic: </div>
<div class='p'>—¡Amo xinahuati huan xiquisa capa yihual! </div>
<div class='p'>
<span class="verse" id="MK1_26">26&#160;</span>Cuaquín in ijyecal catzahuac quiyuyucaltic chicahuac in lacal, tzajtzic chicahuac huan quisac pin lacal. 
<span class="verse" id="MK1_27">27&#160;</span>Huan umpa moxtin molapolultiloaya míac, moililoaya: </div>
<div class='p'>—¿Len inon? ¡Se lamaxtilisli yancuic! ¡Yihual quinnotza in ijyecames, quichía quinami se hué hual quipía chicahualisli! ¡Huan quineltocalo! </div>
<div class='p'>
<span class="verse" id="MK1_28">28&#160;</span>Jan ajnaxcan moxtin quipuhualoaya pa mochi in lali Galilea in hual quichihuilic Jesús. </div>
<div class='s'>Jesús quipajtía inantzin isihua Pedro </div>
<div class='r'>(Mt. 8:14‑15; Lc. 4:38‑39) </div>
<div class='p'>
<span class="verse" id="MK1_29">29&#160;</span>Cuaquín quisaje pin tiopan. Umpa mohuicac Jesús, huan ca yihual uyaje Jacobo huan Juan. Uyaje pa inminchan Simón huan Andrés. 
<span class="verse" id="MK1_30">30&#160;</span>Huan inantzin isihua Simón lastataya pa ilapexli, quipiaya totonalisli. Jan ajnaxcan quilamachiltije Jesús pampa cataya cocoxqui yihual. 
<span class="verse" id="MK1_31">31&#160;</span>Cuaquín ajsitíac capa yihual Jesús, quiquitzquic imajma, cajcoquic pin lapexli, quiquetzac. Yoje pajtic in sihual, yajmo quipiaya totonalisli. Cuaquín quinlacualtiaya. </div>
<div class='s'>Calaquic in tonali, quinpajtía míac </div>
<div class='r'>(Mt. 8:16‑17; Lc. 4:40‑41) </div>
<div class='p'>
<span class="verse" id="MK1_32">32&#160;</span>Calaquic in tonali, huan layuajtitataya. Quihualiquilije Jesús moxtin in cocoxquimes huan yehuanten hual quinpialoaya ijyecames amo cuajcuali. 
<span class="verse" id="MK1_33">33&#160;</span>Huan moxtin motojpehuaje pa in cali ilalapujquil. 
<span class="verse" id="MK1_34">34&#160;</span>Quinpajtic Jesús míac hual mococuloaya ca míac cocolisli. Quinquixtiliaya yehuanten míac ijyecames amo cuajcuali. Ma yoje, amo quinmacahuiltic Jesús pa lajtulosquiaya in ijyecames pampa quimatiloaya aqui yihual. </div>
<div class='s'>Jesús lanoztinemi pan lalticpan Galilea </div>
<div class='r'>(Lc. 4:42‑44) </div>
<div class='p'>
<span class="verse" id="MK1_35">35&#160;</span>Pa cualcan quiman ayamo lanestihualaya huan cataya laticumac, moquetzac Jesús. Quisac pa quiahuac in caltilan, uyac capa amaqui cataya, nepa huan Dios lajtuloaya. 
<span class="verse" id="MK1_36">36&#160;</span>Simón ca oc sequin hual cataloaya ca yihual uyaje quitemuje. 
<span class="verse" id="MK1_37">37&#160;</span>Quitaje, quinmilije: </div>
<div class='p'>—Moxtin mitztemujticate. </div>
<div class='p'>
<span class="verse" id="MK1_38">38&#160;</span>Jesús quinmilic: </div>
<div class='p'>—Ma tiacan pa oc sequin caltilan pa nilanoztinemis. Umpa noje niquinmilis Dios ilamachiltilisli. Pampa inon niquisac pin cali. </div>
<div class='p'>
<span class="verse" id="MK1_39">39&#160;</span>Yoje quinmilijtinemiaya Dios ilamachiltilisli pa in judíos inmintiopajmes pa mochi in lalticpan Galilea. Noje quinquixtiliaya ijyecames amo cuajcuali hual quinquitzquiloaya lacames. </div>
<div class='s'>Jesús quipajtía se hual palantica ipan inacal icuerpo </div>
<div class='r'>(Mt. 8:1‑4; Lc. 5:12‑16) </div>
<div class='p'>
<span class="verse" id="MK1_40">40&#160;</span>Ajsic capa Jesús se lacal, quilajlanic pa quicnilisquiaya huan pa quipajtisquiaya. Quipiaya in icocolisli icuilaxli itoca lepra. Quimolancuacuetzilic Jesús, quilic: </div>
<div class='p'>—Sinda ticnequi, huil tichpajtis. </div>
<div class='p'>
<span class="verse" id="MK1_41">41&#160;</span>Jesús quicnilic cualantica pampa quipiaya in cocolisli huan quimatocac ca imajma, quilic: </div>
<div class='p'>—Nicnequi pa tipajtis. Xipajti. </div>
<div class='p'>
<span class="verse" id="MK1_42">42&#160;</span>Jan ajnaxcan yajmo nesic icocolisli in lacal, yoje pajtic. 
<span class="verse" id="MK1_43">43&#160;</span>Cuaquinon Jesús quinahuatic ca míac chicahualisli huan quitilanic pa iojli yihual, quilijtataya: </div>
<div class='p'>
<span class="verse" id="MK1_44">44&#160;</span>—Xiquita. Ximoiztía pa camo tiquilis amaqui nindeno. Jan xía ximonextili in tiopista. Axcan tichipahuac. Xiquihuica pa in tiopan in huendi hual quinahuatic Moisés pa quimacas aqui yes hual quipiaya in cocolisli huan pajtic. Yoje lacames quimatisi pampa tipajtic tel. </div>
<div class='p'>
<span class="verse" id="MK1_45">45&#160;</span>Ma yoje, quisac in lacal huan pehuac quinpuhuilic moxtin len quipanuc yihual. Pampín Jesús yajmo huil calaquiaya pan se caltilan sinda lacames quimatiloaya yihual cataya nepa. Yoje mocahuaya pa quiahuac capa amaqui chantiaya. Huan yahuiloaya quitalo lacames, quisaloaya pa mochi caltilan cajcapa.  </div>
<div class='psalmlabel' id='MK2_0'> 2</div>
<div class='s'>Jesús quipajtía se lacal amo huil moliniaya </div>
<div class='r'>(Mt. 9:1‑8; Lc. 5:17‑26) </div>
<div class='p'>
<span class="verse" id="MK2_1">1&#160;</span>Panuje sequin tonalijmes, huan mocuepac Jesús oc sejpa pin caltilan Capernaum. Momachiltije in lacalera pampa yihual cataya pa ichan. 
<span class="verse" id="MK2_2">2&#160;</span>Pampín monechiculoaya míac huan yoje yajmo quinmajsiaya ilalapujquil in cali capa Jesús quinmaxtiaya ilajtol Dios. 
<span class="verse" id="MK2_3">3&#160;</span>Cuaquinon hualaje sequin quihualicatataloaya se lacal cocoxqui, amo huil moliniaya. Quimantihualaloaya pan ipelal telahuac nahui lacames. 
<span class="verse" id="MK2_4">4&#160;</span>Huan amo huil cajxiltiloaya in lacal calijtic capa Jesús pampa cataloaya míac pin cali calijtic huan pa quiahuac. Cuaquín quilapuje ca pani in cali capa cataya Jesús. Quitemuhuije in cocoxqui pan ipelal pa calijtic capa in coyunquil. 
<span class="verse" id="MK2_5">5&#160;</span>Jesús quitac quinami quineltocaloaya pampa yihual huil quipajtisquiaya, quilic in cocoxqui: </div>
<div class='p'>—Nito, axan lapujpuhuali unca molaijlaculisli. </div>
<div class='p'>
<span class="verse" id="MK2_6">6&#160;</span>Huan sequin lacames lamaxtinijmes hual quimaxtiloaya in lajtol inahuac quinami quimolancuacuetzililo Dios in judíos nepa molalijtataloaya. Moilije ca inminyolo: 
<span class="verse" id="MK2_7">7&#160;</span>“¿Leca lajtúa yojque in se? Quihuejuecaltitica Dios. ¿Aqui huil quipujpuhuilía se lacal ilaijlaculisli? Dios yihual san huil quichihuilía inon.” </div>
<div class='p'>
<span class="verse" id="MK2_8">8&#160;</span>Quimatic Jesús ca iyolo in hual yehuanten quijtuloaya ca inminyolo in lamaxtinijmes huan quinmilic: </div>
<div class='p'>—¿Leca anlajtúa yoje ca anmoyolo? 
<span class="verse" id="MK2_9">9&#160;</span>Neli unca anquita quinami amo quinextilía nochicahualisli sinda niquilía in cocoxqui: “Axan unca lapujpuhuali molaijlaculisli.” Ma yoje, sinda niquiliaya: “Ximoquetza, xicajcoqui mocochiyan huan xinejnemi”, huan yihual pajtiaya, cuaquín anquimatiaya pampa quinextiliaya nochicahualisli. Huan sinda niquiliaya inon huan yihual amo pajtiaya, cuaquín anquimatiaya pampa amo nicpía ilahueliltilisli Dios. 
<span class="verse" id="MK2_10">10&#160;</span>Axan, nicnequi pa anquimatis pampa nehual ilacal in cielo, quema, nicpía ilahueliltilisli Dios pa niquinpujpuhuilis lacames inminlaijlaculisli. </div>
<div class='p'>Cuaquinon Jesús quiztataya in lacal hual amo huil moliniaya, quilic: </div>
<div class='p'>
<span class="verse" id="MK2_11">11&#160;</span>—Ximoquetza, xicajcoqui mocochiyan huan xía pa mochan. </div>
<div class='p'>
<span class="verse" id="MK2_12">12&#160;</span>Huan moquetzac in lacal jan ajnaxcan huan cajcoquic icochiyan huan quisac inminlaixpan moxtin. Pampín moxtin moitaloaya ca lamajtilisli huan quinmijtuloaya lajtomes huejué pa Dios. Quililoaya: </div>
<div class='p'>—Amo quiman tiquitaje len quinami inon. </div>
<div class='s'>Jesús quinotza Leví </div>
<div class='r'>(Mt. 9:9‑13; Lc. 5:27‑32) </div>
<div class='p'>
<span class="verse" id="MK2_13">13&#160;</span>Quisac Jesús oc sejpa pa itenco in al huejcalan. Moxtin hualaje capa yihual huan yihual quinmaxtiaya. 
<span class="verse" id="MK2_14">14&#160;</span>Umpa je nadita quiman panujtataya pa iojli, quitac ixolol Alfeo motocaya Leví. Molaliaya pin cali capa quilajlaniloaya lapixcalisli hual yec pa tomin, quinlaxlahuiloaya ca in tomin in romanos hual huelitiloaya. Jesús quilic: </div>
<div class='p'>—Xichtoca nehual. </div>
<div class='p'>Yoje, moquetzac Leví, huan Jesús uyaje. </div>
<div class='p'>
<span class="verse" id="MK2_15">15&#160;</span>Quiman panuc inon lacuajtataya Jesús pa ichan Leví. Ca Jesús huan imonextilinijmes lacuajtataloaya míac oc sequin hual quitocaje Jesús. Sequin yeje lacames hual quilajlaniloaya lapixcalisli hual yec ca tomin (contribuciones). Oc sequin yeje lacames hual amo quineltocaloaya cuali inminlajtol in judíos hual quijtúa quinami monequi pa se quimolancuacuetzilis Dios. 
<span class="verse" id="MK2_16">16&#160;</span>Huan quitaloaya Jesús ilamaxtinijmes in lajtol huan sequin hual quineltocaloaya inminlamaxtilisli in fariseos. Quitaloaya quinami lacuajtataloaya ca Jesús moxtin yehuanten. Huan in lamaxtinijmes quinnotzaje Jesús imonextilinijmes, quinmilije: </div>
<div class='p'>—¿Leca molalía anmolamaxtini pa lacuas huan pa launis ca lacames amo cuajcuali huan ca yehuanten hual quilajlanilo lapixcalisli hual unca tomin pa in romanos? </div>
<div class='p'>
<span class="verse" id="MK2_17">17&#160;</span>Quicaquic inon, Jesús quinmilic: </div>
<div class='p'>—Amo quinnequilo lapajtinijmes yehuanten hual amo cojcocoxqui. In cojcocoxqui, quema, quinnequilo. Yojque nehual amo nihualaya pa niquinnotzas yehuanten hual quijtulo pa inminyolo: “Nel nicuali.” Nihualaya pa niquinnotzas pa nechtocasi yehuanten hual quimatilo pampa cate laijlaculi. </div>
<div class='s'>Quilajlanilo leca amo mosahualo Jesús imonextilinijmes </div>
<div class='r'>(Mt. 9:14‑17; Lc. 5:33‑39) </div>
<div class='p'>
<span class="verse" id="MK2_18">18&#160;</span>Se tonali mosajtataloaya imonextilinijmes Juan Lacuayatequini huan inminmonextilinijmes in fariseos. Sequin lacames hualaje capa Jesús, quilajlanije inahuac inon, quilije: </div>
<div class='p'>—¿Leca mosahualo inminmonextilinijmes Juan huan in fariseos? Tehual momonextilinijmes amo mosahualo. </div>
<div class='p'>
<span class="verse" id="MK2_19">19&#160;</span>Jesús quinnanquilic: </div>
<div class='p'>—Amo monequi pa mosahuasi ilajlasojli se lacal hual yahui monamictía sinda cate ca yihual in tonalijmes quiman monamictitica. Huan yoje amo mosahualo nomonextilinijmes innojen tonalijmes hual cate ca nehual. 
<span class="verse" id="MK2_20">20&#160;</span>Ma yoje, ajsilo tonalijmes capa quinquixtilisi nehual hual niunca quinami in se hual yahui monamictía. Cuaquín mosahuasi. </div>
<div class='p'>
<span class="verse" id="MK2_21">21&#160;</span>Umpa pehuaya quinmaxti quinami inon hual yihual quinmaxtitataya cataya lamaxtilisli yancuic. Quinmilic: </div>
<div class='p'>—Amaqui quipantía je tzotzomajli hual moviejojtic ca se dango yancuic. Sinda quipantía yoje, cuaquín in dango yancuic quicololúa ca in tzotzomajli hual moviejojtic huan quitzayana oc sejpa. 
<span class="verse" id="MK2_22">22&#160;</span>Noje amaqui quilalía iayo uva yancuic laijtic pin pocuinijmes lachihuali ca cuilaxli hual itequi quitequipanuje. Sinda yoje quichía, cuaquín iayo uva yancuic quitzayanaltis in cuilaxli pampa amo huil motilana. Toyahuis iayo uva, moijlacus in cuilaxli. Pampín monequi pa quilalis iayo uva yancuic pin pocuinijmes lachihuali ca cuilaxli yancuic. </div>
<div class='s'>Imonextilinijmes Jesús quincopinilo imiahuimes trigo pan tonali quiman mosehuilo judíos </div>
<div class='r'>(Mt. 12:1‑8; Lc. 6:1‑5) </div>
<div class='p'>
<span class="verse" id="MK2_23">23&#160;</span>Se tonali nejnentiyahuiaya Jesús capa moscaltitataya trigo. Cataya in tonali hual mosehuilo in judíos. Pehuaje quincopintiaje imiahuimes trigo imonextilinijmes. 
<span class="verse" id="MK2_24">24&#160;</span>Cuaquinon in fariseos quilije: </div>
<div class='p'>—Xiquita. ¿Leca quichihualo momonextilinijmes inon? Tolajtol hual techilía quinami monequi pa se quimolancuacuetzilis Dios amo quimacahuiltía pa quichías se inon pan tonali quiman timosehuilo tehuanten. </div>
<div class='p'>
<span class="verse" id="MK2_25">25&#160;</span>Jesús quinmilic: </div>
<div class='p'>—¿Amo quiman anmomaxtic len quichíac David in hué pan se tonali pa yina? Yihual huan yehuanten hual quitocaloaya mayanaloaya. 
<span class="verse" id="MK2_26">26&#160;</span>Yoje calaquic pin tiopan hué calijtic, cataya nepa Abiatar in tiopista hué. Quincuac David in panes hual quilalilo in tiopistas ilaixpan Dios. Huan in lajtol quimacahuiltía pa quincuasi in panes jan in tiopistas san. Ma yoje, David quinmacac pa quincuasi in lacames hual cataloaya ca yihual. Huan amo quichihuaya David laijlaculisli mas que quichíac inon. </div>
<div class='p'>
<span class="verse" id="MK2_27">27&#160;</span>Huan noje quinmilic: </div>
<div class='p'>—Dios quilalic pa cayas se tonali capa huil anmosehuis. Quichíac inon pa anmijchihuilis len cuali amhuanten. Dios amo quinchíac lacames pa yoje quinchihualtis pa mosehuisi pan in tonali quiman mosehuilo. 
<span class="verse" id="MK2_28">28&#160;</span>Pampín, nehual ilacal in cielo nicpía lahueliltilisli pa nicnahuatis len huil quichihuasi lacames pan in tonali capa mosehuilo.  </div>
<div class='psalmlabel' id='MK3_0'> 3</div>
<div class='s'>In lacal hual quipiaya se ima huaquic </div>
<div class='r'>(Mt. 12:9‑14; Lc. 6:6‑11) </div>
<div class='p'>
<span class="verse" id="MK3_1">1&#160;</span>Oc sejpa calaquic Jesús calijtic pa inmintiopan in judíos. Nepa cataya se lacal quipiaya se ima huaquic. 
<span class="verse" id="MK3_2">2&#160;</span>Quinapachiloaya Jesús in lacames nepa pa quitasi sinda lapajtisquiaya pan tonali quiman mosehuilo pampa quinequiloaya motexpahuilo ca yihual. 
<span class="verse" id="MK3_3">3&#160;</span>Cuaquín Jesús quinotzac in lacal, quilic: </div>
<div class='p'>—Xihuá, ximoquetza lajco ca tehuanten capa ticate. </div>
<div class='p'>
<span class="verse" id="MK3_4">4&#160;</span>Jesús quinlajlanic, quinmilic: </div>
<div class='p'>—¿Calía unca cuali? ¿Unca cuali sinda ticchihualo cuali pan in tonali capa timosehuilo? ¿Unca cuali sinda ticchihualo amo cuali? ¿Unca cuali sinda quipalehuilo pa yulis se lacal? ¿Unca cuali sinda quimictilo? </div>
<div class='p'>Yehuanten amo nahuatije. 
<span class="verse" id="MK3_5">5&#160;</span>Quicocuc iyolo Jesús, quinmitac cualantataya pampa amo quinequiloaya quimatilo. Cuaquín quilic in lacal: </div>
<div class='p'>—Xicxilani momajma. </div>
<div class='p'>Quixilanic huan pajtic imajma. 
<span class="verse" id="MK3_6">6&#160;</span>Cuaquín quisaje in fariseos huan jan ajnaxcan ca yehuanten hual quitocaloaya Herodes laquetzaje. Quinequiloaya quimatilo quinami huil quimomictiluililosquiaya Jesús. </div>
<div class='s'>Míac quitocalo Jesús huan ajsilo pa itenco in al huejcalan </div>
<div class='p'>
<span class="verse" id="MK3_7">7&#160;</span>Quisac Jesús pa in al huejcalan pin lalticpan Galilea. Quitocaje míac yehuanten hual chantiloaya pa Galilea. 
<span class="verse" id="MK3_8">8&#160;</span>Noje hualaje míac hual chantiloaya pin lalticpan Judea huan pin caltilan hué Jerusalén huan pin lalticpan Idumea. Noje hualaje quistataloaya pa yoje itenco (analco) in atenco hué Jordán huan pa in lali itejtenco in caltilan hué Tiro huan in caltilan hué Sidón. Yaje quitaje Jesús quiman quimatije pampa quinchihuaya innojen lachihualisli. 
<span class="verse" id="MK3_9">9&#160;</span>Pampa inon Jesús quinmilic imonextilinijmes pa quipiasi lalalili se barquito capa yihual pa huil calaquis, pampa cuajnesi in míac lacalera yahuiloaya quitojpehualo. 
<span class="verse" id="MK3_10">10&#160;</span>Quinpajtic míac hual cataloaya ca yehuanten. Pampín mochi cocoxquimes motojpejtiahuiloaya pa quimatocalosquiaya. 
<span class="verse" id="MK3_11">11&#160;</span>Huan quiman in ijyecames amo cuajcuali quitaloaya Jesús, cuaquín quinmayahuiloaya ilaixpan yihual in lacames hual quinpiaje laijtic yehuanten, tzajtziloaya, quilije: </div>
<div class='p'>—¡Tehual tiꞌixolol Dios! </div>
<div class='p'>
<span class="verse" id="MK3_12">12&#160;</span>Huan yihual quinmajuac chicahuac pa camo quijtusi aqui yihual. </div>
<div class='s'>Jesús quinlajtultía doce (majlaclihuanome) imonextilinijmes </div>
<div class='r'>(Mt. 10:1‑4; Lc. 6:12‑16) </div>
<div class='p'>
<span class="verse" id="MK3_13">13&#160;</span>Panuc inon, Jesús panquisac pin pani, quinnotzac yehuanten hual quinequiaya quinlajtulti. Yehuanten moxiluje ca in lacalera, ajsitihualaje capa yihual. 
<span class="verse" id="MK3_14">14&#160;</span>Quinlajtultic doce (majlaclihuanome) ca yehuanten pa cayasi ca yihual. Yahuiaya quintilani pa quinmilijtinemisi lacames ilamachiltilisli. 
<span class="verse" id="MK3_15">15&#160;</span>Noje quinmacac lahueliltilisli pa huil quinpajtisi yehuanten huan pa huil quinquixtilisi ijyecames amo cuajcuali. 
<span class="verse" id="MK3_16">16&#160;</span>Quinlajtultic doce lacames. Se yec Simón hual noje quitocayaltic Pedro. 
<span class="verse" id="MK3_17">17&#160;</span>Oc sequin yeje Jacobo huan icni Juan, yehuanten ixolomes Zebedeo. Jesús quintocayaltic yehuanten Boanerges. Inon quinequi quijtúa pampa yehuanten cataloaya lacames quinami comunilisli. 
<span class="verse" id="MK3_18">18&#160;</span>In oc sequin cataloaya Andrés huan Felipe huan Bartolomé huan Mateo huan Tomás huan Jacobo ixolol Alfeo, huan Tadeo huan Simón hual yec se ca in lanechiculisli motocaya cananistas. 
<span class="verse" id="MK3_19">19&#160;</span>Huan noje quilajtultic Judas Iscariote hual se tonali yahuiaya quitemaca Jesús ca yehuanten hual yahuiloaya quimictilo. </div>
<div class='s'>Jesús laquetza inminahuac yehuanten hual quihuejuecaltía in Espíritu Santo </div>
<div class='r'>(Mt. 12:22‑32; Lc. 11:14‑23; 12:10) </div>
<div class='p'>Cuaquinon ca imonextilinijmes calaquije pan se cali. 
<span class="verse" id="MK3_20">20&#160;</span>Oc sejpa monechicuje míac lacalera huan pampín amo huil quicualoaya nadita Jesús huan imonextilinijmes. 
<span class="verse" id="MK3_21">21&#160;</span>Huan quiman quicaquije yehuanten hual iyaxca Jesús, quisaje pa quisehuiltisi, pampa quijtuloaya: </div>
<div class='p'>—Axan mopoluc ilaijnamiquilisli. </div>
<div class='p'>
<span class="verse" id="MK3_22">22&#160;</span>Sequin ca in lamaxtinijmes hualaje, quisaje pin caltilan hué Jerusalén, quijtuloaya: </div>
<div class='p'>—Quipía laijtic yihual in ijyecal itoca Beelzebú. Yihual inminhué in ijyecames amo cuajcuali. Ca ilahueliltilisli Beelzebú quinquixtilía lacames in ijyecames hual quinpialo laijtic yehuanten. </div>
<div class='p'>
<span class="verse" id="MK3_23">23&#160;</span>Cuaquinon Jesús quinnotzac, quinlaquetzilic se lapuhualisli calica yehuanten quimatilosquiaya cuali len quinequiaya quijtu, quinmilic: </div>
<div class='p'>—¿Quinami huil yihual Satanás moquixtía pa quiahuac sinda unca laijtic se? 
<span class="verse" id="MK3_24">24&#160;</span>Sinda momijmictitinemilo in lacames pa se lali, cuaquín ilahueliltilisli in lali amo huejcahuas. 
<span class="verse" id="MK3_25">25&#160;</span>Huan sinda yehuanten hual chantilo pan se cali moxilulo cualanticate huan mocualantitinemilo, cuaquín yajmo quiman monechicusi pa chantisi pan in se cali. 
<span class="verse" id="MK3_26">26&#160;</span>Huan jan yoje, sinda Satanás huan iijyecames mocualantitinemilo huan yoje moxilulo, cuaquín yajmo huil huejcahuas Satanás, lamis ilahueliltilisli. </div>
<div class='p'>
<span class="verse" id="MK3_27">27&#160;</span>’Amaqui huil calaqui icali se lacal chicác pa quixtequilis len quipía sinda ayamo quilpic in lacal chicác. Cuaquín, quiman unca lailpili, huil calaqui pa quiquixtilis mochi hual cayas calijtic. </div>
<div class='p'>
<span class="verse" id="MK3_28">28&#160;</span>’Annimitzilía neli, Dios quinpujpuhuilis in lacames mochi in laijlaculisli huan mochi inminlahuejuecaltilisli hual quijtulo. 
<span class="verse" id="MK3_29">29&#160;</span>Ma yoje, Dios amo quiman quipujpuhuas aqui hual quihuejuecaltía in Espíritu Santo. Huejcahuas pa yes in laijlaculisli, amo quiman lamis. </div>
<div class='p'>
<span class="verse" id="MK3_30">30&#160;</span>Quinmilic Jesús inon pampa in lamaxtinijmes quijtuloaya: </div>
<div class='p'>—Yihual quipía ijyecal catzahuac. </div>
<div class='s'>¿Aqui inantzin huan icnían Jesús? </div>
<div class='r'>(Mt. 12:46‑50; Lc. 8:19‑21) </div>
<div class='p'>
<span class="verse" id="MK3_31">31&#160;</span>Cuaquinon hualaje inantzin huan icnían, mocahuaje pa quiahuac, quitilanije lajtol pa quilisi Jesús pampa quinequiloaya quitalo yehuanten. 
<span class="verse" id="MK3_32">32&#160;</span>Yehuanten hual molalijtataloaya inahuac Jesús quilije: </div>
<div class='p'>—Monantzin huan mocnían umpa cate pa quiahuac mitztemujticate pa mitzitasi. </div>
<div class='p'>
<span class="verse" id="MK3_33">33&#160;</span>Jesús quinnanquilic: </div>
<div class='p'>—¿Aqui nonantzin? ¿Aquinojen nocnían? </div>
<div class='p'>
<span class="verse" id="MK3_34">34&#160;</span>Quinmitac yehuanten hual molaliloaya quiyahualujtataloaya, quijtuc: </div>
<div class='p'>—Nican cate nonantzin huan nocnían. 
<span class="verse" id="MK3_35">35&#160;</span>Aqui hual quichías quinami quinequi Dios, yihual nocni lacal huan nocni sihual huan nonantzin.  </div>
<div class='psalmlabel' id='MK4_0'> 4</div>
<div class='s'>Jesús quinmilía lapuhualisli pa quinmaxtis inahuac in lacal hual quixintía latocli </div>
<div class='r'>(Mt. 13:1‑9; Lc. 8:4‑8) </div>
<div class='p'>
<span class="verse" id="MK4_1">1&#160;</span>Oc sejpa pehuac lamaxtic Jesús pa itenco in al huejcalan, huan hualaje quitaje míac lacalera. Pampín calaquic pan se barquito pani pin al huejcalan. Nepa molalic, huan mocahuaje in lacalera pa itenco in al huejcalan. 
<span class="verse" id="MK4_2">2&#160;</span>Quinmaxtiaya míac pan ipampa lapuhualisli hual quinlatiliaya ilamaxtilisli, huan amo ca lajtol calica huil quimatiloaya len quinequiaya quijtu. Quinmaxtiaya quinmilijtataya: </div>
<div class='p'>
<span class="verse" id="MK4_3">3&#160;</span>—Xilacaquican: Se lacal quisac pa quixinis latocli. 
<span class="verse" id="MK4_4">4&#160;</span>Laxintíac, laxintíac huan sequin latocli huetzije ipan itenco in ojli. Hualaje in tutomes, quicuaje. 
<span class="verse" id="MK4_5">5&#160;</span>Oc sequin latocli huetzije pan tixcaltilan capa amo cataya lali telahuac. Innojen huejcahuac jan nadita huan ixuaje pampa amo cataya lali telahuac. 
<span class="verse" id="MK4_6">6&#160;</span>Quisac in tonali, quinhuactic in pacholimes pampa amo quipialoaya lalhuayol. 
<span class="verse" id="MK4_7">7&#160;</span>Oc sequin pan huiztilan huetzije. Moscaltije in huizli, quinmictije in pacholimes, yoje amo laquije in latocli. 
<span class="verse" id="MK4_8">8&#160;</span>Oc sequin latocli huetzije ipan lali cuali. Ixuaje, moscaltije, quilalije ilaquilyo. Sequin latocli quilalije treinta (sempuhualihuanmajlacli) ca mochi sejse latocli, oc sequin sesenta (yepuhuali) ca mochi sejse latocli, oc sequin cien (macuilipuhuali). </div>
<div class='p'>
<span class="verse" id="MK4_9">9&#160;</span>Cuaquinon Jesús quinmilic: </div>
<div class='p'>—Aqui quipía inacas, ma quicaqui. </div>
<div class='s'>¿Leca quinmaxtía ca lapuhualisli? </div>
<div class='r'>(Mt. 13:10‑17; Lc. 8:9‑10) </div>
<div class='p'>
<span class="verse" id="MK4_10">10&#160;</span>Lamic quinmaxtic yoje, mocahuac Jesús ihuían. Cuaquinon yehuanten hual mocahuaje capa yihual quilajlanije, quilije: </div>
<div class='p'>—¿Len quinequi quijtúa in lapuhualisli calica tilamaxtiaya? </div>
<div class='p'>
<span class="verse" id="MK4_11">11&#160;</span>Quinmilic: </div>
<div class='p'>—Amhuanten anmitzmachiltitica Dios len oc sequin amo quimatilo. Anmitzmachiltitica quinami yihual huelitía pan mochi lalticpan. Huan yehuanten hual amo cate ca tehuanten, yihual quinmachiltía mochi pan ipampa lapuhualisli hual quinlatilía ilamaxtilisli, pa yoje 
<span class="verse" id="MK4_12">12&#160;</span>mas que lachiasi, amo quitasi. Huan yoje, mas que lacaquisi, amo quimatisi len quinequi quijtúa. Inon quinpanúa pa yoje amo mopalasi yehuanten pa inminyolo huan pa yoje Dios amo quinpujpuhuilis inminlaijlaculisli. </div>
<div class='s'>Jesús quinmilía len quinequi quijtúa ilapuhualisli </div>
<div class='r'>(Mt. 13:18‑23; Lc. 8:11‑15) </div>
<div class='p'>
<span class="verse" id="MK4_13">13&#160;</span>Huan quinmilic: </div>
<div class='p'>—¿Amo anquimati len quinequi quijtúa in lapuhualisli? Cuaquín ¿quinami anquimatis len quinequilo quijtulo mochi lapuhualisli? 
<span class="verse" id="MK4_14">14&#160;</span>In lacal hual laxintíac, yihual quinami se hual quinmilía Dios ilamachiltilisli. 
<span class="verse" id="MK4_15">15&#160;</span>Sequin lacames cate quinami in latocli hual huetzije inahuac in ojli. Quicaquilo Dios ilamachiltilisli, jan ajnaxcan huala Satanás, quinmijcuanilía in lacames Dios ilamachiltilisli hual quixinic in lacal pa inminyolo yehuanten. 
<span class="verse" id="MK4_16">16&#160;</span>Oc sequin cate quinami in latocli hual quixintíac pin tixcaltilan. Quicaquilo in lajtol, pehualo quineltocalo ca paquilisli. 
<span class="verse" id="MK4_17">17&#160;</span>Ma yoje, Dios ilajtol amo calaquic cuali pa inminyolo yehuanten huan pampín amo huejcahualo pa quineltocasi. Huan yojque jan ajnaxcan in tonali hual quinpanulo lacocoltilisli huan quiman quintojtocalo in lacames pampa quineltocalo Dios ilamachiltilisli cuali, cuaquín yajmo quinequilo quineltocalo. Cate quinami in pacholimes hual amo quipialo lalhuayol, huejcahualo je nadita san. 
<span class="verse" id="MK4_18">18&#160;</span>In latocli hual cataya laxinili pin huiztilan, in quinami aquinojen noje quicaquilo Dios ilanahuatilisli. 
<span class="verse" id="MK4_19">19&#160;</span>Ma yoje, amo mocahualo pa quijnamiquisi in míac hual cate pin lalticpan hual quinequilo canalo. Canalo tomin calica mocuajcuamanalo, mocuhuilijticate inon hual quinchihuilía amo cuali. Quinequilo míac len yes huan yoje mochi inon quinmijlacúa lacames pa inminyolo. Quinequilo quilcahualo Dios ilajtol, huan mochihualo quinami cuahuimes hual amo laquilo. Dios ilajtol amo quinpalehuía. 
<span class="verse" id="MK4_20">20&#160;</span>Huan in latocli hual cataya laxinili pan lali cuali, inon quinami yehuanten hual quicaquilo in lamachiltilisli cuali huan quineltocalo. Cuaquinon Dios ilamachiltilisli quinchihualtía cuali. Yulilo quichijticate quinami Dios quinequi, sequin niman míac, oc sequin amo yoje míac, cate quinami latocli, sequin quilaquiltilo treinta latocli pan se miahuil, sequin sesenta pan se miahuil huan sequin cien latocli pan se miahuil. </div>
<div class='s'>Mochi hual lalatili moitasi </div>
<div class='r'>(Lc. 8:16‑18) </div>
<div class='p'>
<span class="verse" id="MK4_21">21&#160;</span>Noje quinmilic: </div>
<div class='p'>—¿Cuajnesi quihualicalo se tapalquita calica lahuilo pa quilalisi itzindan se tapalcal o itzindan se lapexli? ¿Amo quilalilo capa quinlahuis moxtin? 
<span class="verse" id="MK4_22">22&#160;</span>Yoje, len yes hual unca lalatili, unca yoje pa moitilis se tonali. Huan len yes hual amaqui quimati, unca yoje pa yoje se tonali quimatisi. 
<span class="verse" id="MK4_23">23&#160;</span>Aqui quipía inacas pa lacaquis, ma lacaqui. </div>
<div class='p'>
<span class="verse" id="MK4_24">24&#160;</span>Noje quinmilic: </div>
<div class='p'>—Xiquijnamictiacan inon hual anquicaqui. San quinami anlaijnamictía, yoje anquimatis inon hual quinequi quijtúa. Huan yoje, jan quinami anquimaca, san yoje anyahui anquipía. Huan anyahui anquipía míac hual amo anpehuac anquipíac amhuanten hual anlacaqui cuali. 
<span class="verse" id="MK4_25">25&#160;</span>Aqui quipía, yihual yahui cana míac hual ayamo quipiaya. Aqui amo quipía, yihual quiquixtilisi in nadita hual quipía. </div>
<div class='s'>Jesús lamaxtía ca ilapuhualisli quinami ixua in latocli </div>
<div class='p'>
<span class="verse" id="MK4_26">26&#160;</span>Noje quijtuaya: </div>
<div class='p'>—Yoje unca quinami huelitía Dios. Unca quinami se lacal hual quixini latocli. 
<span class="verse" id="MK4_27">27&#160;</span>Quiman unca laxinili, in lacal cochi pa layúa, moqueztinemi semilhuil. Ixuatía in latocli huan moscaltitía huan amo quimati in lacal quinami mochía. 
<span class="verse" id="MK4_28">28&#160;</span>Mochía pan ipampa in lali ihuían. Pehua ca nesi isacayo, cuaquín in miahuil, huan umpa monextilo in latocli pin miahuil. 
<span class="verse" id="MK4_29">29&#160;</span>Cuaquín cate yujyucsic in latocli, huan quisalo in lacames pa quitequisi, pampa ajsic in tonali pa lapixcasi. </div>
<div class='s'>Jesús lamaxtía ca ilapuhualisli ilatocli mostaza </div>
<div class='r'>(Mt. 13:31‑32; Lc. 13:18‑19) </div>
<div class='p'>
<span class="verse" id="MK4_30">30&#160;</span>Noje Jesús quijtuc: </div>
<div class='p'>—¿Quinami len huil tiquijtulo in unca quinami Dios huelitía? ¿Len lajtomes tiquijtusi pa ticnextilisi quinami unca? 
<span class="verse" id="MK4_31">31&#160;</span>Unca quinami se latocli mostaza. Quitocalo pin lali in niman tipichin ca mochi latocli hual quitocalo pin lalticpan. 
<span class="verse" id="MK4_32">32&#160;</span>Ma yoje, quiman unca latocali, ixua huan moscaltía hué quinami amo cate yoje huejué in oc sequin pacholimes. Itzmolinía, itzmolinía huan in tutomes huil quinchihualo inminchan pa ilasehuán (ilasehuayan) in laitzmolinilisli. </div>
<div class='s'>Nican quijtúa quinami Jesús quitequipanuaya lapuhualisli quiman lamaxtiaya </div>
<div class='r'>(Mt. 13:34‑35) </div>
<div class='p'>
<span class="verse" id="MK4_33">33&#160;</span>Huan quinmilic Jesús ilamaxtilisli ca míac lapuhualisli quinami innojen. Quinmilic ilamaxtilisli quinami huil quicaquije. 
<span class="verse" id="MK4_34">34&#160;</span>Amo quinmilic nindeno sinda amo quinmilic ca lapuhualisli calica quinlatilic ilamaxtilisli, jan yoje quinmilic. Ma yoje quiman cataya ihuían ca imonextilinijmes, quinmilic len quinequiloaya quijtulo mochi ilapuhualisli. </div>
<div class='s'>Jesús quinmilía pa mocahuasi in ijyecal huan in al huejcalan </div>
<div class='r'>(Mt. 8:23‑27; Lc. 8:22‑25) </div>
<div class='p'>
<span class="verse" id="MK4_35">35&#160;</span>In tonali nepa quiman layuajtitataya, Jesús quinmilic: </div>
<div class='p'>—Ma ticpanahuican in al huejcalan ca yoje itenco. </div>
<div class='p'>
<span class="verse" id="MK4_36">36&#160;</span>Cuaquinon yehuanten quinmilije pa mohuicasi in míac lacalera huan imonextilinijmes Jesús quihuicaje pin barquito capa cataya. Noje ca yehuanten inminbarquito uyaje oc sequin barquitos. 
<span class="verse" id="MK4_37">37&#160;</span>Umpa ca se nadita pehuac ijyecac chicahuac. Majcoquiaya in al huan calaquiaya pin barquito, huan yoje tentataya ca al. 
<span class="verse" id="MK4_38">38&#160;</span>Huan Jesús coxtataya pin barquito itenco, mocuajtontitataya ca se xotopa yamanquil. Yehuanten quejxiltije, quitzajtzilije: </div>
<div class='p'>—¡Lamaxtini! ¿Amo timomajtía pampa tipolejticate? </div>
<div class='p'>
<span class="verse" id="MK4_39">39&#160;</span>Cuaquinon ejsac, moquetzac, cajuac in ijyecal huan quilic in al huejcalan: </div>
<div class='p'>—¡Ximocahua, ximosehui! </div>
<div class='p'>Huan mosehuic in ijyecal, in al yajmo majcoquiaya. 
<span class="verse" id="MK4_40">40&#160;</span>Cuaquín Jesús quinmilic: </div>
<div class='p'>—¿Leca anquimacajsía? ¿Ayamo anquilalía laneltocalisli ca nehual? </div>
<div class='p'>
<span class="verse" id="MK4_41">41&#160;</span>Momajtiloaya yehuanten míac, moilijtataloaya se huan oc se: </div>
<div class='p'>—¿Aqui yes in lacal hual quineltocalo in ijyecal huan in al huejcalan?  </div>
<div class='psalmlabel' id='MK5_0'> 5</div>
<div class='s'>Jesús quiquixtilía míac ijyecames se lacal pin lali Gadara </div>
<div class='r'>(Mt. 8:28‑34; Lc. 8:26‑39) </div>
<div class='p'>
<span class="verse" id="MK5_1">1&#160;</span>Ajsije ca yoje itenco (analco) in al huejcalan pa in lali itocac Gadara. 
<span class="verse" id="MK5_2">2&#160;</span>Quisac Jesús pin barquito laijtic. Hualac capa yihual quistihualaya se lacal capa quinlalpachulo mijquimes, quinamictihualac Jesús in lacal quipixtataya ijyecal amo cuali. 
<span class="verse" id="MK5_3">3&#160;</span>Chantiaya in lacal pin ostumes (cuevas) capa quinlalpachulo mijquimes. Amaqui huil quilpiaya, quema, amo huil quilpiloaya ca teposli. 
<span class="verse" id="MK5_4">4&#160;</span>Pan míac tonalijmes quilpinijme ca teposli pa icxihuajmes huan ca teposli pa imajmajuan. Ma yoje yihual quipostequini sequin teposlimes huan quicojcotonani oc sequin teposlimes huan moxtin momajtiloaya pa quiquitzquilosquiaya. 
<span class="verse" id="MK5_5">5&#160;</span>Amo mocahuaya pa tzajtzitinemisquiaya ca semilhuil huan ca layúa pin tepetzindis (lomas) huan capa quinlalpachuje in mijquimes. Noje motecuatinemiaya ca tixcalimes. 
<span class="verse" id="MK5_6">6&#160;</span>Quitac pa huejquita Jesús, molalujtihualac, quimolancuacuetzilic, tzajtzic chicahuac. 
<span class="verse" id="MK5_7">7&#160;</span>Huan quilic: </div>
<div class='p'>—¿Len ticpía ca nehual, Jesús, tel ixól Dios in niman hué? ¡Nimitzilía pa tichilis ilaixpan Dios pampa amo tichcocoltis! </div>
<div class='p'>
<span class="verse" id="MK5_8">8&#160;</span>Quilic inon pampa Jesús quilic: </div>
<div class='p'>—¡Ijyecal, xiquisa laijtic in lacal! </div>
<div class='p'>
<span class="verse" id="MK5_9">9&#160;</span>Jesús quilajlanic, quilic: </div>
<div class='p'>—¿Quinami timotoca? </div>
<div class='p'>Quinanquilic: </div>
<div class='p'>—Cate míac notocajmes pampa ticate míac ijyecames. </div>
<div class='p'>
<span class="verse" id="MK5_10">10&#160;</span>In lacal quitemachic Jesús míac pa camo quitilanis pa quiahuac in lali. 
<span class="verse" id="MK5_11">11&#160;</span>Umpa cataya se lanechiculisli ca míac coyamimes (cuchis) lacuajtataloaya pa itepotzcon se loma (tepetzindi). 
<span class="verse" id="MK5_12">12&#160;</span>Huan quitemachije in ijyecames Jesús, quilije: </div>
<div class='p'>—Xitechtilani pin coyamimes, ma ticalaquican laijtic yehuanten. </div>
<div class='p'>
<span class="verse" id="MK5_13">13&#160;</span>Cuaquinon Jesús quinmacahuiltic huan quistiaje in ijyecames laijtic in lacal. Calaquije ca laijtic in coyamimes, cataloaya quinami dos mil (macuilitzondi). Cuaquín yehuanten molasaje pa temuán (temuayan) pa itepotzcon in loma, molasaje pin al huejcalan, moatoctije. </div>
<div class='p'>
<span class="verse" id="MK5_14">14&#160;</span>Yehuanten hual quinmitaloaya in coyamimes choluje huan quinlamachiltije yehuanten pin caltilan huan pa itenco in caltilan len panuc. Pampín quistihualaje moxtin pa quitasi len panuc. 
<span class="verse" id="MK5_15">15&#160;</span>Ajsije capa Jesús, quitaje in lacal hual quiquitzquinijme in ijyecames. Nepa molalijtataya huan axan cataya lalaquentili. Quipiaya noje mochi ilaijnamiquilisli cuali. Pampín yehuanten hual chantiloaya pin caltilan momajmajtije. 
<span class="verse" id="MK5_16">16&#160;</span>Huan aquinojen quitaje len quipanuc in lacal hual quiquitzquinijme in ijyecames quinpuhuilije yehuanten quinami cataya, quinpuhuilije len quinpanuc in coyamimes. 
<span class="verse" id="MK5_17">17&#160;</span>Cuaquinon pehuaje quitemachije Jesús míac pa yihual mohuicas pa inminlali. </div>
<div class='p'>
<span class="verse" id="MK5_18">18&#160;</span>Yoje calaquic Jesús pin barquito. Huan in lacal hual quiquitzquinijme in ijyecames quitemachic ca iyolo pa Jesús quihuicasquiaya ca yihual. 
<span class="verse" id="MK5_19">19&#160;</span>Ma yoje, Jesús amo quimacahuiltic. Quilic: </div>
<div class='p'>—Xía pa mochan huan mocnían pa oc sequin calimes, xiquinpuhuili quinami in Tata mijchihuilic míac hual huejué, huan quinami yihual mitzicnilic. </div>
<div class='p'>
<span class="verse" id="MK5_20">20&#160;</span>Cuaquín uyac in lacal, pehuac lapuhuac pin lali capa cataloaya in Majlacli Cajcaltilan (Diez Pueblos). Quinlaquetziliaya moxtin lacames mochi hual Jesús quichihuilic. Huan moxtin molapolultije. </div>
<div class='s'>Ixolol muachita Jairo huan in sihual hual quimatocac inahuas Jesús </div>
<div class='r'>(Mt. 9:18‑26; Lc. 8:40‑56) </div>
<div class='p'>
<span class="verse" id="MK5_21">21&#160;</span>Huan Jesús mocuepac oc sejpa pin barquito ca yoje (analco) in al huejcalan, ca imonextilinijmes mocuepac. Ajsije umpa, monechicuje míac lacames huan sihuames capa yihual cataya pa itenco in al huejcalan. 
<span class="verse" id="MK5_22">22&#160;</span>Cuaquinon hualac ca yihual se lacal motocaya Jairo, yihual se hué pa in tiopan. Quitac Jesús, quimolancuacuetzilic capa icxían. 
<span class="verse" id="MK5_23">23&#160;</span>Quitemachiaya míac, quilic: </div>
<div class='p'>—Noxól muachita axan mictía. Xihuá, xiquinlali momajma pan capa yihual pa pajtis huan yulis. </div>
<div class='p'>
<span class="verse" id="MK5_24">24&#160;</span>Ca Jairo uyac, huan quitocaloaya Jesús míac lacalera, quitojpejtiahuiloaya. 
<span class="verse" id="MK5_25">25&#160;</span>Huan cataya nepa se sihual cocoxqui, mococuni ca eslera hual quisaya pa icuerpo, quipiaya doce xixihuil. 
<span class="verse" id="MK5_26">26&#160;</span>Panuc míac lacocoltilisli ca len quichihuilije míac lapajtinijmes. Quilamic mochi itomin huan amo quipalehuic nindeno, amo pajtic san nadita. Jan yoje mococujtiahuiaya míac, amo yoje cataya quiman pehuac mococuc. 
<span class="verse" id="MK5_27">27&#160;</span>Huan quimatic len quijtutinemiloaya quinami huil lapajtiaya Jesús. Pampín hualac ca in lacalera, ajsic itepotzcon Jesús, quimatoquilic inahuas. 
<span class="verse" id="MK5_28">28&#160;</span>Inon quichíac pampa quijtuaya laijtic yihual: “Sinda nicmatoquilis jan inahuas san, cuaquín nipajtis.” 
<span class="verse" id="MK5_29">29&#160;</span>Huan jan ajnaxcan mosehuic iquisalisli eslera. Quimatic laijtic icuerpo pampa axan pajtic. 
<span class="verse" id="MK5_30">30&#160;</span>Jesús jan ajnaxcan quimatic laijtic yihual pampa quisac pa yihual oc sejpa ilahueliltilisli pa lapajtis. Momalinac, quinmitac in míac lacalera, quinmilic: </div>
<div class='p'>—¿Aqui nechmatocac? </div>
<div class='p'>
<span class="verse" id="MK5_31">31&#160;</span>Imonextilinijmes quilije: </div>
<div class='p'>—¿Leca tilajlanic: “Aqui nechmatocac”? Tiquiztica quinami in míac lacalera ajsitialo monahuac. </div>
<div class='p'>
<span class="verse" id="MK5_32">32&#160;</span>Ma yoje, yihual mocahuac lachixtataya cajcapa pa quitas aqui quichihuilic inon. 
<span class="verse" id="MK5_33">33&#160;</span>Cuaquín in sihual momajtic yuyucatataya. Huan quinami quimatic len panuc laijtic icuerpo, hualac, quimolancuacuetzilic ilaixpan Jesús, quilic mochi in hual quipanuc. 
<span class="verse" id="MK5_34">34&#160;</span>Huan Jesús quilic: </div>
<div class='p'>—Nito, axan tipajtic pampa ticlalic molaneltocalisli ca nehual. Ximohuica axan ca paquilisli huan ma yajmo mitzcocúa mococolisli. </div>
<div class='p'>
<span class="verse" id="MK5_35">35&#160;</span>Ayamo lamiaya lajtu Jesús, huan hualaje yehuanten hual cataloaya pa ichan ihué in tiopan. Quilije: </div>
<div class='p'>—Lamic polehuic moxolol, ¿pa len ticmaca tequil in lamaxtini? </div>
<div class='p'>
<span class="verse" id="MK5_36">36&#160;</span>Quicaquic Jesús in hual quilije, huan quilic ihué in tiopan: </div>
<div class='p'>—Amo ximomajti, xiclali laneltocalisli ca nehual san. </div>
<div class='p'>
<span class="verse" id="MK5_37">37&#160;</span>Huan amo quinmacahuiltic moxtin pa yalosquiaya ca yihual, jan Pedro huan Jacobo huan Juan icni Jacobo, yehuanten san. 
<span class="verse" id="MK5_38">38&#160;</span>Ajsije pa ichan in hué lacal. Quitac Jesús quinami quichihualoaya míac xahuanilisli, chocatataloaya huan tzajtzitataloaya. 
<span class="verse" id="MK5_39">39&#160;</span>Calaquic huan quinmilic: </div>
<div class='p'>—¿Leca anchocatica? Huan ¿leca anxahuantica? Amo polehuic in muachita, jan coxtica. </div>
<div class='p'>
<span class="verse" id="MK5_40">40&#160;</span>Yehuanten quihuitzquilije san. Cuaquinon Jesús quinquixtic moxtin pa quiahuac. Quinhuicac itajtzin huan inantzin huan yehuanten hual ca yihual hualaloaya, calaquije capa cataya in muachita (ichpocal o piltondi). 
<span class="verse" id="MK5_41">41&#160;</span>Quiquitzquic imajma in muachita, quilic ca ilajtol: </div>
<div class='p'>—Talita, cumi —hual quinequi quijtúa: Muachita, nimitzilía, ximoquetza. </div>
<div class='p'>
<span class="verse" id="MK5_42">42&#160;</span>Jan ajnaxcan in muachita hual quipiaya doce xixihuil moquetzac, huan pehuac nejnemic. Pampa inon molapolultiloaya míac yehuanten. 
<span class="verse" id="MK5_43">43&#160;</span>Ma yoje, quinmilic Jesús chicahuac: </div>
<div class='p'>—Amo xicmachiltican amaqui len panuc. </div>
<div class='p'>Quinmilic noje pa quilacualtilosquiaya.  </div>
<div class='psalmlabel' id='MK6_0'> 6</div>
<div class='s'>Jesús pin caltilan (pueblo) Nazaret </div>
<div class='r'>(Mt. 13:53‑58; Lc. 4:16‑30) </div>
<div class='p'>
<span class="verse" id="MK6_1">1&#160;</span>Mohuicac Jesús umpa, mocuepac pa ilali capa moscaltic, uyac ca imonextilinijmes. 
<span class="verse" id="MK6_2">2&#160;</span>In tonali hual mosehuilo in judíos pehuac lamaxtic pa inmintiopan, huan in míac hual quicactataloaya mocahualoaya moizticate, moilije: </div>
<div class='p'>—¿Capa monextilic in se mochi in hual techilijtica? ¿Len in lajmatilisli hual quipía? Huan quinchía innojen hual techlapolultilo. 
<span class="verse" id="MK6_3">3&#160;</span>¿Amo in se in carpintero, amo yihual ixól María, huan amo icnían Jacobo huan José huan Judas huan Simón? Quema, yihual. Huan icnían sihuames, yehuanten cate nican ca tehuanten. </div>
<div class='p'>Huan quixijxicuje, cualanije ca yihual. 
<span class="verse" id="MK6_4">4&#160;</span>Huan Jesús quinmilic: </div>
<div class='p'>—Lacames quimatilo momajtilo ilaixpan se ilajtuni Dios. Jan yehuanten san pa ilali huan icnían pa oc sequin calimes huan yehuanten pa ichan, innojen amo quipililo lamajtilisli ilaixpan. </div>
<div class='p'>
<span class="verse" id="MK6_5">5&#160;</span>Huan nepa amo huil quichíac len hual lanextilisquiaya quinami yihual quipía Dios ilahueliltilisli. Jan quinlalilic imajmajuan pan sequin naditas cocoxquimes huan quinpajtic. 
<span class="verse" id="MK6_6">6&#160;</span>Huan molapolultiaya Jesús pampa yehuanten amo quinequiloaya quineltocalo yihual. </div>
<div class='s'>Jesús quintilanía imonextilinijmes pa quinmilisi in judíos ilajtol </div>
<div class='r'>(Mt. 10:5‑15; Lc. 9:1‑6) </div>
<div class='p'>Huan quisac nepa Nazaret, yajtiahuiaya pan sequin caltilan tijtipichin amo huejca, nejnepa lamaxtiaya. 
<span class="verse" id="MK6_7">7&#160;</span>Cuaquín quinnotzac in doce imonextilinijmes ca yihual huan pehuac quintilanic pa yahuilosquiaya ojꞌome. Quinmacac lahueliltilisli pa quinquixtilisi lacames huan sihuames ijyecames amo cuajcuali. 
<span class="verse" id="MK6_8">8&#160;</span>Quinnahuatic pa camo quihuicalosquiaya nindeno pa ojli, jan se cuajtzindi san pa mopalehuisi pa nejnemisi. Huan amo quinmacahuiltic pa quihuicalosquiaya xotopa huan len quicualosquiaya huan tomin pa inminpaxajmes. 
<span class="verse" id="MK6_9">9&#160;</span>Noje quinmilic pa molalililosquiaya jan lacsames san, huan quinmilic pa molaquentilosquiaya ca in tzotzomajli calica mojmosta molaquentiloaya huan ca se cotón san. 
<span class="verse" id="MK6_10">10&#160;</span>Quinmilic: </div>
<div class='p'>—Capa yes ancalaquis se cali, nepa xicayacan pa mochi tonalijmes ancayas pin caltilan. 
<span class="verse" id="MK6_11">11&#160;</span>Sinda yehuanten pin caltilan amo anmitznamiquisi huan amo quinequisi anmitzcaquisi, cuaquín in tonali anquisas umpa, ximotzejtzeluilican in lalpotocli hual unca pa anmolacsames. Yoje quimatisi quinami quichihuilijticate Dios len amo cuali. Annimitzilía neli, pa in tonali Dios quintilanis iyampa yihual yehuanten pin lalticpan, yehuanten pa in caltilan yalo panulo míac lacocoltilisli. Amo yoje míac panusi lacocoltilisli yehuanten de in caltilan Sodoma huan in caltilan Gomorra. </div>
<div class='p'>
<span class="verse" id="MK6_12">12&#160;</span>Yoje quisaje in doce imonextilinijmes quinmililoaya in judíos Jesús ilamachiltilisli pa quipalasi inminyolo pa yulisi quinami Dios quinequi. 
<span class="verse" id="MK6_13">13&#160;</span>Noje quinquixtililoaya yehuanten míac ijyecames amo cuajcuali, quinxahuililoaya míac cocoxquimes ca chahuac huan quinpajtiloaya. </div>
<div class='s'>Quimictilo Juan Lacuayatequini </div>
<div class='r'>(Mt. 14:1‑12; Lc. 9:7‑9) </div>
<div class='p'>
<span class="verse" id="MK6_14">14&#160;</span>In hué itocac Herodes quimatic len quichihuaya Jesús, pampa moxtin molaquetzililoaya inahuac yihual. Sequin quijtuloaya Jesús cataya Juan Lacuayatequini hual mocuepac yulic mas que quimictije. 
<span class="verse" id="MK6_15">15&#160;</span>Oc sequin quijtuloaya: </div>
<div class='p'>—Yihual Elías, hual yec ilajtuni Dios pa yina. </div>
<div class='p'>Huan oc sequin quijtuloaya: </div>
<div class='p'>—Yihual se ca ilajtunijmes Dios hual yulinijme pa yina. </div>
<div class='p'>
<span class="verse" id="MK6_16">16&#160;</span>Quiman quicaquiaya inon Herodes, quijtuc: </div>
<div class='p'>—In se unca Juan. Nilatilanic pa quicotonilisi iquixlan. Unca yihual hual axan yuli oc sejpa, quisac pa capa cate in mijquimes. </div>
<div class='p'>
<span class="verse" id="MK6_17">17&#160;</span>Yoje quijtuc Herodes pampa quinpíac sequin mesli, yihual latilanic pa quiquitzquilosquiaya Juan pa quicalactilosquiaya pin calijtic. 
<span class="verse" id="MK6_18">18&#160;</span>Inon cataya pampa Juan sejpa huan oc sejpa quilic Herodes: </div>
<div class='p'>—Dios ilajtol quijtúa pampa amo unca moyaxca pa ticanas isihua mocni. </div>
<div class='p'>Juan quilic inon pampa Herodes canac Herodías hual yec isihua Felipe huan Felipe yec icni Herodes. </div>
<div class='p'>
<span class="verse" id="MK6_19">19&#160;</span>Huan Herodías amo mocahuac cualanic ca Juan. Quinequiaya quimicti, huan amo huil. 
<span class="verse" id="MK6_20">20&#160;</span>Amo huil quimictic pampa Herodes quimatiaya momajti ilaixpan Juan. Quimatiaya pampa Juan yec lacal cuali hual quipiaya iyolo chipahuac. Pampa inon Herodes amo quimacahuiltiaya pa Herodías quichihuilisquiaya nindeno Juan. Herodes quicaquic quilaquetzilic Juan Dios ilajtol, huan mas que quimacajsiaya in hual quiliaya Juan, ma yoje quixtocaya quicaqui. </div>
<div class='p'>
<span class="verse" id="MK6_21">21&#160;</span>Cuaquinon, ajsic se tonali quiman Herodías quitac quinami quimomictiluilisquiaya Juan. Pan in tonali quichijtataloaya ilhuil (fiesta) pampa in tonali monamiquic ca in tonali hual lacatic Herodes. Herodes quinnotzac pa lacuasi in huejueyenten huan in laicananijmes huan mochi yehuanten huejueyenten pin lalticpan Galilea. 
<span class="verse" id="MK6_22">22&#160;</span>Lacuajtataloaya, calaquic Herodías ixolol sihual, pehuac mijtotic. Yoje quinmacac paquilisli Herodes huan yehuanten hual ca yihual cataloaya. Pampa in, Herodes quilic in sihual: </div>
<div class='p'>—Xichtemachi len ticnequis huan nel nimitzmacas. </div>
<div class='p'>
<span class="verse" id="MK6_23">23&#160;</span>Quilic inon ca lajtol hual amo mopala, quilic: </div>
<div class='p'>—Len yes tichtemachis nimitzmacas, quema, sinda tichtemachis lajco in lali capa nihuelitía. </div>
<div class='p'>
<span class="verse" id="MK6_24">24&#160;</span>Quisac in sihual yancuic, quilic inantzin: </div>
<div class='p'>—¿Len nictemachis? </div>
<div class='p'>Huan inantzin quinanquilic: </div>
<div class='p'>—Itzontecon Juan Lacuayatequini. </div>
<div class='p'>
<span class="verse" id="MK6_25">25&#160;</span>Mocuectiquisac in sihual yancuic capa cataya Herodes, quilic: </div>
<div class='p'>—Nicnequi pa tichmacas jan ajnaxcan itzontecon Juan Lacuayatequini pan se tapalcal xalapa. </div>
<div class='p'>
<span class="verse" id="MK6_26">26&#160;</span>Cuaquinon quicocuc iyolo in hué. Ma yoje, amo quinequiaya quipala in lajtol hual yihual quilic, pampa quijtuc ca lajtol hual amo mopala, huan quicaquije yehuanten hual nepa cataloaya ca yihual. 
<span class="verse" id="MK6_27">27&#160;</span>Yoje, quitilanic se guache quilijtataya pa quihualiquilis Juan itzontecon. 
<span class="verse" id="MK6_28">28&#160;</span>Uyac in guache pa in calijtic capa cataya Juan, quicotonilic iquixlan, quihualicac itzontecon Juan pan se tapalcal xalapa. Quimacac in sihual yancuic, huan yihual quihuiquilic inantzin. </div>
<div class='p'>
<span class="verse" id="MK6_29">29&#160;</span>Quimatije inon imonextilinijmes Juan, uyaje canaje icuerpo (inacayo), quilalpachuje. </div>
<div class='s'>Jesús quinlacualtía macuili mil lacames </div>
<div class='r'>(Mt. 14:13‑21; Lc. 9:10‑17; Jn. 6:1‑14) </div>
<div class='p'>
<span class="verse" id="MK6_30">30&#160;</span>Yehuanten doce imonextilinijmes Jesús monechicuje oc sejpa capa cataya Jesús, quilije mochi hual quichihuaje. Quilije noje len quinmaxtije yehuanten pa innojen míac caltilan. 
<span class="verse" id="MK6_31">31&#160;</span>Cuaquín Jesús quinmilic: </div>
<div class='p'>—Ma tiacan tohuían pa lajcotiyan capa amaqui unca, nepa timosehuisi je tipichin. </div>
<div class='p'>Inon quinmilic pampa yahuiloaya huan hualaloaya míac lacames huan sihuames. Pampín amo huil lacuaje Jesús huan imonextilinijmes. 
<span class="verse" id="MK6_32">32&#160;</span>Yoje uyaje ca se barquito ca capic amaqui cataya. 
<span class="verse" id="MK6_33">33&#160;</span>Ma yoje, míac quinmitaje quiman uyaje yehuanten, huan quinmiximatije Jesús huan in doce imonextilinijmes. Pampín quisaje pa mochi caltilan, molalujtiaje ca umpic, ajsije quiman ayamo ajsic Jesús. 
<span class="verse" id="MK6_34">34&#160;</span>Cuaquinon, ajsic Jesús, quisac laijtic in barquito, quinmitac míac lacalera. Huan quinpiliaya laicnililisli yehuanten pampa cataloaya quinami borregos hual amaqui quinmiztataya. Cuaquín pehuaya quinmaxti míac. 
<span class="verse" id="MK6_35">35&#160;</span>Quiman tiolactic, hualaje imonextilinijmes capa yihual, quilije: </div>
<div class='p'>—Axan tiolactic, ca niquic amaqui chanti. 
<span class="verse" id="MK6_36">36&#160;</span>Xiquintilani pa yasi pa innojen caltilan itenco nican huan pin caltilan tijtipichin pa mocuhuilisi len quicuasi. </div>
<div class='p'>
<span class="verse" id="MK6_37">37&#160;</span>Yihual quinnanquilic: </div>
<div class='p'>—Amhuanten xiquinlacualtican. </div>
<div class='p'>Quinanquilije: </div>
<div class='p'>—¿Tiasi tijcuhuasi pan ca ome cientos denarios tomin pa tiquinlacualtisi? </div>
<div class='p'>
<span class="verse" id="MK6_38">38&#160;</span>Jesús quinlajlanic: </div>
<div class='p'>—¿Quichi panes anquinpía? Xiacan xiquitacan. </div>
<div class='p'>Quimatije quichi, cuaquín quilije: </div>
<div class='p'>—Macuili, huan ome michimes. </div>
<div class='p'>
<span class="verse" id="MK6_39">39&#160;</span>Cuaquinon quinmilic in lacalera pa mosehuisi sejsequin nican, sejsequin nepa pani pin sacal xuxuctic. 
<span class="verse" id="MK6_40">40&#160;</span>Yoje moxiluje yehuanten huan molalije ca míac lanechiculisli, sequin ca cien, oc sequin ca cincuenta lacames. 
<span class="verse" id="MK6_41">41&#160;</span>Huan Jesús quinmanac in macuili panes huan in ome michimes, lachíac pa pani pin cielo, quisehuic Dios pampa in hual yahuiloaya quicualo. Cuaquinon quinxiluilic in panes, quinmacac imonextilinijmes pa quinlalilisi inminlaixpan moxtin. Noje quinxiluilic in ome michimes pa moxtin. 
<span class="verse" id="MK6_42">42&#160;</span>Yoje moxtin lacuaje huan pachihuije. 
<span class="verse" id="MK6_43">43&#160;</span>Cuaquín quinpejpenaje mochi in pan lapanali huan in michimes hual amo quicuaje, quintemiltije doce chiquihuimes ca innojen. 
<span class="verse" id="MK6_44">44&#160;</span>Cataloaya macuili mil lacames hual quicuaje in panes. </div>
<div class='s'>Jesús nejnentía pani in al </div>
<div class='r'>(Mt. 14:22‑27; Jn. 6:16‑21) </div>
<div class='p'>
<span class="verse" id="MK6_45">45&#160;</span>Jan axcan Jesús quinmilic imonextilinijmes pa lejcusi pin barquito, quinmilic pa quilaicanasi yihual pa Betsaida hual cataya pa yoje (analco) in al huejcalan. Huan yihual mocahuaya pa quinmilis in lacalera huan sihualera pa mohuicasi pa inminchan, quinchicahuaya. 
<span class="verse" id="MK6_46">46&#160;</span>Quiman quintilanic moxtin, uyac Jesús pin lomas (tepetzindis), umpa quilajlaniaya Dios. </div>
<div class='p'>
<span class="verse" id="MK6_47">47&#160;</span>Cuaquín layuajtic, huan cataya in barquito lajco pin al huejcalan huan mocahuaya Jesús ihuían pan lali. 
<span class="verse" id="MK6_48">48&#160;</span>Pa cualcan quinmitac Jesús imonextilinijmes siahuiloaya quilanilultitataloaya in barquito ca cuahuimes, pampa quinlaixnamiquiaya in ijyecal chicahuac. Cuaquín ajsitihualaya Jesús nejnentataya pani pin al, yahuiaya quinpanahui. 
<span class="verse" id="MK6_49">49&#160;</span>Quitaje yihual nejnentihualaya pani pin al, quijtuloaya Jesús yec se lamajtini. 
<span class="verse" id="MK6_50">50&#160;</span>Pampín tzajtziloaya pampa quitaje moxtin huan quimacajsije. Ma yoje, quinnotzac Jesús, quinmilic: </div>
<div class='p'>—¡Xicchicahualtican anmoyolo, amo ximomajtican! ¡Nehual niunca! </div>
<div class='p'>
<span class="verse" id="MK6_51">51&#160;</span>Lejcuc pin barquito ca yehuanten, mosehuic in ijyecal. Huan molapolultije imonextilinijmes. 
<span class="verse" id="MK6_52">52&#160;</span>Molapolultije pampa ayamo quimatiloaya quinami panuc nepa capa quinxiluilic Jesús in panes huan in michimes. Amo huil quimatiloaya san quinami míac unca ilahueliltilisli hual quipía Jesús. </div>
<div class='s'>Jesús quinpajtía míac cojcocoxquimes pin lali Genesaret </div>
<div class='r'>(Mt. 14:34‑36) </div>
<div class='p'>
<span class="verse" id="MK6_53">53&#160;</span>Quipanahuije in al huejcalan, ajsije pin lali itocaya Genesaret. Quilpije in barquito pa itenco in al huejcalan. 
<span class="verse" id="MK6_54">54&#160;</span>Quisaje pin barquito huan jan ajnaxcan in lacalera quiximatije, quislacuje Jesús. 
<span class="verse" id="MK6_55">55&#160;</span>Cuaquín molalujtinemiloaya moxtin yehuanten umpa, pehuaje quihualicaje in cocoxquimes pan lapexlimes quiman quimatije capa cataya Jesús. 
<span class="verse" id="MK6_56">56&#160;</span>Cajcapa yes calaquiaya yihual, sinda pa sequin caltilan tijtipichin o sinda pa sequin caltilan huejué o sinda pa sequin caltilan niman tijtipichin, quinlalije in cojcocoxquimes pin lajcotiyan. Quitemachiloaya Jesús pa yihual quinmacahuiltis pa quimatocasi jan itenco icotón huejcanic san. Huan moxtin hual quimatocaje, yehuanten pajtije.  </div>
<div class='psalmlabel' id='MK7_0'> 7</div>
<div class='s'>¿Len quijlacúa iyolo se lacal? </div>
<div class='r'>(Mt. 15:1‑20) </div>
<div class='p'>
<span class="verse" id="MK7_1">1&#160;</span>Huan quistihualaje Jerusalén fariseos huan sequin inminlamaxtinijmes in judíos, quimaxtiloaya inminlajtol hual quinmilía quinami monequi pa quimolancuacuetzilisi Dios. Yehuanten monechicuje capa cataya Jesús. 
<span class="verse" id="MK7_2">2&#160;</span>Quitaje quinami sequin imonextilinijmes lacualoaya ca inminmajmajuan catzahuac, quinequi quijtúa amo lapacali. Huan inminlajtol in judíos quijtúa pampa quema, quipialo pa mochipahuililo inminmajmajuan jan yojque quinami quijtúa in lajtol. Pampín motexpahuiloaya ca Jesús imonextilinijmes. 
<span class="verse" id="MK7_3">3&#160;</span>(Motexpahuiloaya pampa in fariseos quichihualo quinami mochi in oc sequin judíos. Amo lacualo sinda amo pehualo ca lapacalisli pan inmajmajuan. Yojque quinmajcoquilo in lachihualisli hual quitemacaje pa yina míac xixihuil inmintajtzitzían. 
<span class="verse" id="MK7_4">4&#160;</span>Huan sinda yalo pa in lajcotiyan (tianquisli) capa lacuhualo huan lanamacalo, cuaquín quiman mocuepalo, amo lacualo sinda amo pehualo ca lapacalisli pan ipampa lajuichulisli hual quipialo pa quichihuasi jan yoje. Huan cate oc sequin míac lajtomes hual quintemacaje inmintajtzitzían, hual in judíos quipialo pa quineltocasi, quinami innojen: Quipialo pa quinpacasi quinami lacuayatequilisli tapalcames tijtipichin huan tapalcames huejué huan nixcumimes jan yoje quinami quijtúa inminlajtol.) 
<span class="verse" id="MK7_5">5&#160;</span>Pampín yehuanten in fariseos huan in lamaxtinijmes quilajlanije Jesús, quilije: </div>
<div class='p'>—¿Leca amo quineltocalo momonextilinijmes inminlajtomes totajtzitzían? Lacualo ca inminmajmajuan amo lachipahuali jan yoje, huan inon amo unca quinami quijtúa tolajtol hual techilía quinami ticmolancuacuetzililo Dios. </div>
<div class='p'>
<span class="verse" id="MK7_6">6&#160;</span>Huan Jesús quinnanquilic: </div>
<div class='p'>—Isaías ilajtuni Dios quijtuc melahuac anmonahuac amhuanten hual anlajtúa yoje. Ma yoje, amo anquichía yoje quinami anlajtúa. Yihual Isaías quijcuiluc len Dios quijtuc, quilic: </div>
<div class='q'>Innojen lacames quimatilo nechpililo lamajtilisli san ca inmincamac, </div>
<div class='q'>huan ca inminyolo amo quiman nechijnamiquilo. </div>
<div class='q'>
<span class="verse" id="MK7_7">7&#160;</span>Jan lapic (de in balde) nechmolancuacuetzililo pampa quinmaxtilo san inminlajtomes lacames. </div>
<div class='q'>Amo monotza len in lancuacuetzalisli hual nejchihuililo, </div>
<div class='q'>pampa quinmaxtilo san lacames inminlajtomes. </div>
<div class='m'>
<span class="verse" id="MK7_8">8&#160;</span>Amhuanten anquicahua Dios ilamachiltilisli huan amo quiman anmocahua pa anquichías len anmitznahuatinijme in hual quijcuiluje lacames pa yina, pampa amo anquilcahua pa anquincuayatequis tapalcames huejué huan tijtipichin huan xicalimes. Huan anquinchía oc sequin míac hual anmitztemacanijme lacames. </div>
<div class='p'>
<span class="verse" id="MK7_9">9&#160;</span>Noje quinmilic: </div>
<div class='p'>—¿Cuajnesi anquichijtica cuali quiman yes anquitojpehua Dios ilamaxtilisli? Anquitojpehua quiman anquichijtías anmolamaxtilisli hual anmitztemacanijme pa yina lacames. 
<span class="verse" id="MK7_10">10&#160;</span>Amo anquichijtica cuali, pampa Moisés quijtuc: “Xiquinlasojla motajtzin huan monantzin.” Noje quijtuc: “Aqui quihuejuecaltía itajtzin o inantzin, ma ye lamictili.” 
<span class="verse" id="MK7_11">11&#160;</span>Ma yoje, amhuanten anquijtúa pampa sinda se lacal quinmilía itajtzin huan inantzin: “Amo huil annimitzpalehuía ca notomin huan len yes noyaxca, pampa mochi hual noyaxca unca Corbán.” (Corbán quinequi quijtúa pampa quitemacaje Dios.) 
<span class="verse" id="MK7_12">12&#160;</span>Huan sinda quinmilía yoje, cuaquín amhuanten yajmo anquimacahuiltía pa quinpalehuis itajtzin huan inantzin. 
<span class="verse" id="MK7_13">13&#160;</span>Yoje anquichía. Huan yoje ca amhuanten yajmo monotzas nindeno Dios ilajtol pan ipampa anmolamaxtilisli. In lamaxtilisli anmitztemacanijme pa yina in huejueyenten. Huan amhuanten anquintemacas anmoxolomes in lamaxtilisli. Noje cate míac oc sequin lamaxtilisli quinami innojen hual anquinchía. </div>
<div class='p'>
<span class="verse" id="MK7_14">14&#160;</span>Oc sejpa Jesús quinnotzac in lacames huan sihuames, quinmilic: </div>
<div class='p'>—Xichcaquican anmoxtin huan xicmatican inon hual nicnequi niquijtúa. 
<span class="verse" id="MK7_15">15&#160;</span>Amo unca nindeno hual quicuas se hual quijlacus iyolo. Unca inon hual quisa capa iyolo se, quema, in quijlacúa. 
<span class="verse" id="MK7_16">16&#160;</span>Aqui yes quipía inacas, ma quicaqui inon. </div>
<div class='p'>
<span class="verse" id="MK7_17">17&#160;</span>Jesús moxilujtíac capa cataloaya in míac lacalera, calaquic pa icali. Quilajlanije imonextilinijmes len quinequiaya quijtu in lapuhualisli calica lamaxtiaya, yojque quinlatilijtataya in lacalera ilamaxtilisli. 
<span class="verse" id="MK7_18">18&#160;</span>Yihual quinmilic: </div>
<div class='p'>—¿Noje amo anquimati amhuanten len quinequi quijtúa? ¿Amo anquimati pampa mochi hual quicua se amo quijlacus iyolo? 
<span class="verse" id="MK7_19">19&#160;</span>Amo calaqui pa iyolo, calaqui pa laijtic icuerpo (inacayo), cuaquinon quisa quiman yes yahui sacatilan. </div>
<div class='p'>Yojque quinequiaya quijtu Jesús pampa mochi pin lalticpan hual quicualo lacames unca cuali pa tijcuasi. </div>
<div class='p'>
<span class="verse" id="MK7_20">20&#160;</span>Noje quinmilic: </div>
<div class='p'>—Unca in hual quisa capa iyolo se, inon quijlacúa. 
<span class="verse" id="MK7_21">21&#160;</span>Unca pampa laijtic iyolo se quijtúa len amo cuali. Huan quinami yoje quijtulo lacames pa laijtic inminyolo, monilulo lacames huan sihuames mas que amo monamictije. 
<span class="verse" id="MK7_22">22&#160;</span>Laxtequilo, lamictilo, canalo oc sequin sihuames hual amo inminsihuahuan, quinequilo hual amo inminyaxca. Quichihualo in amo cuali, lacuajcuamanalo, amo quimatilo pinahualo, quixiculilo oc sequin. Lahuejuecaltilo, amo lalasojlalo, amo quinequilo quimatilo len unca amo cuali pa motzacuilisi pa camo quichihuasi. 
<span class="verse" id="MK7_23">23&#160;</span>Mochi inon quisalo pa laijtic iyolo se huan quijlacúa iyolo. </div>
<div class='s'>Se sihual pin lali Sirofenicia quilalía ilaneltocalisli ca Jesús </div>
<div class='r'>(Mt. 15:21‑28) </div>
<div class='p'>
<span class="verse" id="MK7_24">24&#160;</span>Cuaquinon quisac Jesús umpa, uyac capa cataloaya in caltilan hué Tiro huan in caltilan hué Sidón. Nepa pehuac chantic pa se cali. Quinequiaya pa amaqui quimatisquiaya pampa umpa cataya. Ma yoje, amo huil quinmolatiliaya. 
<span class="verse" id="MK7_25">25&#160;</span>Nepa cataya se sihual quipiaya se muachita (ichpocal). In muachita quipiaya se ijyecal amo cuali. Quicaquic in sihual quilaquetzilije quinami huil lapajtía Jesús, huan jan ajnaxcan hualac quitac, quimolancuacuetzilic capa icxían. 
<span class="verse" id="MK7_26">26&#160;</span>Cataya ilali in sihual in lali Sirofenicia huan lajtuaya griego. Quitemachiaya Jesús pa quiquixtilis in ijyecal imuachita. 
<span class="verse" id="MK7_27">27&#160;</span>Jesús quilic: </div>
<div class='p'>—Ma mopehualti pa in xolomes pachihuisi. Amo unca cuali sinda quiquixtililo in hual quicualo in xolomes pa quilasasi pa quicuasi in pelotzitzindis. </div>
<div class='p'>
<span class="verse" id="MK7_28">28&#160;</span>Huan in sihual quilic: </div>
<div class='p'>—Jo quema, Tata. Ma yojque itzindan capa lacualo in xolomes in pelotzitzindis quicualo inminlapanajquimes tijtipichin in xolomes hual quinmayahuilo pan lali. </div>
<div class='p'>
<span class="verse" id="MK7_29">29&#160;</span>Jesús quilic: </div>
<div class='p'>—Unca cuali in hual tiquijtuc. Pampín, huil timohuica, axan quisac in ijyecal capa moxolol. </div>
<div class='p'>
<span class="verse" id="MK7_30">30&#160;</span>Huan ajsic in sihual pa ichan, quitac in muachita pa ilapexli, quisac capa yihual in ijyecal. </div>
<div class='s'>Jesús quipajtía se panata hual amo huil lajtúa </div>
<div class='p'>
<span class="verse" id="MK7_31">31&#160;</span>Quisac Jesús pin lali inahuac Tiro, quipanahuic Sidón, quipanajtíac in lali capa cataloaya in Diez Pueblos (Majlacli Cajcaltilan), huan ajsic pa in al huejcalan itoca Galilea. 
<span class="verse" id="MK7_32">32&#160;</span>Quihualicaje se lacal panata hual amo huil lajtuaya cuali. Quilije: </div>
<div class='p'>—Xicnequi xiquinlali momajmajuan capa yihual pa pajtis. </div>
<div class='p'>
<span class="verse" id="MK7_33">33&#160;</span>Cuaquín Jesús huan in lacal panata moxiluje ca capic cataloaya inminhuían. Quinlalic Jesús ixerixajmes pa inacajmes in lacal, lachijchac, quimatocac inejnepil in lacal. 
<span class="verse" id="MK7_34">34&#160;</span>Cuaquinon lachíac pa pani pin cielo, ijyulantic, quilic: </div>
<div class='p'>—¡Efata! —hual quinequi quijtúa: ¡Ma molapucan! </div>
<div class='p'>
<span class="verse" id="MK7_35">35&#160;</span>Jan ajnaxcan molapuje inacajmes, molinic cuali inejnepil, lajtuc cuali. 
<span class="verse" id="MK7_36">36&#160;</span>Quinnahuatic Jesús pa camo quilisi amaqui. Ma yoje, mas que míac quinmilic inon oc sejpa huan oc sejpa, jan yoje yehuanten míac, míac quinmilijtinemiloaya oc sequin. 
<span class="verse" id="MK7_37">37&#160;</span>Huan in lacalera molapolultiloaya niman míac. Quema, amo quiman molapolultije yoje, quijtuloaya: </div>
<div class='p'>—Yihual quichía cuali mochi. Yehuanten hual panatas quinlacaquiltía, huan aquinojen hual amo lajtulo, yihual quinchihuilía pa lajtusi.  </div>
<div class='psalmlabel' id='MK8_0'> 8</div>
<div class='s'>Jesús quinlacualtía nahui mil lacames </div>
<div class='r'>(Mt. 15:32‑39) </div>
<div class='p'>
<span class="verse" id="MK8_1">1&#160;</span>Innojen tonalijmes monechicuje oc sejpa míac lacames, huan amo quipialoaya len quicualosquiaya. Quinnotzac Jesús imonextilinijmes quinmilic: </div>
<div class='p'>
<span class="verse" id="MK8_2">2&#160;</span>—Niquinmicnilía in míac lacalera pampa quipía ye tonali yehuanten cate ca nehual huan axan amo quipialo len quicuasi. 
<span class="verse" id="MK8_3">3&#160;</span>Sequin hualaje huejca. Sinda niquintilanis ca mayandi pa inminchan, amo quipiasi chicahualisli pa in ojli. </div>
<div class='p'>
<span class="verse" id="MK8_4">4&#160;</span>Quijtuje imonextilinijmes: </div>
<div class='p'>—¿Quinami huil quinlacualtía se nican? Amaqui chanti ca níc. </div>
<div class='p'>
<span class="verse" id="MK8_5">5&#160;</span>Quilajlanic, quinmilic: </div>
<div class='p'>—¿Quichi panes anquinpía? </div>
<div class='p'>Quijtuje: </div>
<div class='p'>—Chicome. </div>
<div class='p'>
<span class="verse" id="MK8_6">6&#160;</span>Cuaquín Jesús quinmilic pa molalilosquiaya pan lali. Quinmanac in chicome panes, quisehuic Dios. Cuaquinon quinxiluilic, quinmacac imonextilinijmes pa quinlalililosquiaya inminlaixpan yehuanten. 
<span class="verse" id="MK8_7">7&#160;</span>Quimpialoaya noje sequin michimes tijtipichin. Quisehuic Dios, huan quinmilic noje imonextilinijmes pa quinlalilisi inminlaixpan pa quicualosquiaya. 
<span class="verse" id="MK8_8">8&#160;</span>Lacuaje huan pachihuije. Cuaquinon quinpejpenaje chicome chiquihuimes tenticate ca lajquitos ca in pan lalapanali hual mocahuaje. 
<span class="verse" id="MK8_9">9&#160;</span>Yehuanten hual lacuaje cataloaya quinami nahui mil lacames. Cuaquinon quinmilic Jesús pa mohuicalosquiaya. 
<span class="verse" id="MK8_10">10&#160;</span>Cuaquín, Jesús huan imonextilinijmes calaquije se barquito, uyaje pa in lali motocaya Dalmanuta. </div>
<div class='s'>Sequin fariseos quitemachililo Jesús se lanextilisli hual quinnextilía Dios ilahueliltilisli </div>
<div class='r'>(Mt. 16:1‑4; Lc. 12:54‑56) </div>
<div class='p'>
<span class="verse" id="MK8_11">11&#160;</span>Hualaje quitaje Jesús sequin fariseos, pehuaje quinlaxilije Jesús lajtomes, quilije: </div>
<div class='p'>—Timitztemachilo, xicchía len hual technextilis pampa unca iyaxca Dios molahueliltilisli. </div>
<div class='p'>Cataya pampa yehuanten amo neli quineltocaloaya pampa Dios quitilanic Jesús. Pampín quinequiloaya quichihualtilo se lanextilisli. 
<span class="verse" id="MK8_12">12&#160;</span>Cuaquín ijyulantic Jesús ca mochi iyolo pampa amo quineltocaloaya huan quinmilic: </div>
<div class='p'>—¿Leca quitemachilo lacames pa quitasi je lanextilisli pin cielo? Annimitzilía neli, amo nesis se lanextilisli pin cielo pa yehuanten hual yulticate axan. </div>
<div class='p'>
<span class="verse" id="MK8_13">13&#160;</span>Huan quiman quinmilic inon, quincajcahuac, mocuepac calaquic in barquito oc sejpa. Quipanahuiaya ca imonextilinijmes ca yoje (analco) in al huejcalan. </div>
<div class='s'>Jesús quinlaquetzilía inahuac inminlaxocoyajquil in fariseos </div>
<div class='r'>(Mt. 16:5‑12) </div>
<div class='p'>
<span class="verse" id="MK8_14">14&#160;</span>Huan imonextilinijmes quilcahuaje quihuicaje len pa quicualosquiaya, quipialoaya jan se pan ca yehuanten pin barquito. 
<span class="verse" id="MK8_15">15&#160;</span>Cuaquín quinmaxtic Jesús ca lajtomes niman pa inminyolo, quinmilic: </div>
<div class='p'>—Xiquitacan. Ximoitacan pa camo anmocuajcuamanas ca inminlaxocoyajquil in fariseos huan Herodes. </div>
<div class='p'>
<span class="verse" id="MK8_16">16&#160;</span>Pehualoaya moililo: </div>
<div class='p'>—Yihual techilic inon pampa amo ticualicaje len tijcuasi. </div>
<div class='p'>
<span class="verse" id="MK8_17">17&#160;</span>Quimatic Jesús len moililoaya, quinmilic: </div>
<div class='p'>—¿Leca anmoilía pampa amo anquipía len pa tijcuasi? ¿Ayamo anquilalía pa anmotzontecon huan amo ancajsi pa anmoyolo inon hual nicnequi annimitzmaxtía? ¿Amo anquinequi anquimati len quinequilo quijtulo nolajtomes? 
<span class="verse" id="MK8_18">18&#160;</span>Anquinpía anmoixtololojmes. ¿Amo anlachía? Anquinpía anmonacajmes. ¿Amo anlacaqui? ¿Amo anquijnamiquía? 
<span class="verse" id="MK8_19">19&#160;</span>Niquinxiluíc in macuili panes ca in macuili mil lacames. Axan, ¿quichi chiquihuimes ca lajquitos lalapanali anquinnechicuc huan anquintemiltic? </div>
<div class='p'>Yehuanten quinanquilije: </div>
<div class='p'>—Doce. </div>
<div class='p'>
<span class="verse" id="MK8_20">20&#160;</span>—Huan niquinxiluíc in chicome panes ca in nahui mil lacames. ¿Quichi chiquihuimes anquinnechicuc huan anquintemiltic ca lajquitos lalapanali hual anquinpejpenac? </div>
<div class='p'>Yehuanten lananquilije: </div>
<div class='p'>—Chicome. </div>
<div class='p'>
<span class="verse" id="MK8_21">21&#160;</span>Cuaquinon quinlajlanic: </div>
<div class='p'>—¿Ayamo anquimati len annimitzmaxtitica? Da amo nilaqueztataya inahuac in hual tijcuasi. </div>
<div class='s'>Quipajtía Jesús se pachacal pin caltilan Betsaida </div>
<div class='p'>
<span class="verse" id="MK8_22">22&#160;</span>Ajsije pin caltilan motocaya Betsaida. Nepa sequin lacames quihualicaje capa Jesús se lacal pachacal, quilajlanije pa quimatocasquiaya. 
<span class="verse" id="MK8_23">23&#160;</span>Cuaquín Jesús quiquitzquic ca imajma, quiquixtic in pachacal pa quiahuac in caltilan. Nepa lachijchac capa iixtololojmes pa quinxahuilis ca ilachijchal, quilalilic imajmajuan pani yihual huan quilajlanic: </div>
<div class='p'>—¿Huil tiquita len? </div>
<div class='p'>
<span class="verse" id="MK8_24">24&#160;</span>Lachíac in pachacal huan quilic: </div>
<div class='p'>—Niquinmita lacames quinami cuahuimes, huan nejnemilo. </div>
<div class='p'>
<span class="verse" id="MK8_25">25&#160;</span>Cuaquinon Jesús quinlalic oc sejpa imajmajuan capa iixtololojmes in pachacal. Cuaquín momelahuac lachíac, huan axan, quema, lachíac cuali. Pajtije iixtololojmes, mochi huil quitaya. 
<span class="verse" id="MK8_26">26&#160;</span>Huan Jesús quitilanic pa ichan, quilic: </div>
<div class='p'>—Amo xicalaqui pin caltilan axan huan amo xiquili amaqui. </div>
<div class='s'>Pedro quijtúa pampa Jesús unca in Cristo hual Dios quitilanic </div>
<div class='r'>(Mt. 16:13‑20; Lc. 9:18‑21) </div>
<div class='p'>
<span class="verse" id="MK8_27">27&#160;</span>Mohuicaje Jesús huan imonextilinijmes, uyaje pa innojen caltilan hual amo cataya huejca se caltilan motocaya Cesarea Filipo. Huan pa ojli quinlajlanic imonextilinijmes, quinmilic: </div>
<div class='p'>—¿Len quijtulo lacames pampa aqui nehual? </div>
<div class='p'>
<span class="verse" id="MK8_28">28&#160;</span>Yehuanten quinanquilije: </div>
<div class='p'>—Sequin quijtulo tel tiJuan Lacuayatequini. Oc sequin quijtulo tel tiElías. Huan oc sequin quijtulo tel tiunca se ilajtunijmes Dios. </div>
<div class='p'>
<span class="verse" id="MK8_29">29&#160;</span>Oc sejpa yihual quinlajlanic: </div>
<div class='p'>—Amhuanten, ¿len anquijtúa pampa aqui nehual? </div>
<div class='p'>Pedro quinanquilic: </div>
<div class='p'>—Tehual tiunca in Cristo hual Dios quitilanic. </div>
<div class='p'>
<span class="verse" id="MK8_30">30&#160;</span>Huan Jesús quinmilic chicahuac pa camo quilisi amaqui inon. </div>
<div class='s'>Jesús quijtúa quinami miquis </div>
<div class='r'>(Mt. 16:21‑28; Lc. 9:22‑27) </div>
<div class='p'>
<span class="verse" id="MK8_31">31&#160;</span>Pehuac quinmaxtic, quinmilic: </div>
<div class='p'>—Nehual ilacal in cielo nicpía pa nipanus míac lacocoltilisli. In abuelojmes huan tiopistas huejué huan in lamaxtinijmes nechilisi pampa amo quinequilo pa nicayas ca yehuanten, huan nechmictisi. Huan quiman panusi ye tonalijmes, niyulis oc sejpa. </div>
<div class='p'>
<span class="verse" id="MK8_32">32&#160;</span>Inon quinmilic ca lajtol hual quimatije len quinequiaya quijtu. Cuaquinon Pedro quihuicac ca yihual ihuían, pehuac quilic chicahuac pa camo quijtusquiaya pampa yahuiaya miqui. 
<span class="verse" id="MK8_33">33&#160;</span>Ma yoje, momalinac Jesús, quinmitaya imonextilinijmes, cajuac Pedro huan quilic: </div>
<div class='p'>—¡Ximijcuani nolaixpan! Tilajtutica quinami Satanás. Amo tiquijtúa in hual unca iyaxca Dios, tiquijtúa san in hual quijtulosquiaya lacames. </div>
<div class='p'>
<span class="verse" id="MK8_34">34&#160;</span>Cuaquinon quinnotzac Jesús imonextilinijmes huan in lacalera, quinmilic: </div>
<div class='p'>—Aqui quinequi nechtocatía pa monextilis quinami nicnequi pa yulis, amo huil quichía quinami yihual quinequi. Quipía pa canas ojli capa yahui panúa lacocoltilisli quinami nehual nipanus lacocoltilisli huan cuaquín nechmictisi pan se cuahuil. 
<span class="verse" id="MK8_35">35&#160;</span>Monequi pa yes yoje, pampa aqui yes quinequi cajcoquía iyulilisli icuerpo san, yoje yihual quipolus iyulilisli huan mochi. Quema, yihual miquis. Huan aqui momacahuiltis pa quipolus iyulilisli icuerpo pampa unca nomonextilini huan pampa quineltoca in lamachiltilisli cuali, yoje yihual neli cajcoquis iyulilisli. 
<span class="verse" id="MK8_36">36&#160;</span>Cuajnesi moyaxcajtía se lacal ca mochi in lalticpan. Ma yoje, miquis, quipolus iyulilisli. Cuaquinon, ¿len quipías? 
<span class="verse" id="MK8_37">37&#160;</span>¿Len huil quilaxlahuía se lacal pa quipías oc sejpa iyulilisli? Nindeno. 
<span class="verse" id="MK8_38">38&#160;</span>Yehuanten hual axan yulticate quicajcahualo Dios, quintocalo oc sequin dioses, quichihualo laijlaculisli. Huan aqui pinahuas pampa nehual huan nolajtomes, cuaquín nehual ilacal in cielo, nehual noje nipinahuas pampa yihual pa in tonali hual nihualas pa nihuelitis pan lalticpan. Nihualas ca ichicahualisli hué huan ilaixpelalisli cualtichin noTajtzin huan ilanahuatinijmes chijchipahuac pin cielo hual quinpía pa quitequipanuilisi.  </div>
<div class='psalmlabel' id='MK9_0'> 9</div>
<div class='p'>
<span class="verse" id="MK9_1">1&#160;</span>Noje Jesús quinmilic: </div>
<div class='p'>—Neli annimitzilía, sequin ca yehuanten hual nican cate axan quitasi quinami hualas ilahueliltilisli Dios ca chicahualisli. Quema, yehuanten quitasi mas que ayamo miquije. </div>
<div class='s'>Jesús mopala laixpelatica inminlaixpan ye imonextilinijmes </div>
<div class='r'>(Mt. 17:1‑13; Lc. 9:28‑36) </div>
<div class='p'>
<span class="verse" id="MK9_2">2&#160;</span>Panuje chicuase tonalijmes. Cuaquín Jesús quinhuicac Pedro huan Jacobo huan Juan, mohuicaje inminhuían, panquisaje se loma (tepel) cuajtic. Nepa mopalac Jesús inminlaixpan. 
<span class="verse" id="MK9_3">3&#160;</span>Pehuac laixpelac inahuas, iztatataya míac quinami tisihuil. Se lapacani pan lalticpan amo huil quichipahuasquiaya iztac quinami in. 
<span class="verse" id="MK9_4">4&#160;</span>Huan nesije Elías huan Moisés, ca Jesús laqueztataloaya. Yehuanten in omenten yulinijme niman pa yina pa tonalijmes hual ayamo lacatic Jesús nican pan lalticpan. 
<span class="verse" id="MK9_5">5&#160;</span>Cuaquín Pedro quinotzac Jesús, quilic: </div>
<div class='p'>—¡Lamaxtini! Cuali unca pampa ticate nican. Ma ticchihuacan ye calimes lachihuali ca isacayo cuahuimes, se pa tehual huan se pa Moisés huan se pa Elías. </div>
<div class='p'>
<span class="verse" id="MK9_6">6&#160;</span>Inon quilic Pedro pampa momajtitataloaya in ye monextilinijmes huan pampín Pedro amo quimatiaya len quijtusquiaya. 
<span class="verse" id="MK9_7">7&#160;</span>Huan hualac se mextemil, quinlaquentic huan quicaquije in monextilinijmes se lajtol quistataya pin mextemil, quijtuc: </div>
<div class='p'>—In noxolol, yihual niclasojla. Xijcaquican yihual. </div>
<div class='p'>
<span class="verse" id="MK9_8">8&#160;</span>Huan jan ajnaxcan, lachiaje inmintenco, yajmo quitaje amaqui ca yehuanten, jan yihual Jesús san. </div>
<div class='p'>
<span class="verse" id="MK9_9">9&#160;</span>Cuaquín temujtiahuiloaya in loma (tepel) cuajtic, huan Jesús quinmilic chicahuac: </div>
<div class='p'>—Amo xiquilican amaqui len anquitac. San quiman nehual ilacal in cielo nimiquis huan cuaquinon niyulis oc sejpa, pa in tonali, xiquinmilican moxtin. </div>
<div class='p'>
<span class="verse" id="MK9_10">10&#160;</span>Cuaquín yehuanten molajlaniloaya len quinequiaya quijtu in hual Jesús quinmilic, in quinami yahuiaya miqui huan umpa yahuiaya yuli oc sejpa. Huan mas que quijnamiquije pa inminyolo, ma yoje amo molaquetzilije inahuac inon. </div>
<div class='p'>
<span class="verse" id="MK9_11">11&#160;</span>Cuaquín quilajlanije Jesús, quilije: </div>
<div class='p'>—¿Leca techmaxtilo ilamaxtinijmes Dios ilajtol, quil, monequi pa hualas Elías, cuaquinon hualas Cristo? </div>
<div class='p'>
<span class="verse" id="MK9_12">12&#160;</span>Jesús quinnanquilije: </div>
<div class='p'>—Neli monequi pa hualas Elías pa quipehualtis imelahualisli mochi. Ma yoje, nehual ilacal in cielo, ¿quinami unca lajcuiluli ca Dios ilajtol pampa nehual nicpías pa nipanus míac lacocoltilisli hual nejchihuilisi in lacames, huan yehuanten nejxijxicusi? 
<span class="verse" id="MK9_13">13&#160;</span>Huan annimitzilía pampa hualac se hual quichihuaya quinami Elías, huan sequin quichihuilije quinami quinequiloaya. Quimictije jan quinami unca lajcuiluli inahuac yihual. </div>
<div class='s'>Jesús quipajtía se xolol hual quipía ijyecal amo cuali </div>
<div class='r'>(Mt. 17:14‑21; Lc. 9:37‑43) </div>
<div class='p'>
<span class="verse" id="MK9_14">14&#160;</span>Cuaquín ajsije capa cataloaya in oc sequin imonextilinijmes. Quinmitaje míac lacalera quinyahualujtataloaya yehuanten. Noje cataloaya ilamaxtinijmes inminlajtol in judíos. Quinlaxilijtataloaya lajtomes ca yehuanten imonextilinijmes Jesús. 
<span class="verse" id="MK9_15">15&#160;</span>Quitaje Jesús in lacames, molapolultije, molaluje quipialtije. 
<span class="verse" id="MK9_16">16&#160;</span>Huan Jesús quinlajlanic, quinmilic: </div>
<div class='p'>—¿Len anquilaxilijtica lajtomes ca in lamaxtinijmes? </div>
<div class='p'>
<span class="verse" id="MK9_17">17&#160;</span>Huan quinanquilic se ca in lacames, quilic: </div>
<div class='p'>—¡Lamaxtini! Nicualicac noxól, quipía se ijyecal, pampín amo huil lajtúa. 
<span class="verse" id="MK9_18">18&#160;</span>Capa yes quiquitzquía in ijyecal, cuaquín quimayahuía pan lali, nepa pan lali posuni icamac huan choca ilames. Cuaquín mocahua huapistic. Huan niquinlajlanic momonextilinijmes pa quiquixtilisi, huan amo huil yehuanten. </div>
<div class='p'>
<span class="verse" id="MK9_19">19&#160;</span>Cuaquinon quinnanquilic Jesús, quinmilic: </div>
<div class='p'>—¡Ah, lacames hual amo anquineltoca Dios, hual amo anquilalía anmolaneltocalisli ca Dios! ¿Quichi tonalijmes monequi pa nicayas ca amhuanten? ¿Quichi tonalijmes nicpías pa nicchixtías pa anpehuas annechneltocas? ¡Xichhualiquilican in muachito! </div>
<div class='p'>
<span class="verse" id="MK9_20">20&#160;</span>Quihualiquilije. Huan quiman in ijyecal hual cataya laijtic in muachito quitac Jesús, jan ajnaxcan quitzejtzejtzeluc in muachito, quimayahuic huan huetzic in muachito pan lali momijmilujtataya, posuntataya pa icamac. 
<span class="verse" id="MK9_21">21&#160;</span>Huan Jesús quilajlanic itajtzin, quilic: </div>
<div class='p'>—¿Quichi xixíl quipía quiman pehuac quiquitzquic? </div>
<div class='p'>Huan itajtzin quinanquilic: </div>
<div class='p'>—Quiman yec xól. 
<span class="verse" id="MK9_22">22&#160;</span>Huan ca míac tonalijmes quiman quiquitzquic, quimayahuini pan tixuxli huan quimayahuini pa al pa quimictisquiaya. Sinda huil titejchihuilía len, cuaquín xitejchihuili, xitechpalehui. </div>
<div class='p'>
<span class="verse" id="MK9_23">23&#160;</span>Jesús quilic: </div>
<div class='p'>—¿Leca tiquijtúa “Sinda huil”? Mochi huil panúa ca aqui yes quilalis ilaneltocalisli ca nehual. </div>
<div class='p'>
<span class="verse" id="MK9_24">24&#160;</span>Huan jan ajnaxcan tzajtzic itajtzin in muachito, quilic: </div>
<div class='p'>—¡Tata, niclalía nolaneltocalisli ca tel! ¡Xichpalehui pa camo nicmahuilis da amo huil ticpajtis! </div>
<div class='p'>
<span class="verse" id="MK9_25">25&#160;</span>Quitac Jesús quinami monechicujtataloaya míac lacames. Pampín cajuac in ijyecal elehuis, quilic: </div>
<div class='p'>—¡Tel, ijyecal, pan mopampa amo huil lajtúa huan amo huil lacaqui in muachito! ¡Axan nimitzilía xiquisa pa yihual huan amo quiman xicalaqui oc sejpa capa yihual! </div>
<div class='p'>
<span class="verse" id="MK9_26">26&#160;</span>Tzajtzic in ijyecal, quitzejtzeluc chicahuac in muachito huan quisac. Cuaquinon mocahuac chicuenta mijquil in muachito. Pampín quijtuloaya míac ca in lacames pampa axan miquic. 
<span class="verse" id="MK9_27">27&#160;</span>Ma yoje, quiquitzquic Jesús imajma, cajcoquic huan moquetzac in muachito. </div>
<div class='p'>
<span class="verse" id="MK9_28">28&#160;</span>Cuaquinon calaquic Jesús pan cali. Nepa cataya, hualaje capa yihual imonextilinijmes quilajlanije inminhuían, quilije: </div>
<div class='p'>—¿Leca tehuanten amo huil tijquixtilije in ijyecal? </div>
<div class='p'>
<span class="verse" id="MK9_29">29&#160;</span>Huan Jesús quinnanquilic: </div>
<div class='p'>—Monequi pa quilajlanisi Dios huan pa mosahuasi pa huil quinquixtilisi ijyecames quinami innojen. Jan yoje huil yesi laquixtili yehuanten. </div>
<div class='s'>Oc sejpa Jesús quinmilía quinami miquis </div>
<div class='r'>(Mt. 17:22‑23; Lc. 9:43‑45) </div>
<div class='p'>
<span class="verse" id="MK9_30">30&#160;</span>Quisaje yehuanten nepa, quipanajtiahuiloaya in lalticpan Galilea, huan Jesús quinequiaya pa amaqui quimatisquiaya. 
<span class="verse" id="MK9_31">31&#160;</span>Cataya pampa quinmaxtiaya imonextilinijmes, quinmiliaya: </div>
<div class='p'>—Nehual ilacal in cielo nechtemacasi ca lacames hual nechquitzquisi. Nechmictisi huan quiman nimiquis, panusi ye tonalijmes, cuaquín niyulis oc sejpa. </div>
<div class='p'>
<span class="verse" id="MK9_32">32&#160;</span>Ma yoje, yehuanten amo quimatiloaya len quinlaquetzilijtataya huan momajtiloaya quilajlanilo len quinequiaya quijtu. </div>
<div class='s'>¿Aqui yihual in hué capa yehuanten? </div>
<div class='r'>(Mt. 18:1‑5; Lc. 9:46‑48) </div>
<div class='p'>
<span class="verse" id="MK9_33">33&#160;</span>Huan ajsije Capernaum. Cataloaya calijtic capa chantiloaya, Jesús quinlajlanic, quinmilic: </div>
<div class='p'>—¿Len anmolaquetzilijtihualaya pa ojli? </div>
<div class='p'>
<span class="verse" id="MK9_34">34&#160;</span>Yehuanten amo nahuatije, pampa pa ojli molaquetzililoaya inahuac aqui ca yehuanten yesquiaya in hué hual quinlaicanasquiaya in oc sequin. 
<span class="verse" id="MK9_35">35&#160;</span>Cuaquinon molalic Jesús, quinnotzac in doce imonextilinijmes, quinmilic: </div>
<div class='p'>—Sinda se quinequi mochía in hué pa anmitzlaicanas amhuanten, cuaquín yihual quipías pa mochías in niman tipichin ca moxtin in oc sequin, huan quipías pa quintequipanuilis moxtin. </div>
<div class='p'>
<span class="verse" id="MK9_36">36&#160;</span>Canac se xolol, quilalic lajco capa yehuanten, quinapaluc in xolol, quinmilic: </div>
<div class='p'>
<span class="verse" id="MK9_37">37&#160;</span>—Sinda se quilalía ilaneltocalisli ca nehual huan notoca, huan pampín quinamiquía ca lasojlalisli se xól quinami inon, cuaquín yoje in se quichijtica quinami yihual nechnamiquía nehual ca lasojlalisli. Huan aqui hual nechnamiquía nehual, yihual amo nechnamictica nehual san. Noje quinamictica ca lasojlalisli yihual Dios hual nechtilanic pan lalticpan. </div>
<div class='s'>Aqui hual amo quitzacuilía Jesús quipalehuía </div>
<div class='r'>(Mt. 10:42; Lc. 9:49‑50) </div>
<div class='p'>
<span class="verse" id="MK9_38">38&#160;</span>Cuaquín Juan quilic: </div>
<div class='p'>—Lamaxtini, tiquitaje se lacal quinquixtitataya ijyecames, quinquixtiliaya quijtutataya motoca, mitznoztica. Huan tehuanten tiquilije pa camo quichías inon, pampa yihual amo techtocatica. </div>
<div class='p'>
<span class="verse" id="MK9_39">39&#160;</span>Jesús quilic: </div>
<div class='p'>—Amo xictzacuilican. Quiman yes quichía se len hual lalapolultía pan ipampa nochicahualisli hual quipalehuía pampa quijtúa notoca, yoje amo huil panus pa in se jan axcan nechhuejuecaltis. 
<span class="verse" id="MK9_40">40&#160;</span>Inon annimitzilía pampa aqui yes amo tejtzacuilía, yoje yihual techpalehuía. 
<span class="verse" id="MK9_41">41&#160;</span>Huan aqui yes anmitzmacas pa ancunis jan se tecomal ca al san, huan anmijchihuilía inon pampa amhuanten ilacames in Cristo, yoje annimitzilía neli, yihual yahui quipía ilaxlahuilisli. </div>
<div class='s'>Ximoiztiacan pa camo anyulis laijlaculi </div>
<div class='r'>(Mt. 18:6‑9; Lc. 17:1‑2) </div>
<div class='p'>
<span class="verse" id="MK9_42">42&#160;</span>’Huan aqui yes quichihualtis laijlaculisli se ca in xolomes tijtipichin hual quilalilo inminlaneltocalisli ca nehual, yesquiaya cuali pa quipiluilisi se melal hué pa iquixlan in se huan quilasasi lajco pa al huejcalan pa moatoctis. 
<span class="verse" id="MK9_43">43&#160;</span>Huan sinda momajma mijchihualtía laijlaculisli, cuaquín xijcotona. Cuali, cuali yes pa tehual ticalaquis pan cielo capa unca Dios ca se momajma san huan amo ca ome momajmajuan tías capa amo huil sehuis in tixuxli. 
<span class="verse" id="MK9_44">44&#160;</span>Nepa amo miquilo in ocuilimes hual quicualo icuerpo se, huan noje nepa amo quiman sehuis in tixuxli. 
<span class="verse" id="MK9_45">45&#160;</span>Huan sinda mocxían mijchihualtis laijlaculisli, cuaquín xijcotona. Cuali, cuali unca pa tehual pa tipehuas ticpías in yulilisli hual Dios quimaca ticpixtica jan se mocxían san. Amo yesquiaya cuali pa tehual sinda Dios mitzlasas ca ome mocxihuajmes pa in tixuxli hual amo mosehuis. 
<span class="verse" id="MK9_46">46&#160;</span>Nepa amo miquisi in ocuilimes hual quicualo icuerpo se, noje amo quiman sehuis in tixuxli. 
<span class="verse" id="MK9_47">47&#160;</span>Huan sinda mijchihualtis laijlaculisli moixtololon, xijquixti. Cuali pa tehual tías capa huelitía Dios ca se moixtololon san. Amo yesquiaya cuali pa tehual sinda mitzlasas Dios ca ome moixtololojmes capa chichinahuía. 
<span class="verse" id="MK9_48">48&#160;</span>Nepa amo miquilo in ocuilimes hual quicualo icuerpo se huan nepa amo quiman sehuía in tixuxli. </div>
<div class='p'>
<span class="verse" id="MK9_49">49&#160;</span>’Amhuanten nomonextilinijmes anquipía pa anpanus lacocoltilisli capa anyultica, huan yojque anmochipahuas quinami lachipahua tixuxli. Yojque amo anmochías laijlaculi. Inon unca quinami quilalilo istal pan nacal hual unca pa huendi. Yoje amo moijlacúa. 
<span class="verse" id="MK9_50">50&#160;</span>Unca cuali in istal pa camo moijlacus nacal. Quema, in istal unca cuali pa len yes ticlalisi. Ma yoje, sinda pataquías in istal, cuaquín ¿quinami quichihuasi pa mochías istal oc sejpa? Dios ilajtol cuali unca quinami istal, pampa sinda anquipía pa anmoyolo, amo anmochías laijlaculi. Xicpiacan iistal Dios laijtic amhuanten. Yoje anyulis ca sehuilisli pa anmoyolo huan anpanus cuali ca moxtin.  </div>
<div class='psalmlabel' id='MK10_0'> 10</div>
<div class='s'>Jesús lamaxtía de lacames hual quincajcahualo inminsihuahuan </div>
<div class='r'>(Mt. 19:1‑12; Lc. 16:18) </div>
<div class='p'>
<span class="verse" id="MK10_1">1&#160;</span>Quisac Jesús de Capernaum, uyac pa in lali Judea. Cuaquín uyac ca yojque (analco) in atenco hué Jordán. Huan oc sejpa monechicujtihualaloaya míac lacames huan sihuames capa yihual, huan oc sejpa quinmaxtiaya quinami quichihuani ca mochi cajcapa. 
<span class="verse" id="MK10_2">2&#160;</span>Cuaquinon ajsije sequin fariseos capa yihual. Quinequiloaya quicaquilo sinda Jesús quijtusquiaya se lajtol calica yehuanten huil quimotexpahuililosquiaya. Pampín quilajlanije, quilije: </div>
<div class='p'>—¿Tolajtol hual technextilía quinami ticmolancuacuetzililo Dios quimacahuiltía pa quincajcahuasi lacames inminsihuahuan? </div>
<div class='p'>
<span class="verse" id="MK10_3">3&#160;</span>Jesús quinnanquilic: </div>
<div class='p'>—¿Len anmitzilic Moisés quinami lajtol inahuac inon? </div>
<div class='p'>
<span class="verse" id="MK10_4">4&#160;</span>Yehuanten quinanquilije: </div>
<div class='p'>—Moisés quijcuiluc pin lajtol pa quimacahuiltisi se lacal quimacas isihua se amal hual quijtúa pampa yajmo isihua yihual. </div>
<div class='p'>
<span class="verse" id="MK10_5">5&#160;</span>Jesús quinnanquilic: </div>
<div class='p'>—Moisés quijcuiluc in lajtol pampa amhuanten amo anquinequi ancana pa anquichías len yes cuali. 
<span class="verse" id="MK10_6">6&#160;</span>Ma yoje, quiman pehuac mochi, pa innojen tonalijmes quiman quichíac Dios in lalticpan, Dios quinchíac lacal huan sihual. 
<span class="verse" id="MK10_7">7&#160;</span>“Pampín se lacal yajmo yuli ca itajtzin huan inantzin, yuli ca isihua. 
<span class="verse" id="MK10_8">8&#160;</span>Yoje in omenten mochihualo se, yajmo cate ome yehuanten, mochihuaje se san.” 
<span class="verse" id="MK10_9">9&#160;</span>Dios quinchíac pa yesi se san. Pampín ma camo quinxilucan in lacames. </div>
<div class='p'>
<span class="verse" id="MK10_10">10&#160;</span>Quiman mocuepaje pin cali, quilajlaniloaya Jesús imonextilinijmes oc sejpa inahuac in hual yihual quinmilic in fariseos. 
<span class="verse" id="MK10_11">11&#160;</span>Jesús quinmilic: </div>
<div class='p'>—Aqui yes quicajcahuas isihua huan monamictis ca oc se sihual, yoje yihual cana oc se sihual hual amo iyaxca pa yes isihua huan yoje quichihuilía amo cuali isihua hual quicajcahuac. 
<span class="verse" id="MK10_12">12&#160;</span>Huan sinda se sihual quicajcahuas ilahuical huan yulis ca oc se lacal, yoje yihual cana oc se lacal hual amo iyaxca huan yoje quichihuilía amo cuali ilahuical hual quicajcahuac. </div>
<div class='s'>Jesús quinlasojla xolomes </div>
<div class='r'>(Mt. 19:13‑15; Lc. 18:15‑17) </div>
<div class='p'>
<span class="verse" id="MK10_13">13&#160;</span>Quinhualiquililoaya Jesús xolomes pa yihual quinmatoquilis, huan imonextilinijmes quinmajualoaya yehuanten hual quinhualicatataloaya. 
<span class="verse" id="MK10_14">14&#160;</span>Jesús quinmitac quinami quichijtataloaya, huan pampín yihual cualanic huan quinmilic: </div>
<div class='p'>—Xiquinmacahuiltican in xolomes pa hualasi ca nehual, amo xiquintzacuilican. Yehuanten hual cayasi capa Dios huelitía quipiasi pa yesi quinami xolomes. 
<span class="verse" id="MK10_15">15&#160;</span>Se xolol quipía paquilisli quiman yes Dios quineltocaltía. Huan neli annimitzilía, sinda se amo quilalía ilaneltocalisli ca ilahueliltilisli Dios quinami se xól quilalilía ilaneltocalisli yihual, cuaquín in se amo quiman cayas capa Dios huelitía. </div>
<div class='p'>
<span class="verse" id="MK10_16">16&#160;</span>Cuaquinon quinnapaluaya mochi in xolomes, huan quinlalilic imajmajuan capa yehuanten huan quintuchíac, quinmilic pampa Dios quinchihuilisquiaya cuali. </div>
<div class='s'>In lacal yancuic hual quipiaya míac tomin </div>
<div class='r'>(Mt. 19:16‑30; Lc. 18:18‑30) </div>
<div class='p'>
<span class="verse" id="MK10_17">17&#160;</span>Cuaquinon Jesús canac ojli. Huan molalujtihualac se lacal, quimolancuacuetzilic, quilajlanic: </div>
<div class='p'>—Lamaxtini cuali, ¿len nicpías pa nicchías pa yojque Dios nechmacas pa camo quiman nilamis niyulis capa yihual quiman niyulis oc sejpa? </div>
<div class='p'>
<span class="verse" id="MK10_18">18&#160;</span>Jesús quinanquilic: </div>
<div class='p'>—¿Leca tichilía pampa nehual nicuali? Amo unca amaqui hual cuali, jan Dios san unca cuali. 
<span class="verse" id="MK10_19">19&#160;</span>Tel, ticmati innojen lajtomes hual Dios quinmilic lacames pa quichihuasi: “Amo xicana je sihual hual quipía ilahuical, amo xicmicti oc se, amo xilaixtequi, amo xicmotexpahuili se tislacatijtica, xiquinlasojla motajtzin huan monantzin.” </div>
<div class='p'>
<span class="verse" id="MK10_20">20&#160;</span>In lacal yancuic quinanquilic, quilic: </div>
<div class='p'>—Lamaxtini, mochi inon niyulic nicneltocatihualac quiman niyec xól pa axan. </div>
<div class='p'>
<span class="verse" id="MK10_21">21&#160;</span>Cuaquín quiztataya in lacal yancuic Jesús, quilasojlac, quilic: </div>
<div class='p'>—Unca oc se lachihualisli hual monequi pa ticchías. Xía, xicnamaca len ticpía. Cuaquín in tomin hual ticanac ca mochi hual ticnamacac xiquinmaca yehuanten hual amo quipialo. Yoje ticpías len hual ipati míac pin cielo capa unca Dios. Cuaquín xicana noꞌojli capa panulo lacocoltilisli huan xichtoca nehual. </div>
<div class='p'>
<span class="verse" id="MK10_22">22&#160;</span>Quilic Jesús inon, iixco in lacal yancuic sulahuac, uyac quicocujtíac iyolo pampa quipiaya míac hual iyaxca. </div>
<div class='p'>
<span class="verse" id="MK10_23">23&#160;</span>Huan quinmiztataya Jesús imonextilinijmes hual cataloaya itenco, quinmilic: </div>
<div class='p'>—¡Quinami quipía pa motolinis niman míac pa calaquis capa huelitía Dios se lacal hual quipía míac tomin! </div>
<div class='p'>
<span class="verse" id="MK10_24">24&#160;</span>Molapolultije imonextilinijmes quicactataloaya len quinmilic Jesús. Cuaquín Jesús oc sejpa quinmilic: </div>
<div class='p'>—Nitos, quipiasi pa motolinisi niman míac pa calaquisi capa huelitía Dios yehuanten hual quilalilo inminlachialisli ca in míac hual inminyaxca. 
<span class="verse" id="MK10_25">25&#160;</span>Quema, sinda se camello huil quipanahuiaya iixtololon se lajtzomaloni, amo quipiaya pa motolinisquiaya yoje quinami se hual quipía míac tomin quipiaya pa motolinisquiaya pa calaquis capa huelitía Dios. </div>
<div class='p'>
<span class="verse" id="MK10_26">26&#160;</span>Huan molapolultije míac míac imonextilinijmes, molajlanije se huan oc se, moilije: </div>
<div class='p'>—Cuaquín ¿aqui huil quipías Dios iyulilisli hual amo quiman lamis sinda yoje unca? </div>
<div class='p'>
<span class="verse" id="MK10_27">27&#160;</span>Jesús quinmitac huan quinmilic: </div>
<div class='p'>—Lacames amo quiman huil quichihualo pa panus inon. Ma yoje, Dios, quema, yihual huil, pampa ca Dios mochi huil panúa. </div>
<div class='p'>
<span class="verse" id="MK10_28">28&#160;</span>Cuaquinon Pedro pehuac quilic: </div>
<div class='p'>—Xiquita. Tehuanten tijcajcahuaje mochi hual ticpiaje pa timitztocasi tehual. </div>
<div class='p'>
<span class="verse" id="MK10_29">29&#160;</span>Jesús quinnanquilic: </div>
<div class='p'>—Annimitzilía melahuac. Cate yehuanten hual quincajcahualo inminchan huan inmicnían lacames huan inmicnían sihuames huan inminnantzitzían huan inmintajtzitzían huan inminxolomes huan inmincuajmilimes. Quema, mochi quincajcahualo pa nechtequipanuilis huan pa quilamachiltisi capa yes in lamachiltilisli cuali. 
<span class="verse" id="MK10_30">30&#160;</span>Ma yoje, mas que quincajcahualo, pa mochi in xixihuimes hual huejcahuas in lalticpan hual axan unca, mochi sejse ca yehuanten quinpías cien ca mochi sejse calimes huan icnían lacames huan icnían sihuames huan inantzitzían huan ixolomes huan cuajmilimes. Huan noje quiman huejcajtica in lalticpan, quitojtocalo huan quicocoltilo yehuanten hual amo nechneltocalo. Huan pa in lalticpan hual yahui caya, quipías capa unca Dios in yulilisli hual amo quiman lamis. 
<span class="verse" id="MK10_31">31&#160;</span>Ma yoje, míac hual axan cate huejueyenten cayasi itzinderos, huan in itzinderos cayasi huejueyenten. </div>
<div class='s'>Oc sejpa Jesús quinmilía aquinojen yahuilo quimictilo </div>
<div class='r'>(Mt. 20:17‑19; Lc. 18:31‑34) </div>
<div class='p'>
<span class="verse" id="MK10_32">32&#160;</span>Cataloaya pa ojli, panquisaloaya pa Jerusalén, quinlaicanaya Jesús. Huan molapolultiloaya imonextilinijmes pampa Jesús amo momajtiaya yahui ca ompic. Yehuanten hual quintocaloaya Jesús huan imonextilinijmes, quema, momajtiloaya. Huan quinmanac Jesús ca yihual ihuían in doce imonextilinijmes, pehuac quinmilic len yahuiaya quipanu. 
<span class="verse" id="MK10_33">33&#160;</span>Quinmilic: </div>
<div class='p'>—Xiquitacan. Tipanquisticate pa Jerusalén, huan nehual ilacal in cielo nechtemacasi ca in tiopistas huejué huan ca in lamaxtinijmes hual quimaxtilo inminlajtol inahuac quinami quimolancuacuetzililo Dios. Huan nechmotexpahuilisi pa yoje nicayas lamictili. Cuaquín nechtemacasi ca yehuanten hual amo judíos. 
<span class="verse" id="MK10_34">34&#160;</span>Yehuanten nechhuitzquilisi huan nejchijchasi huan nechhuitequisi huan nechmictisi. Huan quiman panusi ye tonalijmes, niyulis oc sejpa. </div>
<div class='s'>Jacobo huan Juan quitemachilo len pa yehuanten inminhuían </div>
<div class='r'>(Mt. 20:20‑28) </div>
<div class='p'>
<span class="verse" id="MK10_35">35&#160;</span>Ajsije capa Jesús yehuanten Jacobo huan Juan, ixolomes Zebedeo, quilije: </div>
<div class='p'>—Lamaxtini, ticnequilo pa titejchihuilis len yes tialo timitztemachilo. </div>
<div class='p'>
<span class="verse" id="MK10_36">36&#160;</span>Jesús quinmilic: </div>
<div class='p'>—¿Len anquinequi pa annimijchihuilis? </div>
<div class='p'>
<span class="verse" id="MK10_37">37&#160;</span>Huan quilije: </div>
<div class='p'>—Xitechmacahuilti pa timolalisi se ca moma cuali huan se ca moma amo cuali pa in tonali hual timochías tohué ca míac laixpelalisli hué. Yoje timitzpalehuisi pa tihuelitis. </div>
<div class='p'>
<span class="verse" id="MK10_38">38&#160;</span>Jesús quinmilic: </div>
<div class='p'>—Amo anquimati len anquitemachijtica. ¿Huil anpanúa lacocoltilisli quinami nehual nipanus lacocoltilisli? Yes quinami ancuniaya se tecomal chichic. ¿Huil anmopepenialtis in lacuayatequilisli quinami lacocoltilisli quinami nehual nimopepenialtis? </div>
<div class='p'>
<span class="verse" id="MK10_39">39&#160;</span>Huan quilije: </div>
<div class='p'>—Tehuanten huil ticchihualo. </div>
<div class='p'>Jesús quinmilic: </div>
<div class='p'>—Quema, anpanus lacocoltilisli quinami nehual nipanus lacocoltilisli. Huan pampa nehual anquipías pa anmopepenialtis quinami se lacuayatequilisli hual lacocoltía quinami nehual nicpías pa nimopepenialtis. 
<span class="verse" id="MK10_40">40&#160;</span>Ma yoje, amo unca noyaxca pa annimitzmacahuiltis pa anmolalis ca noma cuali huan pa noma amo cuali. Dios quinmacahuiltis pa molalisi nepa yehuanten hual quinlajtultic pa molalisi nepa. </div>
<div class='p'>
<span class="verse" id="MK10_41">41&#160;</span>Quicaquije inon in oc sequin diez (majlacli) monextilinijmes, pehuaje cualanije ca Jacobo huan Juan. 
<span class="verse" id="MK10_42">42&#160;</span>Cuaquinon quinnotzac Jesús pa hualasi capa yihual, huan quinmilic: </div>
<div class='p'>—Amhuanten anquimati quinami huelitilo yehuanten hual amo judíos pa mochi lalimes. Moxtin hual huelitilo capa yehuanten quinnextilo moxtin pampa quipialo lahueliltilisli pa quinchihualtisi lacames. Huan in huejueyenten ca yehuanten yulilo quinmilijticate len quipiasi pa quichihuasi. </div>
<div class='p'>
<span class="verse" id="MK10_43">43&#160;</span>’Amo cayas yoje ca amhuanten. Nican unca quinami cayas: Aqui hual quinequisquiaya pa mochías quinami in hué pa anmitzlaicanas amhuanten, yihual quipías pa anmitztequipanuilis. 
<span class="verse" id="MK10_44">44&#160;</span>Huan aqui yes quinequisquiaya mochías in se hual monotza míac ca amhuanten, cuaquín yihual quipías pa yes anmotequipanujquil. 
<span class="verse" id="MK10_45">45&#160;</span>Monequi pa yes yoje, pampa noje nehual ilacal in cielo amo nihualac pan lalticpan pa nechtequipanuilisi lacames. Nihualaya pa niquintequipanuilis huan noje nihualaya pa nimiquis pa yoje niquinmacahuas pa camo panusi in miquilisli hual amo quiman lamis. </div>
<div class='s'>In pachacal itoca Bartimeo lachía </div>
<div class='r'>(Mt. 20:29‑34; Lc. 18:35‑43) </div>
<div class='p'>
<span class="verse" id="MK10_46">46&#160;</span>Cuaquinon ajsije pa in caltilan Jericó. Huan quiman quistiahuiloaya pa Jericó Jesús huan imonextilinijmes huan míac lacames huan sihuames, nepa molaliaya pa itenco in ojli Bartimeo, yihual Timeo ixolol. Yihual yuliaya motemachilijtataya tomin pampa yec pachacal. 
<span class="verse" id="MK10_47">47&#160;</span>Quilije pampa panujtataya Jesús in nazareteco, huan pampín pehuac tzajtzic, quijtuaya: </div>
<div class='p'>—¡Jesús, tel ixolol David, xichicnili! </div>
<div class='p'>
<span class="verse" id="MK10_48">48&#160;</span>Cajualoaya míac ca yehuanten, quililoaya pa mocahuasquiaya. Ma yoje, yihual tzajtziaya niman chicahuac, quilic: </div>
<div class='p'>—¡Tehual tiꞌixolol David, xichicnili! </div>
<div class='p'>
<span class="verse" id="MK10_49">49&#160;</span>Cuaquín moquetzac Jesús, quinmilic: </div>
<div class='p'>—Xicnotzacan pa hualas. </div>
<div class='p'>Huan quinotzaje in pachacal, quilije: </div>
<div class='p'>—Amo ximomajti, ximoquetza, mitznoztica. </div>
<div class='p'>
<span class="verse" id="MK10_50">50&#160;</span>Yoje jan ajnaxcan moquixtilic ilaquen moqueztiquisac, uyac ca Jesús. 
<span class="verse" id="MK10_51">51&#160;</span>Jesús quilic: </div>
<div class='p'>—Axan, ¿len ticnequi pa nimijchihuilis? </div>
<div class='p'>Quilic in pachacal: </div>
<div class='p'>—Nolamaxtini, nicnequi nilachía. </div>
<div class='p'>
<span class="verse" id="MK10_52">52&#160;</span>Huan Jesús quilic: </div>
<div class='p'>—Cuaquín ximohuica. Ticlalic molaneltocalisli ca nehual, pampín tipajtic. </div>
<div class='p'>Huan jan ajnaxcan huil lachíac Bartimeo huan quitocatiahuiaya Jesús pan ojli.  </div>
<div class='psalmlabel' id='MK11_0'> 11</div>
<div class='s'>Jesús calaqui Jerusalén pan ixolol se burra </div>
<div class='r'>(Mt. 21:1‑11; Lc. 19:28‑40; Jn. 12:12‑19) </div>
<div class='p'>
<span class="verse" id="MK11_1">1&#160;</span>Hualatataloaya pa Jerusalén, ajsije pa in ome caltilan tijtipichin Betfagé huan Betania. Innojen caltilan tijtipichin cataloaya pa quiahuac Jerusalén amo huejca, cataloaya pa iixlán in tepetzindi (loma) itoca Olivos. Quintilanic Jesús ome imonextilinijmes, 
<span class="verse" id="MK11_2">2&#160;</span>quinmilic: </div>
<div class='p'>—Xiacan in caltilan anmolaixpan, huan jan axcan ancalactica, anquitas ilpitica se ixól je burra. Ayamo quiman lejcuc amaqui in burrito. Xictomacan, xicualicacan ca niquic. 
<span class="verse" id="MK11_3">3&#160;</span>Sinda se anmitzilis: “¿Leca anquichijtica inon?”, cuaquín xiquilican: “In Tata quinequi pa nadita, huan jan axcan quicuepas.” </div>
<div class='p'>
<span class="verse" id="MK11_4-5">4-5&#160;</span>Yoje uyaje huan quitaje ilpitataya se ixolol se burra. Cataya inahuac se ilalapujquil pa quiahuac se cali inahuac in ojli. Quitomaje, huan sequin ca yehuanten hual umpa moquetzaloaya quinmilije: </div>
<div class='p'>—¿Leca anquichijtica inon, anquitontica in burro? </div>
<div class='p'>
<span class="verse" id="MK11_6">6&#160;</span>Yehuanten quinnanquilije quinami Jesús quinmilic, huan in lacames quinmacahuiltije pa yahuisi. 
<span class="verse" id="MK11_7">7&#160;</span>Quihualiquilije Jesús in burro, quinlalilije inminlaquemes pani in burro, cuaquinon lejcuc Jesús. 
<span class="verse" id="MK11_8">8&#160;</span>Huan míac quinsuhualoaya inminlaquemes pan ojli, oc sequin quinpipixtiloaya ca iramas (iitzmolinquimes) ca inminsacayo cuahuimes hual quincotonaje. 
<span class="verse" id="MK11_9">9&#160;</span>Yehuanten hual quinlaicanaloaya huan yehuanten hual quitocaloaya tzajtzitiahuiloaya, quijtuloaya: </div>
<div class='p'>—¡Hosana! ¡Ma quichihuili niman cuali Dios yihual hual quitilanic pa huelitis! 
<span class="verse" id="MK11_10">10&#160;</span>¡Ma quituchía yihual hual huelitis capa huelitini totajtzin David! ¡Ma quijtucan “¡Hosana!” yehuanten hual yulilo pin cielo! </div>
<div class='p'>
<span class="verse" id="MK11_11">11&#160;</span>Calaquic Jerusalén Jesús, uyac calijtic pin tiopan hué, huan nepa quinmiztinemic mochi hual nepa cataya. Cuaquín tiolactitíac, huan pampín quisac Jerusalén, uyaje yihual huan imonextilinijmes pa Betania. </div>
<div class='s'>Jesús cajua se cuahuil higuero </div>
<div class='r'>(Mt. 21:18‑19) </div>
<div class='p'>
<span class="verse" id="MK11_12">12&#160;</span>Mostatica quisaje Betania huan Jesús mayantiahuiaya. 
<span class="verse" id="MK11_13">13&#160;</span>Quitac pa huejquita se amacuál tipichin hual quipiaya isacayo hué, huan uyac quitac sinda sulajtataya. Quiman ajsic, amo quitac nindeno ilaquilyo. Quipiaya jan isacayo san, ayamo cataya itonali pa quipiasquiaya ilaquilyo. 
<span class="verse" id="MK11_14">14&#160;</span>Cuaquinon Jesús quilic in amacuál tipichin ca isacayo hué: </div>
<div class='p'>—Ma camo quiman quicua amaqui molaquilyo axan huan pa quiman. </div>
<div class='p'>Quicaquije imonextilinijmes inon hual quilic. </div>
<div class='s'>Jesús quinlaluxtía pa quiahuac in tiopan hué </div>
<div class='r'>(Mt. 21:12‑17; Lc. 19:45‑48; Jn. 2:13‑22) </div>
<div class='p'>
<span class="verse" id="MK11_15">15&#160;</span>Cuaquín ajsije pa Jerusalén huan umpa calaquic Jesús pin tiopan hué. Pehuac quinquixtic pa quiahuac aquinojen lanamactataloaya huan lacujtataloaya pin tiopan hué. Quintzincuepilic innojen capa yehuanten hual quinpatililoaya tomin quinpatililoaya inmintomin yehuanten hual mocuhuililoaya huendis, noje quintzincuepilic inmicpalijmes yehuanten hual quinnamacaloaya huilomes. 
<span class="verse" id="MK11_16">16&#160;</span>Huan amo quimacahuiltic amaqui pa panusquiaya pa ilajcotían in tiopan hué sinda quimantiahuiaya len. 
<span class="verse" id="MK11_17">17&#160;</span>Huan quinmaxtiaya, quinmiliaya: </div>
<div class='p'>—¿Amo unca lajcuiluli inon hual quijtúa: “Quitocayaltisi nocali se cali capa quilajlanilo Dios, huan cayas cali pa moxtin capa huil quilajlanilo Dios”? Ma yoje, amhuanten anquichihuilijtica in tiopan hué quinami cataya se cueva capa molatilo laxtequinijmes. </div>
<div class='p'>
<span class="verse" id="MK11_18">18&#160;</span>Inminhuejueyenten in tiopistas huan in lamaxtinijmes quicaquije inon, huan pehuaje quitemuje quinami huil quimictilosquiaya. Ma yoje, momajtiloaya pa quichihuilisi len pampa moxtin in lacames quixtocaloaya quicaquilo huan yehuanten molapolultiloaya pampa inon hual quinmaxtiaya Jesús. 
<span class="verse" id="MK11_19">19&#160;</span>Cuaquín ca tiolac quisaje Jerusalén Jesús huan imonextilinijmes. </div>
<div class='s'>In amacuál tipichin huaquic </div>
<div class='r'>(Mt. 21:20‑22) </div>
<div class='p'>
<span class="verse" id="MK11_20">20&#160;</span>Mosta pa huajtzinco panuloaya huan quitaje in amacuál tipichin (cuahuil higuero), huaquic pa ilalhuayojmes huan mochi. 
<span class="verse" id="MK11_21">21&#160;</span>Cuaquinon quijnamiquic Pedro huan quilic Jesús, quilic: </div>
<div class='p'>—Lamaxtini, xiquita, in amacuál tipichin hual ticajuac, axan huáic. </div>
<div class='p'>
<span class="verse" id="MK11_22">22&#160;</span>Jesús quinanquilic: </div>
<div class='p'>—Xiclalican anmolaneltocalisli ca Dios, anquimaztica pampa yihual huil quichía mochi. 
<span class="verse" id="MK11_23">23&#160;</span>Annimitzilía neli, amhuanten huil anquilía in loma nican, “Ximijcuani ximolasa pin al huejcalan”, huan quema, quichías quinami tiquilis sinda amo ticmahuilis pampa amo yahui quichía quinami tiquilis. 
<span class="verse" id="MK11_24">24&#160;</span>Pampa inon annimitzilía inon: Quiman yes anlajtúa ca Dios, huil anquitemachía pa yihual anmijchihuilis len yes. Xicneltocacan quinami axan anquipíac inon hual anquitemachic, huan yoje anquipías. 
<span class="verse" id="MK11_25">25&#160;</span>Huan sinda anmoqueztica anlajtutica ca Dios, huan jan axcan anquijnamiquía pampa anmitzcualantic se, cuaquín xicpujpuhuacan. Yoje quinpujpuhuas anmolaijlaculisli anmoTajtzin hual unca pin cielo. 
<span class="verse" id="MK11_26">26&#160;</span>Annimitzilía inon, pampa sinda amo anquinpujpuhuas, cuaquín noje anmoTajtzin hué hual unca pin cielo amo quinpujpuhuas anmolaijlaculisli. </div>
<div class='s'>Unca Jesús iyaxca pa quijtus len monequi quichihuasi lacames </div>
<div class='r'>(Mt. 21:23‑27; Lc. 20:1‑8) </div>
<div class='p'>
<span class="verse" id="MK11_27">27&#160;</span>Huan oc sejpa ajsije Jerusalén. Huan quiman Jesús nejnentinemiaya calijtic pin tiopan hué, hualaje capa yihual inminhuejueyenten in tiopistas, noje hualaje in lamaxtinijmes huan in abuelojmes. 
<span class="verse" id="MK11_28">28&#160;</span>Quilajlanije, quilije: </div>
<div class='p'>—¿Ca aqui ilahueliltilisli ticchía innojen hual tiquinchijtica? ¿Aqui mitzhueliltic pa tiquinchías innojen? </div>
<div class='p'>
<span class="verse" id="MK11_29">29&#160;</span>Jesús quinnanquilic: </div>
<div class='p'>—Ma annimitzlajlani noje se lajtol, huan xichnanquilican. Cuaquín annimitzilis aqui nechueliltic pa niquinchías innojen hual niquinchijtica. 
<span class="verse" id="MK11_30">30&#160;</span>¿Cataya Dios hual quitilanic Juan Lacuayatequini ca lahueliltilisli pa lacuayatequis o quitilanije lacames pa lacuayatequis? Xichnanquilican. </div>
<div class='p'>
<span class="verse" id="MK11_31">31&#160;</span>Cuaquinon yehuanten quijtuloaya laijtic yehuanten huan molaquetzililoaya, moilije: </div>
<div class='p'>—Sinda tiquilisi pampa quihueliltic Dios, yihual techilis: “¿Leca amo anquineltocac?” 
<span class="verse" id="MK11_32">32&#160;</span>Ma yoje, amo huil tiquilisi pampa lacames quihueliltije. </div>
<div class='p'>Sinda quililoaya pampa lacames quihueliltije, cuaquín momajtiloaya inminyampa in lacames. Moxtin yehuanten quimatiloaya pampa Juan yec se ilajtuni Dios. 
<span class="verse" id="MK11_33">33&#160;</span>Yoje, quinanquilije Jesús, quilije: </div>
<div class='p'>—Amo ticmatilo. </div>
<div class='p'>Cuaquinon Jesús quinmilic: </div>
<div class='p'>—Nehual noje amo annimitzilis aqui nechueliltic pa niquinchías innojen hual niquinchijtica.  </div>
<div class='psalmlabel' id='MK12_0'> 12</div>
<div class='s'>Sequin lacames ejꞌelehuis hual tequipanuloaya lajlajco </div>
<div class='r'>(Mt. 21:33‑46; Lc. 20:9‑19) </div>
<div class='p'>
<span class="verse" id="MK12_1">1&#160;</span>Cuaquinon Jesús pehuac quinmaxtic ca se lapuhualisli hual quinmijnamiquiltisquiaya. Quinmilic: </div>
<div class='p'>—Se lacal quitocac se cuajmili ca uva. Quitzacuac quiyahualujtataya itenco ca tixcalimes lachijchihuali cuajtic (se tepandi), quihuajuanac se huejcalito pa quintelicsalosquiaya in uvas pa quisasquiaya iayo. Noje quichíac se cali cuajtic capa huil lachiasquiaya pan mochi iuvatilan pa pani. Cuaquín quinmanac sequin lacames tequipanujquimes pa quitalosquiaya icuajmili, huan umpa quisac pa ichan, uyac huejca. 
<span class="verse" id="MK12_2">2&#160;</span>Ajsic in tonali hual yucsitataloaya in uvas. Quitilanic se tequipanujquil pa yasquiaya cana hual yihual iyaxca ilaquilyo. 
<span class="verse" id="MK12_3">3&#160;</span>Huan yehuanten hual tequipanuloaya lajlajco quiquitzquije in tequipanujquil. Quihuitequije, quitilanije huan amo quimacaje nindeno. 
<span class="verse" id="MK12_4">4&#160;</span>Iteco mocuepac quitilanic oc se tequipanujquil, huan tixcalazos quimacaje, quicocoltije pa itzontecon huan quihuejuecaltije. 
<span class="verse" id="MK12_5">5&#160;</span>Cuaquín iteco quitilanic oc se, huan yihual quimictije. Umpa in lacal quintilanic míac oc sequin itequipanujquimes huan in lacames hual tequipanuloaya lajlajco quinhuitequije sequin huan quinmictije oc sequin. </div>
<div class='p'>
<span class="verse" id="MK12_6">6&#160;</span>’Quicahuilía in lacal oc se san pa quitilanis, in yec yihual ixól hual quilasojlaya míac. Yoje quitilanic, pampa yihual quijtuc: “Yehuanten quimatisi momajtisi ilaixpan noxól.” 
<span class="verse" id="MK12_7">7&#160;</span>Ma yoje, in tequipanujquimes ejꞌelehuis molaquetzilije se ca oc se, moilije: “In yihual hual canas icuajmili itajtzin, cayas iyaxca. Ma tián, ma ticmictican pa yes toyaxca tehuanten in cuajmili.” 
<span class="verse" id="MK12_8">8&#160;</span>Cuaquinon quiquitzquije, quimictije, quilasaje imijquil pa quiahuac in cuajmili. </div>
<div class='p'>
<span class="verse" id="MK12_9">9&#160;</span>’Axan, ¿len quichías iteco in cuajmili? Mocuepas huan quinmictis in tequipanujquimes ejꞌelehuis. Cuaquín quinmacas oc sequin tequipanujquimes in cuajmili. </div>
<div class='p'>
<span class="verse" id="MK12_10">10&#160;</span>’¿Amo quiman anmomaxtic in hual unca lajcuiluli? Quijtúa: </div>
<div class='q'>Quilasaje in tel yehuanten hual quichihuaje in cali, quijtuje in tel amo unca cuali. </div>
<div class='q'>Ma yoje, in tel mochíac in tel calica quipehualtije mochi in cali. </div>
<div class='q'>
<span class="verse" id="MK12_11">11&#160;</span>ToTata quilalic pan cali quiman pehuaya quichía, huan timocahuaje timolapolultiticate pampa tiquitaje inon hual quichíac yihual. </div>
<div class='p'>
<span class="verse" id="MK12_12">12&#160;</span>Yoje, in huejueyenten quinequiloaya quiquitzquilo Jesús. Quimatiloaya Jesús quinmilic in lapuhualisli pa yoje laquetzasquiaya inminahuac yehuanten. Yehuanten cataloaya quinami in tequipanujquimes ejꞌelehuis. Ma yoje, amo quiquitzquije pampa momajtije inminyampa in lacalera. Pampín quicajcahuaje huan uyaje. </div>
<div class='s'>Jesús laquetza inahuac in contribución (lapixcalisli hual unca tomin) </div>
<div class='r'>(Mt. 22:15‑22; Lc. 20:20‑26) </div>
<div class='p'>
<span class="verse" id="MK12_13">13&#160;</span>Panuc inon, yehuanten quintilanije capa Jesús sequin ca in fariseos huan oc sequin hual yeje ca in lanechiculisli hual quitocaloaya Herodes. Quinequiloaya pa Jesús quijtusquiaya se lajtol calica quitalosquiaya quinami huil quiquitzquisi. 
<span class="verse" id="MK12_14">14&#160;</span>Hualaje quilije: </div>
<div class='p'>—Lamaxtini, ticmatilo pampa tehual tiquijtúa len melác. Tiquita je lacal jan quinami tiquita oc se, ticlasojla se lacal hué jan quinami se lacal tipichin san. Huan ticnextía melahuac len quinequi Dios pa quichihuasi in lacames. Axan timitzlajlanilo, ¿monequi pa ticlaxlahuilisi in niman hué César ilapixcalisli tomin, o amo? ¿Ticlaxlahuisi, o amo ticlaxlahuisi? </div>
<div class='p'>
<span class="verse" id="MK12_15">15&#160;</span>Quimatic Jesús quinami quinequiloaya quicuajcuamanalo, huan quinmilic: </div>
<div class='p'>—¿Leca anquitemúa quinami huil annechmotexpahuilis pa nechquitzquisi? Xichualiquilican se tomin denario pa niquitas. </div>
<div class='p'>
<span class="verse" id="MK12_16">16&#160;</span>Yehuanten quihualiquilije huan Jesús quinlajlanic: </div>
<div class='p'>—¿Aqui iixco inon? Huan ¿aqui ilajcuilulisli? </div>
<div class='p'>Yehuanten quinanquilije: </div>
<div class='p'>—In niman hué César iyaxca. </div>
<div class='p'>
<span class="verse" id="MK12_17">17&#160;</span>Cuaquinon quinmilic Jesús: </div>
<div class='p'>—Xicmacacan César hual iyaxca yihual, huan xicmacacan Dios hual iyaxca yihual. </div>
<div class='p'>Yoje, mocahuaje molapolultiticate pampa yojque quinnanquilic. </div>
<div class='s'>Jesús quinlaquetzilía quinami ticmatilo pampa tiyulisi oc sejpa </div>
<div class='r'>(Mt. 22:23‑33; Lc. 20:27‑40) </div>
<div class='p'>
<span class="verse" id="MK12_18">18&#160;</span>Cuaquinon hualaje sequin hual quineltocaloaya inminlamaxtilisli in saduceos. Yehuanten quijtulo pampa aquinojen miquilo amo yulisi oc sejpa. Quilije: </div>
<div class='p'>
<span class="verse" id="MK12_19">19&#160;</span>—Lamaxtini, Moisés techcahuilic in lajcuilulisli hual unca lajtol pa tehuanten. Huan in lajtol quijtúa sinda se lacal miqui huan quicahua isihua ihuían huan amo quinpialoaya xolomes, cuaquín icni in lacal hual miquic quipías pa monamictis ca isihua ihuían icni. Inon quichías pa yoje quinpiasi xolomes hual motocasi quinami in se hual polehuic. 
<span class="verse" id="MK12_20">20&#160;</span>Axan, cataloaya chicome (siete) icnían. Se monamictic, huan amo huejcahuaya míac huan polehuic, amo quicahuac se xolol. 
<span class="verse" id="MK12_21">21&#160;</span>Pampín, oc se icni canac in sihual, yihual noje miquic, amo quincahuac xolomes. Yoje quipanuc oc se icni. 
<span class="verse" id="MK12_22">22&#160;</span>Huan yoje quinpanuc in chicome, monamictije ca in sihual. Amaqui ca moxtin innojen quincahuac xolomes. Cuaquín, polehuic in sihual noje. 
<span class="verse" id="MK12_23">23&#160;</span>Axan, quiman yulisi oc sejpa innojen hual miquije, ¿calía lacal yes ilahuical in sihual? Pampa mochi in chicome monamictije ca in sihual. </div>
<div class='p'>
<span class="verse" id="MK12_24">24&#160;</span>Cuaquinon Jesús quinnanquilic: </div>
<div class='p'>—Amhuanten anmoixpolúa, pampa amo anquimati ilajcuilulisli Dios ilajtol huan ichicahualisli. 
<span class="verse" id="MK12_25">25&#160;</span>In tonali hual yulisi oc sejpa yehuanten hual miquije, cuaquín amo monamictisi lacames huan sihuames. Yulisi quinami Dios ilanahuatinijmes hual cate pin cielo. 
<span class="verse" id="MK12_26">26&#160;</span>Huan inon hual anquijtúa inminahuac yehuanten hual miquilo, quema, yulisi oc sejpa. ¿Amo anmomaxtic capa quijtúa iamal hual quijcuiluc Moisés? Pin cuajtzindi hual lalatataya capa Dios quinotzac Moisés, yoje quilic: “Nehual niunca iDios Abraham huan iDios Isaac huan iDios Jacob.” Yehuanten, quema, miquije. Ma yoje, yulticate, pampa quijtuc Dios: “Nehual inminDios yehuanten.” 
<span class="verse" id="MK12_27">27&#160;</span>Huan Dios amo inminDios mijquimes. Yihual inminDios yehuanten hual yulilo. Yoje amhuanten anmoixpolujtica míac. </div>
<div class='s'>Jesús quinmilía calía unca in lajtol niman hué </div>
<div class='r'>(Mt. 22:34‑40) </div>
<div class='p'>
<span class="verse" id="MK12_28">28&#160;</span>Ajsic se lamaxtini ca in lamaxtinijmes. Yihual quincaquiaya quiman laquetzaloaya, quimatic pampa Jesús quinnanquilic cuali. Huan quilajlanic: </div>
<div class='p'>—¿Calía in niman hué ca mochi in lajtomes? </div>
<div class='p'>
<span class="verse" id="MK12_29">29&#160;</span>Quinanquilic Jesús: </div>
<div class='p'>—Inon in lajtol niman hué: “Xijcaqui, Israel. In Tata toDios, yihual se san, amo unca oc se. 
<span class="verse" id="MK12_30">30&#160;</span>Huan ticlasojlas in Tata moDios ca mochi moyolo huan ca mochi moyulilisli huan ca mochi moijnamiquilisli huan ca mochi mochicahualisli.” Inon in lajtol niman hué. 
<span class="verse" id="MK12_31">31&#160;</span>Huan in oc se lajtol unca quinami inon hual nilamic niquijtuc: “Ticlasojlas aqui yes unca ca tehual quinami tehual timolasojla.” Amo unca oc sequin lajtomes hual monotzalo yoje míac quinami innojen. </div>
<div class='p'>
<span class="verse" id="MK12_32">32&#160;</span>Cuaquinon in lamaxtini quilic: </div>
<div class='p'>—Cuali tiquijtuc, Lamaxtini. Unca melahuac len tiquijtúa quinami Dios yihual se san. Amo unca oc se, jan yihual san. 
<span class="verse" id="MK12_33">33&#160;</span>Huan sinda se quilasojla Dios ca mochi iyolo huan ca mochi ilaijnamiquilisli huan ca mochi iyulilisli huan ca mochi ichicahualisli, huan sinda quilasojla mochi sejse hual unca ca yihual quinami yihual molasojla, quema, in monotza niman míac. Amo quiman monotzalo yoje mochi in huendis huan mochi in huejuendi hual cate borregos huan bueyes hual quilalililo pani capa quichichinuilisi ilaixpan Dios. </div>
<div class='p'>
<span class="verse" id="MK12_34">34&#160;</span>Jesús quicaquic quinami quinanquilic ca laijnamiquilisli huan quilic: </div>
<div class='p'>—Jan nadita san huan huil timoita ca Dios mitzlaicantica laijtic moyolo. </div>
<div class='p'>Cuaquinon moxtin momajtiloaya quilajlanilo oc sequin lajtomes pa quitasi quinami huil quimotexpahuililosquiaya. </div>
<div class='s'>In Cristo, ¿yihual ixolol David? </div>
<div class='r'>(Mt. 22:41‑46; Lc. 20:41‑44) </div>
<div class='p'>
<span class="verse" id="MK12_35">35&#160;</span>Jesús lamaxtiaya pin tiopan hué, quinmilic: </div>
<div class='p'>—¿Quinami huil quijtulo in lamaxtinijmes pampa yihual ixolol David in Cristo hual Dios quitilanía? 
<span class="verse" id="MK12_36">36&#160;</span>In Espíritu Santo quijtúa pan ipampa yihual David, quijtúa: </div>
<div class='q'>In Tata quilic noTata: </div>
<div class='q'>“Ximolali pa noma cuali pa tichpalehuis pa nihuelitis. </div>
<div class='q'>Xicaya nican pa quiman ajsis in tonali hual niquinlalis inmintzindan mocxihuajmes yehuanten hual mitzcocolilo.” </div>
<div class='m'>
<span class="verse" id="MK12_37">37&#160;</span>Yihual David quitocayaltía in Cristo noTata. Yoje, ¿quinami yes yihual ixolol David? </div>
<div class='p'>Huan in míac hual cataloaya nepa quixtocaloaya míac quicaquilo. </div>
<div class='s'>Jesús quinmilía pa camo momacahuiltisi pa mocuajcuamanasi ca in hual quimaxtilo ilamaxtinijmes Israel </div>
<div class='r'>(Mt. 23:1‑36; Lc. 11:37‑54; 20:45‑47) </div>
<div class='p'>
<span class="verse" id="MK12_38">38&#160;</span>Lamaxtiaya Jesús, quijtuc: </div>
<div class='p'>—Xilachixtiacan pa camo anmitzcuajcuamanasi ilamaxtinijmes in lajtol hual quimaxtilo, pampa yoje quichihualo yehuanten. Quixtocalo nejnentinemilo ca inminahuas huejuejcanic. Quixtocalo pa moxtin quinpialtilo ca míac lamajtilisli. 
<span class="verse" id="MK12_39">39&#160;</span>Quixtocalo molalilo pin icpalimes huejué pin tiopan calijtic pa moxtin quitasi quinami yehuanten cate lacames huejueyenten. Noje quixtocalo cayasi capa in huejueyenten cate lacuajticate pin fiestas. 
<span class="verse" id="MK12_40">40&#160;</span>Quinquixtililo inmincalimes in sihuames inminhuían huan amo quinmicnililo. Cuaquín quilajlanilo Dios ca míac lajtomes pa quincuajcuamanasi in lacames huan sihuames pa yoje quijtusi pampa yehuanten lacames cuajcuali. Yehuanten Dios quinmacas míac lacocoltilisli hual niman ticocu. </div>
<div class='s'>Se sihual ihuían quimaca je tomin tipichin </div>
<div class='r'>(Lc. 21:1‑4) </div>
<div class='p'>
<span class="verse" id="MK12_41">41&#160;</span>Jesús yehuatataya laixpan capa quilasaloaya tomin laijtic pa in tiopan hué, quiztataya quinami yehuanten quilaxilijtiahuiloaya laijtic. Míac ca yehuanten hual quipialoaya míac tomin quilasaje míac laijtic. 
<span class="verse" id="MK12_42">42&#160;</span>Huan panuc se sihual ihuían hual amo quipiaya. Quilaxilic ome tomin hual cataloaya niman tipichin. 
<span class="verse" id="MK12_43">43&#160;</span>Cuaquín Jesús quinmilic pa quitasi imonextilinijmes huan quinmilic: </div>
<div class='p'>—Neli annimitzilía, in sihual ihuían amo quipía pa molacualtis. Ma yoje, Dios quita quinami yihual quilaxilic laijtic míac. Amo yoje míac quilaxilije moxtin in oc sequin hual quilaxilijtataloaya tomin nepa. 
<span class="verse" id="MK12_44">44&#160;</span>Moxtin yehuanten quilasaje tomin hual amo quinequije, cataya pampa quipialoaya míac. Huan in sihual ihuían quipiaya jan se nadita. Quilasac nepa mochi hual quipiaya calica quicuhuasquiaya len pa quicuasquiaya.  </div>
<div class='psalmlabel' id='MK13_0'> 13</div>
<div class='s'>Jesús quinmilía quinami yalo quixitinilo in tiopan hué </div>
<div class='r'>(Mt. 24:1‑2; Lc. 21:5‑6) </div>
<div class='p'>
<span class="verse" id="MK13_1">1&#160;</span>Jesús quisaya pa quiahuac in tiopan hué, huan se ca imonextilinijmes quilic: </div>
<div class='p'>—Xiquita, Lamaxtini, in tixcalimes huan in calimes, ¡xiquita quinami cate hué huan cualtichin! </div>
<div class='p'>
<span class="verse" id="MK13_2">2&#160;</span>Huan Jesús quinanquilic: </div>
<div class='p'>—¿Tiquinmita in calimes huejué? Amo mocahuas se tixcali inahuac oc se tixcali pan in calimes, mochi yesi lamayahuili. </div>
<div class='s'>Jesús quinlaquetzilía quinami moitasi in tonali hual mochi yahui lami </div>
<div class='r'>(Mt. 24:3‑28; Lc. 21:7‑24; 17:22‑24) </div>
<div class='p'>
<span class="verse" id="MK13_3">3&#160;</span>Uyaje panquisaje in tepetzindi (loma) itoca iLoma in Olivos hual cataya ilaixpan in tiopan hué. Nepa molalic Jesús huan Pedro huan Jacobo huan Juan huan Andrés quilajlanije inminhuijuían, quilije: </div>
<div class='p'>
<span class="verse" id="MK13_4">4&#160;</span>—Xitechili. ¿Quiman panus inon? ¿Len lanextilisli cayas pa ticmatisi quiman yahui panúa mochi innojen? </div>
<div class='p'>
<span class="verse" id="MK13_5">5&#160;</span>Huan Jesús pehuac quinmilic: </div>
<div class='p'>—Xilachiacan pa amaqui anmitzcuajcuamanas. 
<span class="verse" id="MK13_6">6&#160;</span>Hualasi míac lacames hual quijtusi quipialo nolahueliltilisli, quijtusi: “Nehual niCristo.” Huan quincuajcuamanasi míac lacames huan sihuames. 
<span class="verse" id="MK13_7">7&#160;</span>Anquicaquis anmitzilisi quinami moanalo cajcapa huan quinami yalo moanalo cajcapa. Innojen tonalijmes hual anmitzlamachiltisi pampa panujticate in, amo ximomajtican. Yoje quipialo pa panusi, huan ayamo lamis in lalticpan. 
<span class="verse" id="MK13_8">8&#160;</span>Lacames pa se lali moanasi ca lacames pa oc se lali. Huan aquinojen hual huelitilo pa se lali moanasi ca inminlalimes yehuanten hual lahueliltilo nepa. Huan laulinis cajcapa pin lalticpan. Noje cajcapa miquisi pan ipampa mayandi. Lacames cualantinemisi huan majcoctinemisi pa moanasi. Ma yoje, lacames jan pehuasi mococusi san ca innojen, san unca ipehualisli in lacocoltilisli. </div>
<div class='p'>
<span class="verse" id="MK13_9">9&#160;</span>’Amhuanten xilachixtiacan pa camo anmocahuas pa annechneltocas. Sequin anmitztemacasi pa ilahueliltilisli inminlanechiculisli in huejueyenten. Sequin anmitzhuitequisi pin tiopajmes. Anmitzhuicasi inminlaixpan gobernadores huan in oc sequin niman hueyenten, yehuanten hual quipialo lahueliltilisli. Inon anmijchihuilisi pampa annechneltoca. Cuaquín anquijtus lamachiltilisli nonahuac nehual inminyampa yehuanten. 
<span class="verse" id="MK13_10">10&#160;</span>Ayamo lamis in lalticpan sinda in cuali lamachiltilisli ayamo yes lamachiltili capa chantilo moxtin yehuanten pin lalticpan. 
<span class="verse" id="MK13_11">11&#160;</span>Huan quiman anmitzquitzquilo pa anmitztemacasi ca yehuanten hual quipialo lahueliltilisli, amo ximomajtican pampa amo anquimati len anquijtus. Xiquijtucan san inon hual jan axcan anmitzijnamiquiltis in Espíritu Santo pa in tonali. Xiquijtucan inon pampa amo yes amhuanten hual anlajtus, cayas in Espíritu Santo hual lajtus pan anmopampa amhuanten. 
<span class="verse" id="MK13_12">12&#160;</span>Cayasi icnían hual quitemacasi icnían pa quimictisi. Cayasi inmintajtzitzían hual quintemacasi inminxolomes pa quinmictisi. Huan cayasi xolomes hual cualanisi ca inmintajtzitzían huan quintemacasi pa quinmictisi. 
<span class="verse" id="MK13_13">13&#160;</span>Huan moxtin anmitzcocolisi pampa annechneltoca. Ma yoje, aqui hual mopepenialtis mas que quipías pa miquis, yihual yes laquixtili pin polehuilisli, quipías yulilisli hual amo quiman lamis. </div>
<div class='p'>
<span class="verse" id="MK13_14">14&#160;</span>’Daniel ilajtuni Dios quijcuiluc pin amal de in hual elehuis hual quijlacúa. Inon noje quijlacúa mochi capa quimolancuacuetzililo Dios. Quiman anquitas inon lalalili capa amo unca iyaxca pa cayas (ma monextía len quinequi quijtúa inon aqui yes hual momaxtitica inon), cuaquín ma cholucan pan lomas yehuanten hual cayasi pin lalticpan Judea. 
<span class="verse" id="MK13_15">15&#160;</span>Huan pa in tonali, aqui cayas pa pani icali ma camo temu pa calaquis pa calijtic pa quiquixtis len pa calijtic. 
<span class="verse" id="MK13_16">16&#160;</span>Huan aqui cayas pin cuajmili ma camo mocuepa pa canas ilaquen. 
<span class="verse" id="MK13_17">17&#160;</span>Huan ¡eh, quinami yalo cayalo lacocoltili yehuanten hual yalo quipialo xolotzitzindis huan yehuanten hual lachichiltitiasi pan innojen tonalijmes! 
<span class="verse" id="MK13_18-19">18-19&#160;</span>Huan xictemachican Dios pa camo anquipías pa ancholus in tonalijmes quiman sehua, pampa pan innojen tonalijmes, quema, yalo panulo míac lacocoltilisli quinami ayamo quiman quinpanuaya lacames. In tonalijmes quiman pehuac quichíac Dios mochi, huan pa mochi in tonalijmes hual ajsitihualaloaya umpa pa axan, amo quiman cataloaya tonalijmes capa quinpanuaya lacames lacocoltilisli quinami inon hual quinpanus pa innojen tonalijmes hual ajsisi. Huan yajmo quinpanus yoje oc sejpa. 
<span class="verse" id="MK13_20">20&#160;</span>Sinda toTata amo quilalic pa camo huejcahualosquiaya innojen tonalijmes, cuaquín amaqui mocahuasquiaya yultataya. Ma yoje, Dios quinlasojla innojen hual quinlajtultic pa yesi yihual iyaxca. Pampín quilalic pa camo huejcahualosquiaya in tonalijmes. </div>
<div class='p'>
<span class="verse" id="MK13_21">21&#160;</span>’Cuaquinon innojen tonalijmes cuajnesi se anmitzilis: “Xiquitacan, nican unca in Cristo.” Huan cuajnesi anmitzilis: “Xiquitacan, umpunca yihual.” Amo xicneltocacan. 
<span class="verse" id="MK13_22">22&#160;</span>Hualasi cristos hual amo yesi Cristo. Hualasi noje innojen hual quijtusi pampa yehuanten ilajtunijmes Dios, huan yesi islacatinijmes. Quinchihuasi innojen lachihualisli hual quinmolapolultisi lacames. Yoje, sinda huil quichihuasi, motolinisi pa quincuajcuamanasi yehuanten nojen hual Dios quinlajtultic pa yesi iyaxca. 
<span class="verse" id="MK13_23">23&#160;</span>Amhuanten xicayacan amo anmomajtitica pampa inon, pampa axan annimitzilic pampa mochi in yahui panúa. </div>
<div class='s'>Jesús quinlaquetzilía quinami hualas oc sejpa </div>
<div class='r'>(Mt. 24:29‑35,42,44; Lc. 21:25‑36) </div>
<div class='p'>
<span class="verse" id="MK13_24">24&#160;</span>’Quiman lamisi panusi innojen tonalijmes capa yalo panulo lacocoltilisli yehuanten pin lalticpan, cuaquín mochías laticumac in tonali. In mesli yajmo lahuis. 
<span class="verse" id="MK13_25">25&#160;</span>Luceros (silalimes) hueztiasi pin cielo huan mochi hual unca pin cielo motzejtzelus. 
<span class="verse" id="MK13_26">26&#160;</span>Cuaquinon moxtin nechitasi nehual ilacal in cielo. Nechitasi nihualajtihuala pani pin mextemimes nicpixtica chicahualisli hué huan laixpelalisli cualtichin. 
<span class="verse" id="MK13_27">27&#160;</span>Huan niquintilanis nolanahuatinijmes pin cielo pa quinnechicusi innojen hual Dios quinlajtultic pa yesi iyaxca. Quinnechicusi quinquixtiticate cajcapa lami in lalticpan huan cajcapa lami in cielo. </div>
<div class='p'>
<span class="verse" id="MK13_28">28&#160;</span>’Xijcaquican in laijnamiquilisli inahuac in amacuál tipichin. Itzmolinía sejselic huan selistitica isacayo. Cuaquín anquimati amo huejcahua pa ajsis xupanda. 
<span class="verse" id="MK13_29">29&#160;</span>Yoje, in tonalijmes hual anquitas panujtica mochi inon hual axan annimitzilic, cuaquín anquimatis ajsitihualalo in tonalijmes. Quema, yalo ajsilo jan ajnaxcan. 
<span class="verse" id="MK13_30">30&#160;</span>Neli annimitzilía inon: Panusi mochi innojen quiman yulticate yehuanten hual cayasi nepa pa innojen tonalijmes, ayamo lamisi quiman panusi mochi innojen, quema, quinmitasi. 
<span class="verse" id="MK13_31">31&#160;</span>In cielo huan in lalticpan lamisi. Ma yoje, nolajtomes amo lamisi. </div>
<div class='p'>
<span class="verse" id="MK13_32">32&#160;</span>’Amaqui quimati in tonali huan in hora quiman panus inon. Dios ilanahuatinijmes pin cielo amo quimatilo, Dios ixolol amo quimati. Jan Dios noTajtzin san quimati. </div>
<div class='p'>
<span class="verse" id="MK13_33">33&#160;</span>’Xilachiacan, xicayacan laejxiltili, pampa amo anquimati calía tonali yes. 
<span class="verse" id="MK13_34">34&#160;</span>Unca quinami se lacal hual yahui huejca. Quicahua icali, quinmilía chicahuac itequipanujquimes pa quiztiasi in cali. Mochi sejse quipía itequipanulisli, huan quilía in lalapuni pa lachías. 
<span class="verse" id="MK13_35">35&#160;</span>Yoje, xilachixtiacan amhuanten mojmosta, pampa amo anquimati quiman hualas anmoTata. Amo anquimati da hualas pa layúa o pa lajco layúa o pa cualcan o pa laxpoyahua nepa quiman xahuanía in gallo o pa huajtzinco. 
<span class="verse" id="MK13_36">36&#160;</span>Xilachixtiacan pa camo hualas jan ajnaxcan huan anmitzajsis ancoxtica. 
<span class="verse" id="MK13_37">37&#160;</span>Huan niquinmilía moxtin inon hual annimitzilía amhuanten. Xilachixtiacan.  </div>
<div class='psalmlabel' id='MK14_0'> 14</div>
<div class='s'>Quitemulo quinami huil quiquitzquilo Jesús </div>
<div class='r'>(Mt. 26:1‑5; Lc. 22:1‑2; Jn. 11:45‑53) </div>
<div class='p'>
<span class="verse" id="MK14_1">1&#160;</span>Mocahuaje ome tonalijmes huan cuaquín yahuiaya ajsi in ilhuil (fiesta) itoca ipascua in judíos. Noje cataloaya itonalijmes in fiesta quiman quicualo in pan hual amo quipía laxocoyajquil. Axcan inminhuejueyenten in tiopistas huan in lamaxtinijmes quitemuloaya quinami huil quiquitzquilosquiaya Jesús ca lacuajcuamanalisli pa quimictisi. 
<span class="verse" id="MK14_2">2&#160;</span>Yoje quitemuloaya pampa quijtuloaya: </div>
<div class='p'>—Amo huil tijquitzquisi pin fiesta pampa cualantiquisasi in lacalera. </div>
<div class='s'>Se sihual quixahuilía Jesús </div>
<div class='r'>(Mt. 26:6‑13; Jn. 12:1‑8) </div>
<div class='p'>
<span class="verse" id="MK14_3">3&#160;</span>Cataya Jesús pa Betania pa ichan Simón hual quipiani in cocolisli lepra hual quixacualuilía se icuilaxli icuerpo (inacayo). Umpa lacuaya huan ajsic se sihual capa yihual, quipiaya se tapalquita yancuic lachihuali ca se tixcali itoca alabastro. Quipiaya laijtic in tapalquita se chahuac hual ajuíac itoca nardo, ipatiaya míac. Cuaquín quilapanac in tapalquita, huan umpa quitoyahuac in chahuac hual ajuíac ipan itzontecon Jesús pa quixahuilis. 
<span class="verse" id="MK14_4">4&#160;</span>Sequin hual umpa cataloaya cualanije, moilije: </div>
<div class='p'>—¿Leca amo quichíac cuali ca in chahuac hual ajuíac? 
<span class="verse" id="MK14_5">5&#160;</span>Huil quinamacaloaya pa ye cientos denario tomin huan in tomin huil quinxiluililoaya ca yehuanten hual amo quipialo len. </div>
<div class='p'>Huan cajuaje in sihual. </div>
<div class='p'>
<span class="verse" id="MK14_6">6&#160;</span>Jesús quinmilic: </div>
<div class='p'>—Xijcahuacan, ¿leca anquimaca tequil? Nejchihuilic len cuali in sihual. 
<span class="verse" id="MK14_7">7&#160;</span>Cate itequi ca amhuanten yehuanten hual amo quipialo. Huil anquinchihuilía cuali quijquiman yes anquinequis. Huan nehual jan nadita huan amo nicayas ca amhuanten. 
<span class="verse" id="MK14_8">8&#160;</span>In sihual quichíac hual huil quichíac. Axan nejxahuilic ca in chahuac hual ajuíac pa nejchijchihuilisquiaya pa in tonali hual yalo nechlalpachulo. 
<span class="verse" id="MK14_9">9&#160;</span>Neli annimitzilía, capa yes pa mochi lalticpan quilaquetzilisi in lamachiltilisli cuali, noje quipuhuasi in hual yihual nejchihuilic. Yoje moxtin quijnamiquisi yihual. </div>
<div class='s'>Judas quilalía pa quitemacas Jesús </div>
<div class='r'>(Mt. 26:14‑16; Lc. 22:3‑6) </div>
<div class='p'>
<span class="verse" id="MK14_10">10&#160;</span>Cuaquinon Judas Iscariote hual yec se ca in doce (majlaclihuanome) monextilinijmes uyac quinmitac inminhueyenten in tiopistas. Yahuiaya quitemaca Jesús pa yehuanten inminlahueliltilisli. 
<span class="verse" id="MK14_11">11&#160;</span>Quicaquije yehuanten len yahuiaya quinchihuili, quipialoaya paquilisli huan quilije pampa neli yahuiloaya quilaxlahuilo. Cuaquinon quitemuaya Judas quinami yahuiaya quitemaca. </div>
<div class='s'>Jesús quiyancuilía inon calica tiquijnamiquilo </div>
<div class='r'>(Mt. 26:17‑29; Lc. 22:7‑23; Jn. 13:21‑30; 1 Co. 11:23‑26) </div>
<div class='p'>
<span class="verse" id="MK14_12">12&#160;</span>Cataya in tonali quiman pehuaya in ilhuil (fiesta) quiman quicualoaya in pan hual amo quipía laxocoyajquil. Pan in tonali quimictilo quinami huendi in borrego itoca pascua. Pampín imonextilinijmes quilajlanije Jesús, quilije: </div>
<div class='p'>—¿Capa ticnequi pa tiasi pa ticyucxiltisi pa tijcuasi ilacualisli in pascua? </div>
<div class='p'>
<span class="verse" id="MK14_13">13&#160;</span>Cuaquinon quintilanic ome imonextilinijmes, quinmilic: </div>
<div class='p'>—Xiacan pa in caltilan, nepa anquitas se lacal quimantía je tapalcal ca al. Xictocacan. 
<span class="verse" id="MK14_14">14&#160;</span>Capa calaquis yihual, xiquilican iteco in cali: “Quijtúa in Lamaxtini: ¿Capa unca in calijtic capa tialo tijcualo nehual huan nomonextilinijmes ilacualisli in pascua?” 
<span class="verse" id="MK14_15">15&#160;</span>Yihual anmitznextilis je calijtic hué nepa pin cali pa pani. Umpa cayasi mochi hual ticnequilo. Xicyucxiltican umpa in lacualisli pa tehuanten. </div>
<div class='p'>
<span class="verse" id="MK14_16">16&#160;</span>Uyaje in monextilinijmes, ajsije pin caltilan, quitaje san quinami quinmilic Jesús. Huan nepa quiyucxiltije ilacualisli in pascua. </div>
<div class='p'>
<span class="verse" id="MK14_17">17&#160;</span>Calaquic in tonali, hualaje Jesús huan in doce imonextilinijmes. 
<span class="verse" id="MK14_18">18&#160;</span>Cataloaya nepa capa lacuajtataloaya, Jesús quinmilic: </div>
<div class='p'>—Neli annimitzilía, se ca amhuanten hual ca nehual lacuajtica, yihual yahui nechtemaca ca yehuanten hual yalo nechmictilo. </div>
<div class='p'>
<span class="verse" id="MK14_19">19&#160;</span>Pehuac quincocuc inminyolo, molajlanije se ca oc se: </div>
<div class='p'>—¿Yes nehual? </div>
<div class='p'>Huan oc se noje quilajlanic: </div>
<div class='p'>—¿Yes nehual? </div>
<div class='p'>
<span class="verse" id="MK14_20">20&#160;</span>Huan Jesús quinnanquilic: </div>
<div class='p'>—Yes se ca amhuanten doce hual huan nehual ticpaltililo tolajcomes pan pin tapalquita xalapa. 
<span class="verse" id="MK14_21">21&#160;</span>Nehual ilacal in cielo nía nimiqui. In yes quinami quijcuiluje nonahuac nel Dios ilajtunijmes. Huan ¡eh, quinami yahui panu lacocoltilisli in lacal hual nechtemaca pa nechmictisi yehuanten! Cuali cataya ca in lacal sinda amo lacatic. </div>
<div class='p'>
<span class="verse" id="MK14_22">22&#160;</span>Lacualoaya yehuanten, Jesús canac pan, quisehuic Dios, quilapanac huan quinxiluilic pa quicualosquiaya, quinmilic: </div>
<div class='p'>—Xijcuacan, in nocuerpo. </div>
<div class='p'>
<span class="verse" id="MK14_23">23&#160;</span>Canac se tapalquita calica launilo, quisehuic Dios. Cuaquinon quinmacac yehuanten huan moxtin cunije. 
<span class="verse" id="MK14_24">24&#160;</span>Quinmilic: </div>
<div class='p'>—In noesli hual yahui toyahuía quiman nimiquis. Ca inon nicchías pa mocahuas cuali in lajtulisli hual Dios quichía pa lacames. Toyahuis noesli pa míac. 
<span class="verse" id="MK14_25">25&#160;</span>Neli annimitzilía pampa amo nicunis oc sejpa iayo uva coc. Quiman ajsis in tonali nepa capa huelitía Dios, cuaquinon nicunis yancuic. </div>
<div class='s'>Jesús quilía Pedro pampa yahui quijtúa pampa amo quiximati </div>
<div class='r'>(Mt. 26:30‑35; Lc. 22:31‑34; Jn. 13:36‑38) </div>
<div class='p'>
<span class="verse" id="MK14_26">26&#160;</span>Cuaquinon quicantaruilije (quicuiquilije) Dios ilahueyilisli huan umpa quisaje. Uyaje panquisaje pin loma (tepetzindi) itoca Olivos. 
<span class="verse" id="MK14_27">27&#160;</span>Huan Jesús quinmilic: </div>
<div class='p'>—Anmoxtin anyahui annechcajcahua axan layúa, pampa Dios ilajcuilulisli yoje quijtúa: “Nehual Dios nicmictis yihual hual quinmiztía in borregos huan in borregos mosemantinemisi.” Amhuanten in borregos. Yoje quijtúa in lajcuilulisli. 
<span class="verse" id="MK14_28">28&#160;</span>Ma yoje, nel niyulis oc sejpa. Cuaquín nías annimitzlaicanas amhuanten pa in lalticpan Galilea. </div>
<div class='p'>
<span class="verse" id="MK14_29">29&#160;</span>Cuaquinon Pedro quilic: </div>
<div class='p'>—Mas que moxtin oc sequin mitzcajcahuas, nel amo nimitzcajcahuas. </div>
<div class='p'>
<span class="verse" id="MK14_30">30&#160;</span>Jesús quilic: </div>
<div class='p'>—Neli nimitzilía, axan layúa ayamo xahuanis ome xahuanilisli in gallo, huan tehual timocuepas tiquijtus ca ye lajtulisli pampa amo tichiximati. </div>
<div class='p'>
<span class="verse" id="MK14_31">31&#160;</span>Ma yoje, Pedro quilic niman chicahuac: </div>
<div class='p'>—Sinda nicpiaya pa nimiquisquiaya ca tehual, amo quiman niquijtusquiaya pampa amo nimitziximati. </div>
<div class='p'>Huan yojque quijtuje moxtin. </div>
<div class='s'>Jesús quilajlanía Dios pin cuajtilan </div>
<div class='r'>(Mt. 26:36‑46; Lc. 22:39‑46) </div>
<div class='p'>
<span class="verse" id="MK14_32">32&#160;</span>Cuaquinon ajsije pan se cuajtilan itoca Getsemaní huan quinmilic Jesús imonextilinijmes: </div>
<div class='p'>—Ximolalican nican huan nel nías pa niclajlanis Dios. </div>
<div class='p'>
<span class="verse" id="MK14_33">33&#160;</span>Quinhuicac Pedro huan Jacobo huan Juan, ca yihual uyaje. Pehuaya quicocu míac iyolo huan momajtiaya. 
<span class="verse" id="MK14_34">34&#160;</span>Huan quinmilic: </div>
<div class='p'>—Nechcocúa noyolo, quema, ca nadita nicnequi nimiqui pampa yoje míac nechcocúa. Nican ximocahuacan huan xilachiacan. </div>
<div class='p'>
<span class="verse" id="MK14_35">35&#160;</span>Huan uyac Jesús oc se nadita huejquita, molasac pan lali pa icamac. Quitemachic Dios sinda huil cayasquiaya pa yihual amo quipiasquiaya pa quipanusquiaya in lacocoltilisli hual yahuiaya quipanu nepa in tonali. 
<span class="verse" id="MK14_36">36&#160;</span>Quijtuaya: </div>
<div class='p'>—Abba, noTajtzin, tehual huil ticchía mochi, xichnapati pa camo nipanus in hual yahui nechpanúa. Ma yoje, amo xicchía in hual nicnequi nel, xicchía in hual ticnequi tel. </div>
<div class='p'>
<span class="verse" id="MK14_37">37&#160;</span>Cuaquinon mocuepac capa cataloaya imonextilinijmes, quinmitac coxtataloaya. Quilic Pedro: </div>
<div class='p'>—Simón, ¿ticoxtica? ¿Amo huil tilachía se nadita san? 
<span class="verse" id="MK14_38">38&#160;</span>Xiejsacan, xiclajlanican Dios pa camo anmitztilanilis anmoyolo Satanás pa anquichías len amo cuali. Anquinequi anquichías pa anmoyolo. Ma yoje, amo anquipía chicahualisli pa anmocuerpo. </div>
<div class='p'>
<span class="verse" id="MK14_39">39&#160;</span>Cuaquinon oc sejpa uyac quilajlanic Dios, quijtuc quinami pehuac quilajlanic. 
<span class="verse" id="MK14_40">40&#160;</span>Oc sejpa mocuepac capa cataloaya, quinmitac coxtataloaya. Quipialoaya míac cochilisli, amo quimatiloaya quinami quinanquililosquiaya. 
<span class="verse" id="MK14_41">41&#160;</span>Mocuepac oc sejpa, ca in cataya ye latemachilisli hual quilic Dios. Cuaquín mocuepac capa cataloaya, quinmilic: </div>
<div class='p'>—Ayamo anlaquisa ancoxtica huan anmosejtica. Jan yoje. Axan nilamic nictemachic Dios, axan ajsic inon hual ticchialoaya. Xiquitacan. Nehual ilacal in cielo nía nipanúa pa inminlahueliltilisli lacames laijlaculi. 
<span class="verse" id="MK14_42">42&#160;</span>Ximoquetzacan, ma tiajtiacan. Xiquitacan, axan yihual hual yahui nechtemaca ajsitihuala. </div>
<div class='s'>Quiquitzquilo Jesús ilacocolinijmes </div>
<div class='r'>(Mt. 26:47‑56; Lc. 22:47‑53; Jn. 18:2‑11) </div>
<div class='p'>
<span class="verse" id="MK14_43">43&#160;</span>Ayamo lamic lajtuc Jesús huan ajsic Judas, yihual se ca in doce monextilinijmes. Ca yihual hualaloaya míac lacames quinpialoaya teposlimes lajlatequi pa moanalisli, huan quinpialoaya cuahuimes. Quintilanije inminhueyenten in tiopistas huan in lamaxtinijmes huan oc sequin huejueyenten. 
<span class="verse" id="MK14_44">44&#160;</span>Huan Judas hual yahuiaya quitemaca quinnahuatic, quinmilic: </div>
<div class='p'>—Annimitzmacas je lanextilisli: Aqui nictenamiquis, yihual yes, xijquitzquican pa camo anmitzcajcahuas huan pa camo cholus. </div>
<div class='p'>
<span class="verse" id="MK14_45">45&#160;</span>Cuaquín ajsitihualac Judas capa Jesús, quilic: </div>
<div class='p'>—Lamaxtini, Lamaxtini —quipialtic, huan quitenamiquic. </div>
<div class='p'>
<span class="verse" id="MK14_46">46&#160;</span>Cuaquinon ajsitihualaje huan quiquitzquije Jesús, quihuicaje. 
<span class="verse" id="MK14_47">47&#160;</span>Huan se ca yehuanten imonextilinijmes hual nepa cataya quiquitzquic iteposli pa moanalisli, quicotonilic se inacas itequipanujquil in tiopista hué. 
<span class="verse" id="MK14_48">48&#160;</span>Cuaquinon quinmilic Jesús: </div>
<div class='p'>—¿Anquisac pa annechquitzquis quinami nehual nicataya je laixtequini? 
<span class="verse" id="MK14_49">49&#160;</span>Mojmosta nicataya ca amhuanten nilamaxtitataya pin tiopan hué huan nepa amo annechquitzquic. Ma yoje, inon panujtica yoje pa lamis mochías in hual quijtúa Dios ilajcuilulisli. </div>
<div class='p'>
<span class="verse" id="MK14_50">50&#160;</span>Cuaquinon quicajcahuaje moxtin imonextilinijmes, choluje. </div>
<div class='s'>Cholúa se oquixli </div>
<div class='p'>
<span class="verse" id="MK14_51">51&#160;</span>Huan se oquixli hual quitocaya, yec lalaquentili ca se tzotzomajli iliarujtataya pan icuerpo, in san. Quiquitzquije in lacames. 
<span class="verse" id="MK14_52">52&#160;</span>Jan axcan yihual itzotzomajli copinic huan yoje choluc nacatil. </div>
<div class='s'>Quihualicalo Jesús inminyampa inminlanechiculisli in hueyenten </div>
<div class='r'>(Mt. 26:57‑68; Lc. 22:54‑55, 63‑71; Jn. 18:12‑14, 19‑24) </div>
<div class='p'>
<span class="verse" id="MK14_53">53&#160;</span>Quihuicaje Jesús capa in tiopista hué. Axan monechicuje inminhueyenten in tiopistas huan oc sequin huejueyenten huan in lamaxtinijmes hual quinmaxtiloaya in lajtol hual quinnextilo in judíos quinami quimolancuacuetzililo Dios. 
<span class="verse" id="MK14_54">54&#160;</span>Pedro quitocaya Jesús de huejca, ajsic huan calaquic ilajcotiyan ichan in tiopista hué. Umpa molaliaya ca in guaches moutzcutataloaya ilaixpan se tixuxli. </div>
<div class='p'>
<span class="verse" id="MK14_55">55&#160;</span>Moxtin in huejueyenten hual huelitiloaya huan inminhueyenten in tiopistas quitemuloaya lacames hual quimotexpahuililosquiaya Jesús. Yojque huil quitilanilosquiaya pa miquisquiaya. Huan amaqui quitaje. 
<span class="verse" id="MK14_56">56&#160;</span>Míac quimotexpahuililoaya islacatijtataloaya. Ma yoje, in hual quijtuloaya sequin amo cataya yoje quinami oc sequin quijtuloaya. 
<span class="verse" id="MK14_57">57&#160;</span>Cuaquinon sequin moquetzaje pa quimotexpahuililosquiaya, huan islacatije, quijtuje: </div>
<div class='p'>
<span class="verse" id="MK14_58">58&#160;</span>—Tehuanten tijcaquije yihual quijtuc: “Nicxitinis in tiopan hual quichihuaje in lacames, huan quiman panusi ye tonalijmes nicchías oc se tiopan hual lacames amo quichihuaje.” </div>
<div class='p'>
<span class="verse" id="MK14_59">59&#160;</span>Ma yoje, yehuanten noje amo cataloaya ca se lajtulisli pa quimotexpahuililosquiaya. </div>
<div class='p'>
<span class="verse" id="MK14_60">60&#160;</span>Cuaquín moquetzac inminyampa moxtin in tiopista hué, quilajlanic Jesús, quilic: </div>
<div class='p'>—¿Amo huil tilananquilía? ¿Len inon hual mitzmotexpahuilijticate? </div>
<div class='p'>
<span class="verse" id="MK14_61">61&#160;</span>Jesús mocahuac, amo quinanquilic se lajtol. Cuaquinon mocuepac quilajlanic in tiopista hué, quilic: </div>
<div class='p'>—¿Tehual tiunca in Cristo? ¿Tehual ixolol Dios in latuchihuali hual ticmolancuacuetzililo? </div>
<div class='p'>
<span class="verse" id="MK14_62">62&#160;</span>Jesús quinanquilic: </div>
<div class='p'>—Quema, nehual. Huan amhuanten annechitas nehual ilacal in cielo. Annechitas niyehuatica inahuac ima cuali Dios hual quipía mochi chicahualisli huan lahueliltilisli. Annechitas nihualajtica pan mextemimes pin cielo. </div>
<div class='p'>
<span class="verse" id="MK14_63">63&#160;</span>Cuaquín quitzayanic itzotzomajli in tiopista hué pa quinnextilis moxtin quinami yihual quijtuaya Jesús quihuejuecaltitataya Dios. Quinmilic moxtin: </div>
<div class='p'>—¿Leca ticnequilo oc sequin lacames pa quimotexpahuilisi yihual? 
<span class="verse" id="MK14_64">64&#160;</span>Axcan anquicaquic quinami yihual quihuejuecaltic Dios. ¿Len anquijtúa? </div>
<div class='p'>Huan moxtin quijtuje pampa quipiaya pa miquis. </div>
<div class='p'>
<span class="verse" id="MK14_65">65&#160;</span>Cuaquinon sequin pehuaje quichijchaje. Quitzacuilije iixco ca se tzotzomajli, cuaquín quitecualoaya ca inmajmajuan, quilije: </div>
<div class='p'>—¡Xitechili aqui mitztecuac! </div>
<div class='p'>Huan in guaches canaje yihual huan quitecuaje niman chicahuac. </div>
<div class='s'>Pedro quinmilía pampa amo quiximati Jesús </div>
<div class='r'>(Mt. 26:69‑75; Lc. 22:56‑62; Jn. 18:15‑18, 25‑29) </div>
<div class='p'>
<span class="verse" id="MK14_66">66&#160;</span>Pedro cataya pa latzindan pin lajcotiyan. Panuc se sihual, itequipanujquil in tiopista hué. 
<span class="verse" id="MK14_67">67&#160;</span>Quiztíac Pedro moutzcutataya, cuaquín quitac oc sejpa huan quilic: </div>
<div class='p'>—Tehual noje ticataya ca Jesús in nazareteco. </div>
<div class='p'>
<span class="verse" id="MK14_68">68&#160;</span>Pedro islacatic, quilic pampa no, quilic: </div>
<div class='p'>—Amo niquiximati huan amo nicmati len ticnequi tiquijtúa. </div>
<div class='p'>Huan quisac pa quiahuac ilalapujquil in lajcotiyan. Cuaquinon xahuanic in gallo. 
<span class="verse" id="MK14_69">69&#160;</span>Huan in sihual quitac oc sejpa, pehuac quinmilic yehuanten hual nepa moqueztataloaya: </div>
<div class='p'>—In lacal se de yehuanten hual cataya ca Jesús nazareteco. </div>
<div class='p'>
<span class="verse" id="MK14_70">70&#160;</span>Huan Pedro oc sejpa quijtuc pampa no. Huan ca je nadita, yehuanten hual nepa moqueztataloaya quilije: </div>
<div class='p'>—Tehual neli se ca yehuanten. Tehual tigalileteco pampa tilajtúa quinami se galileteco. </div>
<div class='p'>
<span class="verse" id="MK14_71">71&#160;</span>Cuaquinon Pedro pehuaya quinotza Dios pa cajuas chicahuac sinda amo lajtuaya melahuac, huan quinmilic quinami iyampa Dios: </div>
<div class='p'>—Niclalía nolaixpan Dios damo niquijtúa neli, amo niquiximati in lacal hual annechlajlantica. </div>
<div class='p'>
<span class="verse" id="MK14_72">72&#160;</span>Huan jan ajnaxcan xahuanic in gallo oc sejpa. Cuaquinon quijnamiquic Pedro quinami Jesús quilic: “Ayamo xahuanis ome xahuanilisli in gallo, huan tehual timocuepas tiquijtus ca ye lajtulisli pampa amo tichiximati.” </div>
<div class='p'>Quijnamiquic in, jan axcan pejtiquisac chocac.  </div>
<div class='psalmlabel' id='MK15_0'> 15</div>
<div class='s'>Quihuicalo Jesús ilaixpan Pilato </div>
<div class='r'>(Mt. 27:1‑2, 11‑14; Lc. 23:1‑5; Jn. 18:28‑38) </div>
<div class='p'>
<span class="verse" id="MK15_1">1&#160;</span>Quiman lanesic, monechicuje inminhueyenten in tiopistas ca in oc sequin huejueyenten huan in lamaxtinijmes huan moxtin in oc sequin ca yehuanten hual quipialoaya lahueliltilisli. Quilpije Jesús huan quihuicaje pa quitemacasi ca Pilato in gobernador (huelitini) romano. 
<span class="verse" id="MK15_2">2&#160;</span>Pilato quilajlanic, quilic: </div>
<div class='p'>—Tehual ¿tiunca inminhué in judíos? </div>
<div class='p'>Quinanquilic: </div>
<div class='p'>—Tehual tiquijtúa. </div>
<div class='p'>
<span class="verse" id="MK15_3">3&#160;</span>Quimotexpahuililoaya yihual ca míac lachihualisli amo cuajcuali inminhueyenten in tiopistas. 
<span class="verse" id="MK15_4">4&#160;</span>Cuaquín Pilato quilajlanic oc sejpa, quilic: </div>
<div class='p'>—¿Amo len ticnanquilía? Xiquita in míac monahuac tehual hual mitzmotexpahuililo. </div>
<div class='p'>
<span class="verse" id="MK15_5">5&#160;</span>Huan Jesús yajmo quinanquilic nindeno, huan pampín molapolultiaya Pilato. </div>
<div class='s'>Quijtulo pampa Jesús quipía pa miquis </div>
<div class='r'>(Mt. 27:15‑31; Lc. 23:13‑25; Jn. 18:38‑19:16) </div>
<div class='p'>
<span class="verse" id="MK15_6">6&#160;</span>Pan mochi fiesta (ilhuil) Pilato quinmacahuilini in judíos se lailpili hual catani latzacuali pa calijtic hual quimotemachilinijme. 
<span class="verse" id="MK15_7">7&#160;</span>Huan nepa cataya se lailpili motocaya Barrabás. Yihual se ca yehuanten hual quinequije quichihuaje moanalisli pa quinsulahualosquiaya in romanos, noje yehuanten quinmictije lacames. 
<span class="verse" id="MK15_8">8&#160;</span>Pampín hualaje in judíos capa Pilato, pehuaje quitemachije pa quinchihuililosquiaya in lachihualisli cuali quinami quinchihuilini yehuanten pan mochi ilhuil (fiesta). 
<span class="verse" id="MK15_9">9&#160;</span>Yoje quinnanquilic Pilato: </div>
<div class='p'>—¿Anquinequi pa annimitzmacahuilis inminhué in judíos? </div>
<div class='p'>
<span class="verse" id="MK15_10">10&#160;</span>Quimatiaya Pilato leca inminhueyenten in tiopistas quitemacaje Jesús. Moxicuje pampa quixtocaje Jesús moxtin lacames hual tijtipichin. 
<span class="verse" id="MK15_11">11&#160;</span>Huan inminhueyenten in tiopistas quinmacaje lajtol in lacalera pa quitemachisi Pilato pa quinmacahuilisquiaya Barrabás. 
<span class="verse" id="MK15_12">12&#160;</span>Cuaquinon oc sejpa Pilato quinmilic: </div>
<div class='p'>—Axan, ¿len nicchihuilis yihual hual itoca inminhué in judíos? </div>
<div class='p'>
<span class="verse" id="MK15_13">13&#160;</span>Tzajtzije huan quinanquilije: </div>
<div class='p'>—¡Xicpilu pan se cuahuil! </div>
<div class='p'>
<span class="verse" id="MK15_14">14&#160;</span>Quinmilic Pilato: </div>
<div class='p'>—¿Leca? ¿Len amo cuali quichíac? </div>
<div class='p'>Ma yoje, yehuanten tzajtziloaya míac ca chicahualisli: </div>
<div class='p'>—¡Xicpilu pan se cuahuil! </div>
<div class='p'>
<span class="verse" id="MK15_15">15&#160;</span>Cuaquinon Pilato quinmacahuilic Barrabás pa quinpaquiltisquiaya in lacalera huan latilanic pa iguaches quihuijuitequisi Jesús. Cuaquín quitemacac pa quipilusi pan se cuahuil. </div>
<div class='p'>
<span class="verse" id="MK15_16">16&#160;</span>Iguaches Pilato quihuicaje pa laijtic ilajcotiyan icali in gobernador (huelitini). In cali motocaya Pretorio. Quinnechicuje mochi iguaches in lanechiculisli pa moanalisli. </div>
<div class='m'>
<span class="verse" id="MK15_17">17&#160;</span>Cuaquinon quilaquentije Jesús ca se nahuas morado huan cahuanquil. Huan quijquetije se yahuali ca huizli. Quilalilije chicahuac pan itzontecon quinami yihual cataya se hué. 
<span class="verse" id="MK15_18">18&#160;</span>Pehuaje quipialtije quinami quipialtiloaya se hué, quihuitzquilijtataloaya. Quitzajtzilije quilijtataloaya: </div>
<div class='p'>—¡Ma yuli inminhué in judíos! </div>
<div class='p'>
<span class="verse" id="MK15_19">19&#160;</span>Quitecualoaya oc sejpa itzontecon ca se ojlal, quichijchaloaya yihual. Quimolancuacuetzililoaya quinami quinextililoaya lamajtilisli iyampa se hué. 
<span class="verse" id="MK15_20">20&#160;</span>Yoje lamije quihuitzquilije, huan cuaquinon quiquixtilije in nahuas morado, quilaquentije ca yihual itzotzomajli huan quiquixtije pa quipilulosquiaya pan se cuahuil. </div>
<div class='s'>Jesús miqui pilujtica pan cuahuil </div>
<div class='r'>(Mt. 27:32‑44; Lc. 23:26‑43; Jn. 19:17‑27) </div>
<div class='p'>
<span class="verse" id="MK15_21">21&#160;</span>Panuc se lacal hual lacatic pin lali Cirene, motocaya Simón, mocuectataya pa ichan pin caltilan, tequipanuaya pa icuajmili. Yihual inmintajtzin yehuanten Alejandro huan Rufo. Innojen guaches quilamamiltije icuahuil Jesús pa ihuajcol Simón pa quimamilijtíac. </div>
<div class='p'>
<span class="verse" id="MK15_22">22&#160;</span>Cajxiltije Jesús ca capic itoca Golgotá, in quinequi quijtúa Itzontecomal in mijquil. 
<span class="verse" id="MK15_23">23&#160;</span>Quimacaje pa cunisquiaya iayo uva coc calica quinipanuje len altzindi chichic itoca mirra, huan Jesús amo cunic. 
<span class="verse" id="MK15_24">24&#160;</span>Cuaquín quipiluje pan in cuahuil, huan moxiluilije yehuanten itzotzomajli, mahuiltitataloaya pa itzotzomajli pa quimatilosquiaya aqui yahuiaya moyaxcajti ca mochi sejse ilajco itzotzomajli. </div>
<div class='p'>
<span class="verse" id="MK15_25">25&#160;</span>Cataya nueve (chicnahui) horas pa huajtzinco quipiluje pan in cuahuil. 
<span class="verse" id="MK15_26">26&#160;</span>Huan quijcuiluje se amal calica quimotexpahuilije ilachihualisli hual pampa inon quimictiloaya. Quisaluje pa pani icuahuil, huan in lajcuilulisli quijtuaya: “INMINHUÉ IN JUDÍOS”. 
<span class="verse" id="MK15_27">27&#160;</span>Huan ca yihual in guaches quinpiluje ome laixtequinijmes pan cuahuimes, se cataya pa ima cuali huan oc se pa ima amo cuali. 
<span class="verse" id="MK15_28">28&#160;</span>Yoje lamic mochíac Dios ilajcuilulisli hual quijtúa: “Quijtujque pampa yihual yec se ca yehuanten hual quichihualo amo cuali.” </div>
<div class='p'>
<span class="verse" id="MK15_29">29&#160;</span>Innojen hual panuloaya pa quitasi quixijxiculoaya quihuixujtataloaya inmintzontecon, quilije: </div>
<div class='p'>—¡Jo! Tel tiunca in lacal hual quijtuc: “Nicxitinis in tiopan hué huan cuaquín quiman panusi ye tonalijmes nicchías oc sejpa.” 
<span class="verse" id="MK15_30">30&#160;</span>Axan, ximoquixti capa tía timiquis sinda huil, xitemu pin cuahuil. </div>
<div class='p'>
<span class="verse" id="MK15_31">31&#160;</span>Yoje inminhueyenten in tiopistas huan in lamaxtinijmes noje quihuitzquilije, moilije se ca oc se: </div>
<div class='p'>—Quinquixtilic oc sequin pa camo miquilosquiaya. Ma yoje, amo huil moquixtilía yihual ihuían pa camo miquis. 
<span class="verse" id="MK15_32">32&#160;</span>Axan, ma temu Cristo ihué Israel, ma quisa pin cuahuil. Cuaquín tiquitasi huan ticneltocasi yihual. </div>
<div class='p'>Huan quihuejuecaltije yehuanten noje hual ca yihual pilujtataloaya. </div>
<div class='s'>Jesús miqui </div>
<div class='r'>(Mt. 27:45‑56; Lc. 23:44‑49; Jn. 19:28‑30) </div>
<div class='p'>
<span class="verse" id="MK15_33">33&#160;</span>Pa lacualispan laticumactic pan in lalticpan huan mocahuac yoje pa ye horas. 
<span class="verse" id="MK15_34">34&#160;</span>Huan pa ye horas pa tiolac Jesús tzajtzic chicahuac, quijtuc: </div>
<div class='p'>—¡Eloí, Eloí! ¿Lama sabactani? —hual quinequi quijtúa: ¡NoDios, noDios! ¿Leca tichcajcahuac? </div>
<div class='p'>
<span class="verse" id="MK15_35">35&#160;</span>Sequin hual nepa moqueztataloaya quijtuje: </div>
<div class='p'>—Xijcaquican, quinoztica Elías. </div>
<div class='p'>
<span class="verse" id="MK15_36">36&#160;</span>Molalujtihualac se, quipaltilic ca iayo uva xocuc se latechcunijquil hual moita pin al huejcalan, se pochinquil. Quilalic pan se ojlal, quilejcultic pa quipachichinasquiaya Jesús, quijtuc: </div>
<div class='p'>—Xilachiacan. Ma tiquitacan sinda Elías hualas quitemuhuis. </div>
<div class='p'>
<span class="verse" id="MK15_37">37&#160;</span>Cuaquinon tzajtzic chicahuac Jesús huan miquic. 
<span class="verse" id="MK15_38">38&#160;</span>Huan calijtic in tiopan hué cataya pilujtataya se tzotzomajli huejcanic huan telahuac hual quitzacuilic yehuanten pin lasojli calijtic pa camo calaquilosquiaya pin niman lasojli icalijtic in tiopan. Huan in tzotzomajli tzayanic, pejtataya ca pani huan tzayanic mochi pa latzindan, mochijtataya ome lajlajco nepa quiman miquic Jesús. 
<span class="verse" id="MK15_39">39&#160;</span>Huan inminlaicanani in guaches hual moqueztataya ilaixpan Jesús quitac quinami yoje tzajtzic Jesús quiman miquic huan quijtuc: </div>
<div class='p'>—Neli in lacal yec Dios ixolol. </div>
<div class='p'>
<span class="verse" id="MK15_40">40&#160;</span>Nepa noje cataloaya sequin sihuames lachixtataloaya huejca. Ca yehuanten cataloaya María hual lacatic pin caltilan Magdala, huan María inminnantzin Jacobo in Tipichin huan Josés, huan Salome. 
<span class="verse" id="MK15_41">41&#160;</span>Innojen sihuames yahuiloaya cajcapa ca Jesús, quipalehuiloaya nepa capa cataya pa Galilea. Huan míac oc sequin sihuames hual hualaje ca yihual pa Jerusalén umpa cataloaya. </div>
<div class='s'>Quilalilo Jesús imijquil laijtic se ostul (cueva) </div>
<div class='r'>(Mt. 27:57‑61; Lc. 23:50‑56; Jn. 19:38‑42) </div>
<div class='p'>
<span class="verse" id="MK15_42">42&#160;</span>Tiolactiaya pan in tonali hual quijtulo in tonali quiman mochijchihualo pa in ilhuil (fiesta) pa mostatica. 
<span class="verse" id="MK15_43">43&#160;</span>Huan José hual lacatic pin caltilan Arimatea, yihual se ca in hueyenten huan moxtin quimatiloaya momajtilo iyampa yihual. Yihual noje quichixtataya in tonali quiman Dios san huelitis. Uyac amo momajtitataya capa Pilato pa motemachilis imijquil Jesús. 
<span class="verse" id="MK15_44">44&#160;</span>Pilato molapolultic quiman quimatic Jesús miquic. Quitilanic se guache pa quinotzac pa hualas inminlaicanani in guaches. Ajsic in laicanani, Pilato quilajlanic sinda miquic Jesús. 
<span class="verse" id="MK15_45">45&#160;</span>Quinanquilic in laicanani pampa quema, axan miquic. Cuaquinon Pilato quimacahuiltic José pa quihuicasquiaya imijquil Jesús. 
<span class="verse" id="MK15_46">46&#160;</span>Huan quicuhuac José se tzotzomajli cuali huan iztac, quitemuhuije imijquil Jesús, quiliaruje pin tzotzomajli huan quilalije laijtic pan se cueva (ostul). In cueva yec lahuajuanali pin se xaltel hué. De umpa quimijmiluje se tel pa quitzacuas in ostul. 
<span class="verse" id="MK15_47">47&#160;</span>Huan María hual lacatic pa Magdala huan María inantzin Josés quitaloaya capa quilalije imijquil Jesús.  </div>
<div class='psalmlabel' id='MK16_0'> 16</div>
<div class='s'>Jesús yuli oc sejpa </div>
<div class='r'>(Mt. 28:1‑10; Lc. 24:1‑12; Jn. 20:1‑10) </div>
<div class='p'>
<span class="verse" id="MK16_1">1&#160;</span>Axan panuc in tonali hual mosehuilo in judíos, huan María hual lacatic pa Magdala huan Salome huan María inantzin Jacobo quicuhuaje len hual ajuíac. Ca innojen yahuiloaya quixahuililo imijquil Jesús. 
<span class="verse" id="MK16_2">2&#160;</span>Cataya in tonali hual quipehualtía in siete (chicome) tonalijmes huan uyaje yehuanten pa cualcan. Ajsije capa in cueva (ostul), quiman quistataya in tonali. 
<span class="verse" id="MK16_3">3&#160;</span>Yehuanten moililoaya: </div>
<div class='p'>—¿Aqui techmijmiluilis in tixcali capa calaqui se pin ostul capa unca imijquil? </div>
<div class='p'>
<span class="verse" id="MK16_4">4&#160;</span>Ma yoje, lachiaje, quitaje in tixcali hual niman hué cataya, quitaje pampa mijcuanic in tixcali ilaixpan in ostul (cueva). 
<span class="verse" id="MK16_5">5&#160;</span>Calaquije, quitaje se lacal yancuic molalijtataya pan ima cuali in cueva. Cataya lalaquentili ca se nahuas huejcanic hual iztatataya, huan quimacajsije in sihuames. 
<span class="verse" id="MK16_6">6&#160;</span>Ma yoje, in lacal quinmilic: </div>
<div class='p'>—Amo ximomajtican. Anquitemujtica Jesús in nazareteco hual quipiluje pan in cuahuil huan quimictije. Xiquitacan. Yulic oc sejpa, amo unca nican. Xiquitacan capa quilalije. 
<span class="verse" id="MK16_7">7&#160;</span>Axan, xiacan, xiquinmilican Pedro huan in oc sequin imonextilinijmes: “Yihual anmitzlaicantía amhuanten pa Galilea. Umpa anquitas, umpa cayas jan quinami anmitzilic.” </div>
<div class='p'>
<span class="verse" id="MK16_8">8&#160;</span>Cuaquín yehuanten in sihuames quisaje pin cueva (ostul), choluje pampa momajtitataloaya huan yuyucatataloaya. Amo quipuhuilije amaqui inon hual quitaje pampa momajtiloaya. </div>
<div class='s'>Jesús monextía ca María hual lacatic pa Magdala </div>
<div class='r'>(Jn. 20:11‑18) </div>
<div class='p'>
<span class="verse" id="MK16_9">9&#160;</span>Jesús yulic oc sejpa. Huan quiman lanesiaya in tonali hual quipehualtía in chicome tonalijmes, pehuac monextic yultataya ca María hual lacatic pa Magdala. Quiman ayamo quimictije Jesús huan yihual nejnentinemiaya pa in lali Israel, yihual quiquixtilic María siete (chicome) ijyecames amo cuajcuali. 
<span class="verse" id="MK16_10">10&#160;</span>Huan in sihual uyac quinlamachiltic yehuanten hual cayanijme ca Jesús, quinlamachiltic pampa axan yuliaya oc sejpa. Yehuanten quicocuhuaya inminyolo huan chocaloaya. 
<span class="verse" id="MK16_11">11&#160;</span>Huan quiman quicaquije pampa yuliaya oc sejpa Jesús, quil, huan yihual María quitac, quil, yehuanten amo quineltocaje. </div>
<div class='s'>Jesús monextía ca ome imonextilinijmes </div>
<div class='r'>(Lc. 24:13‑35) </div>
<div class='p'>
<span class="verse" id="MK16_12">12&#160;</span>Quiman panuc inon, ome imonextilinijmes nejnentiaje pin ojli hual uyac pa se caltilan amo huejca. Hualac Jesús, ajsic ca yehuanten, nesiaya quinami se lacal hual amo quiximatiloaya yehuanten. Ma yoje, ca nadita quislacuje. 
<span class="verse" id="MK16_13">13&#160;</span>Cuaquín mocuepaje pa Jerusalén, quinlamachiltije in oc sequin imonextilinijmes, huan amo quineltocaje yehuanten noje. </div>
<div class='s'>Jesús quintilanía imonextilinijmes pa yasi pa mochi lalticpan </div>
<div class='r'>(Mt. 28:16‑20; Lc. 24:36‑49; Jn. 20:19‑23) </div>
<div class='p'>
<span class="verse" id="MK16_14">14&#160;</span>Panuc inon, monextic Jesús ca in once imonextilinijmes capa lacuajtataloaya. Quinmajuac nadita pampa amo quinequiloaya quinneltocalo yehuanten hual quinmilije quinami quitaje yultataya oc sejpa. 
<span class="verse" id="MK16_15">15&#160;</span>Huan quinmilic: </div>
<div class='p'>—Xiacan pa mochi in lalticpan, xiquinmilican moxtin nejnepa in lamachiltilisli cuali. 
<span class="verse" id="MK16_16">16&#160;</span>Aqui hual quineltoca huan yes lacuayatequili, yoje yihual yes laquixtili pa camo polehuis huan quipías yulilisli hual amo quiman lamis. Huan aqui hual amo quineltocas in lajtol yahui panúa polehuilisli hual amo quiman lamis. 
<span class="verse" id="MK16_17">17&#160;</span>Huan yehuanten hual quineltocasi nolajtol huil quinchihuasi lanextilisli hual quinnextililo quinami quipialo nolahueliltilisli. Ca in nolahueliltilisli quinquixtilisi lacames ijyecames amo cuajcuali. Huil lajtusi ca oc sequin lajtomes yajyancuic. 
<span class="verse" id="MK16_18">18&#160;</span>Huil quinquitzquisi cuhuames ca inminmajmajuan huan sinda cunisi len hual quinpajuía, amo quincocoltis, amo miquisi. Huan quinlalilisi inminmajmajuan pani pin cocoxquimes huan innojen cocoxquimes pajtisi. </div>
<div class='s'>Jesús lejcúa pa ilhuicac (pin cielo) </div>
<div class='r'>(Lc. 24:50‑53) </div>
<div class='p'>
<span class="verse" id="MK16_19">19&#160;</span>Huan quiman toTata Jesús lamic quinlaquetzilic mochi innojen, cuaquín Dios quilejcultic. Quihuicac pa ilhuicac (pin cielo), nepa molalic pa ima cuali Dios pa huelitisi huan yihual. 
<span class="verse" id="MK16_20">20&#160;</span>Huan pa mochi cajcapa yehuanten imonextilinijmes quinlaquetzilijtinemiloaya moxtin in lamachiltilisli cuali quinami Dios techmaca in yulilisli hual amo quiman lamis. Yihual toTata quinpalehuiaya, quinhueliltiaya pa quichihuasi itequipanulisli. Huan yoje quinextiliaya quinami ilajtol unca melahuac pan inminpampa míac lanextilisli hual quinmitaltiloaya lacames ca lamajtilisli quiman quinchihuaje inminyampa. Yoje ma ye.</div><div class="footnote">
<hr />
</div>
</div></body></html>
