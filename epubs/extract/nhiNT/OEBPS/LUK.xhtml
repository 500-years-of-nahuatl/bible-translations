<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhi" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In Yancuic Tlahtolsintilil SAN LUCAS 1</title>
</head>
<body dir='ltr'>
<ul class='tnav'>
<li><a href='index.xhtml'>SAN LUCAS</a></li>
</ul><ul class='tnav'><li><a href='LUK.xhtml#LK1_0'>1</a></li>
<li><a href='LUK.xhtml#LK2_0'>2</a></li>
<li><a href='LUK.xhtml#LK3_0'>3</a></li>
<li><a href='LUK.xhtml#LK4_0'>4</a></li>
<li><a href='LUK.xhtml#LK5_0'>5</a></li>
<li><a href='LUK.xhtml#LK6_0'>6</a></li>
<li><a href='LUK.xhtml#LK7_0'>7</a></li>
<li><a href='LUK.xhtml#LK8_0'>8</a></li>
<li><a href='LUK.xhtml#LK9_0'>9</a></li>
<li><a href='LUK.xhtml#LK10_0'>10</a></li>
</ul><ul class='tnav'>
<li><a href='LUK.xhtml#LK11_0'>11</a></li>
<li><a href='LUK.xhtml#LK12_0'>12</a></li>
<li><a href='LUK.xhtml#LK13_0'>13</a></li>
<li><a href='LUK.xhtml#LK14_0'>14</a></li>
<li><a href='LUK.xhtml#LK15_0'>15</a></li>
<li><a href='LUK.xhtml#LK16_0'>16</a></li>
<li><a href='LUK.xhtml#LK17_0'>17</a></li>
<li><a href='LUK.xhtml#LK18_0'>18</a></li>
<li><a href='LUK.xhtml#LK19_0'>19</a></li>
<li><a href='LUK.xhtml#LK20_0'>20</a></li>
</ul><ul class='tnav'>
<li><a href='LUK.xhtml#LK21_0'>21</a></li>
<li><a href='LUK.xhtml#LK22_0'>22</a></li>
<li><a href='LUK.xhtml#LK23_0'>23</a></li>
<li><a href='LUK.xhtml#LK24_0'>24</a></li>
</ul>

<div class='main' id='LK0_0'>

<div class='mt2'>In tlahtol tlen cualica temaquixtilistli tlen oquihcuiloh </div>
<div class='mt'>San Lucas  </div>
<div class='psalmlabel' id='LK1_0'> 1</div>
<div class='s'>Lucas ictlahcuiluilia in Teófilo </div>
<div class='p'>

<span class="verse" id="LK1_1">1&#160;</span>Quen ya itcualmatiuitzeh, miqueh yocancah in tiquitl quihcuilosqueh nochi tlen Dios ocmochiuilihtzinoh tonauac. </div>
<div class='m'>
<span class="verse" id="LK1_2">2&#160;</span>Oquihcuilohqueh ohcon quen otechmatiltihqueh in tocniuan naquin desde ipeuyan oquitaqueh ica nimixtololouan nochi tlen omochiu, naquin satepan opeuqueh tlanonotzah ica nin mouistic tlahtol. </div>
<div class='m'>
<span class="verse" id="LK1_3">3&#160;</span>Neh noiuqui yec yontlatemoh, ica mic tlamaluil, quen omochiu nochi desde ipeuyan, uan onquitac cuali inmitzonihcuiluilis, motlasohnauactzinco Teófilo, quenih omochiutah nochi. </div>
<div class='m'>
<span class="verse" id="LK1_4">4&#160;</span>Ohcon yec itcomomachitis nic milauac tlen yomitzonmachtihqueh. </div>
<div class='s'>Se iluicactlatitlantli ictematiltia nic tlacatis in Juan Tlacuatecaani </div>
<div class='p'>
<span class="verse" id="LK1_5">5&#160;</span>Ihquin omochiu: Ihcuac Herodes ocatca ueyitiquiuahqui Judea, ocatca se teopixqui itoocaa Zacarías. Yeh opouia iuan in pantli de teopixqueh tlen intoocaa de Abías. Nisiuau in Zacarías yeh noiuqui ualeuani de Aarón, uan itoocaa Elisabet.<a href='#FN1' epub:type='noteref' class='noteref'>*</a> </div>
<div class='m'>
<span class="verse" id="LK1_6">6&#160;</span>Yehuan omen ocatcah yolchipauaqueh inauactzinco Dios uan octlacamatiah nochi tlen otetiquitaya nitlahtol uan nitlanauatil in toTecotzin. </div>
<div class='m'>
<span class="verse" id="LK1_7">7&#160;</span>Pero amo ocpiayah dion se inconeu, nic in Elisabet amo ouilia quinpia coconeh, uan ya tetahtzitzin ocatcah. </div>
<div class='p'>
<span class="verse" id="LK1_8">8&#160;</span>Se tonal Zacarías otiquitoya iixpan Dios itich in teopantli, itich in tonalmeh ihcuac in teopixqueh campa opouia Zacarías ocpiaya tlen icchiuasqueh non tiquitl. </div>
<div class='m'>
<span class="verse" id="LK1_9">9&#160;</span>Uan ohcon quen cualchiutiuitzeh quitah aquih ictlatitiu incienso tlahtic itich niteopan in toTecotzin, ohcon occhiuqueh, uan de nochi in teopixqueh itich ouitz icchiuas non tiquitl yen Zacarías. </div>
<div class='m'>
<span class="verse" id="LK1_10">10&#160;</span>Nochtin in tocniuan tlen quiyauac ocatcah itich non hora ihcuac octlatayah in incienso, ocmonochilihtoyah Dios. </div>
<div class='m'>
<span class="verse" id="LK1_11">11&#160;</span>Ihcuacon inauac in Zacarías omonextih se iiluicactlatitlancau in toTecotzin, tlen oihcatoya tlayecmapan icah in altar campa octlatayah incienso. </div>
<div class='m'>
<span class="verse" id="LK1_12">12&#160;</span>Zacarías, ihcuac oquitac, simi otetzaucacalac, uan tlailiuis omomohtih. </div>
<div class='m'>
<span class="verse" id="LK1_13">13&#160;</span>Pero in iluicactlatitlantli oquiluih: </div>
<div class='p'>—Amo xonmomohti, Zacarías, Dios yomitzontencac. Mosiuatzin Elisabet ictlalticpacnextis se namoconetzin, uan itcontoocaayotis Juan. </div>
<div class='m'>
<span class="verse" id="LK1_14">14&#160;</span>Uan ica yeh itconpias tlailiuis mic paquilistli, uan miqueh yolpaquisqueh nic tlalticpacnesis. </div>
<div class='m'>
<span class="verse" id="LK1_15">15&#160;</span>Pues yeh isqui ueyi inauactzinco in toTecotzin. Ayic conis vino dion itlah tlail. Uan yolpiautos ica in Espíritu Santo masqui oc ihtitl isqui. </div>
<div class='m'>
<span class="verse" id="LK1_16">16&#160;</span>Uan ica yeh miqueh teconeuan de Israel moyolcuipasqueh inauactzinco in toTecotzin, naquin poui inDios. </div>
<div class='m'>
<span class="verse" id="LK1_17">17&#160;</span>Yeh tlayacanas yasqui iixpan in toTecotzin, uan yeh icpias in espíritu uan in chicaualis quemeh tlen oquipix in teotlanauatani Elías. Uan ica yeh in tetahmeh uan ninconeuan chanchiuasqueh ica cualtzin, uan icchiuas matlatlacamatican naquin amo tlatlacamatinih ohcon quemeh naquin yolchipauaqueh. Ohcon ninyolo in tocniuan isqui yec tlachihchiutli ihcuac ehcoquiu in toTecotzin. </div>
<div class='p'>
<span class="verse" id="LK1_18">18&#160;</span>Uan Zacarías octlahtlanih in iluicactlatitlantli: </div>
<div class='p'>—¿Quenih inmatis max milauac ohcon mochiuas? Pues neh ya intetahtzin, uan nosiuau yeh simi ya tenantzin. </div>
<div class='p'>
<span class="verse" id="LK1_19">19&#160;</span>In iluicactlatitlantli ocnanquilih: </div>
<div class='p'>—Neh in Gabriel, nicah iixpantzinco Dios queh itiquitcau Yehuatzin, uan onechoualtitlan manmitzonmatiltiqui nin cuali tlahtol. </div>
<div class='m'>
<span class="verse" id="LK1_20">20&#160;</span>Pero touatzin amo otnechonniltocac tlen onmitzoniluih. Ica non axan tonnontias. Acmo uilis tontlahtos, hasta maahsi in tonal ihcuac mochiuas tlen yonmitzoniluih. </div>
<div class='p'>
<span class="verse" id="LK1_21">21&#160;</span>In tocniuan occhixtoyah in Zacarías, uan ocmotlahtlanayah tleca hasta ohcon uehcaua tlahtic itich in teopantli. </div>
<div class='m'>
<span class="verse" id="LK1_22">22&#160;</span>Ihcuac oquis, amo ouilia quinnohnotza, uan niman ocmatqueh nic itlah omonextih inauac, ompa tlahtic. Zacarías oquinnohnotzaya sa oquintlanextilaya, uan ohcon omocau nontli. </div>
<div class='p'>
<span class="verse" id="LK1_23">23&#160;</span>Quesqui tonal satepan octlamichiu nitiquiu itich in teopantli, uan oyah ichan. </div>
<div class='m'>
<span class="verse" id="LK1_24">24&#160;</span>Satepan itich nonqueh tonalmeh Elisabet, nisiuau in Zacarías, omocau cocoxqui ica conetl, uan sa ocatca icalihtic macuil tlapoual. Oquihtouaya: </div>
<div class='p'>
<span class="verse" id="LK1_25">25&#160;</span>—Axan ihquin yocmochiuilihtzinoh in toTecotzin. Onechonicnoitac, acmo onechcau manmotepihpinauti innauac in tocniuan nic amo ouilia inquinpia noconeuan. </div>
<div class='s'>Se iluicactlatitlantli ictematiltia nic tlalticpacnesis Jesús </div>
<div class='p'>
<span class="verse" id="LK1_26">26&#160;</span>Ihcuac yopanoc chicuasen tlapoual, Dios ocualtitlan in iluicactlatitlantli Gabriel itich se altipetl itoocaa Nazaret tlen poui Galilea. </div>
<div class='m'>
<span class="verse" id="LK1_27">27&#160;</span>Ocualtitlan inauac se ichpochtli naquin ayamo omixmatia iuan acah tlacatl. Nin ichpochtli itoocaa María. Yeh yoquihtlancah monamictis iuan se tlacatzin itoocaa José, naquin ualeuani de David. </div>
<div class='m'>
<span class="verse" id="LK1_28">28&#160;</span>Ihcuac ocalac in iluicactlatitlantli campa ocatca María, oquiluih: </div>
<div class='p'>—¡Inmitzontlahpaloua, touatzin naquin itconpia nitetlasohitalitzin Dios! In toTecotzin mouantzin metzticah; [tontlateochiual ocachi uan amo nocsiquin siuameh.] </div>
<div class='p'>
<span class="verse" id="LK1_29">29&#160;</span>María simi oyolpahsoliu ica tlen in iluicactlatitlantli oquiluih, uan ocmoyoltlahtlanaya tleca isqui ohcon octlahpaloh. </div>
<div class='m'>
<span class="verse" id="LK1_30">30&#160;</span>Pero in iluicactlatitlantli oquiluih: </div>
<div class='p'>—¡Amo ixmomohti, María! Dios yolpaqui monauac. </div>
<div class='m'>
<span class="verse" id="LK1_31">31&#160;</span>Axan itmocauas itcocoxqui ica conetl, uan ihcuac ittlalticpacnextis ittoocaayotis Jesús. </div>
<div class='m'>
<span class="verse" id="LK1_32">32&#160;</span>Nin conetl isqui ueyi tlayacanqui, uan icmoluilisqueh iConetzin in Ueyihcatzintli; uan Yehuatzin Dios contlalis quemeh ueyitiquiuahqui quemeh in David de naquin yeh ualeua. </div>
<div class='m'>
<span class="verse" id="LK1_33">33&#160;</span>Nochipa isqui inueyitiquiuahcau naquin oneuah den Jacob, uan nitiquiuahcayo amo queman yacatlamis. </div>
<div class='p'>
<span class="verse" id="LK1_34">34&#160;</span>Ihcuacon María octlahtlanih in iluicactlatitlantli: </div>
<div class='p'>—¿Quenih uilis mochiuas nin tlen itnechoniluia?, neh amo queman nicah iuan se tlacatl. </div>
<div class='p'>
<span class="verse" id="LK1_35">35&#160;</span>In iluicactlatitlantli ocnanquilih: </div>
<div class='p'>—In Espíritu Santo ualmouicatzinos motich, uan nichicaualitzin Dios Ueyihcatzintli mitzonquemis, ica non in conetl tlen itcontlalticpacnextis yeh imouisticaaxcatzin Dios uan icnotzasqueh iConetzin Dios. </div>
<div class='m'>
<span class="verse" id="LK1_36">36&#160;</span>Noiuqui in Elisabet naquin oc quen itquita, masqui yeh yauehcau, icpias se iconeu. Ya chicuasen tlapoual cocoxqui, masqui oquixmatiah amo uilis icpias conetl. </div>
<div class='m'>
<span class="verse" id="LK1_37">37&#160;</span>Pues inauactzinco Dios amo cah itlah tlen amo uilis comochiuilihtzinos. </div>
<div class='p'>
<span class="verse" id="LK1_38">38&#160;</span>Ihcuacon oquihtoh in María: </div>
<div class='p'>—Neh nitlaqueualtzin in toTecotzin; mamochiua ohcon quen itnechoniluia. </div>
<div class='p'>Uan in iluicactlatitlantli oyah. </div>
<div class='s'>María iccahcalaquitiu in Elisabet </div>
<div class='p'>
<span class="verse" id="LK1_39">39&#160;</span>Itich nonqueh tonalmeh in María sanniman oyah itich se altipetl tlen cah itich in tipeyoh Judea. </div>
<div class='m'>
<span class="verse" id="LK1_40">40&#160;</span>Ocalac ichan Zacarías uan octlahpaloh in Elisabet. </div>
<div class='m'>
<span class="verse" id="LK1_41">41&#160;</span>Ihcuac Elisabet oquicac otetlahpaloh in María, in piltzintli chicauac omotouitzoh iihtic in Elisabet. Uan Elisabet oyolpiyau ica in Espíritu Santo, </div>
<div class='m'>
<span class="verse" id="LK1_42">42&#160;</span>uan chicauac oquihtoh: </div>
<div class='p'>—¡Dios omitzonteochiu touatzin ocachi uan amo nocsiquin siuameh, uan tlateochiual in piltzintli tlen moihtic yoltoc! </div>
<div class='m'>
<span class="verse" id="LK1_43">43&#160;</span>¿Tlenoh nopanti neh, nic axan nimaman noTecotzin onechtlahpaloco? </div>
<div class='m'>
<span class="verse" id="LK1_44">44&#160;</span>Ihcuac onicac motetlahpalolis, in piltzintli noihtic chicauac omotouitzoh ica paquilistli. </div>
<div class='m'>
<span class="verse" id="LK1_45">45&#160;</span>Tontlateochiualpaquini in touatzin nic otconniltocac mochiuas tlen toTecotzin omitzoniluih. </div>
<div class='p'>
<span class="verse" id="LK1_46">46&#160;</span>Ihcuacon María oquihtoh: </div>
<div class='q'>Noyolo icmotlacachiuilia in toTecotzin, </div>
<div class='q'>
<span class="verse" id="LK1_47">47&#160;</span>uan noyolo paqui inauac Dios, noTemaquixtihcatzin. </div>
<div class='q'>
<span class="verse" id="LK1_48">48&#160;</span>Yehuatzin onechmotilihtzinoh masqui neh san se itiquitcatzin tlen amotlen ipatca. </div>
<div class='q'>Uan ipeuyan axan nochi in tlalticpactlacayotl nechnotzasqueh intlateochiualpaquini, </div>
<div class='q'>
<span class="verse" id="LK1_49">49&#160;</span>nic Yehuatzin naquin Chicaucatzintli yocmochiuilihtzinoh notich uehueyi chiualisten. </div>
<div class='q'>¡Mouistic chipaucatzintli nitoocaatzin! </div>
<div class='q'>
<span class="verse" id="LK1_50">50&#160;</span>Yehuatzin nochipa quimicnomati naquin tlamouiliah inauactzinco. </div>
<div class='q'>
<span class="verse" id="LK1_51">51&#160;</span>Uehueyi chiualisten oquichiu ica nichicaualitzin; </div>
<div class='q'>oquinxixinih naquin moueyimatih. </div>
<div class='q'>
<span class="verse" id="LK1_52">52&#160;</span>Oquinquixtilih nintiquiuahcayo in cuahcual tiquiuahqueh, </div>
<div class='q'>uan oquinuehcapantlalih naquin amotlen inpanti. </div>
<div class='q'>
<span class="verse" id="LK1_53">53&#160;</span>Naquin omayantoyah oquinmactih nochi tlen cuali, </div>
<div class='q'>uan in cuahcual tominehqueh oquintitlan maiyocameh. </div>
<div class='q'>
<span class="verse" id="LK1_54">54&#160;</span>Ocpaleuih Israel, tlen poui itlaqueualtzin, </div>
<div class='q'>uan amo oquilcau icpialis icnoitalis, </div>
<div class='q'>
<span class="verse" id="LK1_55">55&#160;</span>ohcon quemeh omoyectencautzinoh innauac in toyauehcautahuan, </div>
<div class='q'>inauac in Abraham uan naquin oneuah de yeh, ica in sintitl nochipa. </div>
<div class='p'>
<span class="verse" id="LK1_56">56&#160;</span>María omocau iuan Elisabet quemeh yeyi tlapoual, uan satepan oualmocuip ichan. </div>
<div class='s'>Tlalticpacnesi in Juan Tlacuatecaani </div>
<div class='p'>
<span class="verse" id="LK1_57">57&#160;</span>Ihcuac yoahsic in tonal, Elisabet octlalticpacnextih se itelpocaconeu. </div>
<div class='m'>
<span class="verse" id="LK1_58">58&#160;</span>Naquin oc cah quen inuan omotayah uan naquin ic ompa ochanchiuayah ocmatqueh nic in toTecotzin simi oquicnoitac in Elisabet, uan yehuan iuan opaqueh. </div>
<div class='m'>
<span class="verse" id="LK1_59">59&#160;</span>Satepan, ipan chicueyi tonal, ocuicaqueh ocjudiohnescayotitoh in conetl, uan octoocaayotisquiah Zacarías, quemeh nipapan. </div>
<div class='m'>
<span class="verse" id="LK1_60">60&#160;</span>Pero nimaman oquihtoh: </div>
<div class='p'>—¡Amo! Yeh isqui itoocaa Juan. </div>
<div class='p'>
<span class="verse" id="LK1_61">61&#160;</span>Uan oquiluihqueh: </div>
<div class='p'>—¿Tleca? Amaquin naquin oc quen iuan tonmota ohcon itoocaa. </div>
<div class='p'>
<span class="verse" id="LK1_62">62&#160;</span>Ihcuacon ica ninma octlahtlanihqueh nipapan in conetl, quenih ocniquia ictoocaayotis. </div>
<div class='m'>
<span class="verse" id="LK1_63">63&#160;</span>Uan yeh octlahtlan se tlapichcotoctli, uan ompa oquihcuiloh: “Itoocaa Juan.” Uan nochtin ocmotetzauihqueh. </div>
<div class='m'>
<span class="verse" id="LK1_64">64&#160;</span>Uan ihcuacon omoton nininipil, uan opeu tlahtoua uan ictlacachiua Dios. </div>
<div class='m'>
<span class="verse" id="LK1_65">65&#160;</span>Nochtin non ochanchiuayah ic ompa, omomohtihqueh, uan itich nochi in tipeyoh Judea omomat nochi nin tlen omochiu. </div>
<div class='m'>
<span class="verse" id="LK1_66">66&#160;</span>Uan nochtin naquin occaquiah omoyoluayah uan ocmotlahtlanayah: </div>
<div class='p'>—¿Tlenoh ipanti isqui nin conetl? </div>
<div class='p'>Pues milauac nichicaualitzin in toTecotzin ocatca iuan. </div>
<div class='s'>Zacarías ictlacachiua Dios </div>
<div class='p'>
<span class="verse" id="LK1_67">67&#160;</span>In Zacarías, nipapan conetl, oyolpiyau ica in Espíritu Santo uan otlahtoh ica tlahtol tlen ocsilih de Dios. Oquihtoh: </div>
<div class='q'>
<span class="verse" id="LK1_68">68&#160;</span>¡Mattlacachiuacan in toTecotzin, Dios de Israel, </div>
<div class='q'>nic oualmouicac tonauac uan otechonmaquixtico tehuan aquin itpouih tiaxcatzitzin! </div>
<div class='q'>
<span class="verse" id="LK1_69">69&#160;</span>Otechonmactih se toTemaquixtihcatzin chicaucatzintli, </div>
<div class='q'>ualeuani de nitlaqueualtzin David, </div>
<div class='q'>
<span class="verse" id="LK1_70">70&#160;</span>ohcon quemeh yauehcau ocmihtaluih Dios ica nintlahtol in teotlanauatanih iaxcauan Yehuatzin. </div>
<div class='q'>
<span class="verse" id="LK1_71">71&#160;</span>Techonmaquixtis inmac naquin techixnamiquih uan inmac nochtin tlen techcocoliah. </div>
<div class='q'>
<span class="verse" id="LK1_72">72&#160;</span>Uan ohcon connextis niteicnoitalis innauac in toyauehcautahuan, </div>
<div class='q'>uan amo conilcauas in mouistic tlahtolsintilil tlen oquichiu inuan. </div>
<div class='q'>
<span class="verse" id="LK1_73">73&#160;</span>Yeh nin tlen omoyectencau inauac in totatah Abraham: </div>
<div class='q'>
<span class="verse" id="LK1_74">74&#160;</span>Omoyectencau Yehuatzin techonquixtis inmac aquihqueh techcocoliah, </div>
<div class='q'>uan ohcon mattlacachiuacan Yehuatzin amo ica nimohtil, </div>
<div class='q'>
<span class="verse" id="LK1_75">75&#160;</span>ica se yolilistli tlasicantlalil den tlahtlacol uan ica yecchiualistli, ica in sintitl mostlah. </div>
<div class='q'>
<span class="verse" id="LK1_76">76&#160;</span>Uan teh, itnotlasohconeu, tisqui itteotlanauatani itlatitlancau in Ueyihcatzintli, </div>
<div class='q'>pues tias iixpan in toTecotzin uan ityectlalis niohuitzin,<a href='#FN2' epub:type='noteref' class='noteref'>†</a> </div>
<div class='q'>
<span class="verse" id="LK1_77">77&#160;</span>uan ohcon ittematiltis innauac niaxcauan nic Yehuatzin quinmaquixtis </div>
<div class='q'>uan quintlapohpoluis nintlahtlacol. </div>
<div class='q'>
<span class="verse" id="LK1_78">78&#160;</span>Pues Dios simi icpia teicnoitalistli tonauac, </div>
<div class='q'>ica non de iluicac techoualmactis in toTemaquixtihcatzin quemeh se yancuicatlanestli, </div>
<div class='q'>
<span class="verse" id="LK1_79">79&#160;</span>tlen ica quimontlanesmacas naquin cateh tlayouacatlah uan naquin cateh imac in miquilistli, </div>
<div class='q'>uan ica non iyancuictlanetzin techonyacanas itich niohtectzin campa cah seuilistli. </div>
<div class='p'>
<span class="verse" id="LK1_80">80&#160;</span>In conetl Juan omoscaltaya uan Dios occhicautaya itich nitlayoluilis, uan ochanchiu campa tlauaquilistlah, hasta oahsic in tonal ihcuac omoteixmatiltih inauac in tocniuan de Israel.  </div>
<div class='psalmlabel' id='LK2_0'> 2</div>
<div class='s'>Jesús tlacati itich in altipetl Belén </div>
<div class='r'>(Mt. 1:18-25) </div>
<div class='p'>
<span class="verse" id="LK2_1">1&#160;</span>Ic itich nonqueh tonalmeh in ueyitiquiuahtlayacanqui Augusto César otlanauatih mamochiua se censo itich nochi in tlalmeh tlen itlatilanal. </div>
<div class='m'>
<span class="verse" id="LK2_2">2&#160;</span>Nin censo yaquin ic sipa omochiu ihcuac in Cirenio ocatca gobernador itich in tlali Siria. </div>
<div class='m'>
<span class="verse" id="LK2_3">3&#160;</span>Nochtin oyayah mihcuilotiueh itich in altipetl campa oualeuayah. </div>
<div class='m'>
<span class="verse" id="LK2_4">4&#160;</span>Ica non José oquis den altipetl Nazaret, tlen poui Galilea, uan otlehcoc oyah Belén, non poui Judea. Belén yeh nialtipeu in ueyitiquiuahqui David, uan José ompa oyah nic yeh ualeuani de David. </div>
<div class='m'>
<span class="verse" id="LK2_5">5&#160;</span>Ompa oyah José omocensaroto iuan María. José yoquihtlanca in María, uan María yocatca cocoxqui ica conetl. </div>
<div class='m'>
<span class="verse" id="LK2_6">6&#160;</span>Uan ihcuac yehuan yocatcah Belén, oahsic in tonal ihcuac tlacatis in conetl. </div>
<div class='m'>
<span class="verse" id="LK2_7">7&#160;</span>Ompa otlacat nitlayacancaconeu, uan ocquimiloh ica se tilmahtli uan octecac campa tlacuah in tlahpialten, sa ompa octecac nic tlahtic campa motepaluiah acmo ocatca cahcan. </div>
<div class='s'>In iluicactlatitlanten ictematiltiah nic ones in Cristo </div>
<div class='p'>
<span class="verse" id="LK2_8">8&#160;</span>Ic ompa itich in acaualten ocatcah siqui tlahpixqueh tlen youac oquimitztoyah nimichcauan. </div>
<div class='m'>
<span class="verse" id="LK2_9">9&#160;</span>San ihcuac oquinmonextilih se iiluicactlatitlancau in toTecotzin, uan nimouisticchipaucatlanetzin Yehuatzin oquinyaualoh, uan yehuan simi omomohtihqueh. </div>
<div class='m'>
<span class="verse" id="LK2_10">10&#160;</span>Pero in iluicactlatitlantli oquimiluih: </div>
<div class='p'>—¡Amo xonmomohtican! Neh onnamechonmatiltico se cuali tlahtol, tlen namechonmactis mic yolpaquilistli namehuantzitzin uan nochi in tocniuan. </div>
<div class='m'>
<span class="verse" id="LK2_11">11&#160;</span>Axan, itich nialtipeu David, otlacat in Temaquixtani, Yehuatzin yen Cristo, toTecotzin. </div>
<div class='m'>
<span class="verse" id="LK2_12">12&#160;</span>Uan ihquin nanconmatisqueh nic yehua: nanconahsisqueh in conetl quimiliutoc ica tilmahtli, uan catqui itich in pohtlapich campa quintlamacah in tlahpialten. </div>
<div class='p'>
<span class="verse" id="LK2_13">13&#160;</span>Ihcuacon omonextihtiuitzqueh inauac in iluicactlatitlantli tlailiuis miqueh ocsiquin iluicactlatitlanten uan octlacachiuayah Dios, oquihtouayah: </div>
<div class='q'>
<span class="verse" id="LK2_14">14&#160;</span>¡Macmosilili uehcapantlalilis Dios naquin metzticah iluicac! </div>
<div class='q'>¡Uan innauac in tlalticpactlacameh mai seuilistli, </div>
<div class='q'>ixconmatican itich in tlalticpactli yoehcoc nitetlasohitalitzin! </div>
<div class='p'>
<span class="verse" id="LK2_15">15&#160;</span>Ihcuac in iluicactlatitlanten omocuipqueh iluicac, in tlahpixqueh opeuqueh icmoluiah se uan ocse: </div>
<div class='p'>—Matyacan Belén matquitatin tlen omochiu, tlen in toTecotzin otechonmatiltih. </div>
<div class='p'>
<span class="verse" id="LK2_16">16&#160;</span>Ihsiuca oyahqueh uan oquimahsiqueh in María uan José, uan in piltzintli tlen ocatca campa tlacuah in tlahpialten. </div>
<div class='m'>
<span class="verse" id="LK2_17">17&#160;</span>Ihcuac oquitaqueh, octematiltihqueh tlen in iluicactlatitlantli oquimiluihca ica in conetl. </div>
<div class='m'>
<span class="verse" id="LK2_18">18&#160;</span>Nochtin tlen oquincaqueh ocmotetzauayah tlen oquihtouayah in tlahpixqueh. </div>
<div class='m'>
<span class="verse" id="LK2_19">19&#160;</span>Pero María nochi non occaltichohtaya itich niyolo, uan omoyoluaya ica nochi non. </div>
<div class='m'>
<span class="verse" id="LK2_20">20&#160;</span>In tlahpixqueh omocuipqueh, icuehcapantlalihtiueh uan ictlacachiutiueh Dios ica nochi tlen yoccacah uan yoquitacah ohcon quemeh in iluicactlatitlantli yoquimiluihca. </div>
<div class='s'>In piltzintli Jesús icteixpantiah itich in teopantli </div>
<div class='p'>
<span class="verse" id="LK2_21">21&#160;</span>Ihcuac yoahsic chicueyi tonal ocjudiohnescayotihqueh in piltzintli, uan octoocaayotihqueh Jesús, quemeh in iluicactlatitlantli oquihtoh isqui itoocaa ihcuac in María ayamo oquihtiuihtoya. </div>
<div class='p'>
<span class="verse" id="LK2_22">22&#160;</span>Uan ihcuac yoahsic in tonal mochipauasqueh quemeh quihtoua nitlanauatil Moisés, ocuicaqueh in conetl octeixpantitoh Jerusalén inauactzinco in toTecotzin. </div>
<div class='m'>
<span class="verse" id="LK2_23">23&#160;</span>Ohcon occhiuqueh nic ohcon ihcuiliutoc itich nitlanauatil in toTecotzin: “Nochi telpocaconetl tlen tlayacayotl isqui iaxcatzin Yehuatzin.”<a href='#FN3' epub:type='noteref' class='noteref'>*</a> </div>
<div class='m'>
<span class="verse" id="LK2_24">24&#160;</span>Uan occauatoh in tlatemactil tlen in tlanauatil tlanauatia: ome pichonsitos noso ome palomitas. </div>
<div class='p'>
<span class="verse" id="LK2_25">25&#160;</span>Ompa Jerusalén ochanchiuaya se tlacatzin itoocaa Simeón. Yeh se tlacatzin yolchipauac uan tlatlacamatini inauactzinco Dios, tlen occhiaya maehco naquin cualicas in yolseuilistli inauac Israel, uan in Espíritu Santo ometzticatca itich. </div>
<div class='m'>
<span class="verse" id="LK2_26">26&#160;</span>In Espíritu Santo yocmatiltihca nic amo miquis hasta namo quitas in Cristo Temaquixtani naquin in toTecotzin ocoualtitlanisquia. </div>
<div class='m'>
<span class="verse" id="LK2_27">27&#160;</span>In Espíritu Santo ocyacan Simeón mayaui icah in teopantli. Ihcuacon noiuqui nitahuan in conetl Jesús ocualicaqueh octeixpantitoh icah in teopantli, ohcon quemeh quihtoua in tlanauatil. </div>
<div class='m'>
<span class="verse" id="LK2_28">28&#160;</span>Simeón ocnapaloh in conetl uan octlacachiu Dios. Oquihtoh: </div>
<div class='q'>
<span class="verse" id="LK2_29">29&#160;</span>Axan, noTecotzin Dios, ya uilis itcomocauilihtzinos mamomiquili motlaqueualtzin ica seuilistli, </div>
<div class='q'>ohcon quemeh otconmihtaluih. </div>
<div class='q'>
<span class="verse" id="LK2_30">30&#160;</span>Pues yonquitac ica noixtololouan in temaquixtilistli, </div>
<div class='q'>
<span class="verse" id="LK2_31">31&#160;</span>in tlen Tehuatzin itcomotlalilihtzinohtoc imixpan in tocniuan itich nochtin tlalmeh. </div>
<div class='q'>
<span class="verse" id="LK2_32">32&#160;</span>Yehua in tlanestli tlen quintlauilis naquin amo judíos, </div>
<div class='q'>uan ica yeh icuehcapantlalisqueh Israel, naquin moyohcatzin. </div>
<div class='p'>
<span class="verse" id="LK2_33">33&#160;</span>Nipapan uan nimaman ocmotetzauayah tlen occaquiah quihtoua Simeón ica in conetl. </div>
<div class='m'>
<span class="verse" id="LK2_34">34&#160;</span>In Simeón oquimiluih tlahtol de tlateochiualistli, uan oquiluih María, nimaman conetl: </div>
<div class='p'>—Nin conetl Dios ocoualtlalih, uan ica yeh miqueh tocniuan de Israel uitzisqueh itich in tlatzacuiltil, uan sannoiuqui ica yeh miqueh momaquixtisqueh. Yehuatzin isqui se nehmachtilistli tlen miqueh quixnamiquisqueh. </div>
<div class='m'>
<span class="verse" id="LK2_35">35&#160;</span>Ohcon itich miqueh monextis quenih ameh nintlayoluilis itich ninyolo. Uan nochi non motichtzin isqui quemeh se espada tlen calaquis itich moyolo. </div>
<div class='p'>
<span class="verse" id="LK2_36">36&#160;</span>Noiuqui ompa ocatca se siuatzintli teotlanauatani itoocaa Ana, ichpocau in Fanuel, ualeuani de Aser, non siuatzintli simi ya tenantzin. Ihcuac oc ichpochtli yeh omonamictih, uan ochanchiu chicome xiuitl iuan nitlauical, </div>
<div class='m'>
<span class="verse" id="LK2_37">37&#160;</span>uan satepan otlauicalmic. Axan yocpiaya naui poual uan naui (84) xiuitl, uan amo occauaya in teopantli, ica tonal uan ica youal octlacachiuaya Dios quen omosauaya uan ocmonochilaya. </div>
<div class='m'>
<span class="verse" id="LK2_38">38&#160;</span>Nin siuatzintli noiuqui oualah itich non hora uan opeu motlasohcamati inauactzinco Dios, uan opeu quinnonotza den conetl nochtin naquin occhiayah nitemaquixtilis Jerusalén. </div>
<div class='s'>José uan María mocuipah Nazaret </div>
<div class='p'>
<span class="verse" id="LK2_39">39&#160;</span>Ihcuac José uan María yocchiucah nochi quemeh oihcuiliutoya itich nitlanauatil in toTecotzin, omocuipqueh Galilea itich nimaltipeu Nazaret. </div>
<div class='m'>
<span class="verse" id="LK2_40">40&#160;</span>Uan in conetl oyolia uan omochicautaya uan omomiquiltihtaya nitlaixmatilis, uan nitlateochiualitzin Dios ocatca itich. </div>
<div class='s'>Jesús mononotza iuan in teotlamachtanih icah in teopantli </div>
<div class='p'>
<span class="verse" id="LK2_41">41&#160;</span>Nitahuan Jesús nochipa xiutica oyayah Jerusalén itich in pascuahiluitl. </div>
<div class='m'>
<span class="verse" id="LK2_42">42&#160;</span>Ihcuac Jesús ocahxitih mahtlactlamome xiuitl otlehcoqueh oyahqueh Jerusalén itich in iluitl quemeh ya nochipa. </div>
<div class='m'>
<span class="verse" id="LK2_43">43&#160;</span>Ihcuac otlan non iluitl uan omocuipqueh ninchan, in telpochconetl Jesús omocau Jerusalén, pero nitahuan amo tzocotzin ocyoluihqueh tla ompa omocau. </div>
<div class='m'>
<span class="verse" id="LK2_44">44&#160;</span>Yehuan ocyoluayah oyaya tlatzalan den tocniuan, uan ohcon onihninqueh se tonal. Satepan opeuqueh ictemouah innauac non oc quen omotayah inuan uan non oquimixmatiah, </div>
<div class='m'>
<span class="verse" id="LK2_45">45&#160;</span>pero amo ocahsiqueh. Uan ica non omocuipqueh Jerusalén ictemohtiueh. </div>
<div class='p'>
<span class="verse" id="LK2_46">46&#160;</span>Yeyi tonal satepan ocahsiqueh icah in teopantli, otolohtoya iuan teotlamachtanih, oquincaquia uan oquintlatlahtlanaya. </div>
<div class='m'>
<span class="verse" id="LK2_47">47&#160;</span>Nochtin non occactoyah ocmotetzauayah nitlaixmatilis uan quen otlananquilaya. </div>
<div class='m'>
<span class="verse" id="LK2_48">48&#160;</span>Ihcuac nitahuan oquitaqueh, ocmotetzauihqueh, uan nimaman oquiluih: </div>
<div class='p'>—Itnoconeu, ¿tleca ohcon ottechchiuilih? Mopapan uan neh ityolnemiquih itmitztemohtinimih. </div>
<div class='p'>
<span class="verse" id="LK2_49">49&#160;</span>Yeh oquimiluih: </div>
<div class='p'>—¿Tleca nannechontemohtinimih? ¿Xamo nanconmatih neh icpia tlen nisqui itich nitiquiu noPapan? </div>
<div class='p'>
<span class="verse" id="LK2_50">50&#160;</span>Pero yehuan amo ocahsicamatqueh tlen oquimiluih. </div>
<div class='p'>
<span class="verse" id="LK2_51">51&#160;</span>Inuan omocuip Nazaret, uan oquintlacamatia. Nochi nin nimaman occaltichouaya itich niyolo. </div>
<div class='m'>
<span class="verse" id="LK2_52">52&#160;</span>Jesús omoscaltihtaya, uan omomiquiltihtaya nitlaixmatilis, uan niteyequitalis Dios uan ninteyequitalis in tlacameh omomiquiltaya inauac.  </div>
<div class='psalmlabel' id='LK3_0'> 3</div>
<div class='s'>In Juan Tlacuatecaani tlamachtia </div>
<div class='r'>(Mt. 3:1-12; Mr. 1:1-8; Jn. 1:19-28) </div>
<div class='p'>
<span class="verse" id="LK3_1">1&#160;</span>Ihcuac in ueyitiquiuahtlayacanqui Tiberio César yocpiaya caxtol xiuitl ueyitiquiuahqui Roma, ihcuacon in Poncio Pilato ocatca gobernador Judea, uan Herodes ocatca gobernador Galilea, uan nicniu in Herodes non itoocaa Felipe ocatca gobernador itich in tlali Iturea uan Traconite, uan Lisanias ocatca gobernador itich in tlali Abilene, </div>
<div class='m'>
<span class="verse" id="LK3_2">2&#160;</span>uan Anás uan Caifás ocatcah ueyiteopixcatlayacanqueh. Itich nonqueh tonalmeh Dios ocnohnotz in Juan, niconeu in Zacarías, campa tlauaquilistlah. </div>
<div class='m'>
<span class="verse" id="LK3_3">3&#160;</span>Uan Juan opeu tlamachtihtinimi ic nouiyan campa in ueyatl Jordán, uan oquimiluaya in tocniuan mamocuatequican uan ohcon macnextican nic moyolcuipah inauactzinco Dios, uan ohcon Yehuatzin quintlapohpoluis nintlahtlacol. </div>
<div class='m'>
<span class="verse" id="LK3_4">4&#160;</span>Ohcon omochiu tlen oquihcuiloh in teotlanauatani Isaías: </div>
<div class='q'>Campa tlauaquilistlah mocaqui se tlahtol chicauac tlen ictoua: </div>
<div class='q'>“Ixconyectlalican namoyolo mai yec ihcuac ehcos in toTecotzin, </div>
<div class='q'>uan ohcon ixconmilauacan niohui. </div>
<div class='q'>
<span class="verse" id="LK3_5">5&#160;</span>Nochi atlautli moixmilauas, </div>
<div class='q'>tipemeh uan tipetzitzin mocauas ixtlauac, </div>
<div class='q'>in ohtli tlen cocoltic moyecmilauas, </div>
<div class='q'>uan campa tlatihticochtic mocauas tlacomol. </div>
<div class='q'>
<span class="verse" id="LK3_6">6&#160;</span>Uan nochtin in tlalticpactlacameh quitasqueh in temaquixtilistli tlen Dios coualtemactia.” </div>
<div class='p'>
<span class="verse" id="LK3_7">7&#160;</span>Miqueh tocniuan oyayah inauac in Juan maquincuatequi, uan yeh oquimiluaya: </div>
<div class='p'>—¡Ay, ipiluan couameh! ¿Xanqui nacyoluiah namehuan noiuqui uilis naccholouilisqueh in tlatzacuiltil tlen ualahtoc? </div>
<div class='m'>
<span class="verse" id="LK3_8">8&#160;</span>Ica namochiualis ixconnextican nic milauac yonanmoyolcuipqueh. Uan amo xonpeuacan ixconyoluican ya namontlamaquixtilten nic nanmosiniah nancontouah: “Tehuan ticoneuan Abraham.” Pues tlamilauca neh innamechoniluia, hasta ninqueh timeh Dios uilis quincuipas iconeuan in Abraham. </div>
<div class='m'>
<span class="verse" id="LK3_9">9&#160;</span>In hacha ya catqui itich nintlaniluayo in pomeh uan ya peuas quintzintiquis, uan ohcon nochi pouitl tlen amo cuali nitlatiyo, ictzoncuipasqueh uan ictlatiuisqueh itich in tlitl. </div>
<div class='p'>
<span class="verse" id="LK3_10">10&#160;</span>In tocniuan octlahtlanayah: </div>
<div class='p'>—Tla ohcon, ¿tlenoh moniqui itchiuasqueh? </div>
<div class='p'>
<span class="verse" id="LK3_11">11&#160;</span>Yeh oquinnanquilih: </div>
<div class='p'>—Naquin icpia ome itlaquen, macmacti se naquin amo icpia dion se, uan noiuqui ohcon macchiua naquin icpia tlacual, macxilui naquin amo icpia. </div>
<div class='p'>
<span class="verse" id="LK3_12">12&#160;</span>Noiuqui oualahqueh inauac siqui tiquiuahcatominnichicouanih naquin ocniquiah maquincuatequi, uan octlahtlanihqueh: </div>
<div class='p'>—Tlamachtani, ¿tlenoh moniqui itchiuasqueh? </div>
<div class='p'>
<span class="verse" id="LK3_13">13&#160;</span>Yeh oquinnanquilih: </div>
<div class='p'>—Amo ixcontlahtlanican ocachi tlamo sayeh tlen icnamiqui. </div>
<div class='p'>
<span class="verse" id="LK3_14">14&#160;</span>Noiuqui siquin soldados octlahtlanihqueh: </div>
<div class='p'>—Uan tehuan, ¿tlenoh moniqui itchiuasqueh? </div>
<div class='p'>Yeh oquimiluih: </div>
<div class='p'>—Amacah ixcontlamohtilican noso yeh nanconpahpantiah itlah uan ohcon nancontominquixtiah. </div>
<div class='p'>
<span class="verse" id="LK3_15">15&#160;</span>Nochtin in tocniuan occhiayah in Cristo Temaquixtani, ica non yehuan ocmoyoltlahtlanayah max Juan yehua in Cristo. </div>
<div class='m'>
<span class="verse" id="LK3_16">16&#160;</span>Juan oquimiluih nochtin: </div>
<div class='p'>—Tlamilauca neh innamechoncuatequia ica atl, pero ualahtoc se naquin ocachi icpia chicaualistli uan amo neh, naquin neh dion amo icnamiqui inpias in paquilis inticactohtomas. Yehuatzin namechoncuatequis ica in Espíritu Santo uan ica tlitl. </div>
<div class='m'>
<span class="verse" id="LK3_17">17&#160;</span>Ya imac catqui tlen ica tlaehcanas, uan ica icchipauas in trigo, ya queuas uan ya iccaltichos, uan in tlahsol ictlatis itich in tlitl tlen ica in sintitl nochipa ayic seuis. </div>
<div class='p'>
<span class="verse" id="LK3_18">18&#160;</span>Ica nin uan ocsiqui mic tlahtol de nehmachtilistli, Juan oquinmatiltaya in tocniuan in tlahtol tlen cualica temaquixtilistli. </div>
<div class='m'>
<span class="verse" id="LK3_19">19&#160;</span>In Juan noiuqui occhicaucanotz in ueyitiquiuahqui Herodes. Ohcon oquichiu nic ochanchiutoya iuan Herodías, nisiuau in Felipe, nicniu in Herodes. Uan noiuqui occhicaucanotz ipampa nochi nocsiqui tlen amo cuali yocchiuca. </div>
<div class='m'>
<span class="verse" id="LK3_20">20&#160;</span>Pero niamocualichiualis Herodes ocachi ocmiquiltih, oquichiu ocse, pues oquitzacu in Juan. </div>
<div class='s'>Juan iccuatequia Jesús </div>
<div class='r'>(Mt. 3:13-17; Mr. 1:9-11) </div>
<div class='p'>
<span class="verse" id="LK3_21">21&#160;</span>Ihcuac in Juan oc oquincuatequihtoya in tocniuan, noiuqui occuatequih Jesús. Uan quen Jesús oc ocmonochilihtoya Dios, oualmoxeloh in iluicac, </div>
<div class='m'>
<span class="verse" id="LK3_22">22&#160;</span>uan ipan oualtimoc in Espíritu Santo, omotaya quemeh se paloma, uan oualmocac se tlahtol iluicac tlen oquihtoh: </div>
<div class='p'>—Teh itnotlasohConeu. Mouan inyolpaqui. </div>
<div class='s'>Innauac aquihqueh ualeuani Jesucristo </div>
<div class='r'>(Mt. 1:1-17) </div>
<div class='p'>
<span class="verse" id="LK3_23">23&#160;</span>Jesús ocpiaya queh simpoual uan mahtlactli xiuitl ihcuac ocpeualtih nitiquiu. Nochtin oquixmatiah queh teconeu de José. José teconeu de Elí, </div>
<div class='m'>
<span class="verse" id="LK3_24">24&#160;</span>Elí teconeu de Matat, Matat teconeu de Leví, Leví teconeu de Melqui, Melqui teconeu de Jana, Jana teconeu de José, </div>
<div class='m'>
<span class="verse" id="LK3_25">25&#160;</span>José teconeu de Matatías, Matatías teconeu de Amós, Amós teconeu de Nahum, Nahum teconeu de Eslí, Eslí teconeu de Nagai, </div>
<div class='m'>
<span class="verse" id="LK3_26">26&#160;</span>Nagai teconeu de Maat, Maat teconeu de Matatías, Matatías teconeu de Semeí, Semeí teconeu de José, José teconeu de Judá, </div>
<div class='m'>
<span class="verse" id="LK3_27">27&#160;</span>Judá teconeu de Joanán, Joanán teconeu de Resá, Resá teconeu de Zorobabel, Zorobabel teconeu de Salatiel, Salatiel teconeu de Neri, </div>
<div class='m'>
<span class="verse" id="LK3_28">28&#160;</span>Neri teconeu de Melqui, Melqui teconeu de Adi, Adi teconeu de Cosam, Cosam teconeu de Elmodam, Elmodam teconeu de Er, </div>
<div class='m'>
<span class="verse" id="LK3_29">29&#160;</span>Er teconeu de Jesús, Jesús teconeu de Eliezer, Eliezer teconeu de Jorim, Jorim teconeu de Matat, </div>
<div class='m'>
<span class="verse" id="LK3_30">30&#160;</span>Matat teconeu de Leví, Leví teconeu de Simeón, Simeón teconeu de Judá, Judá teconeu de José, José teconeu de Jonán, Jonán teconeu de Eliaquim, </div>
<div class='m'>
<span class="verse" id="LK3_31">31&#160;</span>Eliaquim teconeu de Melea, Melea teconeu de Mainán, Mainán teconeu de Matata, Matata teconeu de Natán, </div>
<div class='m'>
<span class="verse" id="LK3_32">32&#160;</span>Natán teconeu de David, David teconeu de Jesé, Jesé teconeu de Obed, Obed teconeu de Booz, Booz teconeu de Salmón, Salmón teconeu de Naasón, </div>
<div class='m'>
<span class="verse" id="LK3_33">33&#160;</span>Naasón teconeu de Aminadab, Aminadab teconeu de Admín, Admín teconeu de Arní, Arní teconeu de Esrom, Esrom teconeu de Fares, Fares teconeu de Judá, </div>
<div class='m'>
<span class="verse" id="LK3_34">34&#160;</span>Judá teconeu de Jacob, Jacob teconeu de Isaac, Isaac teconeu de Abraham, Abraham teconeu de Taré, Taré teconeu de Nacor, </div>
<div class='m'>
<span class="verse" id="LK3_35">35&#160;</span>Nacor teconeu de Seruc, Seruc teconeu de Ragau, Ragau teconeu de Peleg, Peleg teconeu de Heber, Heber teconeu de Sala, </div>
<div class='m'>
<span class="verse" id="LK3_36">36&#160;</span>Sala teconeu de Cainán, Cainán teconeu de Arfaxad, Arfaxad teconeu de Sem, Sem teconeu de Noé, Noé teconeu de Lamec, </div>
<div class='m'>
<span class="verse" id="LK3_37">37&#160;</span>Lamec teconeu de Matusalén, Matusalén teconeu de Enoc, Enoc teconeu de Jared, Jared teconeu de Mahalaleel, Mahalaleel teconeu de Cainán, </div>
<div class='m'>
<span class="verse" id="LK3_38">38&#160;</span>Cainán teconeu de Enós, Enós teconeu de Set, Set teconeu de Adán, Adán teconeu de Dios.  </div>
<div class='psalmlabel' id='LK4_0'> 4</div>
<div class='s'>Satanás icyehyecoua ictlahtlacolchiualtis Jesús </div>
<div class='r'>(Mt. 4:1-11; Mr. 1:12-13) </div>
<div class='p'>
<span class="verse" id="LK4_1">1&#160;</span>Jesús, yoltentoc ica in Espíritu Santo, oyah den ueyatl Jordán uan in Espíritu Santo ocyacan campa tlauaquilistlah. </div>
<div class='m'>
<span class="verse" id="LK4_2">2&#160;</span>Ompa ocatca omepoual tonal, uan in amocuali ocyehyecouaya ictlahtlacolchiualtis. Itich nonqueh tonalmeh Jesús amitlah occuaya, uan satepan, ihcuac opanoqueh nonqueh tonalmeh, omayan. </div>
<div class='m'>
<span class="verse" id="LK4_3">3&#160;</span>Ihcuacon in amocuali oquiluih: </div>
<div class='p'>—Tla milauac tiConeu Dios, ixtiquiti nin titl mamocuipa pan. </div>
<div class='p'>
<span class="verse" id="LK4_4">4&#160;</span>Jesús ocnanquilih: </div>
<div class='p'>—Itich in Teotlahtolamatl ihcuiliutoc: “Amo san ica pan yoltos in tlacatl<a href='#FN4' epub:type='noteref' class='noteref'>*</a>, [tlamo ica nochi nitlahtoltzin Dios].” </div>
<div class='p'>
<span class="verse" id="LK4_5">5&#160;</span>In amocuali ocuicac in Jesús itich se tipetl uehcapan uan oquinnextilih sansipa nochi in cuahcual altipeyotl itich in tlalticpactli, </div>
<div class='m'>
<span class="verse" id="LK4_6">6&#160;</span>uan oquiluih: </div>
<div class='p'>—Inmitzmactis nochi chicaualistli ipan nochtin ninqueh cuahcual altipemeh uan tlen quinuehcapantlalia; pues onechinmactihqueh nomac, uan neh uilis inmactis naquin neh inniquis. </div>
<div class='m'>
<span class="verse" id="LK4_7">7&#160;</span>Tla itmotlancuaquitza nonauac uan itnechtlacachiua, nochi nin isqui moyohca. </div>
<div class='p'>
<span class="verse" id="LK4_8">8&#160;</span>Jesús ocnanquilih: </div>
<div class='p'>—[Ixmihcuani, xioh, Satanás, porque] ihcuiliutoc: “Ittlacachiuas Yehuatzin Dios uan san Yehuatzin ittlacamatis.”<a href='#FN5' epub:type='noteref' class='noteref'>†</a> </div>
<div class='p'>
<span class="verse" id="LK4_9">9&#160;</span>Satepan in amocuali ocuicac in Jesús itich in ueyi altipetl Jerusalén, ocuicac ipan in teopantli campa ocachi tlauehcapan, uan oquiluih: </div>
<div class='p'>—Tla milauac tiConeu Dios, ixmopantlatiui nican. </div>
<div class='m'>
<span class="verse" id="LK4_10">10&#160;</span>Pues ihcuiliutoc: </div>
<div class='q'>Dios quinualtitlanis niiluicactlatitlancauan monauac, mamitzpaleuican.<a href='#FN6' epub:type='noteref' class='noteref'>‡</a> </div>
<div class='q'>
<span class="verse" id="LK4_11">11&#160;</span>Yehuan ica ninma mitztzacuilisqueh, </div>
<div class='q'>amo iccauasqueh mocxi mamotiuih itich titl. </div>
<div class='p'>
<span class="verse" id="LK4_12">12&#160;</span>Jesús ocnanquilih: </div>
<div class='p'>—In Teotlahtolamatl quihtoua: “Amo ityehyecos itlah itchiualtis moTecotzin Dios tlen san ica ittlatlatas.”<a href='#FN7' epub:type='noteref' class='noteref'>§</a> </div>
<div class='p'>
<span class="verse" id="LK4_13">13&#160;</span>Ihcuac in amocuali acmo ocahsic quenih ictlahtlacolchiualtis, sa oquicau quesqui tonal. </div>
<div class='s'>Jesús peua tlamachtia Galilea </div>
<div class='r'>(Mt. 4:12-17; Mr. 1:14-15) </div>
<div class='p'>
<span class="verse" id="LK4_14">14&#160;</span>Jesús oualmocuip Galilea ualtentiu ica nichicaualitzin in Espíritu Santo, uan nouiyan itich nonqueh tlalmeh omomatia tlen occhiuaya Jesús. </div>
<div class='m'>
<span class="verse" id="LK4_15">15&#160;</span>Otlamachtaya ic ompa itich ninteotlanauatilcaluan, uan nochtin ocuehcapantlalayah. </div>
<div class='s'>Jesús tlamachtia itich in altipetl Nazaret </div>
<div class='r'>(Mt. 13:53-58; Mr. 6:1-6) </div>
<div class='p'>
<span class="verse" id="LK4_16">16&#160;</span>Jesús oyah Nazaret campa omoscaltih, uan itich moseuilistonal ocalac itich in teotlanauatilcali ohcon quemeh ya nochipa, uan ompa omoquitzteu camapouas in Teotlahtolamatl. </div>
<div class='m'>
<span class="verse" id="LK4_17">17&#160;</span>Ocmactihqueh in amatlahcuilol tlen oquihcuiloh in teotlanauatani Isaías, uan ihcuac octlapoh ocahsic campa ihcuiliutoc ihquin: </div>
<div class='q'>
<span class="verse" id="LK4_18">18&#160;</span>NiEspíritu in toTecotzin notich catqui, </div>
<div class='q'>porque onechonpihpin manquinmatilti in tlahtol tlen cualica temaquixtilistli naquin amitlah icpiah; </div>
<div class='q'>[onechoualtitlan manquinpahti naquin yoltlacohcocolten,] </div>
<div class='q'>onechoualtitlan manquinquixti temac naquin ihilpitoqueh, </div>
<div class='q'>naquin amo tlachiah manquinmacti tlachialis, </div>
<div class='q'>manquinquixti itich nintlahyouilis naquin quintlapanoltiah, </div>
<div class='q'>
<span class="verse" id="LK4_19">19&#160;</span>manquinmatilti yoahsic in xiuitl de niteicnoitalis in toTecotzin.<a href='#FN8' epub:type='noteref' class='noteref'>*</a> </div>
<div class='p'>
<span class="verse" id="LK4_20">20&#160;</span>Jesús oqueeu in tlahcuilol uan ocmactih naquin ompa tlamatlani. Satepan omotlalih, uan tlen ompa ocatcah amo oquihcuanayah nintlachialis inauac, </div>
<div class='m'>
<span class="verse" id="LK4_21">21&#160;</span>uan yeh opeu quimiluia: </div>
<div class='p'>—Axan nican namoixpan yomochiuaco nin tlahtol tlen oncamapou. </div>
<div class='p'>
<span class="verse" id="LK4_22">22&#160;</span>Uan nochtin oyectlahtouayah de Jesús, uan ocmotetzauayah in mouistic tlahtol tlen oquimiluaya. Uan octouayah: </div>
<div class='p'>—¿Quenat amo yeh nin iconeu in José? </div>
<div class='p'>
<span class="verse" id="LK4_23">23&#160;</span>Jesús oquimiluih: </div>
<div class='p'>—Cuali inmati namehuantzitzin nannechoniluisqueh nin tlahtol: “Tlapahtani, tehua achtoh ixmopahti. Nochi tlen yotcaqueh otconchiu Capernaúm, ixconchiua noiuqui nican itich moaltipeu.” </div>
<div class='p'>
<span class="verse" id="LK4_24">24&#160;</span>Noiuqui oquimiluih: </div>
<div class='p'>—Tlamilauca innamechoniluia, dion se teotlanauatani amo icyecsiliah itich nialtipeu. </div>
<div class='m'>
<span class="verse" id="LK4_25">25&#160;</span>Uan tlamilauca innamechoniluia, ocatcah miqueh icnosiuameh itich Israel ihcuac ochanchiu in teotlanauatani Elías, ihcuac opanoc yeyi xiuitl uan tlahco amo oquiyauia uan simi otlamayantic nouiyan. </div>
<div class='m'>
<span class="verse" id="LK4_26">26&#160;</span>Pero Dios amo octitlan in Elías inauac dion se icnosiuatl tlen poui Israel, tlamo inauac se naquin poui itich in altipetl Sarepta tlen catqui amo uehca de Sidón. </div>
<div class='m'>
<span class="verse" id="LK4_27">27&#160;</span>Uan noiuqui itich Israel ocatcah miqueh tocniuan tlen opahpalantoyah ihcuac ocatca in teotlanauatani Eliseo, uan amaquin yehuan opahtic, tlamo sayeh in Naamán naquin opouia Siria. </div>
<div class='p'>
<span class="verse" id="LK4_28">28&#160;</span>Ihcuac occaqueh nin, nochtin tlen ocatcah itich in teotlanauatilcali simi otlauelcalaqueh. </div>
<div class='m'>
<span class="verse" id="LK4_29">29&#160;</span>Omoquitzteuqueh uan ocquixtihqueh Jesús den altipetl, uan ocuicaqueh iixcuac se tipehxitl itich in tipetl campa ocatca nimaltipeu, ompa ocniquiah icpantlatiuisqueh. </div>
<div class='m'>
<span class="verse" id="LK4_30">30&#160;</span>Pero Jesús opanoc ic intlahcoyan uan oyah. </div>
<div class='s'>Se tlacatl icpia amocuali ehecatl </div>
<div class='r'>(Mr. 1:21-28) </div>
<div class='p'>
<span class="verse" id="LK4_31">31&#160;</span>Jesús otimoc itich in altipetl Capernaúm, tlen poui Galilea, uan ompa otlamachtaya itich in moseuilistonal. </div>
<div class='m'>
<span class="verse" id="LK4_32">32&#160;</span>Uan nochtin ocmotetzauayah quen oquinmachtaya, nic nitlahtol ocpiaya chicaualis. </div>
<div class='p'>
<span class="verse" id="LK4_33">33&#160;</span>Itich in teotlanauatilcali ocatca se tlacatl tlen ocpiaya se amocuali ehecatl, uan chicauac otzahtzic uan oquihtoh: </div>
<div class='p'>
<span class="verse" id="LK4_34">34&#160;</span>—¡Ixtechoncaua! ¿Tlenoh ottechonchiuilico, Jesús de Nazaret? ¿Xanqui otoualah ottechonpohpoloco? Neh inmati aquih Touatzin: Touatzin yeh niTlapihpincatzin Dios. </div>
<div class='p'>
<span class="verse" id="LK4_35">35&#160;</span>Pero Jesús ocahuac in amocuali ehecatl, oquiluih: </div>
<div class='p'>—¡Ixsintlacaqui uan ixquisa ixcaua nin tlacatl! </div>
<div class='p'>In amocuali ehecatl ocuitzitih in tlacatl intlahcoyan in tlacameh uan oquis de yeh, uan dion tlen amo occohcocoh. </div>
<div class='m'>
<span class="verse" id="LK4_36">36&#160;</span>Nochtin omomohtihqueh uan ocmosepantlahtlanayah: </div>
<div class='p'>—¿Tlen tlamachtilistli nin? Ica uililistli uan chicaualistli quintiquitia maquisacan in amocuali ehecameh, uan yehuan quisah. </div>
<div class='p'>
<span class="verse" id="LK4_37">37&#160;</span>Uan ic nouiyan itich nochi nonqueh altipemeh omoxinih nochi tlen occhiuaya Jesús. </div>
<div class='s'>Jesús icpahtia nimonan in Pedro </div>
<div class='r'>(Mt. 8:14-15; Mr. 1:29-31) </div>
<div class='p'>
<span class="verse" id="LK4_38">38&#160;</span>Jesús oquis itich in teotlanauatilcali uan oyah ichan Simón. Nimonan Simón ocpiaya chicauac totonqui, uan octlatlautihqueh Jesús macpahti. </div>
<div class='m'>
<span class="verse" id="LK4_39">39&#160;</span>Jesús inauac omocuilpachoh uan occhicaucanotz in totonqui, uan in totonqui oquicau. Uan in siuatzintli sanniman omoquitzteu uan opeu quintlamaca. </div>
<div class='s'>Jesús quinpahtia miqueh cocoxqueh </div>
<div class='r'>(Mt. 8:16-17; Mr. 1:32-34) </div>
<div class='p'>
<span class="verse" id="LK4_40">40&#160;</span>Ihcuac yopancalac in tonaltzin, nochtin naquin oquinpiayah incocoxcauan oquinualiquilihqueh Jesús. Yehuan ocpiayah tlatlamantli cocolistli. Jesús oquintlalaya nimauan ipan sehsemeh yehuan, uan yehuan opahtiah. </div>
<div class='m'>
<span class="verse" id="LK4_41">41&#160;</span>Noiuqui intich miqueh cocoxqueh oquisqueh amocuali ehecameh, in amocuali ehecameh opohtzahtziah uan oquihtouayah: </div>
<div class='p'>—¡Tehuatzin tiConetzin Dios! </div>
<div class='p'>Pero Jesús oquimahuaya uan amo oquincauaya matlahtocan, porque yehuan cuali ocmatiah nic yeh yen Cristo Temaquixtani. </div>
<div class='s'>Jesús tlamachtia itich in altipemeh judíos </div>
<div class='r'>(Mr. 1:35-39) </div>
<div class='p'>
<span class="verse" id="LK4_42">42&#160;</span>Ihcuac yotlanes, Jesús oquis itich in altipetl uan oyah campa amo caliyoh. Miqueh tocniuan opeuqueh ictemouah, uan ihcuac oahsiqueh campa yeh ocatca, ocnactaya amo mayaui de nimaltipeu. </div>
<div class='m'>
<span class="verse" id="LK4_43">43&#160;</span>Pero Jesús oquimiluih: </div>
<div class='p'>—Uilica nias noiuqui itich nocsiquin altipemeh inquinmatiltitiu in cuali tlahtol de nitiquiuahcayo Dios; pues ica non onechoualtitlan. </div>
<div class='p'>
<span class="verse" id="LK4_44">44&#160;</span>Uan ohcon Jesús oyah otlamachtihtinimia itich in teotlanauatilcalmeh itich in altipemeh judíos.  </div>
<div class='psalmlabel' id='LK5_0'> 5</div>
<div class='s'>Jesús quinnotza siqui pescadores </div>
<div class='r'>(Mt. 4:18-22; Mr. 1:16-20) </div>
<div class='p'>
<span class="verse" id="LK5_1">1&#160;</span>Se tonal Jesús ocatca itenco in atl Genesaret, uan miqueh tocniuan hasta omopihpichayah inauac nic ocniquiah iccaquisqueh nitlahtoltzin Dios. </div>
<div class='m'>
<span class="verse" id="LK5_2">2&#160;</span>Jesús oquimitac ome barcas itenco in atl. In pescadores yotimocah uan yoquinpahpacatoyah ninredes. </div>
<div class='m'>
<span class="verse" id="LK5_3">3&#160;</span>Yeh otlehcoc itich se barca tlen iaxca in Simón, uan oquiluih ocachi mactoqui iihtic in atl. Ompa omotlalih uan opeu quinualmachtia in tocniuan. </div>
<div class='m'>
<span class="verse" id="LK5_4">4&#160;</span>Ihcuac oquintlamimachtih, oquiluih in Simón: </div>
<div class='p'>—Ixconuica in barca campa ocachi tlauehcatlan, uan ixconpantlatiuican namoredes nanquimontzitzquisqueh peces. </div>
<div class='p'>
<span class="verse" id="LK5_5">5&#160;</span>In Simón ocnanquilih: </div>
<div class='p'>—Tlamachtani, nochi in youal yottlatemohqueh uan amitlah otcahsiqueh, masqui ohcon, tla axan ohcon ittechonyolchicaua, ica motlahtoltzin itquinpantlatiuisqueh in redes. </div>
<div class='p'>
<span class="verse" id="LK5_6">6&#160;</span>Ihcuac ohcon occhiuqueh, oquintzitzquihqueh miqueh peces, hasta yotzayaniah in redes. </div>
<div class='m'>
<span class="verse" id="LK5_7">7&#160;</span>Ica ninma oquinnalnotzqueh tlen iuan otiquitiah tlen ocatcah itich nocse barca, maquinmatlaniquih. Yehuan oquinmatlanicoh, uan oquintemitihqueh nomen barcas, uan quen otenqueh hasta yopancalaquiah iihtic in atl. </div>
<div class='m'>
<span class="verse" id="LK5_8">8&#160;</span>Ihcuac ohcon oquitac in Simón Pedro, omotlancuaquitztiuitz iixpan Jesús uan oquiluih: </div>
<div class='p'>—¡Xonmihcuanihtzino nonauac, noTecotzin, neh intlahtlacouani! </div>
<div class='p'>
<span class="verse" id="LK5_9">9&#160;</span>Yeh omoueyicamohtaya nic tlailiuis miqueh peces oquintzitzquihqueh, uan noiuqui nochtin naquin iuan ocatcah ohcon omomohtayah, </div>
<div class='m'>
<span class="verse" id="LK5_10">10&#160;</span>sannoiuqui in Jacobo uan Juan, iconeuan Zebedeo, naquin iuan otiquitiah in Simón. Pero Jesús oquiluih in Simón: </div>
<div class='p'>—Amo xonmomohti, ipeuyan axan touatzin tonisqui pescador yehyeh ica tocniuan tlen itquimonualicas maualacan nonauac. </div>
<div class='p'>
<span class="verse" id="LK5_11">11&#160;</span>Sanniman oquinuicaqueh ninbarcas itenco in mar, uan nochi ompa occauteuqueh uan oyahqueh iuan in Jesús. </div>
<div class='s'>Jesús icpahtia se tlacatl tlen opahpalantoya </div>
<div class='r'>(Mt. 8:1-4; Mr. 1:40-45) </div>
<div class='p'>
<span class="verse" id="LK5_12">12&#160;</span>Ihcuac Jesús ocatca itich se altipetl, ompa ocatca se tlacatl tlen opahpalantoya nochi nitlalnacayo. Ihcuac yeh oquitac in Jesús, omotlancuaquitz omixcuatocac itich in tlali, uan octlatlautih: </div>
<div class='p'>—NoTecotzin, tla motlaniquilitzin itnechonpahtis, ixnechonpahti. </div>
<div class='p'>
<span class="verse" id="LK5_13">13&#160;</span>Jesús octlalih nima ipan in cocoxqui, uan oquiluih: </div>
<div class='p'>—Yeh quemah inniqui. ¡Xonpahti! </div>
<div class='p'>Uan sanniman opahtic uan ochipau nipahpalancayo. </div>
<div class='m'>
<span class="verse" id="LK5_14">14&#160;</span>Uan Jesús ocnahnauatih amaquin itlah macnonotza, oquiluih: </div>
<div class='p'>—Xoyau xonmoteixpantih inauac in teopixqui, uan ixcontemactih in tlatemactil tlen teniquilia nitlanauatil Moisés, tlen ica tonmoteixpantis tonchipauac, uan ohcon maquitacan nic yotonpahtic. </div>
<div class='p'>
<span class="verse" id="LK5_15">15&#160;</span>Pero tlen Jesús occhiuaya ocachi uan ocachi omomatia ic nouiyan; ica non miqueh tocniuan omonichicouayah occaquiah, uan inauac oualayah maquinpahti nincocolis. </div>
<div class='m'>
<span class="verse" id="LK5_16">16&#160;</span>Pero yeh oyaya campa amo caliyoh, uan ompa ocmonochilaya Dios. </div>
<div class='s'>Jesús icpahtia se tlacatl uilanqui </div>
<div class='r'>(Mt. 9:1-8; Mr. 2:1-12) </div>
<div class='p'>
<span class="verse" id="LK5_17">17&#160;</span>Se tonal Jesús otlamachtihtoya, uan ompa otolohtoyah siquin fariseos uan tlamachtanih den tlanauatil. Yehuan oualahqueh de ic nouiyan in altipemeh tlen pouih Galilea, Judea uan Jerusalén. Uan nichicaualitzin Dios iuan ocatca Jesús uan oquinpahtaya in cocoxqueh. </div>
<div class='m'>
<span class="verse" id="LK5_18">18&#160;</span>Ihcuacon oahsitoh siquin tlacameh, ocualicayah se tlacatl uilanqui itich se cochpitl. Ocyehyecouayah iccalaquisqueh tlahtic itich in calihtictli, ocniquiah ictlalitiueh iixpan in Jesús. </div>
<div class='m'>
<span class="verse" id="LK5_19">19&#160;</span>Pero amo ouilic occalaquihqueh, nic ompa otentoyah miqueh tocniuan. Ica non otlehcoqueh ipan in cali, ocpantlapohqueh, uan ic ompa ocpantimouihqueh in cocoxqui itich in cochpitl uan octlalihqueh intlahcoyan in tocniuan, iixpan in Jesús. </div>
<div class='m'>
<span class="verse" id="LK5_20">20&#160;</span>Ihcuac Jesús oquitac nintlaniltoquilis nonqueh tlacameh, oquiluih in cocoxqui: </div>
<div class='p'>—Nocnitzin, inmitztlapohpoluia nochi motlahtlacol. </div>
<div class='p'>
<span class="verse" id="LK5_21">21&#160;</span>Ihcuacon in teotlamachtanih uan fariseos opeuqueh yoltlahtouah: “¿Aquih necah? ¡Ica tlen oquihtoh quisa queh ictilchiutoc nitoocaatzin Dios! Pues amacah uilis quintlapohpoluis nintlahtlacol in tlacameh, pues non, sayen Dios mouilitia.” </div>
<div class='p'>
<span class="verse" id="LK5_22">22&#160;</span>Pero Jesús ocmatia tlen ocyoluayah, uan oquimiluih: </div>
<div class='p'>—¿Tleca ohcon nanconyoluiah namoyolihtic? </div>
<div class='m'>
<span class="verse" id="LK5_23">23&#160;</span>¿Tlenoh ocachi amo oueh sequihtos: “Inmitztlapohpoluia nochi motlahtlacol”, noso sequihtos: “Xonmoquitzteua uan xonnihnimi”? </div>
<div class='m'>
<span class="verse" id="LK5_24">24&#160;</span>Ixconitacan, innamechonnextilis nic niConeu in Tlacatl icpia chicaualistli nican tlalticpac tlen ica uili quintlapohpoluia nintlahtlacol in tlacameh. </div>
<div class='p'>Uan oquiluih in uilanqui: </div>
<div class='p'>—Touatzin inmitzoniluia: xonmoquitzteua, ixconana mocochpitl uan xoyau mochantzin. </div>
<div class='p'>
<span class="verse" id="LK5_25">25&#160;</span>Ihcuacon yeh sanniman omoquitzteutiuitz imixpan, oquian nicochpitl tlen itich ouitztoya, uan oyah nichan icuehcapantlalihtiu Dios. </div>
<div class='m'>
<span class="verse" id="LK5_26">26&#160;</span>Nochtin simi ocmosintetzauihqueh uan ocuehcapantlalihqueh Dios, uan ica mic nimohtil oquihtohqueh: </div>
<div class='p'>—Axan ottaqueh iluicacchiualisten. </div>
<div class='s'>Jesús icnotza in Leví mayaui iuan </div>
<div class='r'>(Mt. 9:9-13; Mr. 2:13-17) </div>
<div class='p'>
<span class="verse" id="LK5_27">27&#160;</span>Satepan de non, Jesús oquis uan oquitac se tlacatl tiquiuahcatominnichicouani itoocaa Leví, yeh otolohtoya campa ocsilihtoya in tiquiuahcatomin. Jesús oquiluih: </div>
<div class='p'>—Xouiqui nouan. </div>
<div class='p'>
<span class="verse" id="LK5_28">28&#160;</span>Uan Leví oquicau nochi, omoquitzteu uan oyah iuan. </div>
<div class='p'>
<span class="verse" id="LK5_29">29&#160;</span>Satepan Leví occhiuilih se ueyi iluitl ichan, uan teuan otlacuahtoyah miqueh tiquiuahcatominnichicouanih uan ocsiqui tocniuan. </div>
<div class='m'>
<span class="verse" id="LK5_30">30&#160;</span>In teotlamachtanih uan in fariseos oquimihihtouayah nitlasalohcauan in Jesús, oquimixiluihqueh: </div>
<div class='p'>—¿Tleca namehuan nantlacuah uan namatlih inuan in tiquiuahcatominnichicouanih uan in tlahtlacouanih? </div>
<div class='p'>
<span class="verse" id="LK5_31">31&#160;</span>Jesús oquinnanquilih: </div>
<div class='p'>—Innauac naquin amo mococouah amo moniqui tlapahtani, moniqui tlapahtani yehyeh iuan naquin mococouah. </div>
<div class='m'>
<span class="verse" id="LK5_32">32&#160;</span>Sannoiuqui neh, amo onualah onquinnotzaco naquin yec ninchiualis, tlamo yeh onquinnotzaco naquin tlahtlacouanih mamoyolcuipacan. </div>
<div class='s'>Ictlahtlaniah Jesús tleca nitlasalohcauan amo mosauah </div>
<div class='r'>(Mt. 9:14-17; Mr. 2:18-22) </div>
<div class='p'>
<span class="verse" id="LK5_33">33&#160;</span>Siquin oquiluihqueh in Jesús: </div>
<div class='p'>—¿Tleca nitlasalohcauan Juan micpa mosauah uan micpa icmonochiliah Dios, uan noiuqui ohcon icchiuah nintlasalohcauan fariseos, uan yeh motlasalohcauantzitzin tlacuah uan atlih? </div>
<div class='p'>
<span class="verse" id="LK5_34">34&#160;</span>Jesús oquinnanquilih: </div>
<div class='p'>—¿Quenat uilis nanquimonchiualtisqueh mamosauacan naquin tlanotzalten itich se monamictililuitl, ihcuac in novio ompa cah inuan? </div>
<div class='m'>
<span class="verse" id="LK5_35">35&#160;</span>Tlamilauca, uitz tonal ihcuac quincuilisqueh in novio, itich nonqueh tonalten ihcuacon quemah mosauasqueh. </div>
<div class='p'>
<span class="verse" id="LK5_36">36&#160;</span>Noiuqui oquimiluih nin tlanihniuiltil: </div>
<div class='p'>—Amaquin ictiqui se tlaquemitl yancuic uan ica ictlatlamanilia se tlaquemitl ya ihsoltic, pues tla ohcon icchiua, amo san quihtlacoua in tlaquemitl non yancuic, yehyeh noiuqui in tlatlamanil non yancuic amo icnamiqui in tlaquemitl non ya ihsoltic. </div>
<div class='m'>
<span class="verse" id="LK5_37">37&#160;</span>Uan amaquin ictlalia vino yancuic iihtic occuitlaxten tlen ya ihsoltiqueh. Tlaqueh ohcon, non vino yancuic quintzayanas in cuitlaxten, uan noquiuis in vino uan in cuitlaxten ihtlacauisqueh. </div>
<div class='m'>
<span class="verse" id="LK5_38">38&#160;</span>Tlen quemah, in vino yancuic sectlalia iihtic occuitlaxten yancuiqueh, uan ohcon non omen amotlen impan mochiua. </div>
<div class='m'>
<span class="verse" id="LK5_39">39&#160;</span>Ihcuac acah yoconic in vino tlen yauehcau, acmo icuelilis in tlen yancuic. Yeh quihtos: “Tlen yauehcau ocachi cuali.”  </div>
<div class='psalmlabel' id='LK6_0'> 6</div>
<div class='s'>Nitlasalohcauan Jesús iccuacohcopinah trigo itich moseuilistonal </div>
<div class='r'>(Mt. 12:1-8; Mr. 2:23-28) </div>
<div class='p'>
<span class="verse" id="LK6_1">1&#160;</span>Se moseuilistonal, ihcuac Jesús opanotoya campa trigohtlamilolah, nitlasalohcauan ocmaoyayah in trigo, uan occuayah. </div>
<div class='m'>
<span class="verse" id="LK6_2">2&#160;</span>Ihcuacon siqui fariseos oquimiluihqueh: </div>
<div class='p'>—¿Tleca nanconchiuah tiquitl tlen amo ictecauilia nitlanauatil Moisés masecchiua itich moseuilistonal? </div>
<div class='p'>
<span class="verse" id="LK6_3">3&#160;</span>Jesús oquinnanquilih: </div>
<div class='p'>—¿Xanqui ohcon amo nanconamapoutoqueh tlen oquichiu David ihcuac omayanaya yeh uan tlen iuan oyayah? </div>
<div class='m'>
<span class="verse" id="LK6_4">4&#160;</span>David ocalac itich niteopan Dios uan oquian in pan tlatemactil, tlen in tlanauatil amo tecauilia sequicuas, tlamo sayeh in teopixqueh quincauilia. Uan yeh David oquicuah, uan amo san yeh, tlamo yeh noiuqui oquinmahmactih nochtin tlen iuan oyayah. </div>
<div class='p'>
<span class="verse" id="LK6_5">5&#160;</span>Uan oquimiluih: </div>
<div class='p'>—NiConeu in Tlacatl yeh [noiuqui] iteco in moseuilistonal, uan yeh uilis quihtos tlenoh uilis secchiuas itich. </div>
<div class='s'>Jesús icpahtia se tlacatl matocotztic </div>
<div class='r'>(Mt. 12:9-14; Mr. 3:1-6) </div>
<div class='p'>
<span class="verse" id="LK6_6">6&#160;</span>Itich ocse moseuilistonal Jesús ocalac itich in teotlanauatilcali uan opeu tlamachtia. Ompa ocatca se tlacatl tocotztic niyecma. </div>
<div class='m'>
<span class="verse" id="LK6_7">7&#160;</span>Uan in teotlamachtanih uan fariseos ocpihpixtoyah in Jesús max icpahtis itich moseuilistonal, uan ohcon uilis icpiasqueh itlah tlen ica icteiluisqueh. </div>
<div class='m'>
<span class="verse" id="LK6_8">8&#160;</span>Pero Jesús oquimat tlenoh ocyoluihtoyah ninyolihtic, uan oquiluih in tlacatl matocotztic: </div>
<div class='p'>—Xonmoquitzteua uan xonmomana tlahcoyan. </div>
<div class='p'>In tlacatl omoquitzteu uan ompa omoman. </div>
<div class='m'>
<span class="verse" id="LK6_9">9&#160;</span>Uan Jesús oquimiluih: </div>
<div class='p'>—Innamechontlahtlanis itlah: ¿Itich moseuilistonal tlenoh tecauilia secchiuas in tlanauatil, tlen cuali noso tlen amo cuali? ¿Tecauilia sectemactis yolilis noso sectecuilis? </div>
<div class='p'>
<span class="verse" id="LK6_10">10&#160;</span>Oquimixitac nochtin tlen ocyaualohtoyah uan oquiluih in tlacatl: </div>
<div class='p'>—Ixconmilaua moma. </div>
<div class='p'>Uan yeh ohcon oquichiu, uan nima omoyectlalih uan opahtic. </div>
<div class='m'>
<span class="verse" id="LK6_11">11&#160;</span>Pero yehuan otlauelcalaqueh simi uan opeuqueh icmosepantlahtlaniah tlenoh uilis icchiuilisqueh Jesús. </div>
<div class='s'>Jesús quinpihpina mahtlactlamome iteotlatitlancauan </div>
<div class='r'>(Mt. 10:1-4; Mr. 3:13-19) </div>
<div class='p'>
<span class="verse" id="LK6_12">12&#160;</span>Itich nonqueh tonalmeh Jesús oyah itich se tipetl ocmonochilito Dios, uan nochi youal ompa omotlatlautihtoya inauactzinco Dios. </div>
<div class='m'>
<span class="verse" id="LK6_13">13&#160;</span>Ihcuac yotlanes, oquinnotz nitlasalohcauan, uan tlahtlatzalan oquinpihpin mahtlactlamome, tlen oquintoocaayotih teotlatitlanten. </div>
<div class='m'>
<span class="verse" id="LK6_14">14&#160;</span>Jesús oquinpihpin yen Simón, naquin octoocaayotih Pedro, in Andrés icniu in Simón, ocpihpin Jacobo, Juan, Felipe, Bartolomé, </div>
<div class='m'>
<span class="verse" id="LK6_15">15&#160;</span>Mateo, Tomás, Jacobo niconeu Alfeo, Simón naquin oquiluayah Zelote, </div>
<div class='m'>
<span class="verse" id="LK6_16">16&#160;</span>Judas nicniu in Jacobo, uan Judas Iscariote, naquin satepan yeh octemactih Jesús. </div>
<div class='s'>Jesús quinmachtia miqueh tocniuan </div>
<div class='r'>(Mt. 4:23-25) </div>
<div class='p'>
<span class="verse" id="LK6_17">17&#160;</span>Jesús oualtimoc inuan, uan omonactihqueh itich se ixtlauac. Ompa ocatcah miqueh nitlasalohcauan, uan tlailiuis miqueh tocniuan tlen opouiah Judea, de Jerusalén uan den uehueyi altipemeh Tiro uan Sidón tlen cateh tlatenco den mar. Yehuan oualahqueh occaquicoh Jesús, uan oualahqueh inauac maquinpahti itich nincocolis. </div>
<div class='m'>
<span class="verse" id="LK6_18">18&#160;</span>Uan naquin otlapanotoyah inmac in amocuali ehecameh, Jesús noiuqui oquinpahtaya. </div>
<div class='m'>
<span class="verse" id="LK6_19">19&#160;</span>Nochtin tocniuan ocniquiah ictlalisqueh ninma itich Jesús, nic itich Jesús oquisaya chicaualistli tlen ica oquinpahtaya nochtin. </div>
<div class='s'>Naquin tlateochiualpaquinih </div>
<div class='r'>(Mt. 5:1-12) </div>
<div class='p'>
<span class="verse" id="LK6_20">20&#160;</span>Jesús oquimixitac nitlasalohcauan uan oquimiluih: </div>
<div class='p'>—Namontlateochiualpaquinih namehuantzitzin naquin amitlah nanconpiah, pues namonpouih iuan Dios campa motlanauatilia. </div>
<div class='p'>
<span class="verse" id="LK6_21">21&#160;</span>’Namontlateochiualpaquinih namehuantzitzin naquin axan namonmayanah, pues satepan acmo namonmayanasqueh. </div>
<div class='p'>’Namontlateochiualpaquinih namehuantzitzin naquin axan namonchocah, pues satepan namonpaquisqueh. </div>
<div class='p'>
<span class="verse" id="LK6_22">22&#160;</span>’Namontlateochiualpaquinih namehuantzitzin tla ipampa namotlaniltoquilis inauac niConeu in Tlacatl namechoncocoliah, namechonsicantlaliah, tlensaso namechonihiluiah, uan namechoniluiah amo namoncualimeh. </div>
<div class='m'>
<span class="verse" id="LK6_23">23&#160;</span>Xonyolpaquican ihcuac ohcon nanconpanouah, simi xonpaquican, pues nanconsilisqueh ueyi tlaxtlauil ompa iluicac; ixconmatican, nintahuan tlen yauehcau noiuqui ohcon oquinchiuilihqueh in teotlanauatanih. </div>
<div class='p'>
<span class="verse" id="LK6_24">24&#160;</span>’¡Pero ay tlasohtzitzinten namehuan naquin nanconpiah mic tlensaso, pues yonanconpixqueh namopaquilis! </div>
<div class='p'>
<span class="verse" id="LK6_25">25&#160;</span>’¡Ay tlasohtzitzinten namehuan tlen axan namonixuih, pues satepan namonmayanasqueh! </div>
<div class='p'>’¡Ay tlasohtzitzinten namehuan naquin axan namonuitzcah, pues satepan namontlaocoyasqueh uan namonchocasqueh! </div>
<div class='p'>
<span class="verse" id="LK6_26">26&#160;</span>’¡Ay tlasohtzitzinten namehuan naquin nochtin namechonuehcapantlaliah, pues ixconmatican, nintahuan tlen yauehcau ohcon oquinuehcapantlalayah naquin otlacahcayauayah omoteneuayah mach teotlanauatanih! </div>
<div class='s'>Masequinpiali tetlasohtlalis naquin techcocoliah </div>
<div class='r'>(Mt. 5:38-48; 7:12) </div>
<div class='p'>
<span class="verse" id="LK6_27">27&#160;</span>’Pero namehuantzitzin naquin nannechoncaquih, innamechoniluia: Ixquimonpialican tetlasohitalistli namotecocolihcauan, ixquimonchiuilican tlen cuali naquin namechoncocoliah. </div>
<div class='m'>
<span class="verse" id="LK6_28">28&#160;</span>Ixcontlatlautican Dios maquinteochiua naquin namechonicauiltiah tlensa pitzotic tlaniquilis, uan ixquimontlatlautilican Dios naquin tlensaso namechonchiuiliah. </div>
<div class='m'>
<span class="verse" id="LK6_29">29&#160;</span>Tla acah itich sican moxayac mitzonixtlatzinia, ixcomoixnextili nocsican noiuqui; uan naquin mitzoncuilia moololol, ixconcauili noiuqui macuica motlaquen. </div>
<div class='m'>
<span class="verse" id="LK6_30">30&#160;</span>Nochi naquin mitzontlahtlanilia itlah, ixconmacti, uan naquin mitzoncuilia tlen moaxca, amo ixconilui mamitzoncuipili. </div>
<div class='m'>
<span class="verse" id="LK6_31">31&#160;</span>Tlen nanconniquih macchiuacan namouantzin, ohcon ixconchiuacan innauac nocsiquin. </div>
<div class='p'>
<span class="verse" id="LK6_32">32&#160;</span>’Tla namehuantzitzin nanquimontlasohtlah sayeh naquin namechonniquih, ¿tlenoh cuali nanconchiutoqueh? Non hasta in tlahtlacouanih ohcon icchiuah. </div>
<div class='m'>
<span class="verse" id="LK6_33">33&#160;</span>Uan tla nanquimonchiuiliah tlen cuali san tlen icchiuah tlen cuali namonauac, ¿tlenoh cuali nanconchiutoqueh? Non hasta in tlahtlacouanih ohcon icchiuah. </div>
<div class='m'>
<span class="verse" id="LK6_34">34&#160;</span>Uan tla itlah nanquimontlaneutiah sayeh naquin ocsipa namechoncuipiliah, ¿tlenoh cuali nanconchiutoqueh? Noiuqui in tlahtlacouanih quintlaneutiah in tlahtlacouanih, nic icchiah se tonal yehuan sannoiuqui ohcon maquintlaneutican. </div>
<div class='m'>
<span class="verse" id="LK6_35">35&#160;</span>Yeh ixquimonpialican tetlasohitalistli namotecocolihcauan, ixconchiuacan innauac tlen cuali, ixquimontlatlaneutican uan amo ixconchiacan itlah de yehuan. Uan ohcon Dios namechonmactis se mouistic tlaxtlauil, uan namonpouisqueh iconeuantzitzin Dios Ueyihcatzintli; pues Yehuatzin comochiuilia tlen cuali innauac naquin amo motlasohcamatih uan innauac tlen amo cuali ayih. </div>
<div class='m'>
<span class="verse" id="LK6_36">36&#160;</span>Xonteicnomatican ohcon quemeh in toTahtzin Dios teicnomati. </div>
<div class='s'>Amo xontetlahtlacoltlatlatacan </div>
<div class='r'>(Mt. 7:1-5) </div>
<div class='p'>
<span class="verse" id="LK6_37">37&#160;</span>’Amo xontetlahtlacoltlatlatacan, uan Yehuatzin amo namechontlahtlacoltlatlatas; amo xontetlahtlacoltican, uan Yehuatzin amo namechontlahtlacoltis; xontetlapohpoluican, uan Yehuatzin noiuqui namechontlapohpoluis. </div>
<div class='m'>
<span class="verse" id="LK6_38">38&#160;</span>Amo xontetlatzotzocatilican, uan namechonmactisqueh, tentos in tlatamachiuayatl, tihtilintos uan tzontlaliutos. Ohcon quen nanquimontlatamachiuilisqueh ocsiquin, ohcon noiuqui namechontlatamachiuilisqueh. </div>
<div class='p'>
<span class="verse" id="LK6_39">39&#160;</span>Jesús noiuqui oquimiluih nin tlanihniuiltil: </div>
<div class='p'>—¿Quenat uilis se popoyotl icyacanas ocse popoyotl? Tlamilauca non omen panpoliuitiueh canah. </div>
<div class='m'>
<span class="verse" id="LK6_40">40&#160;</span>In tlasalouani amo tlapanauia inauac nitemachtihcau; pero ihcuac yotlamitlasaloh noiuqui isqui quemeh nitemachtihcau. </div>
<div class='p'>
<span class="verse" id="LK6_41">41&#160;</span>’¿Quenih cuali itconitilia in tlasoneualtzin tlen icpia itich niixtololo mocniu, uan amo itconita in ueyi pomimil tlen catqui itich moixtololo? </div>
<div class='m'>
<span class="verse" id="LK6_42">42&#160;</span>¿Noso quenih uilis itconiluis se mocnitzin: “Nocnitzin, ixnechoncaua manmitzonquixtili in tlasoneualtzin tlen itconpia itich moixtololo”, uan yeh amo itconita in ueyi pomimil tlen itconpia itich moixtololo? ¡Ometitoc moxayac! Achtoh ixcomoquixtili in ueyi pomimil tlen catqui itich moixtololo, uan ihcuacon ya cuali tontlachias, uan ya uilis itconquixtis in tlasoneualtzin tlen cah itich niixtololo mocniu. </div>
<div class='s'>In pouitl mixmati ica nitlatiyo </div>
<div class='r'>(Mt. 7:17-20; 12:33-35) </div>
<div class='p'>
<span class="verse" id="LK6_43">43&#160;</span>’Se cuali pouitl, amo icmochiualtia amo cuali tlatiyotl. Uan in tlen amo cuali pouitl, itich amo mochiua cuali tlatiyotl. </div>
<div class='m'>
<span class="verse" id="LK6_44">44&#160;</span>Pues nochi pouitl sequixmati ica nitlatiyo. Amo mochiua icox itich itlah uitztli, dion sectiqui uvas itich ailamahuitztli. </div>
<div class='m'>
<span class="verse" id="LK6_45">45&#160;</span>In tlacatl tlen yolchipauac, itich tlen mic cuali icpia itich niyolo, ompa icpanquixtia tlen cuali. Uan in tlacatl tlen amo yolchipauac, itich tlen mic amo cuali icpia itich niyolo, ompa icpanquixtia tlen amo cuali. Ixconmatican, yeh tlen ica tentoc seiyolo, nochi yeh non panquisa itich seicamac. </div>
<div class='s'>Tlanihniuiltil ica non ome calmeh </div>
<div class='r'>(Mt. 7:24-27) </div>
<div class='p'>
<span class="verse" id="LK6_46">46&#160;</span>’¿Tleca nannechonnotzah “noTecotzin, noTecotzin”, uan amo nanconchiuah tlen innamechoniluia? </div>
<div class='m'>
<span class="verse" id="LK6_47">47&#160;</span>Nochi naquin uitz nonauac uan iccaqui notlahtol uan icchiua, innamechoniluis quemeh aquih icniuilia: </div>
<div class='m'>
<span class="verse" id="LK6_48">48&#160;</span>Icniuilia quemeh se tlacatl, ihcuac omocaltih, otlachcuac uehcatlan ocahsito in titl, uan itich octlachicaualtih nical. Uan ihcuac simi oquiyau, otlaueyatic, uan in atl chicauac omixtiuaya itich in cali, masqui ohcon amo ocolinih, nic non cali omotlachicauilihtoya itich in titl. </div>
<div class='m'>
<span class="verse" id="LK6_49">49&#160;</span>Pero naquin iccaqui notlahtol uan amo icchiua, icniuilia quemeh se tlacatl naquin oquichiu nical san iixco in tlali, uan amo oquipix itlachicaualon, uan ihcuac in atl omixtiuih chicauac itich in cali, niman ouitz uan mahsic otlamixihxitin.  </div>
<div class='psalmlabel' id='LK7_0'> 7</div>
<div class='s'>Jesús icpahtia nitlaqueual se soldadohtlayacanqui </div>
<div class='r'>(Mt. 8:5-13) </div>
<div class='p'>
<span class="verse" id="LK7_1">1&#160;</span>Ihcuac Jesús otlayeecoh oquinnohnotz in tocniuan, oyah itich in altipetl Capernaúm. </div>
<div class='m'>
<span class="verse" id="LK7_2">2&#160;</span>Ompa ochanchiuaya se soldadohtlayacanqui romano naquin ocpiaya se itlaqueual tlen simi ocniquia, uan non itlaqueual omococouaya uan yotlanautoya. </div>
<div class='m'>
<span class="verse" id="LK7_3">3&#160;</span>Ihcuac in soldadohtlayacanqui oquimat tlen occhiuaya Jesús, oquintitlan siquin tiquiuahqueh judíos mactlatlautitin macpahtiqui nitlaqueual. </div>
<div class='m'>
<span class="verse" id="LK7_4">4&#160;</span>Yehuan ihcuac oahsitoh inauac Jesús, omotlatlautihqueh simi, uan oquiluihqueh: </div>
<div class='p'>—Nin tlacatzin simi icnamiqui ixcomomatlanili, </div>
<div class='m'>
<span class="verse" id="LK7_5">5&#160;</span>yeh tlailiuis techyequita tehuan naquin itpouih Israel, uan otechchihchiuilih se teotlanauatilcali. </div>
<div class='p'>
<span class="verse" id="LK7_6">6&#160;</span>Jesús oyah inuan, uan ihcuac yoahsitoyah itich in calihtictli, in soldadohtlayacanqui oquintitlan siquin niyolohicniuan maquiluitin ihquin in Jesús: </div>
<div class='p'>—NoTecotzin, amo xonmotiquipachohtzino, neh amo icnamiqui inpias non paquilis tomocalaquitihtzinos nocalihtic. </div>
<div class='m'>
<span class="verse" id="LK7_7">7&#160;</span>Ica non noiuqui amo onmixeuih nehua onmitzmonochilihtzinoto. Pero, san xonmotlahtolti, uan notlaqueual pahtis. </div>
<div class='m'>
<span class="verse" id="LK7_8">8&#160;</span>Neh ohcon intoua nic neh noiuqui inquinpia noteyacancauan naquin inquintlacamati, uan noiuqui inquinpia soldados naquin inquintlatiquitia. Ihcuac se intitlani canah mayaui, yaui, uan tla ocse inquiluia mauiqui, uitz, uan tla notlaqueual itlah inquiluia macchiua, icchiua. </div>
<div class='p'>
<span class="verse" id="LK7_9">9&#160;</span>Ihcuac Jesús oquicac non, simi ocmotetzauih non tlacatl, uan oquinnalitac in tocniuan naquin iuan oyayah uan oquimiluih: </div>
<div class='p'>—Innamechoniluia, dion innauac in tocniuan naquin pouih Israel amo incahsitoc acah ohcon tlen macpia ueyi tlaniltoquilis. </div>
<div class='p'>
<span class="verse" id="LK7_10">10&#160;</span>Ihcuac omocuipqueh nitlatitlancauan in soldadohtlayacanqui icalihtic, ocahsitoh in tlaqueual yopahtic. </div>
<div class='s'>Jesús icyancuicayolitia niconeu se siuatl tlen otlauicalmic </div>
<div class='p'>
<span class="verse" id="LK7_11">11&#160;</span>Satepan ihcuac opanoc non, Jesús oyah itich se altipetl itoocaa Naín. Iuan oyayah miqueh nitlasalohcauan uan tlailiuis miqueh tocniuan. </div>
<div class='m'>
<span class="verse" id="LK7_12">12&#160;</span>Ihcuac yoahsitoya icah nicalten in altipetl, oquitac ocuicayah iccauatiueh itich in ticochtli se miquetzintli telpocatl, isinticoneu se siuatl tlen otlauicalmic. Uan miqueh tocniuan tlen opouiah itich non altipetl iuan oyayah. </div>
<div class='m'>
<span class="verse" id="LK7_13">13&#160;</span>Ihcuac in toTecotzin oquitac in siuatzintli, oquicnomat uan oquiluih: </div>
<div class='p'>—Amo xonchoca. </div>
<div class='p'>
<span class="verse" id="LK7_14">14&#160;</span>Jesús omotoquih uan octzitzquih tlen itich ocuicayah in miquetzintli. Naquin ocmemeyah omomanqueh. Uan Jesús oquihtoh: </div>
<div class='p'>—Telpocatl, neh inmitziluia: ¡Ixmoquitzteua! </div>
<div class='p'>
<span class="verse" id="LK7_15">15&#160;</span>Ihcuacon naquin yomicca oyol uan omotlalih, uan opeu quinnohnotza. Uan Jesús octemactih inauac nimaman. </div>
<div class='m'>
<span class="verse" id="LK7_16">16&#160;</span>Nochtin omomohtihqueh uan opeuqueh icuehcapantlaliah Dios uan oquihtouayah: </div>
<div class='p'>—Se ueyi teotlanauatani oualah tonauac. </div>
<div class='p'>Uan: </div>
<div class='p'>—Dios ocmatlanico Israel, niaxcatzin. </div>
<div class='p'>
<span class="verse" id="LK7_17">17&#160;</span>Itich nochi Judea uan ocsiquin altipemeh tlen ic ompa amo uehca cateh omomat tlen Jesús oquichiu. </div>
<div class='s'>Nitlatitlancauan in Juan Tlacuatecaani </div>
<div class='r'>(Mt. 11:2-19) </div>
<div class='p'>
<span class="verse" id="LK7_18">18&#160;</span>Nitlasalohcauan Juan oquiluitoh nochi nin tlen omochiu. Uan Juan oquinnotz ome itlasalohcauan, </div>
<div class='m'>
<span class="verse" id="LK7_19">19&#160;</span>uan oquintitlan inauac in Jesús mactlahtanitin: </div>
<div class='p'>—¿Max yen touatzin naquin in Teotlahtolamatl techmatiltia icpia tlen uitz, noso oc itchiasqueh ocse? </div>
<div class='p'>
<span class="verse" id="LK7_20">20&#160;</span>Ninqueh tlacameh oahsitoh inauac Jesús, uan oquiluihqueh: </div>
<div class='p'>—In Juan Tlacuatecaani otechualtitlan matmitzontlahtlaniquih: ¿Max yen touatzin naquin in Teotlahtolamatl techmatiltia icpia tlen uitz noso oc itchiasqueh ocse? </div>
<div class='p'>
<span class="verse" id="LK7_21">21&#160;</span>Itich non hora, Jesús oquinpahtih miqueh tlen ocpiayah tlatlamantli cocolistli noso itlah chiyauistli intich, uan naquin ocpiayah amocuali ehecatl, uan oquinmactih tlachialistli miqueh tlen amo otlachiayah. </div>
<div class='m'>
<span class="verse" id="LK7_22">22&#160;</span>Jesús oquinnanquilih nitlasalohcauan in Juan: </div>
<div class='p'>—Xonyacan ixconmatiltitin Juan nochi tlen yonanconitaqueh uan tlen yonanconcaqueh: In tlen amo otlachiayah, tlachiah, in uilanten ya nihnimih, tlen opahpalantoyah ya chipauaqueh itich nincocolis, in tlen amo ouiliah tlacaquih, tlacaquih, in miquemeh yancuicayolih, uan naquin amitlah icpiah quinmatiltiah in tlahtol tlen cualica temaquixtilistli. </div>
<div class='m'>
<span class="verse" id="LK7_23">23&#160;</span>Uan tlateochiualpaquini naquin amo icpoloua niyolchicaualis nonauac, ica tlen inchiua. </div>
<div class='p'>
<span class="verse" id="LK7_24">24&#160;</span>Ihcuac oyahqueh nitlatitlancauan in Juan, Jesús opeu quinnonotza de Juan naquin ompa ocatcah, oquimiluih: </div>
<div class='p'>—¿Tlenoh onanconitatoh campa tlauaquilistlah? ¿Quenat se tlacatl naquin nitlayoluilis omouiuicaya quemeh se acatl ica in ehecatl? </div>
<div class='m'>
<span class="verse" id="LK7_25">25&#160;</span>Tla amo, ¿tlenoh onanconitatoh? ¿Quenat se tlacatl tlaquentoc ica cuahcual tilmahtli? Yec nanconmatih naquin cuahcual motlaquentiah uan mopaquilismacatoqueh itich tlensa, yehuan chanchiuah inchan in cuahcual tiquiuahqueh. </div>
<div class='m'>
<span class="verse" id="LK7_26">26&#160;</span>Tla amo, ¿tlenoh onanconitatoh? ¿Max se teotlanauatani? Yeh quemah, uan neh innamechoniluia, Juan ocachi ueyi ipanti uan amo se teotlanauatani. </div>
<div class='m'>
<span class="verse" id="LK7_27">27&#160;</span>In Juan yehua de naquin tlahtoua in Teotlahtolamatl campa ihcuiliutoc: </div>
<div class='q'>Ixquita, intitlanis notlatitlancau, matlayacanto, </div>
<div class='q'>macyectlali moohui.<a href='#FN9' epub:type='noteref' class='noteref'>*</a> </div>
<div class='m'>
<span class="verse" id="LK7_28">28&#160;</span>Neh innamechoniluia, itich nochi tlen yotlalticpacnesqueh, amo catqui se tlen ocachi ueyi teotlanauatani uan amo in Juan. Masqui ohcon ixconmatican, naquin ocachi tzohtzocotzin de naquin yocsilihqueh nitiquiuahcayo Dios intich, yeh ocachi ueyi ipanti uan amo in Juan. </div>
<div class='p'>
<span class="verse" id="LK7_29">29&#160;</span>Nochtin in tocniuan naquin occaqueh, noiuqui in tiquiuahcatominnichicouanih, oquitaqueh cuali tlen Dios comoniquiltia. Yehuan ocsilihqueh nitlacuatequilis in Juan. </div>
<div class='m'>
<span class="verse" id="LK7_30">30&#160;</span>Pero in fariseos uan in tlamachtanih den tlanauatil ocsicantlalihqueh nitlaniquilitzin Dios tlen ocatca para yehuan. Uan yehuan amo ocsilihqueh nitlacuatequilis in Juan. </div>
<div class='p'>
<span class="verse" id="LK7_31">31&#160;</span>Jesús noiuqui oquihtoh: </div>
<div class='p'>—¿Tlenoh ica uilis inquinnihniuiltis in tocniuan tlen chanchiuah itich ninqueh tonalmeh? ¿Quemeh aquih icniuiliah? </div>
<div class='m'>
<span class="verse" id="LK7_32">32&#160;</span>Yehuan quinniuiliah in coconeh tlen mauiltihtoqueh itich in tianquis tlen quintzahtziliah nimauilicniuan, quimiluiah: “Otnamechtlatzotzonilihqueh, uan yeh namehuan amo onanmihtotihqueh, otnamechtlaocolcuicatihqueh, uan yeh amo onanchocaqueh.” </div>
<div class='m'>
<span class="verse" id="LK7_33">33&#160;</span>Pues oualah in Juan Tlacuatecaani, naquin amo occuaya pan dion amo oconic vino, uan onancontohqueh: “Icpia amocuali ehecatl.” </div>
<div class='m'>
<span class="verse" id="LK7_34">34&#160;</span>Satepan oualah niConeu in Tlacatl, yeh tlacua cuali uan tlaoni, uan nancontouah: “Ixconitacan, nin tlacatl xihxicuintli uan coni vino, moyecuica iuan tiquiuahcatominnichicouanih uan iuan tlahtlacouanih.” </div>
<div class='m'>
<span class="verse" id="LK7_35">35&#160;</span>Tlen quemah, yec ixconmatican, nicualitlayoluilis Dios monextia itich ninchiualis nochi niconeuan. </div>
<div class='s'>Jesús ictlapohpoluia se siuatl tlahtlacouani </div>
<div class='p'>
<span class="verse" id="LK7_36">36&#160;</span>Se fariseo oquinotz in Jesús matlacuah ichan. Uan Jesús oyah, uan omotlalih campa mesa. </div>
<div class='m'>
<span class="verse" id="LK7_37">37&#160;</span>Itich non altipetl ochanchiuaya se siuatl tlahtlacouani. Yeh ihcuac oquimat nic Jesús otlacuahtoya ichan in fariseo, ocualicac se cuacualtzin cocontzin tentoc ica ahuiyactli, </div>
<div class='m'>
<span class="verse" id="LK7_38">38&#160;</span>uan omotoquih icxitlan Jesús. In siuatl ochocataya, uan ica niixayo oquinpaltilih nicxiuan in Jesús, uan ica nitzon oquinuatzaya, uan ocxotenamiquia, uan ocxoohxilih non ahuiyactli. </div>
<div class='m'>
<span class="verse" id="LK7_39">39&#160;</span>Ihcuac in fariseo naquin oquinotz in Jesús oquitac non, octouaya iyolihtic: “Tla milauac nin tlacatl oini teotlanauatani, ocmatisquia aquih nin siuatl tlen ictzihtzitzquihtoc, pues nin siuatl yeh se tlahtlacouani.” </div>
<div class='m'>
<span class="verse" id="LK7_40">40&#160;</span>Ihcuacon Jesús oquiluih: </div>
<div class='p'>—Simón, inniqui inmitzonnonotzas itlah. </div>
<div class='p'>Simón ocnanquilih: </div>
<div class='p'>—Ixnechonnonotza, tlamachtani. </div>
<div class='p'>
<span class="verse" id="LK7_41">41&#160;</span>Jesús oquiluih: </div>
<div class='p'>—Ome tlacameh ocuiquilayah se tlacatl tetomintlaneutani. Se ocuiquilaya tomin tlen ipatca se xiuitl uan tlahco tonaltiquitl, uan ocse ocuiquilaya tomin tlen ipatca se tlapoual uan tlahco tonaltiquitl.<a href='#FN10' epub:type='noteref' class='noteref'>†</a> 
<span class="verse" id="LK7_42">42&#160;</span>Yehuan amo ocpiayah quenih iccuipilisqueh in tomin, uan in tomintetlaneutani oquintlapohpoluih nochtin nomen. Ixnechonilui ¿Catliyeh ocachi icpias tetlasohtlalis inauac nitetlapohpoluihcau? </div>
<div class='p'>
<span class="verse" id="LK7_43">43&#160;</span>In Simón ocnanquilih: </div>
<div class='p'>—Neh inyoluia yeh naquin ocachi mic octlapohpoluih. </div>
<div class='p'>Jesús oquiluih: </div>
<div class='p'>—Cuali quen otontlananquilih. </div>
<div class='p'>
<span class="verse" id="LK7_44">44&#160;</span>Jesús oquixitac in siuatl, uan oquiluih in Simón: </div>
<div class='p'>—¿Itconita nin siuatzintli? Neh oncalac mochantzin, uan touatzin amo otnechonmactih atl para nocxiuan. Pero yeh onechxopahpacac ica niixayo uan oquinuatz nocxiuan ica nitzon. </div>
<div class='m'>
<span class="verse" id="LK7_45">45&#160;</span>Amo otnechonixtenamic, pero yeh san quen ocalaquico amo iccaua nechxotenamiquis. </div>
<div class='m'>
<span class="verse" id="LK7_46">46&#160;</span>Amo otnechoncuachiyau ica aceite, pero yeh yonechxoohxilih ahuiyactli. </div>
<div class='m'>
<span class="verse" id="LK7_47">47&#160;</span>Ica non inmitzoniluia, nimictlahtlacol ya tlapohpoluil, porque oquipix mic tetlasohtlalistli. Pero naquin san tzocotzin ictlapohpoluiah, san tzocotzin tetlasohtlalistli icnextia. </div>
<div class='p'>
<span class="verse" id="LK7_48">48&#160;</span>Uan Jesús oquiluih in siuatl: </div>
<div class='p'>—Motlahtlacoluan ya tlapohpoluilten. </div>
<div class='p'>
<span class="verse" id="LK7_49">49&#160;</span>Tlen iuan otlacuahtoyah opeuqueh icmosepaniluiah: </div>
<div class='p'>—¿Aquih nin, tlen hasta tetlapohpoluia tlahtlacol? </div>
<div class='p'>
<span class="verse" id="LK7_50">50&#160;</span>Pero Jesús oquiluih in siuatzintli: </div>
<div class='p'>—Ica motlaniltoquilis ya tontlamaquixtil, xoyau ica seuilistli.  </div>
<div class='psalmlabel' id='LK8_0'> 8</div>
<div class='s'>In siuameh tlen icmatlanih Jesús </div>
<div class='p'>
<span class="verse" id="LK8_1">1&#160;</span>Satepan ihcuac opanoc non, Jesús oquincahcalaquia nochi in altipemeh uehueyi uan tzocotzitzin, octematiltihtinimia in cuali tlahtol de nitiquiuahcayo Dios. Uan iuan oyayah in mahtlactlamome itlasalohcauan. </div>
<div class='m'>
<span class="verse" id="LK8_2">2&#160;</span>Noiuqui inuan oyayah siquin siuameh tlen oquinquixtilih amocuali ehecameh uan tlen yoquinpahtihca de tlensa cocolistli. Semeh yehuan yen María tlen oquiluayah Magdalena, naquin itich oquisqueh chicome amocuali ehecameh. </div>
<div class='m'>
<span class="verse" id="LK8_3">3&#160;</span>Ocse yen Juana, isiuau in Cuza, in tlacatl tlen octlachialaya in Herodes itich nochi tlen iaxca. Noiuqui inuan oyayah in Susana, uan miqueh ocsiquin siuameh tlen ica tlen imaxca oquinmatlaniah Jesús uan nitlasalohcauan. </div>
<div class='s'>Tlanihniuiltil ica in tlatipeuani </div>
<div class='r'>(Mt. 13:1-9; Mr. 4:1-9) </div>
<div class='p'>
<span class="verse" id="LK8_4">4&#160;</span>Omonichicohqueh inauac Jesús tlailiuis miqueh tocniuan tlen oualayah ic nouiyan altipemeh, uan yeh oquimiluih nin tlanihniuiltil: </div>
<div class='p'>
<span class="verse" id="LK8_5">5&#160;</span>—Se tlacatl oyah otlatipeuato ica trigo. Uan ihcuac otlatipeutoya, siqui ouitz itich in ohtli, uan in tocniuan tlen ic ompa opanoqueh octlahtlacsaqueh, uan in pájaros occuahqueh. </div>
<div class='m'>
<span class="verse" id="LK8_6">6&#160;</span>Ocsiqui ouitz itich in tisoual, uan ihcuac nin semilla oualsilis, ouac, nic amo ocpiaya tlacuichauilotl. </div>
<div class='m'>
<span class="verse" id="LK8_7">7&#160;</span>Ocsiqui semilla ouitz itzalan uitztli, uan in uitztli tlen oyol sansican iuan in semilla, ocximictih. </div>
<div class='m'>
<span class="verse" id="LK8_8">8&#160;</span>Pero nocsiqui semilla ouitz itich cuali tlali, omoscaltih, uan omochiu, sehse semilla octemacac sehse ciento semilla. </div>
<div class='p'>Ihcuac oquintlaminonotz, chicauac oquimiluih: </div>
<div class='p'>—Naquin icpia inacas tlen ica tlacaquis, matlacaqui. </div>
<div class='s'>Tleca Jesús tlahtoua ica tlanihniuiltil </div>
<div class='r'>(Mt. 13:10-17; Mr. 4:10-12) </div>
<div class='p'>
<span class="verse" id="LK8_9">9&#160;</span>Nitlasalohcauan octlahtlanihqueh tlenoh ictosniqui nin tlanihniuiltil. </div>
<div class='m'>
<span class="verse" id="LK8_10">10&#160;</span>Yeh oquinnanquilih: </div>
<div class='p'>—Namehuantzitzin namechoncauiliah ixconahsicamatican tlen otlatiutoya de quenih motlanauatilia Dios, pero nocsiquin inquinmachtia san ica tlanihniuiltil. Ohcon, masqui matlachiacan amitlah maquitacan, masqui matlacaquican amitlah macahsicamatican. </div>
<div class='s'>Jesús quimahsicamatiltia in tlanihniuiltil ica in tlatipeuani </div>
<div class='r'>(Mt. 13:18-23; Mr. 4:13-20) </div>
<div class='p'>
<span class="verse" id="LK8_11">11&#160;</span>’Yeh nin ictosniqui in tlanihniuiltil: In semilla yeh nitlahtoltzin Dios. </div>
<div class='m'>
<span class="verse" id="LK8_12">12&#160;</span>Tlen ouitz itich in ohtli, moniuilia iuan naquin iccaquih nitlahtoltzin Dios, pero uitz in amocuali uan quincuiliquiu in tlahtol itich ninyolo, para amo matlaniltocacan uan amo maican tlamaquixtilten. </div>
<div class='m'>
<span class="verse" id="LK8_13">13&#160;</span>Uan tlen ouitz itich in tisoual moniuilia iuan naquin iccaquih nitlahtoltzin Dios, uan icsiliah ica mic paquilistli. Pero yehuan amo moniluayotiah; tlaniltocah quesqui tonal, pero ihcuac ehco itlah tlen icyehyecoua quinuitzitis, iccauah nitlahtoltzin Dios. </div>
<div class='m'>
<span class="verse" id="LK8_14">14&#160;</span>Uan in semilla tlen ouitz itzalan uitztli, moniuilia iuan naquin iccaquih nitlahtoltzin Dios, pero panoua in tonal uan yeh amo uilih yolih, uan amo ictemacah tlatiyotl nic motiquipachouah ica mic tlensa, uan nic quinyoltilana in tomin, uan nic mopaquilismacah itich nin tlalticpactli. </div>
<div class='m'>
<span class="verse" id="LK8_15">15&#160;</span>Pero in semilla tlen ouitz itich cuali tlali moniuilia iuan naquin ica cuali tlaniquilis amo icchicauah ninyolo, iccaquih in tlahtol, uan icmocauiah. Uan itich nochi ninyolilis ictemacah cuali tlatiyotl. </div>
<div class='s'>Tlanihniuiltil ica in tlauil </div>
<div class='r'>(Mr. 4:21-25) </div>
<div class='p'>
<span class="verse" id="LK8_16">16&#160;</span>’Amacah icxotlaltia se tlauil uan ictlapachoua itlampa se tapalcatl, dion ictlalia itlampa in cama, yeh ictlalia campa uehcapan, ohcon naquin calaquitiueh quitah in tlanestli. </div>
<div class='m'>
<span class="verse" id="LK8_17">17&#160;</span>Sannoiuqui ohcon amo isqui itlah tlatiutos tlen amo monextis, uan amo isqui itlah ichtacayan tlen amo momatis uan monextis. </div>
<div class='p'>
<span class="verse" id="LK8_18">18&#160;</span>’Ica non, cuali xontlacaquican, pues naquin icpia, icmactisqueh ocachi, pero naquin amo icpia, hasta tlen icyoluia icpia, iccuilisqueh. </div>
<div class='s'>Nimaman uan nicniuan Jesús </div>
<div class='r'>(Mt. 12:46-50; Mr. 3:31-35) </div>
<div class='p'>
<span class="verse" id="LK8_19">19&#160;</span>Nimaman uan nicniuan in Jesús oualahqueh campa ocatca, pero amo ouiliah ahsih inauac, nic miqueh tocniuan ompa otentoyah. </div>
<div class='m'>
<span class="verse" id="LK8_20">20&#160;</span>Octlatitlanilihqueh Jesús uan oquiluihqueh: </div>
<div class='p'>—Quiyauac catqui momamantzin uan mocniuantzitzin, icniquih mitzonitasqueh. </div>
<div class='p'>
<span class="verse" id="LK8_21">21&#160;</span>Jesús oquinnanquilih: </div>
<div class='p'>—Nomaman uan nocniuan yen naquin iccaquih nitlahtoltzin Dios uan ictlacamatih. </div>
<div class='s'>Jesús ictlacaualtia in ueyichicauac ehecatl </div>
<div class='r'>(Mt. 8:23-27; Mr. 4:35-41) </div>
<div class='p'>
<span class="verse" id="LK8_22">22&#160;</span>Se tonal Jesús otlehcoc itich se barca iuan nitlasalohcauan, uan oquimiluih: </div>
<div class='p'>—Matpanocan itich nocse itlaten in atl. </div>
<div class='p'>Uan ooneuqueh. </div>
<div class='m'>
<span class="verse" id="LK8_23">23&#160;</span>Ihcuac opanotoyah itich in atl, Jesús ocochuitz. Uan oualpeu se ueyitemohtih ehecatl, uan in barca yoatentoya uan yoapancalaquisquiah. </div>
<div class='m'>
<span class="verse" id="LK8_24">24&#160;</span>Sanniman oyahqueh oquihxititoh Jesús uan oquiluihqueh: </div>
<div class='p'>—¡ToTemachtihcatzin, toTemachtihcatzin, itmaihsauiah! </div>
<div class='p'>Jesús otlachix uan ocahuac in ehecatl uan atl tlen omahcocuia. In ehecatl uan atl omonactih uan otlamitlasihsintlacac. </div>
<div class='m'>
<span class="verse" id="LK8_25">25&#160;</span>Uan oquimiluih nitlasalohcauan: </div>
<div class='p'>—¿Canih catqui namotlaniltoquilis? </div>
<div class='p'>Yehuan chicauac omoueyicamohtayah uan ocmotetzauayah, ocmosepantlahtlanayah: </div>
<div class='p'>—¿Tleyanon isqui nin tlacatl? ¿Quenih ohcon in ehecatl uan atl quintlacaualtia, uan ictlacamatih? </div>
<div class='s'>Jesús icpahtia se tlacatl tlen quinpia amocuali ehecameh </div>
<div class='r'>(Mt. 8:28-34; Mr. 5:1-20) </div>
<div class='p'>
<span class="verse" id="LK8_26">26&#160;</span>Oahsitoh campa in tlali itoocaayan Gadara,<a href='#FN11' epub:type='noteref' class='noteref'>*</a> tlen omocauaya isintlapal Galilea. </div>
<div class='m'>
<span class="verse" id="LK8_27">27&#160;</span>Uan ihcuac Jesús oahsic itich in tlatentli, se tlacatl itich non altipetl ocualnamictaya. Nin tlacatl desde yauehcau ocpiaya amocuali ehecatl, amo occuia tilmahtli dion ochanchiuaya itich se cali, yehyeh ochanchiuaya campa cateh in miqueticochten. </div>
<div class='m'>
<span class="verse" id="LK8_28">28&#160;</span>Ihcuac nin tlacatl oquitac Jesús, omotlancuaquitz icxitlan uan chicauac otzahtzic: </div>
<div class='p'>—¿Tleca otonmocalaquico nouan Jesús, iConeu in Dios Ueyihcatzintli? Inmitzontlatlautia, amo ixnechontlahyouilti. </div>
<div class='p'>
<span class="verse" id="LK8_29">29&#160;</span>Ohcon oquihtoh nic Jesús yocnauatihca in amocuali ehecatl maquisa maccaua in tlacatl. Non amocuali ehecatl micpa yoquichiu quen yoquinic itich in tlacatl, uan ica non in tlacameh oquimihilpayah nimauan uan nicxiuan ica cadenas. Pero yeh oquincocototzaya in cadenas, uan in amocuali ehecatl occhiualtaya mayaui campa amo caliyoh. </div>
<div class='m'>
<span class="verse" id="LK8_30">30&#160;</span>Jesús octlahtlanih: </div>
<div class='p'>—¿Tlenoh motoocaa? </div>
<div class='p'>Yeh ocnanquilih: </div>
<div class='p'>—Notoocaa Legión. </div>
<div class='p'>Ohcon otlananquilih nic miqueh amocuali ehecameh ocatcah itich. </div>
<div class='m'>
<span class="verse" id="LK8_31">31&#160;</span>Nonqueh amocuali ehecameh omotlatlautayah inauac Jesús amo maquintotoca itich in tlacoyoctli tlen amo icpia iyacatlamilis. </div>
<div class='m'>
<span class="verse" id="LK8_32">32&#160;</span>Ompa otlacuahcuahtoyah miqueh lechomeh itich non tipetl, uan in amocuali ehecameh octlatlautihqueh Jesús maquincaua calaquisqueh intich in lechomeh. Uan Jesús oquincau ompa macalaquican. </div>
<div class='m'>
<span class="verse" id="LK8_33">33&#160;</span>Ihcuacon in amocuali ehecameh oquisqueh occauqueh in tlacatl uan ocalaqueh intich in lechomeh, uan in lechomeh omotlalohqueh omopantlatiuitoh itich in tipehxitl, ouitzitoh itich in atl, uan ompa omaihsauihqueh. </div>
<div class='p'>
<span class="verse" id="LK8_34">34&#160;</span>In lechonpixqueh ihcuac ohcon oquitaqueh, ocholohqueh octematiltitoh itich in altipetl uan ic campa oc caliyoh tlen omochiu. </div>
<div class='m'>
<span class="verse" id="LK8_35">35&#160;</span>In tocniuan oquisqueh uan oquitatoh nochi tlen omochiu. Ihcuac oahsitoh inauac Jesús, oquitaqueh in tlacatl naquin itich oquisqueh in amocuali ehecameh, otolohtoya icxitlan Jesús, ya tlaquentoc uan ya yec yoltoc, uan simi omomohtihqueh. </div>
<div class='m'>
<span class="verse" id="LK8_36">36&#160;</span>Uan naquin oquitaqueh quenih opahtic in tlacatl naquin oquinpiaya in amocuali ehecameh oquinnonotzayah naquin oehcotayah. </div>
<div class='m'>
<span class="verse" id="LK8_37">37&#160;</span>Ihcuacon nochi in tocniuan tlen pouih Gadara octlatlautihqueh Jesús maquisa maquincaua nonqueh tlalmeh. Ohcon octlatlautihqueh nic yehuan simi omomohtayah. Uan Jesús ocalac itich in barca uan oyah. </div>
<div class='m'>
<span class="verse" id="LK8_38">38&#160;</span>In tlacatl naquin itich oquisqueh in amocuali ehecameh octlatlautaya Jesús maccaua iuan yasqui, pero Jesús octiquitih mamocaua, oquiluih: </div>
<div class='p'>
<span class="verse" id="LK8_39">39&#160;</span>—Xonmocuipa mochantzin, uan ixcontematilti [in mouistic chiualis] tlen Dios oquichiu motichtzin. </div>
<div class='p'>In tlacatl oyah uan octenonotzaya itich nochi in altipetl in [mouistic chiualis] tlen Jesús oquichiu itich. </div>
<div class='s'>Nichpocau in Jairo, uan siuatl naquin octzitzquih niololol in Jesús </div>
<div class='r'>(Mt. 9:18-26; Mr. 5:21-43) </div>
<div class='p'>
<span class="verse" id="LK8_40">40&#160;</span>Ihcuac Jesús omocuip ocsipa itich nocse itlaten in atl, miqueh tocniuan ompa ocsilihqueh ica paquilistli, nic nochtin occhixtoyah. </div>
<div class='m'>
<span class="verse" id="LK8_41">41&#160;</span>Ihcuacon oualah inauac Jesús se tlacatl itoocaa Jairo, tlayacanqui itich in teotlanauatilcali. Nin tlacatl omotlancuaquitz icxitlan Jesús uan octlatlautaya mayaui ichan. </div>
<div class='m'>
<span class="verse" id="LK8_42">42&#160;</span>Ohcon octlatlautaya nic ocpiaya se isinticoneu ichpocatl, tlen ocpiaya quemeh mahtlactlamome xiuitl, uan yotlanautoya. Ihcuac Jesús oyahtoya, tlailiuis miqueh tocniuan iuan oyayah uan octohtopeuayah. </div>
<div class='p'>
<span class="verse" id="LK8_43">43&#160;</span>Tlatzalan iuan in tocniuan oyaya se siuatzintli tlen yocuicaya mahtlactlamome xiuitl otimouaya niihti uan amo omonactaya, omotomintlamih innauac in tepahtanih, uan amaquin ouilia icpahtia. </div>
<div class='m'>
<span class="verse" id="LK8_44">44&#160;</span>Non siuatzintli omotoquih ic icuitlapan Jesús uan ocmachilih nitenco niololol, uan sanniman omonactih nieso. </div>
<div class='p'>
<span class="verse" id="LK8_45">45&#160;</span>Ihcuacon Jesús oquihtoh: </div>
<div class='p'>—¿Aquih ocmachilih notlaquen? </div>
<div class='p'>Nochtin amo ocmopantayah. Pedro oquihtoh [uan non iuan oyayah]: </div>
<div class='p'>—Totemachtihcatzin, miqueh tocniuan mopachouah uan mitzontohtopeuah. [Uan yeh touatzin oc itcontlahtlani: “¿Aquih ocmachilih notlaquen?”] </div>
<div class='p'>
<span class="verse" id="LK8_46">46&#160;</span>Pero Jesús oquihtoh: </div>
<div class='p'>—Acah onechmachilih, pues onmachilih quen oquis chicaualistli notich. </div>
<div class='p'>
<span class="verse" id="LK8_47">47&#160;</span>In siuatzintli, ihcuac oquitac amo ouilic omotlaatih, omotoquih uiuiyocatiu uan omotlancuaquitz icxitlan Jesús, uan imixpan nochtin oquimiluih tleca ohcon oquichiu, uan quen sanniman opahtic. </div>
<div class='m'>
<span class="verse" id="LK8_48">48&#160;</span>Jesús oquiluih: </div>
<div class='p'>—Nocnitzin, motlaniltoquilis yomitzonpahtih. Xoyau ica seuilistli. </div>
<div class='p'>
<span class="verse" id="LK8_49">49&#160;</span>Oc otlahtohtoya, ihcuac oehcoc se tlen oualeu ichan in tlayacanqui den teotlanauatilcali, oquiluico: </div>
<div class='p'>—Mochpocatzin yomomiquilih, acmo ixconmohsiui ocachi in Tlamachtani mayaui macpahtih. </div>
<div class='p'>
<span class="verse" id="LK8_50">50&#160;</span>Ihcuac Jesús oquicac non, oquiluih: </div>
<div class='p'>—Amo xonmomohti, san xontlaniltoca uan mochpocatzin yolis. </div>
<div class='p'>
<span class="verse" id="LK8_51">51&#160;</span>Ihcuac Jesús oahsito itich in calihtictli, amo oquincau macalaquican ocsiquin iuan, tlamo sayeh in Pedro, Juan, uan Jacobo, uan nitahuan in ichpochconetl. </div>
<div class='m'>
<span class="verse" id="LK8_52">52&#160;</span>Nochtin ochocayah uan otlaocoyaya ipampa in ichpochconetl. Pero Jesús oquimiluih: </div>
<div class='p'>—Amo xonchocacan; in ichpochconetl amo omomiquilih, yeh san cochtoc. </div>
<div class='p'>
<span class="verse" id="LK8_53">53&#160;</span>Uan yehuan san ocuitzcaqueh, nic ocmatoyah quemah omomiquilih. </div>
<div class='m'>
<span class="verse" id="LK8_54">54&#160;</span>Pero Jesús ocmatzitzquih, uan chicauac oquiluih: </div>
<div class='p'>—Ichpochconetl, ixmoquitzteua. </div>
<div class='p'>
<span class="verse" id="LK8_55">55&#160;</span>Niespíritu in ichpochconetl ocsipa oualmocuip itich, uan niman omeu, uan Jesús otlatiquitih mactlamacacan. </div>
<div class='m'>
<span class="verse" id="LK8_56">56&#160;</span>Nitahuan tlailiuis ocmotetzauihqueh, uan Jesús oquinnauatih amaquin maquiluican tlen omochiu.  </div>
<div class='psalmlabel' id='LK9_0'> 9</div>
<div class='s'>Jesús quintlatiquitia nitlasalohcauan </div>
<div class='r'>(Mt. 10:5-15; Mr. 6:7-13) </div>
<div class='p'>
<span class="verse" id="LK9_1">1&#160;</span>Jesús oquinnichicoh in mahtlactlamome itlasalohcauan, uan oquinmactih chicaualistli uan uililistli maquinquihquixtican nochi tlensa amocuali ehecatl uan maquinpahtican cocoxqueh. </div>
<div class='m'>
<span class="verse" id="LK9_2">2&#160;</span>Uan oquintitlan mactematiltitin nitiquiuahcayo Dios uan maquinpahtican in cocoxqueh. </div>
<div class='m'>
<span class="verse" id="LK9_3">3&#160;</span>Oquimiluih: </div>
<div class='p'>—Amitlah ixconmouiquilican tlen nanconcuisqueh itich in ohtli, dion topil, dion ihtacatl, dion itlah tlen nanconcuasqueh itich in ohtli, dion tomin, uan amo ixconuicacan ome pantli namotilmah. </div>
<div class='m'>
<span class="verse" id="LK9_4">4&#160;</span>Campa namonmotepaluisqueh itich se calihtic, ompa xonmocauacan hasta ihcuac namonquisasqueh itich non altipetl. </div>
<div class='m'>
<span class="verse" id="LK9_5">5&#160;</span>Uan campa amo namechonsiliah, xonquisacan itich non altipetl uan xonmoxotiutipeuacan, ohcon macahsicamatican amo cuali tlen icchiutoqueh yehuan. </div>
<div class='p'>
<span class="verse" id="LK9_6">6&#160;</span>Nitlasalohcauan Jesús oquisqueh uan oyahqueh itich in altipemeh, octematiltayah in tlahtol tlen cualica temaquixtilistli uan otlapahtayah ic nouiyan. </div>
<div class='s'>Herodes icmotlahtlania aquih in Jesús </div>
<div class='r'>(Mt. 14:1-12; Mr. 6:14-29) </div>
<div class='p'>
<span class="verse" id="LK9_7">7&#160;</span>In gobernador Herodes oquicac nochi tlen occhiuaya Jesús, uan amo ocmatia tlenoh icyoluis, nic siquin oquihtouayah yen Juan Tlacuatecaani oyancuicayol itich miquilistli, </div>
<div class='m'>
<span class="verse" id="LK9_8">8&#160;</span>uan ocsiquin oquihtouayah yen teotlanauatani Elías yomonextih, uan ocsiquin oquihtouayah yeh semeh in teotlanauatanih tlen ochanchiuqueh yauehcau tlen ocsipa oyol. </div>
<div class='m'>
<span class="verse" id="LK9_9">9&#160;</span>Herodes oquihtoh: </div>
<div class='p'>—In Juan neh ontlatitlan maccotonilican nitzonticon. ¿Tla ohcon, aquih nin tlacatl tlen neh intecaquilia icchiua nochi nonqueh chiualisten? </div>
<div class='p'>Uan Herodes octemouaya quenih uilis quitas Jesús. </div>
<div class='s'>Jesús quintlamaca macuil mil tlacameh </div>
<div class='r'>(Mt. 14:13-21; Mr. 6:30-44; Jn. 6:1-14) </div>
<div class='p'>
<span class="verse" id="LK9_10">10&#160;</span>Ihcuac in teotlatitlanten oualmocuipqueh, ocnonotzqueh Jesús nochi tlen occhiuqueh. Uan Jesús oquinuicac san yehuan campa amo caliyoh inauac se altipetl itoocaa Betsaida. </div>
<div class='m'>
<span class="verse" id="LK9_11">11&#160;</span>Pero ihcuac in tocniuan ocmatqueh, oyahqueh campa ocatca Jesús. Jesús oquinsilih, uan opeu quinnonotza nitiquiuahcayo Dios, uan oquinpahtih naquin omococouayah. </div>
<div class='p'>
<span class="verse" id="LK9_12">12&#160;</span>Simi yotiotlaquiyaca, uan non mahtlactlamome itlasalohcauan omotoquihqueh inauac Jesús uan oquiluihqueh: </div>
<div class='p'>—Sa ixquimonilui in tocniuan mayacan campa cahcaliyoh uan itich in altipemeh tzocotzitzin tlen amo uehca cateh ic nican, uan ompa mactemocan canih motepaluisqueh uan tlenoh iccuasqueh, pues nican itcateh campa amo caliyoh. </div>
<div class='p'>
<span class="verse" id="LK9_13">13&#160;</span>Jesús oquimiluih: </div>
<div class='p'>—Ixquimontlamacacan namehuantzitzin. </div>
<div class='p'>Yehuan otlananquilihqueh: </div>
<div class='p'>—Amo tlen itpiah nican, tlamo san macuil pan uan ome pescados. ¿Noso itconmihtaluisniqui matquintlacualcouitin nochtin ninqueh miqueh tocniuan? </div>
<div class='p'>
<span class="verse" id="LK9_14">14&#160;</span>Ocatcah quemeh macuil mil tlacameh. Jesús oquimiluih nitlasalohcauan: </div>
<div class='p'>—Ixquimoniluican mamotlahtlalican sisican ohome poual uan mahtlactli (50). </div>
<div class='p'>
<span class="verse" id="LK9_15">15&#160;</span>Nitlasalohcauan ohcon occhiuqueh, uan nochtin in tocniuan ohcon omotlahtlalihqueh. </div>
<div class='m'>
<span class="verse" id="LK9_16">16&#160;</span>Jesús oquiman non macuil pan uan non ome pescados, oahcotlachix iluicac, oquinteochiu, uan occocoton uan oquinmactih nitlasalohcauan maquinxihxiluican in tocniuan. </div>
<div class='m'>
<span class="verse" id="LK9_17">17&#160;</span>Uan nochtin otlacuahqueh uan oixuiqueh, uan ocnichicohqueh mahtlactlamome chiquiuitl tentoc ica pan tlacocotontli tlen oc omocau. </div>
<div class='s'>Pedro quihtoua Jesús yeh in Cristo Temaquixtani </div>
<div class='r'>(Mt. 16:13-19; Mr. 8:27-29) </div>
<div class='p'>
<span class="verse" id="LK9_18">18&#160;</span>Se tonal ihcuac Jesús sican omotlatlautihtoya inauactzinco Dios, ompa iuan ocatcah nitlasalohcauan, uan Jesús oquintlahtlanih: </div>
<div class='p'>—¿Tlenoh quihtouah in tocniuan, aquih neh? </div>
<div class='p'>
<span class="verse" id="LK9_19">19&#160;</span>Yehuan ocnanquilihqueh: </div>
<div class='p'>—Siquin quihtouah touatzin yen Juan Tlacuatecaani, ocsiquin quihtouah touatzin yen teotlanauatani Elías, uan ocsiquin quihtouah touatzin semehten in teotlanauatanih non de yauehcau uan oyancuicayol. </div>
<div class='p'>
<span class="verse" id="LK9_20">20&#160;</span>Jesús oquintlahtlanih: </div>
<div class='p'>—Uan namehuantzitzin, ¿tlenoh nanconihtouah, aquih neh? </div>
<div class='p'>Pedro ocnanquilih: </div>
<div class='p'>—Tehuatzin yen Cristo Temaquixtani naquin Dios ocualtitlan tonauac. </div>
<div class='m'>
<span class="verse" id="LK9_21">21&#160;</span>Pero Jesús simi oquinnahnauatih amacah maquiluican aquih yeh. </div>
<div class='s'>Jesús quinmatiltia nic icmictisqueh </div>
<div class='r'>(Mt. 16:20-28; Mr. 8:30–9:1) </div>
<div class='p'>
<span class="verse" id="LK9_22">22&#160;</span>Ihcuacon Jesús oquimiluih: </div>
<div class='p'>—NiConeu in Tlacatl icpia tlen icpanos mic tlahyouilis, uan mahsic amo icsilisqueh in tiquiuahqueh judíos, in teopixcatlayacanqueh, uan in teotlamachtanih, uan icmictisqueh. Masqui ohcon, ipan yeyi tonal yancuicayolis. </div>
<div class='p'>
<span class="verse" id="LK9_23">23&#160;</span>Satepan Jesús oquimiluih nochtin in tocniuan: </div>
<div class='p'>—Tla acah icniqui nouan uitz, acmo mamoyacana ica yeh itlaniquilis, macana mostlah in cruz den tlahyouilis uan mauiqui nouan. </div>
<div class='m'>
<span class="verse" id="LK9_24">24&#160;</span>Pues nochi naquin ictlaocolita niyolilis, icpolos, pero nochi naquin icpolos niyolilis nopampa, icsilis yolilis. </div>
<div class='m'>
<span class="verse" id="LK9_25">25&#160;</span>Uan ¿tlenoh ica icmatlanis in tlacatl tla ictlani nochi tlen cah itich in tlalticpactli, tla yeh motlamiihtlacoua uan mopoloua? </div>
<div class='m'>
<span class="verse" id="LK9_26">26&#160;</span>Ixconmatican, naquin pinaua ica neh uan ica notlahtol, niConeu in Tlacatl pinauas ica yeh, ihcuac ualmouicas ica nimouisticchicaualis, uan ica in mouisticchicaualis niTahtzin uan niiluicactlatitlancauan iaxcauan Yehuatzin. </div>
<div class='m'>
<span class="verse" id="LK9_27">27&#160;</span>Pero tlamilauca innamechoniluia, siquin tlen cateh nican amo miquisqueh hasta namo quitasqueh motlanauatilia Dios. </div>
<div class='s'>Jesús octlamantli monextia </div>
<div class='r'>(Mt. 17:1-8; Mr. 9:2-8) </div>
<div class='p'>
<span class="verse" id="LK9_28">28&#160;</span>Quemeh chicueyi tonal satepan ihcuac oquinnonotz nin tlahtol, Jesús otlehcoc itich se tipetl ocmonochilito Dios, oquinuicac in Pedro, Jacobo uan Juan. </div>
<div class='m'>
<span class="verse" id="LK9_29">29&#160;</span>Ihcuac Jesús ocmonochilihtoya Dios, nixayac omotac octlamantli, uan nitlaquen omocuip tlailiuis istac uan pitlanqui. </div>
<div class='m'>
<span class="verse" id="LK9_30">30&#160;</span>Omonextihqueh ome tlacameh tlen iuan omononotzayah Jesús, yen Moisés uan Elías. </div>
<div class='m'>
<span class="verse" id="LK9_31">31&#160;</span>Yehuan oyaualiutoyah ica nimouisticchipaucatlanetzin Dios, uan omononotzayah quen Jesús yoquisasquia occauteuasquia nin tlalticpactli ica tlen omochiuasquia Jerusalén. </div>
<div class='m'>
<span class="verse" id="LK9_32">32&#160;</span>Pedro uan nocsiquin simi ocochmiquiah, masqui ohcon oc otlachixtoyah uan oquitaqueh Jesús ica nimouisticchipaucatlanetzin, uan non ome tlacameh tlen iuan ocatcah. </div>
<div class='m'>
<span class="verse" id="LK9_33">33&#160;</span>Ihcuac non ome tlacameh ooneuqueh, Pedro oquiluih Jesús: </div>
<div class='p'>—Totemachtihcatzin, cuali nic nican itcateh. Itquinchiuasqueh yeyi xiucalmeh, se itmitzonchiuilisqueh touatzin, se Moisés, uan se in Elías. </div>
<div class='p'>Pero in Pedro amo ocmatia tlenoh oquihtohtoya. </div>
<div class='m'>
<span class="verse" id="LK9_34">34&#160;</span>Quen oc ohcon otlahtohtoya, impan oualah se mixtli uan oquinyaualoh. Uan ihcuac oquinyaualoh in mixtli omomohtihqueh. </div>
<div class='m'>
<span class="verse" id="LK9_35">35&#160;</span>Itich in mixtli omocac se tlahtol tlen oquihtoh: </div>
<div class='p'>—Nicancah yeh notlasohConetzin, Yehuatzin ixconcaquican. </div>
<div class='p'>
<span class="verse" id="LK9_36">36&#160;</span>Uan ihcuac osintlacac non tlahtol, Jesús sa isel ompa ocatca. Nitlasalohcauan amotlen octouayah, uan amacah ocnonotzayah itich nonqueh tonalmeh tlen oquitaqueh. </div>
<div class='s'>Jesús icpahtia se telpochtli tlen ocpiaya amocuali ehecatl </div>
<div class='r'>(Mt. 17:14-18; Mr. 9:14-29) </div>
<div class='p'>
<span class="verse" id="LK9_37">37&#160;</span>Oualimostic ihcuac oualtimoqueh itich in tipetl, miqueh tocniuan oquinnamiquitoh. </div>
<div class='m'>
<span class="verse" id="LK9_38">38&#160;</span>Tlatzalan nonqueh tocniuan ocatca se tlacatl naquin chicauac oquihtoh: </div>
<div class='p'>—Tlamachtani, inmitzontlatlautia ixconmotili notelpocau, san yehua notelpocau inpia. </div>
<div class='m'>
<span class="verse" id="LK9_39">39&#160;</span>Se ehecatl ictzitzquia, uan icchiualtia mapohtzahtzi, uan ictzihtziloua chicauac, uan ictenposocquixtia. Uan hasta namo ictlahyouiltia ya iccaua. </div>
<div class='m'>
<span class="verse" id="LK9_40">40&#160;</span>Onquintlatlautih motlasalohcauantzitzin macquixtilican necah amocuali ehecatl, uan amo ouiliqueh. </div>
<div class='p'>
<span class="verse" id="LK9_41">41&#160;</span>Jesús oquihtoh: </div>
<div class='p'>—¡Ay, tocniuan amo tlaniltocanih uan tlahtlacouanih! ¿Max nochipa moniqui nisqui namouan? ¿Max nochipa moniquis innamechyolxicohtos? Ixconualica nican motelpocatzin. </div>
<div class='p'>
<span class="verse" id="LK9_42">42&#160;</span>Ihcuac omotoquih in telpochtli inauac Jesús, in amocuali ehecatl octzoncuip tlalpan uan chicauac octzihtziloh. Jesús ocahuac in amocuali ehecatl, uan ocpahtih in telpochtli uan octemactih inauac nipapan. </div>
<div class='m'>
<span class="verse" id="LK9_43">43&#160;</span>Nochtin tocniuan ocmotetzauayah niueyichicaualitzin Dios. </div>
<div class='s'>Jesús ya ic opa ictematiltia nimiquilis </div>
<div class='r'>(Mt. 17:22-23; Mr. 9:30-32) </div>
<div class='p'>In tocniuan oc ocmotetzauihtoyah nochi tlen Jesús occhiuaya, uan yeh oquimiluih nitlasalohcauan: </div>
<div class='p'>
<span class="verse" id="LK9_44">44&#160;</span>—Cuali ixconcaquican nin tlen innamechoniluis: NiConeu in Tlacatl ictemactisqueh inmac in tlalticpactlacameh. </div>
<div class='p'>
<span class="verse" id="LK9_45">45&#160;</span>Pero yehuan amo ocahsicamatiah nin tlahtol, nic ayamo oehcoya in tonal cahsicamatisqueh. Uan amo omixeuayah quiluisqueh maquimahsicamatilti. </div>
<div class='s'>¿Aquih ocachi tlayacantoc? </div>
<div class='r'>(Mt. 18:1-5; Mr. 9:33-37) </div>
<div class='p'>
<span class="verse" id="LK9_46">46&#160;</span>Ihcuacon nitlasalohcauan Jesús opeuqueh motlahtolixnamiquih nic ocniquiah icmatisqueh aquih yehuan isqui ocachi tlayacantoc. </div>
<div class='m'>
<span class="verse" id="LK9_47">47&#160;</span>Jesús oquimat tlen ocyoluihtoyah, uan oquian se conetl uan octlalih inauac. </div>
<div class='m'>
<span class="verse" id="LK9_48">48&#160;</span>Uan oquimiluih: </div>
<div class='p'>—Naquin icsilia ica neh notoocaa se conetl quemeh nin, nehua nechsilia, uan naquin neh nechsilia, noiuqui icsilia Yehuatzin naquin onechoualtitlan. Ixconmatican, naquin de namehuantzitzin ocachi micnoteca, yehua naquin ocachi tlayacantoc. </div>
<div class='s'>Naquin amo techcocolia, touan cah </div>
<div class='r'>(Mr. 9:38-40) </div>
<div class='p'>
<span class="verse" id="LK9_49">49&#160;</span>Ihcuacon Juan oquiluih: </div>
<div class='p'>—ToTemachtihcatzin, otquitaqueh se tlacatl quintequixtilihtoc amocuali ehecameh ica motoocaatzin, uan nic amo poui touan tehuan ottlacaualtihqueh. </div>
<div class='p'>
<span class="verse" id="LK9_50">50&#160;</span>Jesús oquiluih: </div>
<div class='p'>—Amo ixcontlacaualtican, yehyeh ixconmatican, naquin amo techcocolia, touan cah. </div>
<div class='s'>Jesús quimahua in Jacobo uan Juan </div>
<div class='p'>
<span class="verse" id="LK9_51">51&#160;</span>Ihcuac yoahsitoya in tonal ihcuac Jesús yomouicasquia iluicac, ooneu Jerusalén ica mic yolchicaualis. </div>
<div class='m'>
<span class="verse" id="LK9_52">52&#160;</span>Uan oquintitlan siqui itlatitlancauan matlayacantocan mactemotin campa motepaluis, uan yehuan ocalaqueh itich se altipetl tlen poui Samaria. </div>
<div class='m'>
<span class="verse" id="LK9_53">53&#160;</span>Pero in samaritanos amo ocniqueh icsilisqueh, nic ocmatqueh Jesús yahtoc Jerusalén. </div>
<div class='m'>
<span class="verse" id="LK9_54">54&#160;</span>Ihcuac in Jacobo uan Juan, nitlasalohcauan Jesús, ohcon oquitaqueh, oquiluihqueh: </div>
<div class='p'>—ToTecotzin, ¿itcomoniquiltis mattlahtlanican maualtimo tlitl de iluicac [quemeh oquichiu in Elías,] maquintlamipohpoloqui? </div>
<div class='p'>
<span class="verse" id="LK9_55">55&#160;</span>Ihcuacon Jesús omocuip uan oquimixahuac. [Oquimiluih: </div>
<div class='p'>—Namehuantzitzin amo nanconmati iuan tlen espíritu namonpouih. </div>
<div class='m'>
<span class="verse" id="LK9_56">56&#160;</span>NiConeu in Tlacatl amo oualah oquinpohpoluilico ninyolilis in tlalticpactlacameh, tlamo yeh oualah oquinmaquixtico.] </div>
<div class='p'>Uan oyahqueh itich ocse altipetl. </div>
<div class='s'>Naquin icniqui isqui itlasalohcau Jesús </div>
<div class='r'>(Mt. 8:19-22) </div>
<div class='p'>
<span class="verse" id="LK9_57">57&#160;</span>Ihcuac oyayah itich in ohtli, se tlacatl oquiluih in Jesús: </div>
<div class='p'>—NoTecotzin, nias mouantzin ic campasa tonmouicas. </div>
<div class='p'>
<span class="verse" id="LK9_58">58&#160;</span>Jesús ocnanquilih: </div>
<div class='p'>—In ostomeh icpiah inchan, uan pájaros icpiah nintipahsol, tlen quemah ixconmati, niConeu in Tlacatl amo icpia canih mocuaseuis. </div>
<div class='p'>
<span class="verse" id="LK9_59">59&#160;</span>Jesús oquiluih ocse: </div>
<div class='p'>—¡Xouiqui nouan! </div>
<div class='p'>Yeh otlananquilih: </div>
<div class='p'>—NoTecotzin, ixnechoncaua achtoh oc mantlalpacho nopapan. </div>
<div class='p'>
<span class="verse" id="LK9_60">60&#160;</span>Jesús oquiluih: </div>
<div class='p'>—Ixquimoncaua naquin cateh queh miquemeh maquintlalpachocan ninmiqueicniuan, uan tlen quemah, touatzin xoyau uan ixcontematilti nitiquiuahcayo Dios. </div>
<div class='p'>
<span class="verse" id="LK9_61">61&#160;</span>Uan ocse noiuqui oquihtoh: </div>
<div class='p'>—Mouantzin nias, noTecotzin; san ixnechoncaua manmonauatih innauac nochanehcauan. </div>
<div class='p'>
<span class="verse" id="LK9_62">62&#160;</span>Jesús oquiluih: </div>
<div class='p'>—Naquin yoctlalih nima itich in arado amo uili tlachia tlacuitlapan. Sannoiuqui naquin icniqui isqui notlasalohcau uan oc motiquipachohtoc ica tlen oquicau tlacuitlapan, amo uili ica tlen tlamatlani campa motlanauatilia Dios.  </div>
<div class='psalmlabel' id='LK10_0'> 10</div>
<div class='s'>Jesús quintitlani yeyi poual uan mahtlactli (70) itlasalohcauan </div>
<div class='p'>
<span class="verse" id="LK10_1">1&#160;</span>Satepan in toTecotzin oc oquinpihpin yeyi poual uan mahtlactli (70)<a href='#FN12' epub:type='noteref' class='noteref'>*</a> itlasalohcauan, uan oquintitlan a ohome matlayacanacan mayacan itich nochtin altipemeh campa yeh oyasquia. </div>
<div class='m'>
<span class="verse" id="LK10_2">2&#160;</span>Oquimiluih: </div>
<div class='p'>—Tlamilauca, in tlaeualis mic, uan yeh in tiquitinih amo miqueh. Ica non ixcontlatlautican niTeco nicancah tlaeual, maquinualtitlani tiquitinih itich nicancah itiquitzin. </div>
<div class='m'>
<span class="verse" id="LK10_3">3&#160;</span>Uan namehuantzitzin xonyacan, uan ixconmatican: Neh innamechontitlani quemeh colelohtzitzin intzalan itzcuincoyomeh. </div>
<div class='m'>
<span class="verse" id="LK10_4">4&#160;</span>Amo ixconuicacan tomin, dion ixconmouiquilican tlen nanconcuasqueh itich in ohtli, dion ocse pantli namoticacuan. Uan amo xonmonactican oc nanquimontlahpalotiueh in tocniuan itich in ohtli. </div>
<div class='m'>
<span class="verse" id="LK10_5">5&#160;</span>Uan campa namonahsisqueh itich se calihtictli, achtoh ixconihtocan: “Mai seuilistli itich nin calihtictli.” </div>
<div class='m'>
<span class="verse" id="LK10_6">6&#160;</span>Uan tla ompa chanchiua se tocniu naquin ictemoua in seuilistli, yeh icsilis in seuilistli tlen nanconuiquiliah, uan tla non tocniu amo ictemoua in seuilistli, non seuilistli tlen nanconuicah amo iuan mocauas. </div>
<div class='m'>
<span class="verse" id="LK10_7">7&#160;</span>Ompa xonmocauacan itich non calihtictli, uan ixconcuacan uan ixcononican tlen namechonmactisqueh; ixconmatican, in tiquitini icnamiqui icmactisqueh itlaxtlauil. Amo xonmotepaluihtinimican techahchan. </div>
<div class='m'>
<span class="verse" id="LK10_8">8&#160;</span>Itich nochi in altipemeh campa namonyaueh uan namechonsiliah, ixconcuacan tlen namechonmactiah. </div>
<div class='m'>
<span class="verse" id="LK10_9">9&#160;</span>Ixquimonpahtican naquin mococouah tlen chanchiuah ompa, uan ixcontematiltican: “Nitiquiuahcayo Dios ya ehcotoc namonauac.” </div>
<div class='m'>
<span class="verse" id="LK10_10">10&#160;</span>Uan itich in altipemeh campa amo namechonsiliah, xonyacan itich nimohuih uan ixconihtocan: </div>
<div class='m'>
<span class="verse" id="LK10_11">11&#160;</span>“Hasta in tiutli tlen catqui itich namoaltipeu uan omocau itich in tocxiuan ittihtipeuah, ohcon ixconmatican nic amo cuali tlen nanconchiuah. Tlen quemah, ixconmatican nitiquiuahcayo Dios ya ehcotoc [namonauac].” </div>
<div class='m'>
<span class="verse" id="LK10_12">12&#160;</span>Neh innamechoniluia, itich necah tonal, Sodoma ocachi amo ueyi isqui nitlatzacuiltil uan amo in altipetl campa amo namechonsiliah. </div>
<div class='s'>Tlasohtzitzinten in altipemeh tlen amo moyolcuipah </div>
<div class='r'>(Mt. 11:20-24) </div>
<div class='p'>
<span class="verse" id="LK10_13">13&#160;</span>’¡Ay ittlasohtzintli teh, altipetl Corazín! ¡Ay ittlasohtzintli teh, altipetl Betsaida! Pues tla itich Tiro uan Sidón omochiuanih in iluicacchiualisten tlen omochiuqueh namotich, ya tlen tonal yomotlaocoltlaquentanih, yomotlalanih ipan nixtli uan ohcon yocnextanih nic yomoyolcuipqueh. </div>
<div class='m'>
<span class="verse" id="LK10_14">14&#160;</span>Ica non, itich in tlatzacuiltiltonal, Tiro uan Sidón ocachi amo ueyi isqui nintlatzacuiltilis uan amo namehuan. </div>
<div class='m'>
<span class="verse" id="LK10_15">15&#160;</span>Uan teh, Capernaúm, ¿ityoluia mitzuehcapantlalisqueh hasta iluicac? Yeh mitzpantlatiuisqueh hasta campa cateh in miquemeh. </div>
<div class='p'>
<span class="verse" id="LK10_16">16&#160;</span>’Naquin namechoncaqui namehuantzitzin, yeh nehua nechcaqui, uan naquin amo namechonsilia namehuantzitzin, yeh nehua amo nechsilia. Uan naquin neh amo nechsilia, ictosniqui amo icsilia Yehuatzin naquin onechoualtitlan. </div>
<div class='s'>Nitlatitlancauan Jesús ualmocuipah </div>
<div class='p'>
<span class="verse" id="LK10_17">17&#160;</span>Ihcuac oualmocuipqueh non yeyi poual uan mahtlactli (70) itlasalohcauan Jesús, oualpactayah uan oquiluihqueh: </div>
<div class='p'>—ToTecotzin, hasta in amocuali ehecameh techtlacamatih ihcuac itquinquihquixtiah ica motoocaatzin. </div>
<div class='p'>
<span class="verse" id="LK10_18">18&#160;</span>Jesús oquimiluih: </div>
<div class='p'>—Neh onquitztoya quen Satanás ouitz den iluicac quemeh uitzi se tlapitlanil. </div>
<div class='m'>
<span class="verse" id="LK10_19">19&#160;</span>Ixconmatican, neh onnamechonmactih chicaualistli nanquimontlahtlacsasqueh couameh uan colomeh, uan ipan nochi nichicaualis in amocuali, uan amotlen namopan mochiuas. </div>
<div class='m'>
<span class="verse" id="LK10_20">20&#160;</span>Pero amo xonyolpaquican nic namechontlacamatih in amocuali ehecameh, yeh xonyolpaquican nic namotoocaatzin ya ihcuiliutoc ompa iluicac. </div>
<div class='s'>Jesús paqui </div>
<div class='r'>(Mt. 11:25-27, 13:16-17) </div>
<div class='p'>
<span class="verse" id="LK10_21">21&#160;</span>Itich non hora in Espíritu Santo ocmactih Jesús mic paquilistli, uan Jesús oquihtoh: </div>
<div class='p'>—Inmitzomotlacachiuilia, Tehuatzin noTahtzin, Teteco itich in iluicac uan itich in tlalticpactli, pues nin tlaixmatilistli otquimontlaatilih tlen cuahcual tlaixmatqueh uan naquin icpiah cuahcual ahsicamatilis, uan axan yotquimonnextilih naquin queh coconeh. Quemah, ohcon otcomochiuilihtzinoh noTahtzin, nic ohcon omitzmopactilihtzinoh. </div>
<div class='p'>
<span class="verse" id="LK10_22">22&#160;</span>’Nochi nomac onechonmactih noTahtzin. Uan amacah nechixmati aquih neh, in teConeu, tlamo sayeh noTahtzin, uan amacah quixmati aquih noTahtzin, tlamo sayeh neh, in Teconeu, uan naquin neh inniquis inquixmatiltis. </div>
<div class='p'>
<span class="verse" id="LK10_23">23&#160;</span>Uan Jesús omonalcuip inauac nitlasalohcauan, uan oquimiluih san yehuan: </div>
<div class='p'>—Tlateochiualpaquinih naquin quitah tlen namehuantzitzin nanconitah. </div>
<div class='m'>
<span class="verse" id="LK10_24">24&#160;</span>Tlamilauca innamechoniluia, miqueh teotlanauatanih uan cuahcual tiquiuahqueh ocniquiah quitasqueh tlen namehuantzitzin nanconitah, uan yeh amo oquitaqueh, uan ocniquiah iccaquisqueh tlen nanconcaquih, uan yeh amo occaqueh. </div>
<div class='s'>Jesús icchiua se tlanihniuiltil ica se samaritano cuali conetl </div>
<div class='p'>
<span class="verse" id="LK10_25">25&#160;</span>Omoquitzteu se tlamachtani den tlanauatil naquin ocniquia san ictlatlatas Jesús, uan oquiluih: </div>
<div class='p'>—Tlamachtani, ¿tlenoh moniqui inchiuas uan ohcon inpias yolilistli tlen ica in sintitl nochipa? </div>
<div class='p'>
<span class="verse" id="LK10_26">26&#160;</span>Jesús ocnanquilih: </div>
<div class='p'>—¿Tlenoh ihcuiliutoc itich in tlanauatil? ¿Quenih itconahsicamati? </div>
<div class='p'>
<span class="verse" id="LK10_27">27&#160;</span>Yeh otlananquilih: </div>
<div class='p'>—“Ittlasohtlas moTecotzin Dios ica nochi moyolo, ica nochi moalma, ica nochi mochicaualis, uan ica nochi motlayoluilis.<a href='#FN13' epub:type='noteref' class='noteref'>†</a> Uan ittlasohtlas mocniu quemeh teh itmotlasohtla.”<a href='#FN14' epub:type='noteref' class='noteref'>‡</a> </div>
<div class='p'>
<span class="verse" id="LK10_28">28&#160;</span>Jesús oquiluih: </div>
<div class='p'>—Cuali quen otontlananquilih. Ixconchiua non, uan ohcon itconpias yolilistli. </div>
<div class='p'>
<span class="verse" id="LK10_29">29&#160;</span>Pero in tlamachtani ocniquia mocauas cuali imixpan nocsiquin, uan ica non ocsipa octlahtlanih Jesús: </div>
<div class='p'>—¿Tleya nocniu? </div>
<div class='p'>
<span class="verse" id="LK10_30">30&#160;</span>Jesús ocnanquilih: </div>
<div class='p'>—Sipa se tlacatl oquis Jerusalén uan otimouaya Jericó. Itich in ohtli octzacuilihqueh siqui ichtiqueh, octlamitlachtiquilihqueh uan occuilihqueh hasta nitilmah, uan quen occohcocohqueh yocmictihtoyah, uan ompa octlatiuihteuqueh. </div>
<div class='m'>
<span class="verse" id="LK10_31">31&#160;</span>Ihcuacon itich non ohtli opanoc se teopixqui. Yeh ihcuac oquitac, san octlacoluih uan ocpanauih. </div>
<div class='m'>
<span class="verse" id="LK10_32">32&#160;</span>Sannoiuqui ompa opanoc se teopantlamatlanini.<a href='#FN15' epub:type='noteref' class='noteref'>§</a> Ihcuac oquitac, noiuqui san ocpanauih. </div>
<div class='m'>
<span class="verse" id="LK10_33">33&#160;</span>Pero satepan se tlacatl tlen poui Samaria<a href='#FN16' epub:type='noteref' class='noteref'>*</a> ic ompa opanotoya, uan ihcuac oquitac, octlaocolitac. </div>
<div class='m'>
<span class="verse" id="LK10_34">34&#160;</span>Omotoquih inauac, ocpahpahtih ica aceite uan ica vino, uan ica tilmahtli ocquihquimiloh campa occohcocohqueh. Octlehcoltih ipan nitlahpial uan ocuicac techan octepaluito, uan ompa ocmatlantoya mapahti. </div>
<div class='m'>
<span class="verse" id="LK10_35">35&#160;</span>Oualimostic ocquixtih tomin ipatca ome tonaltiquitl,<a href='#FN17' epub:type='noteref' class='noteref'>†</a> uan ocmactih in teteco uan oquiluih: “Ixnechonitili in cocoxqui, uan tlanah ocsiqui moniqui inmitzoncuipilis ihcuac inualmocuipas.” </div>
<div class='p'>
<span class="verse" id="LK10_36">36&#160;</span>Ihcuacon Jesús octlahtlanih: </div>
<div class='p'>—¿Tlenoh itconyoluia? ¿Tla itquimontlatlata nonqueh yeyin, catliyeh omochiu icniu naquin occohcocohqueh in ichtiqueh? </div>
<div class='p'>
<span class="verse" id="LK10_37">37&#160;</span>Yeh otlananquilih: </div>
<div class='p'>—Naquin oquicnoitac. </div>
<div class='p'>Jesús oquiluih: </div>
<div class='p'>—Xoyau uan noiuqui ohcon ixconchiua quemeh naquin oteicnoitac. </div>
<div class='s'>Jesús quincahcalaqui in Marta uan María </div>
<div class='p'>
<span class="verse" id="LK10_38">38&#160;</span>Quen oyayah itich in ohtli oahsitoh itich se altipetl, uan se siuatl itoocaa Marta oquinsilih ichan. </div>
<div class='m'>
<span class="verse" id="LK10_39">39&#160;</span>Yeh ocpiaya se icniu itoocaa María, naquin omotlalih icxitlan in toTecotzin uan occaquia nitlahtoltzin. </div>
<div class='m'>
<span class="verse" id="LK10_40">40&#160;</span>Pero Marta omotiquipachouaya ica mic tiquitl tlen occhiutoya. Ica non omotoquih inauac Jesús uan oquiluih: </div>
<div class='p'>—NoTecotzin, ¿xamo itcomotilihtzinoua quen nocniu nechcaua nosel manchiua nochi? Ixconilui manechmatlani. </div>
<div class='p'>
<span class="verse" id="LK10_41">41&#160;</span>In toTecotzin ocnanquilih: </div>
<div class='p'>—Marta, Marta, tonmotiquipachoua uan tonyolnemiqui ica mic tlensa. </div>
<div class='m'>
<span class="verse" id="LK10_42">42&#160;</span>Tlen quemah ixconmati, catqui san se itlah tlen ocachi moniqui, uan María ocpihpin non tlen ocachi moniqui, uan non amaquin uilis iccuilis.  </div>
<div class='psalmlabel' id='LK11_0'> 11</div>
<div class='s'>Jesús quimiluia quenih icmonochilisqueh Dios </div>
<div class='r'>(Mt. 6:9-15, 7:7-11) </div>
<div class='p'>
<span class="verse" id="LK11_1">1&#160;</span>Se tonal Jesús ocmonochilihtoya Dios, uan ihcuac otlayeecoh, semeh nitlasalohcauan oquiluih: </div>
<div class='p'>—NoTecotzin, ixtechonnextili quenih itmonochilisqueh Dios, quemeh in Juan noiuqui oquinnextilih nitlasalohcauan. </div>
<div class='p'>
<span class="verse" id="LK11_2">2&#160;</span>Jesús oquimiluih: </div>
<div class='p'>—Ihcuac nanconmonochilisqueh Dios, ixconihtocan: </div>
<div class='q'>ToTahtzin Dios naquin tonmeuiltihticah iluicac, </div>
<div class='q'>macsili mouisticuehcapantlalilis motoocaatzin. </div>
<div class='q'>Maualmouica motiquiuahcayotzin nican in tlalticpac. </div>
<div class='q'>[Mamochiua motlaniquilitzin, quemeh itich in iluicac, ohcon noiuqui nican in tlalticpac.] </div>
<div class='q'>
<span class="verse" id="LK11_3">3&#160;</span>Tlen mostlahtica itmomahseuiah, ixtechmomactilihtzino axan. </div>
<div class='q'>
<span class="verse" id="LK11_4">4&#160;</span>Ixtechontlapohpolui in totlahtlacol, </div>
<div class='q'>ohcon quemeh tehuan itquintlapohpoluiah naquin itlah techchiuiliah, </div>
<div class='q'>uan amo ixcomocauili matuitzican itich itlah amo cuali tlen techyoltilana. </div>
<div class='q'>[Yehyeh ixtechmopaleuilihtzinoh amo matuitzican imac in tlen amo cuali.] </div>
<div class='p'>
<span class="verse" id="LK11_5">5&#160;</span>Jesús noiuqui oquimiluih: </div>
<div class='p'>—Mattocan semeh namehuantzitzin nanconpiah se namotlasohicnitzin, uan namonyaueh ichan tlahcoyouac uan nanconiluiah: “Nocnitzin, ixnechontlaneuti yeyi pan, </div>
<div class='m'>
<span class="verse" id="LK11_6">6&#160;</span>se notlasohicniu tlen uitz uehca oehcoc nocalihtic, uan yeh amo inpia tlenoh inmactis macmomahseui.” </div>
<div class='m'>
<span class="verse" id="LK11_7">7&#160;</span>Uan yeh nocse ualnauati tlahtic: “Amo ixnechonmohsiui, caltenco ya tlatzacutoc, noconeuan uan neh ya itmoseuihtoqueh; acmo uili inmoquitzteua inmitzinmomactitiu.” </div>
<div class='m'>
<span class="verse" id="LK11_8">8&#160;</span>Tlamilauca innamechoniluia, tla amo meua uan icmactia nic iuan moyecuica, meuas uan icmactis tlen ictlahtlanilihtoc nic amo iccaua ictlahtlanis. </div>
<div class='m'>
<span class="verse" id="LK11_9">9&#160;</span>Ica non neh innamechoniluia: Ixcontlahtlanican, uan Yehuatzin namechonmactis; ixcontemocan, uan Yehuatzin icchiuas ixconahsican; xontlatihtiuican, uan Yehuatzin namechontlatlapouilis. </div>
<div class='m'>
<span class="verse" id="LK11_10">10&#160;</span>Ixconmatican, naquin ictlahtlani, icsilia; naquin ictemoua, cahsi; uan naquin tlatihtiuia, ictlatlapouiliah. </div>
<div class='p'>
<span class="verse" id="LK11_11">11&#160;</span>’¿Quenat semeh namehuantzitzin tlen namontetahmeh, ihcuac namoconetzin namechontlahtlanilia [se pan, nanconmactiah se titl? ¿noso tla namechontlahtlanilia] se pescado, nanconmactiah se couatl? </div>
<div class='m'>
<span class="verse" id="LK11_12">12&#160;</span>¿Noso tla namechontlahtlanilia se totoltitl, nanconmactiah se colotl? </div>
<div class='m'>
<span class="verse" id="LK11_13">13&#160;</span>Tla namehuantzitzin, ohcon quen amo namonyecmeh, nanquimonmactiah tlen cuali namoconeuantzitzin, ¡namoTahtzin naquin metzticah iluicac queutoc ocachi amo quinmactis in Espíritu Santo naquin contlahtlaniliah! </div>
<div class='s'>Nichicaualis Jesús ualeua itich Dios </div>
<div class='r'>(Mt. 12:22-30; Mr. 3:20-27) </div>
<div class='p'>
<span class="verse" id="LK11_14">14&#160;</span>Jesús ocquihquixtihtoya se amocuali ehecatl tlen ocnontilih se tlacatl. Ihcuac oquis in amocuali ehecatl, in nontli youilic otlahtoh, uan in tocniuan ocmotetzauihqueh. </div>
<div class='m'>
<span class="verse" id="LK11_15">15&#160;</span>Pero siquin oquihtouayah: </div>
<div class='p'>—Necah quintequixtilia in amocuali ehecameh ica nichicaualis in Beelzebú, ninteyacancau in amocuali ehecameh. </div>
<div class='p'>
<span class="verse" id="LK11_16">16&#160;</span>Ocsiquin ocniquiah san ictlatlatasqueh, ica non octlahtlanilayah macchiua se nescayotl tlen macnexti nic yeh ualeua inauac Dios. </div>
<div class='m'>
<span class="verse" id="LK11_17">17&#160;</span>Jesús ocmatia tlen yehuan ocyoluayah, ica non oquimiluih: </div>
<div class='p'>—Nochi tiquiuahcayotl tlen moxixiloua uan sayehua mixnamictlalia, pohpoliui; uan tla itich se calihtictli moxixilouah uan san yehuan mixnamictlalihtoqueh, non calihtictli tlamixixinis. </div>
<div class='m'>
<span class="verse" id="LK11_18">18&#160;</span>Sannoiuqui tla Satanás uan nitematlancauan moxixilouah uan san yehuan mixnamictlaliah, ¿quenih uilis oc mochicautos nitiquiuahcayo? Nin innamechoniluia nic namehuantzitzin nancontouah neh inquintequixtilia amocuali ehecameh ica nichicaualis Beelzebú. </div>
<div class='m'>
<span class="verse" id="LK11_19">19&#160;</span>Uan tla neh inquinquihquixtia in amocuali ehecameh ica nichicaualis in Beelzebú, tla ohcon, ¿namotlasalohcauan ica aquih ichicaualis quintequixtiliah? Yehuan namechitaltisqueh nic amo yec tlen nacyoluiah. </div>
<div class='m'>
<span class="verse" id="LK11_20">20&#160;</span>Pero tla neh ica nichicaualitzin Dios inquinquihquixtia amocuali ehecameh, tlamilauca nitiquiuahcayo Dios yoehcoc namonauac. </div>
<div class='p'>
<span class="verse" id="LK11_21">21&#160;</span>’Ihcuac se tlacatl chicauac, uan icpia tlen ica icpaleuis nichan, nochi tlen icpia catqui cuali. </div>
<div class='m'>
<span class="verse" id="LK11_22">22&#160;</span>Pero tla ehco ocse ocachi chicauac uan amo yeh, uan ictlani, non tlacatl iccuilis tlen ica omopaleuihtoya uan innauac omoyolchicautoya, uan nochi tlen occuilih icxixilos. </div>
<div class='p'>
<span class="verse" id="LK11_23">23&#160;</span>’Naquin amo nouan cah, notecocolihcau, uan naquin amo nouan tlaeua, tlaxixinia. </div>
<div class='s'>In amocuali ehecatl tlen ualmocuipa </div>
<div class='r'>(Mt. 12:43-45) </div>
<div class='p'>
<span class="verse" id="LK11_24">24&#160;</span>’Ihcuac se amocuali ehecatl quisa itich se tlacatl, ninintinimi campa tlauaqui, ictemohtinimi canih moseuis. Uan nic amo cahsi, ictoua: “Inmocuipas nochan campa onualquis.” </div>
<div class='m'>
<span class="verse" id="LK11_25">25&#160;</span>Uan ihcuac ocsipa ahsi, cahsitiu tlachipauyan uan tlacualtzincan. </div>
<div class='m'>
<span class="verse" id="LK11_26">26&#160;</span>Sanniman yaui, quinnotzatiu oc chicome amocuali ehecameh ocachi pitzotiqueh uan amo yeh, uan uitzeh itich in tlacatl uan ompa chanchiuaquiueh, uan non tlacatl mochiuaquiu ocachi tetlaocoltih nipanolis uan amo achtoh. </div>
<div class='s'>Naquin ocachi tlateochiualpaquinih </div>
<div class='p'>
<span class="verse" id="LK11_27">27&#160;</span>Ihcuac Jesús oc ohcon otlahtohtoya, se siuatzintli chicauac otlahtoh intzalan tocniuan, oquihtoh: </div>
<div class='p'>—Tlateochiualpaquini naquin omitzontlalticpacnextih uan omitzonchichitih. </div>
<div class='p'>
<span class="verse" id="LK11_28">28&#160;</span>Pero Jesús ocnanquilih: </div>
<div class='p'>—Ocachi tlateochiualpaquinih aquihqueh iccaquih nitlahtoltzin Dios uan ictlacamatih. </div>
<div class='s'>Siquin ictlahtlanih se iluicanescayotl </div>
<div class='r'>(Mt. 12:38-42; Mr. 8:12) </div>
<div class='p'>
<span class="verse" id="LK11_29">29&#160;</span>Opeuqueh ocachi monichicouah miqueh tocniuan. Jesús opeu quimiluia: </div>
<div class='p'>—In tocniuan tlen chanchiuah itich ninqueh tonalmeh amo cualimeh. Masqui ictlahtlanih nescayotl tlen macnexti neh inualeua inauac Dios, amo quitasqueh ocse tlamo sayeh in iluicacnescayotl tlen omochiu itich Jonás. </div>
<div class='m'>
<span class="verse" id="LK11_30">30&#160;</span>Ohcon quemeh Jonás omochiuaco se iluicacnescayotl inauac in ueyi altipetl Nínive, sannoiuqui ohcon niConeu in Tlacatl mochiuas se iluicacnescayotl inauac in tocniuan tlen chanchiuah itich ninqueh tonalmeh. </div>
<div class='m'>
<span class="verse" id="LK11_31">31&#160;</span>In siuatl ueyitiquiuahqui den sur, yeh moquitzteuas tlatzalan namehuantzitzin itich in tlatzacuiltiltonal, uan namechontlahtlacoltis. Pues yeh oualeu ic uehca tlali occaquico niyectlayoluilis in ueyitiquiuahqui Salomón, uan yeh namehuantzitzin namonauac catqui naquin ocachi ueyi ipanti uan amo in Salomón. </div>
<div class='m'>
<span class="verse" id="LK11_32">32&#160;</span>Ohcon noiuqui in tocniuan tlen ochanchiuqueh Nínive moquitzteuasqueh tlatzalan namehuantzitzin itich in tlatzacuiltiltonal uan namechontlahtlacoltisqueh. Pues yehuan quemah omoyolcuipqueh ihcuac in Jonás oquinnonotz, uan namehuantzitzin namonauac catqui se ocachi ueyi ipanti uan amo in Jonás. </div>
<div class='s'>Nitlanes in totlalnacayo </div>
<div class='r'>(Mt. 5:15, 6:22-23) </div>
<div class='p'>
<span class="verse" id="LK11_33">33&#160;</span>’Amacah icxotlaltia se tlauil uan ictlaatia [noso ictlapachoua itlampa se pohcajon], yeh ictlaliah campa uehcapan, ohcon naquin calaquitiueh quitah in tlanestli. </div>
<div class='m'>
<span class="verse" id="LK11_34">34&#160;</span>Namoixtololouan yehua itlanes namotlalnacayo. Tla motlachialis cuali, moyolilis tentos ica tlanestli. Pero tla motlachialis amo cuali, moyolilis isqui itich in tlayouilotl. </div>
<div class='m'>
<span class="verse" id="LK11_35">35&#160;</span>Ixconita cuali, amo yeh in tlanestli tlen itconpia amo tlanestli, tlamo yeh tlayouilotl. </div>
<div class='m'>
<span class="verse" id="LK11_36">36&#160;</span>Ica non, tla nochi moyolilis tentoc ica tlanestli uan amo icpia dion tlen tlayouilotl, nochi itconitas tlanespan, quemeh ihcuac se tlanestli mitzonyectlauilihtoc. </div>
<div class='s'>Jesús quimixiluia tlen icchiuah in fariseos </div>
<div class='r'>(Mt. 23:1-36; Mr. 12:38-40; Lc. 20:45-47) </div>
<div class='p'>
<span class="verse" id="LK11_37">37&#160;</span>Ihcuac Jesús oquintlaminonotz, se fariseo octlatlautih matlacuah ichan. Jesús ocalac ichan in fariseo uan omotlalih campa mesa. </div>
<div class='m'>
<span class="verse" id="LK11_38">38&#160;</span>In fariseo ocmotetzauih nic oquitac Jesús opeu tlacua uan amo achtoh omomachipau. </div>
<div class='m'>
<span class="verse" id="LK11_39">39&#160;</span>Ihcuacon in toTecotzin Jesús oquiluih: </div>
<div class='p'>—Namehuantzitzin fariseos ohcon nanconuilitah nanconchiuasqueh, nanconchipauah in vaso uan in caxitl san ic pani, uan yeh ic namoyolihtic tentoc ichticyotl uan amocualyotl. </div>
<div class='m'>
<span class="verse" id="LK11_40">40&#160;</span>¡Xoxos! ¿Queutoc amo nanconmatih tla Yehuatzin otechchiu ic pani noiuqui oquichiu in toyolihtic, uan moniqui nochi mai chipauac? </div>
<div class='m'>
<span class="verse" id="LK11_41">41&#160;</span>Yeh ica tlen nanconpiah ixquimonmatlanican naquin amitlah icpiah, uan ohcon mayeh ic tlahtic uan ic pani namonisqueh namonchipauaqueh. </div>
<div class='p'>
<span class="verse" id="LK11_42">42&#160;</span>’Pero ¡ay tlasohtzitzinten namehuan, fariseos!, nancontemactiah nimahtlacyo hasta yen menta uan ruda uan nochi tlensa quilitl, uan yeh nanconixpanauiah nanconchiuasqueh tlen cuali innauac in tocniuan uan nanconixpanauiah nancontlasohtlasqueh Dios. Yeh quemah moniqui nancontemactisqueh nimahtlacyo nochi, pero amo nanconixpanauisqueh nanconchiuasqueh tlen yec uan nancontlasohtlasqueh Dios. </div>
<div class='p'>
<span class="verse" id="LK11_43">43&#160;</span>’¡Ay tlasohtzitzinten namehuan, fariseos! Nanconuilitah namonmotlalisqueh yec tlaixpan itich in teotlanauatilcalmeh, uan nanconuilitah manamechontlahpalocan ica tetlacachiualis itich in tianquisten. </div>
<div class='p'>
<span class="verse" id="LK11_44">44&#160;</span>’¡Ay tlasohtzitzinten namehuan [teotlamachtanih uan fariseos ometitoc namoxayac]! Namehuantzitzin quemeh in miqueticochten tlen amo sequimita, uan naquin ipan ninimi amo icmati tla nihnintoc itich palancayotl tlen tepitzotilia. </div>
<div class='p'>
<span class="verse" id="LK11_45">45&#160;</span>Se tlamachtani den tlanauatil oquiluih: </div>
<div class='p'>—Tlamachtani, ica nin tlen itconihtoua noiuqui tehuan ittechonixnamiqui. </div>
<div class='p'>
<span class="verse" id="LK11_46">46&#160;</span>Jesús oquihtoh: </div>
<div class='p'>—¡Ay tlasohtzitzinten noiuqui namehuan, tlamachtanih den tlanauatil!, pues nanquimontlamemeltiah in tocniuan tlamemel simi itic, uan yeh namehuantzitzin amo nanconoliniah dion se namomahpil nanconyehyecouah nanconchiuasqueh non. </div>
<div class='p'>
<span class="verse" id="LK11_47">47&#160;</span>’¡Ay tlasohtzitzinten namehuan, naquin nanquimoniscaltiliah incal ninmiqueticochuan in teotlanauatanih naquin namoyauehcautahuan oquinmictihqueh! </div>
<div class='m'>
<span class="verse" id="LK11_48">48&#160;</span>Ohcon nanconnextiah nic cuali nanconmatoqueh tlen occhiuqueh namotahuan uan nanconyequitah non. Yehuan oquinmictihqueh in teotlanauatanih, uan namehuan nanquimonyectlaliah ninticoch. </div>
<div class='p'>
<span class="verse" id="LK11_49">49&#160;</span>’Ica non Dios, naquin nochi comomachitia, ocmihtaluih: “Innauac inquintitlanis teotlanauatanih uan teotlatitlanten. Siquin quinmictisqueh uan ocsiquin tlensa quinchiuilihtinimisqueh.” </div>
<div class='m'>
<span class="verse" id="LK11_50">50&#160;</span>Ica non Dios quintlahtlanilis cuenta in tocniuan tlen chanchiuah itich ninqueh tonalmeh ica nochi nimeso in teotlanauatanih tlen yomoxauanih desde ipeuyan in tlalticpactli, </div>
<div class='m'>
<span class="verse" id="LK11_51">51&#160;</span>peuas ictlahtlanis cuenta ica nieso in Abel uan tlamitiu ica nieso Zacarías, naquin ocmictihqueh tlahcoyan campa ictlatiah in tlatemactil uan in teopantli. Tlamilauca innamechoniluia, yen namehuantzitzin, tocniuan tlen namonchanchiuah itich ninqueh tonalmeh, Dios namechontlahtlanilis cuentas ipampa nochi nin. </div>
<div class='p'>
<span class="verse" id="LK11_52">52&#160;</span>’¡Ay tlasohtzitzinten namehuan tlamachtanih den tlanauatil! Onancontecuilihqueh in llave den tlaixmatilis para sequixmati Dios. Uan yeh dion amo onamoncalaqueh namehuantzitzin, uan dion amo nanquimoncauah macalaquican naquin ictemouah ompa calaquisqueh. </div>
<div class='p'>
<span class="verse" id="LK11_53">53&#160;</span>Ihcuac Jesús otlamitlahtoh uan oquis de ompa, in teotlamachtanih uan fariseos opeuqueh tlailiuis iccocoliah, uan sa ica nixicolis octlahtlanayah mic tlensa, </div>
<div class='m'>
<span class="verse" id="LK11_54">54&#160;</span>nic ocniquiah icuitzitisqueh itich itlah itlahtol uan ohcon icteiluisqueh.  </div>
<div class='psalmlabel' id='LK12_0'> 12</div>
<div class='s'>Nimomexayac in fariseos </div>
<div class='p'>
<span class="verse" id="LK12_1">1&#160;</span>Ihcuac Jesús oc otlahtohtoya, miles uan miles tocniuan omonichicohqueh, uan quen miqueh, yehyeh sa omotohtopeuayah. Jesús imixpan opeu quimiluia nitlasalohcauan: </div>
<div class='p'>—Amo yeh nanconcauah namechonmahmaua ninlevadura in fariseos, non levadura yeh nimomexayac. </div>
<div class='m'>
<span class="verse" id="LK12_2">2&#160;</span>Pues ixconmatican, amo isqui itlah tlatiutos tlen amo monextis, uan amo isqui itlah ichtacayan tlen amo momatis. </div>
<div class='m'>
<span class="verse" id="LK12_3">3&#160;</span>Yehyeh ixconmatican, nochi tlen nancontouah campa tlayouayan, mocaquis itich in tlanestli, uan tlen ichtaca nancontouah campa tlatzahtzacutoc, ictematiltisqueh chicauac ipan calmeh. </div>
<div class='s'>Aquih inauac moniqui setlamouilis </div>
<div class='r'>(Mt. 10:28-31) </div>
<div class='p'>
<span class="verse" id="LK12_4">4&#160;</span>’Namehuantzitzin notlasohicnitzitzin, ixcomocaquitican: Amo ixquimonmouilican naquin uilis icmictisqueh namotlalnacayo. Yehuan, itlah tlen ocachi acmo uilis namechonchiuilisqueh. </div>
<div class='m'>
<span class="verse" id="LK12_5">5&#160;</span>Neh innamechoniluis aquih inauac moniqui namontlamouilisqueh: Xontlamouilican inauac naquin amo san uili ictequixtilia seiyolilis, tlamo noiuqui icpia chicaualistli namechontlatiuis itich in tlicotlatzacuiltilis. Innamechoniluia, inauac yeh, quemah xontlamouilican. </div>
<div class='p'>
<span class="verse" id="LK12_6">6&#160;</span>’¿Xamo macuil pajaritos quinnamacah san ica ome tomintzitzin? Masqui ohcon, Dios amo quimilcaua dion semeh yehuan. </div>
<div class='m'>
<span class="verse" id="LK12_7">7&#160;</span>Uan namehuantzitzin, hasta nochi namotzon Yehuatzin icmati quesquinten. Ica non amo xonmomohtican, ixconmatican namehuantzitzin ocachi nanconpiah namopatiu uan amo miqueh pajaritos. </div>
<div class='s'>Naquin ictematiltia quixmati Cristo </div>
<div class='r'>(Mt. 10:32-33, 12:32, 10:19-20) </div>
<div class='p'>
<span class="verse" id="LK12_8">8&#160;</span>’Neh innamechoniluia, nochi naquin teixpan ictematiltia nechixmati, noiuqui niConeu in Tlacatl ictematiltis imixpan niiluicactlatitlancauan Dios nic yeh noiuqui quixmati. </div>
<div class='m'>
<span class="verse" id="LK12_9">9&#160;</span>Pero naquin imixpan in tocniuan quihtoua amo nechixmati, noiuqui imixpan niiluicactlatitlancauan Dios amo inquixmatis. </div>
<div class='p'>
<span class="verse" id="LK12_10">10&#160;</span>’Nochi naquin quihtos itlah tlahtol tlen quixnamiqui niConeu in Tlacatl, Dios uilis ictlapohpoluis, pero naquin pitzotic icteneua in Espíritu Santo amo cahsis tetlapohpoluilis. </div>
<div class='p'>
<span class="verse" id="LK12_11">11&#160;</span>’Ihcuac namechonuicasqueh itich in teotlanauatilcalmeh, noso imixpan in tiquiuahqueh uan tlayacanqueh, amo xonmotiquipachocan quenih namontlananquilisqueh noso tlenoh nanconihtosqueh, </div>
<div class='m'>
<span class="verse" id="LK12_12">12&#160;</span>porque ihcuac ya moniquis namontlahtosqueh, in Espíritu Santo namechonnextilis tlenoh moniqui nanconihtosqueh. </div>
<div class='s'>Tlanihniuiltil ica in ueyitlaluahqui </div>
<div class='p'>
<span class="verse" id="LK12_13">13&#160;</span>Semeh tlen ompa ocatcah oquiluih Jesús: </div>
<div class='p'>—Tlamachtani, ixconilui nocniu manechtlaxilui ica tlen otechaxcatihteuqueh. </div>
<div class='p'>
<span class="verse" id="LK12_14">14&#160;</span>Jesús ocnanquilih: </div>
<div class='p'>—Nocnitzin, ¿aquih onechtlalih namonauac quemeh namoteyectlalihcau noso quemeh naquin namechtlaxiluis? </div>
<div class='p'>
<span class="verse" id="LK12_15">15&#160;</span>Uan noiuqui oquihtoh: </div>
<div class='p'>—Cuali xonmotlachialican, amo yeh namonxihxicuintih nanconmoaxcatisqueh nochi; ixconmatican, se tlacatl masqui macpia mic tlensa, non amo icmactis se cualtzin yolilistli. </div>
<div class='p'>
<span class="verse" id="LK12_16">16&#160;</span>Noiuqui oquimiluih se tlanihniuiltil: </div>
<div class='p'>—Ocatca se ueyitlaluahqui tlen itich nitlaluan simi otlamochiu. </div>
<div class='m'>
<span class="verse" id="LK12_17">17&#160;</span>Uan opeu moyoluia: “¿Quenih inchiuas?, amo inpia campa incaltichos nochi notlaeual.” </div>
<div class='m'>
<span class="verse" id="LK12_18">18&#160;</span>Uan oquihtoh: “Ya inmati tlenoh inchiuas, inquinxitinis in calmeh campa incaltichoua notlaeual, uan inquinchiuas ocachi uehueyinten, uan ompa incaltichos nochi tlen inqueuas uan tlen noaxca. </div>
<div class='m'>
<span class="verse" id="LK12_19">19&#160;</span>Uan inquiluis noyolo: Noyolotzin, mic tlensaso ya itpia, nochi nin mitzahxilis mic xiuitl, axan ixmoseui, ixtlacua, xatli, uan ixpaqui.” </div>
<div class='m'>
<span class="verse" id="LK12_20">20&#160;</span>Pero Dios oquiluih: “¡Xoxoh! Itich nin youal incanaquiu moyolilis, uan nochi in tlensa tlen otcaltichoh, ¿aquih icmocauis?” </div>
<div class='m'>
<span class="verse" id="LK12_21">21&#160;</span>Tlamilauca, ohcon ipan mochiua nochi naquin motlanichicouilia ica mic tlensa itich nin tlalticpac, uan yeh inauactzinco Dios amitlah icpia. </div>
<div class='s'>Amo xonmotiquipachocan ica namopanolis </div>
<div class='r'>(Mt. 6:25-34) </div>
<div class='p'>
<span class="verse" id="LK12_22">22&#160;</span>Jesús oquimiluih nitlasalohcauan: </div>
<div class='p'>—Ica non innamechoniluia: Amo manamechontiquipacho namopanolis, tlenoh nanconcuasqueh, dion xonmotiquipachocan ipampa namotlalnacayo, tlenoh nanconquemisqueh. </div>
<div class='m'>
<span class="verse" id="LK12_23">23&#160;</span>Namoyolilis ocachi ipatiu uan amo in tlacual, uan namotlalnacayo ocachi ipatiu uan amo in tlaquemitl. </div>
<div class='m'>
<span class="verse" id="LK12_24">24&#160;</span>Ixquimonitacan in cacalomeh; yehuan amo motlatipeuiah dion tlaeuah, dion icmopialihtoqueh intlacual uan dion amo icpiah canih iccaltichosqueh, uan yeh Dios quintlamaca. Uan namehuantzitzin, ¿quenat amo ocachi namopatiu uan amo nonqueh pájaros? </div>
<div class='m'>
<span class="verse" id="LK12_25">25&#160;</span>¿Aquih namehuantzitzin, masqui tlailiuis motiquipachos, uilis oc quiscaltis nitlalnacayo se molictli? </div>
<div class='m'>
<span class="verse" id="LK12_26">26&#160;</span>Tla amo namonuilih nanconchiuah itlah tzocotzin quemeh nin, ¿tleca oc namonmotiquipachouah ipampa nocsiqui tlensa? </div>
<div class='p'>
<span class="verse" id="LK12_27">27&#160;</span>’Ixquimonitacan in xochimeh quen moscaltiah; amo tiquitih uan amo tlahquitih, uan yeh tlamilauca innamechoniluia, dion in ueyitiquiuahqui Salomón, ica nochi tlen cuahcual ocpiaya, amo omotlaquentih ohcon cualtzin quemeh semeh yehuan. </div>
<div class='m'>
<span class="verse" id="LK12_28">28&#160;</span>¡Tlacameh, simi tzocotzin namotlaniltoquilis! Tla Dios ohcon ictlaquentia in acaualxiuitl tlen axan moscaltia uan ualimosti ictlatiah, ¡queutoc amo ocachi namechontlaquentis namehuantzitzin! </div>
<div class='m'>
<span class="verse" id="LK12_29">29&#160;</span>Ica non, amo xontlaocoxtocan ipampa tlenoh nanconcuasqueh noso ipampa tlenoh nancononisqueh, dion amo xonyolnemictinimican. </div>
<div class='m'>
<span class="verse" id="LK12_30">30&#160;</span>Pues nochi non yehua tlen quintiquipachohtoc in tocniuan itich nocsiqui tlalmeh campa amo quixmatih Dios, pero namehuantzitzin nanconpiah Yehuatzin namoTahtzin naquin icmati nic namechonpoloua non. </div>
<div class='m'>
<span class="verse" id="LK12_31">31&#160;</span>Yehyeh ixcontemocan matlanauati Dios namotichtzin, uan Yehuatzin namechoualmactihtas noiuqui nochi non tlen namechonpoloua. </div>
<div class='s'>Ixconmonichicouilican tlen icpia ipatiu iluicac </div>
<div class='r'>(Mt. 6:19-21) </div>
<div class='p'>
<span class="verse" id="LK12_32">32&#160;</span>’Nochcatzitzin, masqui amo namonmiqueh, amo xonmomohtican, ixconmatican namopapan naquin meuiltihticah iluicac ocomopactilih sansican nanconpiasqueh iuantzin tiquiuahcatlanauatilis. </div>
<div class='m'>
<span class="verse" id="LK12_33">33&#160;</span>Ixconnamacacan tlen nanconpiah, uan in tomin ixquimonxiluican naquin amitlah icpiah. Ohcon namonmotlanichicouilisqueh ica tlen amo tlahtlamis itich tominnichicouayatl tlen amo coyonis, ompa iluicac campa amo calaqui ichtic uan campa dion amo tlaocuiloua. </div>
<div class='m'>
<span class="verse" id="LK12_34">34&#160;</span>Pues campa isqui tlen ocachi nanconpatiucamatih, ompa isqui noiuqui namoyoltlaniquilis. </div>
<div class='s'>Matmonehmachtihtocan, in toTecotzin ya uitz </div>
<div class='p'>
<span class="verse" id="LK12_35">35&#160;</span>’Xonican namonchihchiutoqueh namontiquitisqueh, uan maxotlato namotlauil, </div>
<div class='m'>
<span class="verse" id="LK12_36">36&#160;</span>ohcon quemeh in tlaqueualten tlen icchixtoqueh ninteco naquin oyah itich se monamictililuitl, uan ihcuac yomocuipato itich non iluitl uan tlatihtiuia, niman ictlatlapouiliah. </div>
<div class='m'>
<span class="verse" id="LK12_37">37&#160;</span>Tlateochiualpaquinih in tlaqueualten tlen ninteco quimahsiquiu tlachixtoqueh. Tlamilauca innamechoniluia, ninteco cohololos nitlaquen uan quinuicas icah mesa, uan yehua inohmah quintlamacas. </div>
<div class='m'>
<span class="verse" id="LK12_38">38&#160;</span>Uan masqui maehco ya tlahcoyouac noso ya ualtlanestiuitz, tla quimahsiquiu icchixtoqueh, tlateochiualpaquinih nonqueh tlaqueualten. </div>
<div class='m'>
<span class="verse" id="LK12_39">39&#160;</span>Tlamilauca innamechoniluia nin: Tla in teteco itich se calihtictli ocmatini tlen hora ehcos in ichtic, [tlamilauca otlachixtosquia uan] amo occauasquia mactlachtiquili itich nicalihtic. </div>
<div class='m'>
<span class="verse" id="LK12_40">40&#160;</span>Noiuqui namehuantzitzin xonchihchiutocan, ixconmatican ihcuac amo tzocotzin nanconchixtoqueh ehcoquiu niConeu in Tlacatl. </div>
<div class='s'>Tlen amo cuali tlaqueual </div>
<div class='r'>(Mt. 24:45-51) </div>
<div class='p'>
<span class="verse" id="LK12_41">41&#160;</span>Pedro octlahtlanih: </div>
<div class='p'>—NoTecotzin, ¿max nin tlanihniuiltil san yen tehuan ittechoniluia, noso noiuqui itquimoniluia nochtin nocsiquin? </div>
<div class='p'>
<span class="verse" id="LK12_42">42&#160;</span>In toTecotzin ocnanquilih: </div>
<div class='p'>—¿Aquih isqui quemeh in tlaqueual naquin inauac uili semoyolchicaua uan cuali tlayoluiliseh, naquin in teteco ictlalia matlachixto itich nicalihtic, maquintlaxilui nocsiqui tlaqueualten ihcuac icnamiqui? </div>
<div class='m'>
<span class="verse" id="LK12_43">43&#160;</span>Tlateochiualpaquini necah tlaqueual naquin ihcuac ehcos niteco, cahsiquiu icchiutoc ohcon. </div>
<div class='m'>
<span class="verse" id="LK12_44">44&#160;</span>Tlamilauca innamechoniluia, niteco ictlalis mactlachiali itich nochi tlen iaxca. </div>
<div class='m'>
<span class="verse" id="LK12_45">45&#160;</span>Pero tla necah tlaqueual yehyeh peua icyoluia: “Noteco oc uehcauas, amo niman uitz”, uan yehyeh peua quintacapitzoua nitlaqueualicniuan, tlacameh uan siuameh, uan peua san tlacua, atli uan tlauana, </div>
<div class='m'>
<span class="verse" id="LK12_46">46&#160;</span>niteco uitz se tonal ihcuac yeh amo icyoluis uan itich se hora ihcuac yeh amo icmatis. Uan ihcuacon chicauac ictlatzacuiltis, uan iccauatiu matlahyoui inuan naquin amo tlatlacamatinih. </div>
<div class='p'>
<span class="verse" id="LK12_47">47&#160;</span>’In tlaqueual naquin icmatoc catliyeh nitlaniquilis niteco, uan yeh amo omochihchiu, uan amo oquichiu nitlaniquilis niteco, non tlaqueual chicauac ictacapitzosqueh. </div>
<div class='m'>
<span class="verse" id="LK12_48">48&#160;</span>Pero naquin amo icmati nitlaniquilis niteco, uan icchiua tlen ica icnamiqui ictlatzacuiltisqueh, san tzocotzin ictacapitzosqueh. Pues naquin mic icmactiah, mic ictlahtlanilisqueh, uan naquin mic ictlaliah imac, ocachi mic ictlahtlanilisqueh. </div>
<div class='s'>In tocniuan mixnamictlalisqueh ipampa Cristo </div>
<div class='r'>(Mt. 10:34-36) </div>
<div class='p'>
<span class="verse" id="LK12_49">49&#160;</span>’Neh onualah ontlalico tlitl itich in tlalticpac, uan onniquisquia ya maticuinto. </div>
<div class='m'>
<span class="verse" id="LK12_50">50&#160;</span>Pero icpia tlen intlapanos itich se tlacuatequilis, uan simi intlahyouia hasta amo manpano nochi non. </div>
<div class='m'>
<span class="verse" id="LK12_51">51&#160;</span>¿Nanconyoluiah onualah oncualicac seuilistli itich in tlalticpactli? Amo, tla yeh ontlalico ixnamictli. </div>
<div class='m'>
<span class="verse" id="LK12_52">52&#160;</span>Pues ipeuyan axan, itich se calihtic campa cateh macuil, mixnamictlalisqueh; yeyin mixnamiquisqueh iuan omen, uan non omen quimixnamiquisqueh non yeyin. </div>
<div class='m'>
<span class="verse" id="LK12_53">53&#160;</span>In tepapan quixnamiquis nitelpocau, uan in telpocatl quixnamiquis nipapan, in temaman quixnamiquis nichpocau, uan nichpocau quixnamiquis nimaman, in temonan quixnamiquis nisiuamon, uan siuamontli quixnamiquis nimonan. </div>
<div class='s'>Matquixmatican itich tlen tonalmeh itchanchiutoqueh </div>
<div class='r'>(Mt. 16:1-4; Mr. 8:11-13) </div>
<div class='p'>
<span class="verse" id="LK12_54">54&#160;</span>Jesús noiuqui oquimiluih in tocniuan: </div>
<div class='p'>—Namehuantzitzin ihcuac nanconitah mixtli ualmotlalia canic pancalaqui in tonaltzin, niman nancontouah: “Uitz in quiyauitl”, uan ohcon mochiua. </div>
<div class='m'>
<span class="verse" id="LK12_55">55&#160;</span>Ihcuac uitz ehecatl den sur, nancontouah: “Tlatotonias”, uan ohcon mochiua. </div>
<div class='m'>
<span class="verse" id="LK12_56">56&#160;</span>¡Ometitoc namoxayac! Quenih cuali nanconixyehyecouah tlenoh ictosniqui quen tlahtlamati in iluicac uan in tlalticpac, uan yeh masqui nanconitah tlen mochiutoc itich ninqueh tonalmeh amo nanconahsicamatih tlenoh ictosniqui. </div>
<div class='s'>Xonmoyectlalican iuan naquin namechoncocolia </div>
<div class='r'>(Mt. 5:25-26) </div>
<div class='p'>
<span class="verse" id="LK12_57">57&#160;</span>’¿Tleca amo nanconixyehyecouah namoixcoyan tlen yec inauactzinco Dios? </div>
<div class='m'>
<span class="verse" id="LK12_58">58&#160;</span>Tla acah mitzonteiluia inauac in tiquiuahqui, achtoh ihcuac oc namonyahtoqueh itich in ohtli, xonmoyectlali iuan, amo yeh mitzonahxitia inauac in juez, uan in juez mitzontemactis inauac in teanani, uan yeh mitzontzacuatiu. </div>
<div class='m'>
<span class="verse" id="LK12_59">59&#160;</span>Tlamilauca inmitzoniluia, amo tonquisas ompa hasta namo itcontlamitlaxtlauas nochi in tomin tlen mitzontlahtlaniliah.  </div>
<div class='psalmlabel' id='LK13_0'> 13</div>
<div class='s'>Jesús quimiluia moniqui moyolcuipasqueh </div>
<div class='p'>
<span class="verse" id="LK13_1">1&#160;</span>Ihcuacon oehcoqueh siquin inauac in Jesús uan ocnonotzqueh nic Pilato oquinmictih siqui tlacameh galileos ihcuac octemactihtoyah nintlahpialtlatemactil, uan nimeso oxauan sansican iuan nieso in tlahpialtlatemactil. </div>
<div class='m'>
<span class="verse" id="LK13_2">2&#160;</span>Jesús oquimiluih: </div>
<div class='p'>—¿Max nanconyoluiah nonqueh tlacameh ohcon oquinpanoc nic ocachi tlahtlacouanih uan amo nocsiquin galileos? </div>
<div class='m'>
<span class="verse" id="LK13_3">3&#160;</span>Neh innamechoniluia, amo; yeh tla amo namonmoyolcuipah, sannoiuqui nochtin namonpoliuisqueh. </div>
<div class='m'>
<span class="verse" id="LK13_4">4&#160;</span>Uan non caxtolomeyi tocniuan naquin impan ouitz in uehcapan tical tlen ocatca Siloé uan oquinmictih, ¿nanconyoluiah yehuan ocachi tlahtlacouanih uan amo nocsiquin tocniuan tlen chanchiuah Jerusalén? </div>
<div class='m'>
<span class="verse" id="LK13_5">5&#160;</span>Neh innamechoniluia, amo; yeh tla amo namonmoyolcuipah, sannoiuqui nochtin namonpoliuisqueh. </div>
<div class='s'>Tlanihniuiltil ica in icoxpouitl tlen amo mochiua </div>
<div class='p'>
<span class="verse" id="LK13_6">6&#160;</span>Jesús oquimiluih nin tlanihniuiltil: </div>
<div class='p'>—Se tlacatl ocpiaya se icoxpouitl itich in tlali campa ocmilouaya uva. Oyah octlatemolito, uan amotlen ocahsic. </div>
<div class='m'>
<span class="verse" id="LK13_7">7&#160;</span>Ihcuacon oquiluih naquin octiquitilaya non tlali: “Ya icpia yeyi xiuitl niuitz intemoliquiu nitlatiyo nin icoxpouitl, uan amotlen incahxilia. Ixcontzintiqui, acmo inniqui san matlatzacuilihto itich notlal.” </div>
<div class='m'>
<span class="verse" id="LK13_8">8&#160;</span>Uan nitlaqueual otlananquilih: “Noteco, ixconcaua oc nin xiuitl oc mantlayaualtiquitili uan mantlalili abono. </div>
<div class='m'>
<span class="verse" id="LK13_9">9&#160;</span>Tla mochiua, cuali, uan tla amo, ihcuacon itcontzintiquis.” </div>
<div class='s'>Itich moseuilistonal Jesús icpahtia se siuatl tiuihcoltic </div>
<div class='p'>
<span class="verse" id="LK13_10">10&#160;</span>Itich se moseuilistonal, Jesús otlamachtihtoya itich se teotlanauatilcali. </div>
<div class='m'>
<span class="verse" id="LK13_11">11&#160;</span>Ompa ocatca se siuatzintli tlen yocpiaya caxtolomeyi xiuitl omococouaya. Se amocuali ehecatl oquichiu matiuihcoliui, uan sansimi amo ouilia momilaua. </div>
<div class='m'>
<span class="verse" id="LK13_12">12&#160;</span>Ihcuac Jesús oquitac, oquinotz uan oquiluih: </div>
<div class='p'>—Nocnitzin, mococolis yomitzoncau. </div>
<div class='p'>
<span class="verse" id="LK13_13">13&#160;</span>Jesús ipan oquintlalih nimauan, uan in siuatzintli sanniman omomilau uan opeu icuehcapantlalia Dios. </div>
<div class='m'>
<span class="verse" id="LK13_14">14&#160;</span>Pero in tlayacanqui tlen otlayacanaya itich in teotlanauatilcali ocualan nic Jesús ocpahtih non siuatzintli itich moseuilistonal, uan oquimiluih in tocniuan: </div>
<div class='p'>—Catqui chicuasen tonal ihcuac uilis se tiquitis, itich non tonalmeh xonmopahtiquih, uan amo yeh itich moseuilistonal. </div>
<div class='p'>
<span class="verse" id="LK13_15">15&#160;</span>In toTecotzin ocnanquilih: </div>
<div class='p'>—¡Ometitoc namoxayac! ¿Quenat amo nochtin namehuantzitzin nancontohtomah itich moseuilistonal namocuapoueh noso namoaxnoh uan nanquimonquixtiah nanquimonatliltitiueh? </div>
<div class='m'>
<span class="verse" id="LK13_16">16&#160;</span>Uan nicancah siuatzintli ualeuani de Abraham, naquin Satanás oquihilpihtoya caxtolomeyi xiuitl, ¿quenat amo ocnamiquia sectohtomas itich nicocolis campa oilpitoya, masqui moseuilistonal? </div>
<div class='p'>
<span class="verse" id="LK13_17">17&#160;</span>Uan ihcuac ohcon oquihtoh Jesús, opinauqueh aquihqueh oquixnamiquiah; pero nocsiquin tocniuan opaquiah, nic octayah nochi nimouisticchiualis. </div>
<div class='s'>Tlanihniuiltil ica niacho mostaza </div>
<div class='r'>(Mt. 13:31-32; Mr. 4:30-32) </div>
<div class='p'>
<span class="verse" id="LK13_18">18&#160;</span>Noiuqui oquihtoh Jesús: </div>
<div class='p'>—¿Quemeh tlenoh iuan moniuilia nitiquiuahcayo Dios? ¿Tlenoh ica innihniuiltis? </div>
<div class='m'>
<span class="verse" id="LK13_19">19&#160;</span>Nitiquiuahcayo Dios moniuilia quemeh tlen mochiua iuan niacho mostaza tlen se tlacatl oquian uan octoocato campa icmiloua niquil. Uan omoscaltih uan omochiu quemeh se ueyi pouitl, uan in pájaros omotlatipahsoltihqueh itich nitlamayo. </div>
<div class='s'>Tlanihniuiltil ica in levadura </div>
<div class='r'>(Mt. 13:33) </div>
<div class='p'>
<span class="verse" id="LK13_20">20&#160;</span>Noiuqui oquihtoh: </div>
<div class='p'>—¿Tlenoh ica innihniuiltis nitiquiuahcayo Dios? </div>
<div class='m'>
<span class="verse" id="LK13_21">21&#160;</span>Moniuilia iuan tlen mochiua iuan in levadura tlen se siuatzintli cana uan icmaniloua itich simpoual uan ome kilo harina, uan in levadura ictlamisamaua nochi in tixtli. </div>
<div class='s'>In caltentli tlen amo patlauac </div>
<div class='r'>(Mt. 7:13-14, 21-23) </div>
<div class='p'>
<span class="verse" id="LK13_22">22&#160;</span>Ihcuac Jesús oyahtoya itich in ohtli tlen ahsi Jerusalén, otlamachtihtaya itich in uehueyi uan tzocotzitzin altipemeh campa ic opanotaya. </div>
<div class='m'>
<span class="verse" id="LK13_23">23&#160;</span>Uan acah octlahtlanih: </div>
<div class='p'>—¿Notecotzin, max san tzocotzin naquin momaquixtisqueh? </div>
<div class='p'>Yeh ocnanquilih: </div>
<div class='p'>
<span class="verse" id="LK13_24">24&#160;</span>—Xonmochicauacan xoncalaquican itich in caltentli tlen pitzauac; tlamilauca innamechoniluia, miqueh icniquisqueh calaquisqueh uan amo uilisqueh. </div>
<div class='m'>
<span class="verse" id="LK13_25">25&#160;</span>Pues tla namonmocauah quiyauac ihcuac in chanehqui yomoquitzteu uan yotlatzacu, ihcuacon tla nancontlatihtiuilisqueh uan nanconiluisqueh: “ToTecotzin, ixtechontlatlapouili”, ixconmatican yeh namechoniluis: “Amo innamechonixmati canih namonuitzeh.” </div>
<div class='m'>
<span class="verse" id="LK13_26">26&#160;</span>Ihcuacon namehuantzitzin nanconihtosqueh: “Mouantzin ottlacuahqueh uan otatliqueh, uan otontlamachtih itlahcoyan in toaltipeu.” </div>
<div class='m'>
<span class="verse" id="LK13_27">27&#160;</span>Pero yeh namechonnanquilis: “Yonnamechoniluih amo innamechonixmati canih namonuitzeh. Ixmihcuanican de nonauac, nochtin namehuan amo cuali ayinih.” </div>
<div class='m'>
<span class="verse" id="LK13_28">28&#160;</span>Ompa namonchocasqueh uan namotlanquilotzcuasqueh ica toneualis, ihcuac nanconitasqueh Abraham, Isaac, Jacob uan nochtin in teotlanauatanih cateh campa motlanauatilia Dios, uan yeh namehuantzitzin onamonmocauqueh quiyauac. </div>
<div class='m'>
<span class="verse" id="LK13_29">29&#160;</span>Uan uitzeh ocsiquin ic campa panquisa in tonaltzin uan ic canic pancalaqui, noiuqui uitzeh tlen ic norte uan ic sur, uan motlalisqueh motlamahseuisqueh itich in iluitl tlen mochiuas campa motlanauatilia Dios. </div>
<div class='m'>
<span class="verse" id="LK13_30">30&#160;</span>Ixconmatican, siquin tlen axan cateh tlacuitlapanten nican tlalticpactli, yehuan tlayacantosqueh, uan siquin tlen axan tlayacantoqueh isqueh tlacuitlapan. </div>
<div class='s'>Jesús icchoquilia Jerusalén </div>
<div class='r'>(Mt. 23:37-39) </div>
<div class='p'>
<span class="verse" id="LK13_31">31&#160;</span>Ihcuacon oahsitoh siquin fariseos uan oquiluihqueh: </div>
<div class='p'>—¡Xoyau de nican, Herodes icniqui mitzonmictis! </div>
<div class='p'>
<span class="verse" id="LK13_32">32&#160;</span>Jesús oquinnanquilih: </div>
<div class='p'>—Xonyacan ixconiluitin non ostotl: “Ixconita, axan uan mostla inquinquihquixtis in amocuali ehecameh uan intlapahtis, uan ipan yeyi tonal inyeecos nochiualis.” </div>
<div class='m'>
<span class="verse" id="LK13_33">33&#160;</span>Pero axan, mostla, uan uiptla, icpia tlen oc innihnimis tlaixpan; san ixconyoluican, ¿quenih motas tla se teotlanauatani icmictiah uan yeh amo ompa Jerusalén? </div>
<div class='p'>
<span class="verse" id="LK13_34">34&#160;</span>’¡Jerusalén, Jerusalén, teh naquin itquinmictia in teotlanauatanih, uan itquinmaca ica titl naquin quintitlanih monauac! ¡Quesquipa onicnic inquinnichicos mopiluan, quemeh se caxtil quintlampauia nipiluan itlampa nimaihtlapaluan, uan teh amo oticnic! </div>
<div class='m'>
<span class="verse" id="LK13_35">35&#160;</span>Ixconmatican, campa namonchanchiuah namechoncauilisqueh mahsic tlaiyocayan. Tlamilauca innamechoniluia, acmo ocsipa nannechonitasqueh, tlamo hasta maehco in tonal ihcuac nanconihtosqueh: “¡Tlateochiual naquin uitz ica nitoocaatzin in toTecotzin!”  </div>
<div class='psalmlabel' id='LK14_0'> 14</div>
<div class='s'>Jesús icpahtia se tlacatl pohposauqui </div>
<div class='p'>
<span class="verse" id="LK14_1">1&#160;</span>Sipa itich se moseuilistonal Jesús oyah otlacuato ichan se intlayacancau in fariseos, uan yehuan in fariseos sa ocpihpixtoyah. </div>
<div class='m'>
<span class="verse" id="LK14_2">2&#160;</span>Uan ompa iixpan ocatca se tlacatl pohposauqui. </div>
<div class='m'>
<span class="verse" id="LK14_3">3&#160;</span>Ihcuacon Jesús oquintlahtlanih in tlamachtanih den tlanauatil uan in fariseos: </div>
<div class='p'>—¿Max tecauilia in tlanauatil secpahtis acah itich moseuilistonal noso amo? </div>
<div class='p'>
<span class="verse" id="LK14_4">4&#160;</span>Pero yehuan amo ocnanquilihqueh. Ihcuacon Jesús octlalih nima itich in cocoxqui uan ocpahtih uan oquiluih mayaui ichan. </div>
<div class='m'>
<span class="verse" id="LK14_5">5&#160;</span>Satepan oquimiluih in fariseos: </div>
<div class='p'>—¿Aquih namehuantzitzin amo sanniman icquixtia niaxnoh noso nicuapoueh, tla uitzi itich se tlacoyoctli, masqui mai moseuilistonal? </div>
<div class='p'>
<span class="verse" id="LK14_6">6&#160;</span>Uan yehuan amo ocmatqueh quenih icnanquilisqueh. </div>
<div class='s'>Jesús tlamachtia amo masemouehcapanmati </div>
<div class='p'>
<span class="verse" id="LK14_7">7&#160;</span>Jesús oquimitaya in tlanotzalten quen ocpihpinayah motlalisqueh tlacuasqueh campa non ocachi quinuehcapanmatih. Ica non oquimiluih nin tlahtol: </div>
<div class='p'>
<span class="verse" id="LK14_8">8&#160;</span>—Ihcuac acah mitzonnotza tontlatlacuatiu itich se monamictililuitl, amo xonmotlali campa non ocachi quinuehcapanmatih; uilis ehcos ocse tlanotzal tlen ocachi icuehcapanmatih uan amo in touatzin, </div>
<div class='m'>
<span class="verse" id="LK14_9">9&#160;</span>uan naquin onamechontlaluih namonomen, uitz uan mitzoniluis: “Campa tontolohtoc ocse ompa motlalis.” Uan ihcuacon touatzin ica mic pinaualistli tonmotlalitiu yehyeh tlacuitlapan. </div>
<div class='m'>
<span class="verse" id="LK14_10">10&#160;</span>Ica non, ihcuac tontlanotzal tontlatlacuatiu, xonmotlali yehyeh tlacuitlapan. Ohcon ihcuac ehcos monauac naquin omitzonnotz, mitzoniluis: “Noyolohicniu, xouiqui ne tlaixpan.” Ohcon mitzonueyihcachiuas imixpan ocsiquin tlen ompa cateh. </div>
<div class='m'>
<span class="verse" id="LK14_11">11&#160;</span>Ixconmatican, nochi naquin moueyihcamati, ictlalpancauasqueh, uan naquin micnoteca icuehcapantlalisqueh. </div>
<div class='p'>
<span class="verse" id="LK14_12">12&#160;</span>Jesús noiuqui oquiluih naquin oquinotz matlacuah ichan: </div>
<div class='p'>—Ihcuac tontetlatlamacas, amo ixquimonnotza matlacuaquih moyolohicniuan, dion mocniuantzitzin, dion tlen oc cah quen itquimonita, dion tlen chanchiuah mocalnauac tominehqueh. Tla itquimonnotza yehuan, yehuan uilis ocsipa mitzonnotzasqueh inchan, uan ohcon quisa queh mitzoncuipiliah tlen yotquimonmactih. </div>
<div class='m'>
<span class="verse" id="LK14_13">13&#160;</span>Yehyeh ihcuac itconchiuas tlatlacual, ixquimonnotza aquihqueh amitlah icpiah, tlen macocoxqueh, tlen xococoxqueh, uan tlen amo tlachiah. </div>
<div class='m'>
<span class="verse" id="LK14_14">14&#160;</span>Ohcon tonisqui tontlateochiualpaquini, pues yehuan amo icpiah tlen ica mitzontlaxtlauilisqueh, pero touatzin itconsilis motlaxtlauiltzin ihcuac yancuicayolisqueh naquin yolchipauaqueh. </div>
<div class='s'>Tlanihniuiltil ica in tlanotzalten tlen motlamiah ica tlensa </div>
<div class='p'>
<span class="verse" id="LK14_15">15&#160;</span>Ihcuac ohcon oquicac semeh tlen ompa otlacuahtoya, oquihtoh: </div>
<div class='p'>—¡Tlateochiualpaquinih naquin ictlatlamacasqueh campa motlanauatilia Dios! </div>
<div class='p'>
<span class="verse" id="LK14_16">16&#160;</span>Jesús oquiluih: </div>
<div class='p'>—Se tlacatl oquichiu se ueyi tlatlacual, uan oquinnotz miqueh. </div>
<div class='m'>
<span class="verse" id="LK14_17">17&#160;</span>Uan ihcuac yocatca in tlacual, octitlan nitlaqueual maquinnauatih nitlanotzaluan: “Xoualacan, ya catqui nochi sa ittlacuasqueh.” </div>
<div class='m'>
<span class="verse" id="LK14_18">18&#160;</span>Pero nochtin sehse opeuqueh motlamiah tleca amo uilis yasqueh. Se oquihtoh: “Yaquin onmotlalcouih, uan moniqui inquitatiu. Inmitzontlatlautia ixnechontlapohpolui.” </div>
<div class='m'>
<span class="verse" id="LK14_19">19&#160;</span>Ocse oquihtoh: “Yaquin onquincou macuil yunta cuacuehqueh, uan nioh inquinyehyecotiu. Inmitzontlatlautia ixnechontlapohpolui.” </div>
<div class='m'>
<span class="verse" id="LK14_20">20&#160;</span>Ocse oquihtoh: “Yaquin onmonamictih, ica non amo uilis nias.” </div>
<div class='m'>
<span class="verse" id="LK14_21">21&#160;</span>Ihcuac in tlaqueual oualmocuip ocmatiltih nochi nin niteco. Ihcuacon ocualan in teteco, uan oquiluih nitlaqueual: “Xoyau ihsiuca itich in plazas uan itich in ohmeh tlatzalan itich in altipetl uan ixquimonualica tlen amitlah icpiah, tlen macocoxqueh, tlen amo tlachiah, uan tlen xococoxqueh.” </div>
<div class='m'>
<span class="verse" id="LK14_22">22&#160;</span>In tlaqueual, ihcuac youalmocuip, oquihtoh: “Noteco, yonicchiu tlen otnechonnauatih, uan oc aquisqueh ocsiquin mochantzin.” </div>
<div class='m'>
<span class="verse" id="LK14_23">23&#160;</span>In teteco oquiluih nitlaqueual: “Xoyau itich in ohmeh uan itich in ohpitzacten uan ixquimonuerzaualica maualacan, uan ohcon matemi nocalihtic. </div>
<div class='m'>
<span class="verse" id="LK14_24">24&#160;</span>Pues innamechoniluia, amaquin in tlen achtoh tlanotzalten icyecos notlacual.” </div>
<div class='s'>Moniqui ocachi sectlasohtlas Jesús </div>
<div class='p'>
<span class="verse" id="LK14_25">25&#160;</span>Tlailiuis miqueh tocniuan oyayah iuan Jesús; uan yeh omocuip uan oquimiluih: </div>
<div class='p'>
<span class="verse" id="LK14_26">26&#160;</span>—Tla acah icniqui nouan uitz, moniqui ocachi nechtlasohtlas neh uan amo nipapan, nimaman, nisiuau, nipiluan, nicniuan, niueltiuan, uan yehyeh ocachi uan amo niyolilis. Tla amo ohcon icchiua, amo uilis isqui notlasalohcau. </div>
<div class='m'>
<span class="verse" id="LK14_27">27&#160;</span>Uan naquin amo cana in cruz den tlahyouilis uan uitz nouan, amo uilis isqui notlasalohcau. </div>
<div class='p'>
<span class="verse" id="LK14_28">28&#160;</span>’Tla acah namehuantzitzin icniqui icchiuas se cali uehcapan, ¿quenat amo achtoh motlalia uan quixyehyecoua max cahxilis nitomin tlen ica icyeecos? </div>
<div class='m'>
<span class="verse" id="LK14_29">29&#160;</span>Uan tla san icpeualtia uan yehyeh satepan acmo uili icyeecoua non ical, nochtin tlen quitasqueh icpinauisqueh, </div>
<div class='m'>
<span class="verse" id="LK14_30">30&#160;</span>quihtosqueh: “Nin tlacatl ocpeualtih nical uan amo ouilic octlamiyeecoh.” </div>
<div class='m'>
<span class="verse" id="LK14_31">31&#160;</span>Noso tla se ueyitiquiuahqui icniqui motiuis iuan ocse ueyitiquiuahqui, ¿quenat amo achtoh motlalia uan moyoluia max ica mahtlactli mil soldados uilis quixnamiquis nocse naquin uitz ica simpoual mil soldados? </div>
<div class='m'>
<span class="verse" id="LK14_32">32&#160;</span>Uan tla amo uilis, ihcuac oc uehca uitz nocse ueyitiquiuahqui, quintitlanis nitlatitlancauan mactlahtlaniitin tlenoh ictlahtlani uan san ompa matlahtlami in ixnamictli. </div>
<div class='m'>
<span class="verse" id="LK14_33">33&#160;</span>Sannoiuqui ohcon nochtin namehuantzitzin, tla amo nanconcauah nochi tlen nanconpiah, amo uilis namonisqueh notlasalohcauan. </div>
<div class='s'>Ihcuac in istatl icpoloua nipoyecyo </div>
<div class='r'>(Mt. 5:13; Mr. 9:50) </div>
<div class='p'>
<span class="verse" id="LK14_34">34&#160;</span>’In istatl yeh cuali, pero tla yocpoloh nipoyecyo, ¿quenih uilis seccuipilis nipoyecyo? </div>
<div class='m'>
<span class="verse" id="LK14_35">35&#160;</span>Acmo uili sectlatiquitia itich in tlali dion secmaniloua iuan majada, yehyeh sa sectlatiuia. Naquin icpia inacas tlen ica tlacaquis, matlacaqui.  </div>
<div class='psalmlabel' id='LK15_0'> 15</div>
<div class='s'>Tlanihniuiltil ica in ichcatl tlen omixpoloh </div>
<div class='r'>(Mt. 18:12-14) </div>
<div class='p'>
<span class="verse" id="LK15_1">1&#160;</span>Nochtin in tiquiuahcatominnichicouanih uan tlahtlacouanih omotoquihqueh inauac Jesús nic ocniquiah iccaquisqueh. </div>
<div class='m'>
<span class="verse" id="LK15_2">2&#160;</span>In fariseos uan teotlamachtanih amo ocuilitayah non uan ocmichtacanonotzayah: </div>
<div class='p'>—Nin tlacatl quinsilia in tlahtlacouanih uan inuan tlacua. </div>
<div class='p'>
<span class="verse" id="LK15_3">3&#160;</span>Ihcuacon Jesús oquimiluih nin tlanihniuiltil: </div>
<div class='p'>
<span class="verse" id="LK15_4">4&#160;</span>—Tla semeh namehuantzitzin quinpia se ciento ichcauan uan icpoloua se, ¿xamo quincaua nocsiquin naui poual uan caxtolonnaui (99) campa tlahpixtoc, uan yaui ictemotiu non ocpoloh hasta cahsi? </div>
<div class='m'>
<span class="verse" id="LK15_5">5&#160;</span>Uan ihcuac yocahsic, ica paquilistli icquichpanoua. </div>
<div class='m'>
<span class="verse" id="LK15_6">6&#160;</span>Uan ihcuac ahsi ichan quinnotza niyolohicniuan uan naquin chanchiuah ic ompa icalnauac, uan quimiluia: “Nouan xonpaquican, yoncahsic nochcau tlen onpolohca.” </div>
<div class='m'>
<span class="verse" id="LK15_7">7&#160;</span>Innamechoniluia, ocachi isqui paquilistli itich in iluicac ica se naquin moyolcuipa de nitlahtlacol, uan amo ica naui poual uan caxtolonnaui (99) tlen yec ninchiualis tlen amo moniqui moyolcuipasqueh de nintlahtlacol. </div>
<div class='s'>Tlanihniuiltil ica in tomin tlen ocpolohqueh </div>
<div class='p'>
<span class="verse" id="LK15_8">8&#160;</span>’Noiuqui tla se siuatl icpia mahtlactli tomin plata uan icpoloua se, ¿quenat amo icxotlaltia se tlauil uan tlachtoca nochi nichan, uan ica mic tlamaluil ictemoua hasta cahsi? </div>
<div class='m'>
<span class="verse" id="LK15_9">9&#160;</span>Uan ihcuac cahsi, quinnotza niyolohicniuan uan naquin ic ompa icalnauac chanchiuah, uan quimiluia: “Nouan xonpaquican, yoncahsic in tomin tlen onpolohca.” </div>
<div class='m'>
<span class="verse" id="LK15_10">10&#160;</span>Innamechoniluia, sannoiuqui ohcon cah paquilis inauac niiluicactlatitlancauan Dios, ihcuac se tlahtlacouani moyolcuipa. </div>
<div class='s'>Tlanihniuiltil ica in telpochtli tlen omotlacauiloto iuan nitomin </div>
<div class='p'>
<span class="verse" id="LK15_11">11&#160;</span>Jesús noiuqui oquimiluih: </div>
<div class='p'>—Se tlacatl oquinpiaya ome itelpocauan, </div>
<div class='m'>
<span class="verse" id="LK15_12">12&#160;</span>uan in xocoyotl oquiluih nipapan: “Papan, ixnechonmacti nochi tlen itnechonaxcatis.” Uan yeh oquinxihxiluih tlen ocpiaya. </div>
<div class='m'>
<span class="verse" id="LK15_13">13&#160;</span>Siqui tonalmeh satepan in xocoyotl ocnichicoh tlen ocpiaya uan oyah uehca, itich ocse tlali, uan ompa itich tlensa ixpoliuilistli ocauiltih nochi tlen ocpiaya. </div>
<div class='m'>
<span class="verse" id="LK15_14">14&#160;</span>Ihcuac nochi yoctlacauiloh nitomin, opeu tlamayanti itich non tlali campa ocatca, uan yeh acmo ocpiaya tlenoh quicuas. </div>
<div class='m'>
<span class="verse" id="LK15_15">15&#160;</span>Ihcuacon omotiquitemoto inauac se tlacatl tlen ic ompa ochanchiuaya, uan yeh octitlan itich nitlal malechonpiah. </div>
<div class='m'>
<span class="verse" id="LK15_16">16&#160;</span>Uan yeh ocniquia tla sauil maquicua in tlacual tlen occuayah in lechomeh, masqui ohcon amaquin ocmactaya. </div>
<div class='m'>
<span class="verse" id="LK15_17">17&#160;</span>Satepan opeu moyoluia, uan ocmoiluaya: “¡Ichan nopapan cateh miqueh tlaqueualten tlen amo quimpoloua tlen iccuasqueh, uan neh nican inmayancamictoc! </div>
<div class='m'>
<span class="verse" id="LK15_18">18&#160;</span>Nias, inmocuipas inauac nopapan uan inquiluis: Papan, yontlahtlacoh inauactzinco Dios uan monauactzinco. </div>
<div class='m'>
<span class="verse" id="LK15_19">19&#160;</span>Acmo icnamiqui itnechonnotzas queh inmoconetzin; ixnechonchiua quemeh semeh motlaqueualtzitzin.” </div>
<div class='m'>
<span class="verse" id="LK15_20">20&#160;</span>Ihcuacon omoquitzteu uan oyah ichan nipapan. </div>
<div class='p'>’Ihcuac oc uehca oualaya, nipapan oquitac uan oquicnomat, uan otzicuin ocnahnauato, uan oquixtenamic. </div>
<div class='m'>
<span class="verse" id="LK15_21">21&#160;</span>Ihcuacon niconeu oquiluih: “Papan, yontlahtlacoh inauactzinco Dios uan monauactzinco; acmo icnamiqui itnechonnotzas queh inmoconetzin.” </div>
<div class='m'>
<span class="verse" id="LK15_22">22&#160;</span>Pero nipapan oquinnauatih nitlaqueualuan: “Ihsiuca, ixcanatin tlen ocachi cuali tilmahtli uan ixcaquiltican, uan ixmatlalilican se anillo, uan ixquimonualiquilican iticacuan. </div>
<div class='m'>
<span class="verse" id="LK15_23">23&#160;</span>Ixconualicacan in piseloh non ocachi tomauac uan ixconmictican. Matcuacan uan matiluichiuacan, </div>
<div class='m'>
<span class="verse" id="LK15_24">24&#160;</span>pues nin noconeu queh oisquia yomicca, pero ocsipa yoyol, opoliutoya uan yotcahsiqueh.” Uan opeuqueh iluitih. </div>
<div class='p'>
<span class="verse" id="LK15_25">25&#160;</span>’In teconeu tlayacayotl yeh ocatca itich in acaual. Yoehcotaya ichan ihcuac oquicac tlatzotzonah uan mihtotiah. </div>
<div class='m'>
<span class="verse" id="LK15_26">26&#160;</span>Ihcuacon oquinotz se tlaqueual uan octlahtlanih tlenoh mochiutoc. </div>
<div class='m'>
<span class="verse" id="LK15_27">27&#160;</span>Yeh oquiluih: “Mocnitzin youalmocuip, uan mopapantzin otlanauatih macmictican non tomauac piseloh, nic mocnitzin oehcoc inauac uan catqui cuali.” </div>
<div class='m'>
<span class="verse" id="LK15_28">28&#160;</span>Pero in tlayacayotl simi ocualan, uan amo ocniquia calaquis. Ica non nipapan oquis octlatlautito macalaqui. </div>
<div class='m'>
<span class="verse" id="LK15_29">29&#160;</span>Pero yeh ocnanquilih: “Mic xiuitl inmitzonmatlantoc uan nochipa inmitzontlacamatoc, uan yeh amo queman itnechonmactihtoc masqui se chivo tlen ica maniluichiua iuan noyolohicniuan. </div>
<div class='m'>
<span class="verse" id="LK15_30">30&#160;</span>Uan yeh axan ehco nin moconetzin tlen yoctlamitlacauiloh tlen moyohcatzin ica siuameh tlen monamacah; uan yeh itconmictilia in piseloh tlen ocachi tomauac.” </div>
<div class='m'>
<span class="verse" id="LK15_31">31&#160;</span>Nipapan ocnanquilih: “Noconeu, teh nochipa nouan ticah, uan nochi tlen inpia, moaxca. </div>
<div class='m'>
<span class="verse" id="LK15_32">32&#160;</span>Pero axan icnamiqui tiluichiuasqueh uan itpaquisqueh, porque mocniu yomicca uan axan ocsipa yoyol, opoliutoya uan yotcahsiqueh.”  </div>
<div class='psalmlabel' id='LK16_0'> 16</div>
<div class='s'>Tlanihniuiltil ica in amo cuali tlaqueual tetlachialani </div>
<div class='p'>
<span class="verse" id="LK16_1">1&#160;</span>Jesús oquimiluih noiuqui nitlasalohcauan: </div>
<div class='p'>—Ocatca se tlacatl tominehqui, ocpiaya se itlaqueual naquin octlachialaya itich tlen iaxca. Uan siquin octeiluitoh inauac in teteco, nic nin tlaqueual san ictlacauilohtoc in tomin. </div>
<div class='m'>
<span class="verse" id="LK16_2">2&#160;</span>In teteco oquinotz uan oquiluih: “¿Tleca ohcon mitzonteiluiah? Ixnechonixpanti quenih otconcuic in tomin itich motiquiu; pues yonquihtoh acmo itnechontlachialihtos itich tlen noaxca.” </div>
<div class='m'>
<span class="verse" id="LK16_3">3&#160;</span>In tlaqueual opeu moyoluia: “¿Axan tlenoh inchiuas? Noteco nechcuilia notiquiu. Intiquitis acaualah amo inchicauac, uan inmotominihtlanihtinimis inpinaua. </div>
<div class='m'>
<span class="verse" id="LK16_4">4&#160;</span>Ya inmati tlenoh inchiuas uan ohcon inquinpias aquihqueh nechsilisqueh nincalihtic ihcuac noteco nechcuilis notiquiu.” </div>
<div class='m'>
<span class="verse" id="LK16_5">5&#160;</span>Uan oquinnotz sehse naquin ocuiquilayah niteco. Uan octlahtlanih non achtoh oquinotz: “¿Quexquich itconuiquilia noteco?” </div>
<div class='m'>
<span class="verse" id="LK16_6">6&#160;</span>Yeh ocnanquilih: “Se ciento barril aceite.” In tlaqueual oquiluih: “Ixconana nin amatl campa ihcuiliutoc motlateuiquil, xonmotlalihtiuitzi uan ixconihcuilo tontlauica san tlahco ciento.” </div>
<div class='m'>
<span class="verse" id="LK16_7">7&#160;</span>Satepan octlahtlanih ocse: “Uan touatzin, ¿quexquich itconuiquilia?” Yeh ocnanquilih: “Se ciento uehueyi cajon trigo.” Uan yeh oquiluih: “Ixconana nin amatl campa ihcuiliutoc motlateuiquil, uan ixconihcuilo tontlauica san naui poual.” </div>
<div class='m'>
<span class="verse" id="LK16_8">8&#160;</span>Uan in teteco ocyequitilih nitlayoluil necah amo cuali tlaqueual. Pues naquin pouih itich nin tlalticpac ocachi icmatih quenih ictlatiquitisqueh tlen cah itich in tlalticpac uan amo naquin cateh itich in tlanestli. </div>
<div class='p'>
<span class="verse" id="LK16_9">9&#160;</span>’Ica non neh innamechoniluia: Ica in tomin tetlahtlacolchiualtani, ixquimonmotlanilican naquin namechonyequitasqueh, ohcon ihcuac tlamis non tomin, Dios namechonsilis itich in chayotl tlen amo queman poliuis. </div>
<div class='p'>
<span class="verse" id="LK16_10">10&#160;</span>’Naquin ipal uili semoyolchicaua itich tlen tzocotzin, noiuqui uili ipal semoyolchicaua itich tlen mic. Uan naquin amo uili semoyolchicaua itich tlen tzocotzin, noiuqui itich tlen mic amo uili ipal semoyolchicaua. </div>
<div class='m'>
<span class="verse" id="LK16_11">11&#160;</span>Ica non, tla amo uilis namopal se moyolchicauas ica in tomin tetlahtlacolchiualtani, ¿aquih moyolchicauas namopal ica in tlen milauac icpia ipatiu? </div>
<div class='m'>
<span class="verse" id="LK16_12">12&#160;</span>Uan tla amo yec namontetlachialiah itich tlen teaxca nican tlalticpac, ¿aquih namechonmactis tlen namoaxca itich in iluicac? </div>
<div class='p'>
<span class="verse" id="LK16_13">13&#160;</span>’Amacah tlaqueual uilis quintiquitilis ome itecouan, pues tla ohcon icchiua, se ictlauelitas uan ocse icyequitas, se ictlacachiuas uan nocse amo ictlepanitas. Namehuantzitzin amo uilis nancontiquitilisqueh Dios uan noiuqui in tomin. </div>
<div class='p'>
<span class="verse" id="LK16_14">14&#160;</span>Nochi nin occactoyah in fariseos, aquihqueh simi ocyoltlasohtlayah in tomin, uan ocuitzcayah Jesús. </div>
<div class='m'>
<span class="verse" id="LK16_15">15&#160;</span>Jesús oquimiluih: </div>
<div class='p'>—Namehuantzitzin namonmochipaucaniquih imixpan tlacameh. Pero Dios cuali namechonyolohixmati, uan tlen tlacameh icueyihcamatih, Dios ictlahiltia. </div>
<div class='s'>Nitlanauatil Moisés uan nitiquiuahcayo Dios </div>
<div class='p'>
<span class="verse" id="LK16_16">16&#160;</span>Jesús oquimiluih: </div>
<div class='p'>—Nitlanauatil Moisés uan nintlahcuiloluan in teotlanauatanih onamechualyacantayah hasta ihcuac oehcoc in Juan Tlacuatecaani. Uan ihcuacon opeu ualmotematiltihtiu ya ehcotoc nitiquiuahcayo Dios, uan nochtin mochicauah calaquisqueh ompa. </div>
<div class='p'>
<span class="verse" id="LK16_17">17&#160;</span>’Masqui ohcon, ocachi amo oueh pohpoliuis in iluicac uan in tlalticpactli, uan amo yeh poliuis se iletra in tlanauatil tlen amo mochiuas. </div>
<div class='s'>Amo cuali tla se tlacatl mocahcaua iuan nisiuau </div>
<div class='r'>(Mt. 19:1-12; Mr. 10:1-12) </div>
<div class='p'>
<span class="verse" id="LK16_18">18&#160;</span>’Nochi tlacatl naquin iccaua nisiuau, uan icmonamictia ocse, tlahtlacoua, nic mocalaquia iuan ocse. Uan in tlacatl naquin icmonamictia in siuatl naquin occauqueh sannoiuqui tlahtlacoua, nic mocalaquia iuan naquin iixpan Dios oc tesiuau. </div>
<div class='s'>In Lázaro uan tlacatl tlen tominehqui </div>
<div class='p'>
<span class="verse" id="LK16_19">19&#160;</span>’Ocatca se tlacatl tominehqui uan omotlaquentaya ica patioh uan cuahcual tilmahtli, uan mostlah occhiuaya iluitl ica cuahcual tlatlacual. </div>
<div class='m'>
<span class="verse" id="LK16_20">20&#160;</span>Noiuqui ocatca se tlen amitlah ocpiaya itoocaa Lázaro, yeh nitlalnacayo nochi ochohchoponia, uan ouitztoya ic campa nicalten in tlacatl tominehqui. </div>
<div class='m'>
<span class="verse" id="LK16_21">21&#160;</span>Yeh ocniquia tla sauil maquicua in tlacacayax tlen ouitzia itlampa nimesa in tominehqui, uan in itzcuimeh hasta oyayah inauac in Lázaro uan ocpihpitzouayah campa oxohxoleutoya. </div>
<div class='m'>
<span class="verse" id="LK16_22">22&#160;</span>Se tonal omic naquin amitlah ocpiaya, uan in iluicactlatitlanten ocuicaqueh iluicac inauac in Abraham. Uan in tominehqui noiuqui omic, uan occauatoh itich se ticochtli. </div>
<div class='m'>
<span class="verse" id="LK16_23">23&#160;</span>Ihcuac in tominehqui otlahyouihtoya campa cateh in miquemeh, yeh oahcotlachix uan ocuehcaitac in Abraham uan in Lázaro naquin inauac ocatca. </div>
<div class='m'>
<span class="verse" id="LK16_24">24&#160;</span>Ihcuacon octzahtzilih uan octlatlautih: “Notahtzin Abraham, ixnechonicnomati, ixcoualtitlani in Lázaro mamomahpilpaltili itich atl uan manechninipilpaltiliqui, porque simi intlahyouia itich nin tlitl.” </div>
<div class='m'>
<span class="verse" id="LK16_25">25&#160;</span>Pero Abraham ocnanquilih: “Noconeu, ixconilnamiqui nic ihcuac oc onamonyoltoyah itich in tlalticpac, touatzin otconpix nochi tlen cuali, uan Lázaro simi otlahyouih. Uan axan yeh nican icyolseuiah, uan touatzin tontlahyouia. </div>
<div class='m'>
<span class="verse" id="LK16_26">26&#160;</span>Uan ixconmati, techtlahcoxilohtoc se uehcatlan atlautli tlen amo icpia itlamiyan, ohcon tla semeh tlen nican cateh icniquisqueh panosqueh campa namoncateh, amo uilis, uan tlen oncan namoncateh amo namonuilisqueh namoualpanosqueh nican campa itcateh.” </div>
<div class='m'>
<span class="verse" id="LK16_27">27&#160;</span>Oquihtoh in tominehqui: “Tla ohcon inmitzontlatlautia, notahtzin Abraham, ixcontitlani Lázaro ichan nopapan, </div>
<div class='m'>
<span class="verse" id="LK16_28">28&#160;</span>pues neh oc inquinpia macuil nocniuan, uan inniqui maquinnehmachtih, uan ohcon amo maualacan nican campa cah nin tlahyouilistli.” </div>
<div class='m'>
<span class="verse" id="LK16_29">29&#160;</span>Abraham oquiluih: “Yehuan icpiah nitlahcuilol Moisés uan nitlahcuilol in teotlanauatanih, maccaquican tlen quinnehmachtia.” </div>
<div class='m'>
<span class="verse" id="LK16_30">30&#160;</span>In tominehqui ocnanquilih: “Amo quincaquisqueh, notahtzin Abraham, pero tla semeh tlen yomomiquilih yasqui quinnehmachtitiu, yehuan moyolcuipasqueh.” </div>
<div class='m'>
<span class="verse" id="LK16_31">31&#160;</span>Pero in Abraham oquiluih: “Tla amo iccaquih tlen oquihcuilohqueh in Moisés uan in teotlanauatanih, noiuqui amo tlaniltocasqueh masqui ocsipa mayoli se naquin yomic.”  </div>
<div class='psalmlabel' id='LK17_0'> 17</div>
<div class='s'>Ay tlasohtzintli naquin itich ualeua in tlatzacuil </div>
<div class='r'>(Mt. 18:6-7, 21-22; Mr. 9:42) </div>
<div class='p'>
<span class="verse" id="LK17_1">1&#160;</span>Jesús oquimiluih nitlasalohcauan: </div>
<div class='p'>—Nochipa isqui itlah tlen quintlahtlacolchiualtis in tocniuan. Pero ¡ay tlasohtzintli in tocniu naquin coneualtia non! </div>
<div class='m'>
<span class="verse" id="LK17_2">2&#160;</span>Ocachi cuali oisquia para naquin ohcon icchiua, maquilpilican iquichtlan se ueyi titl tlen ica tlacuechouah uan macpantlatiuican itich in mar, uan amo yeh ictlahtlacolchiualtia semeh ninqueh tzocotzitzin. </div>
<div class='m'>
<span class="verse" id="LK17_3">3&#160;</span>Ica non, xonmotlatlatacan sehsemeh namehuantzitzin. </div>
<div class='p'>’Tla se namocniu itlah namechchiuilia tlen amo yec, ixconyequilui nic tlen icchiutoc amo cuali, uan tla motlapohpoluia monauac, ixcontlapohpolui. </div>
<div class='m'>
<span class="verse" id="LK17_4">4&#160;</span>Tla itich se tonal chicomepa tlensaso mitzonchiuilia, uan noiuqui chicomepa monauac motlapohpoluitiu, ixcontlapohpolui. </div>
<div class='s'>Ixtechonmatlani ocachi mattlaniltocacan </div>
<div class='p'>
<span class="verse" id="LK17_5">5&#160;</span>In teotlatitlanten octlahtlanilihqueh in toTecotzin: </div>
<div class='p'>—Ixtechonmatlani ocachi mattlaniltocacan. </div>
<div class='p'>
<span class="verse" id="LK17_6">6&#160;</span>In toTecotzin oquinnanquilih: </div>
<div class='p'>—Tla onanconpianih tlaniltoquilis quemeh se iacho mostaza, ouilisquia nanconiluisqueh nin sicomorohpouitl: “Ixmouiuitla uan ixmotoocah itich mar”, uan yeh namechontlacamatis. </div>
<div class='s'>Tlenoh moniqui icchiuas in tlaqueual </div>
<div class='p'>
<span class="verse" id="LK17_7">7&#160;</span>’Tla semeh namehuantzitzin nanconpiah se namoaxca queh esclavo, uan yeh otlaixtlayito noso otlahpiato, uan satepan yoehcoc namochan, ¿max nanconiluisqueh: “Sa ixmotlali uan ixtlacua”? </div>
<div class='m'>
<span class="verse" id="LK17_8">8&#160;</span>Xamo achtoh nanconiluisqueh: “Ixnechtlacualchiuili uan ixmochihchiua itnechtlamacas, uan ihcuac yontlamitlacuah uan yonatlic, teh ya uilis ittlacuas uan tatlis.” </div>
<div class='m'>
<span class="verse" id="LK17_9">9&#160;</span>¿Uan quenat namonmotlasohcamatih inauac namoesclavo ihcuac yoquichiu tlen onancontiquitihqueh? Inyoluia amo. </div>
<div class='m'>
<span class="verse" id="LK17_10">10&#160;</span>Noiuqui ohcon namehuantzitzin, ihcuac yonanconchiuqueh tlen onamechontiquitihqueh, ixconihtocan: “Tehuan ittlaqueualten tlen amo icnamiqui techuehcapantlalisqueh, pues otchiuqueh san tlen otechtiquitihqueh.” </div>
<div class='s'>Jesús quinpahtia mahtlactli tlacameh tlen opahpalantoyah </div>
<div class='p'>
<span class="verse" id="LK17_11">11&#160;</span>Jesús oyaya itich in ohtli tlen ahsi Jerusalén, uan opanotaya campa motlalnamiquih Samaria uan Galilea. </div>
<div class='m'>
<span class="verse" id="LK17_12">12&#160;</span>Ihcuac Jesús yoahsitoya itich se altipetl, ompa ocnamiquicoh mahtlactli tlacameh tlen opahpalantoyah, uan san oc uehcatzin omomanacoh. </div>
<div class='m'>
<span class="verse" id="LK17_13">13&#160;</span>Yehuan chicauac oquihtohqueh: </div>
<div class='p'>—¡Tlamachtani, Jesús, ixtechonicnomati! </div>
<div class='p'>
<span class="verse" id="LK17_14">14&#160;</span>Ihcuac Jesús oquimitac, oquimiluih: </div>
<div class='p'>—Xonyacan xonmoteixpantitin innauac in teopixqueh. </div>
<div class='p'>Uan ihcuac yehuan oyahtoyah, opahtiqueh. </div>
<div class='m'>
<span class="verse" id="LK17_15">15&#160;</span>Semehten yehuan, ihcuac oquitac yopahtic, oualmocuip chicauac cualuehcapantlalihtiu Dios. </div>
<div class='m'>
<span class="verse" id="LK17_16">16&#160;</span>Omotlancuaquitz uan omixcuatocac itich in tlali inauac Jesús, uan inauac omotlasohcamat. Uan yeh, nin tlacatl opouia Samaria. </div>
<div class='m'>
<span class="verse" id="LK17_17">17&#160;</span>Jesús oquihtoh: </div>
<div class='p'>—¿Xamo mahtlactli non opahtiqueh? Uan non chicunaui, ¿canih cateh? </div>
<div class='m'>
<span class="verse" id="LK17_18">18&#160;</span>¿San yeh nin tlacatzin, tlen dion amo poui Israel, oualmocuip ocuehcapantlalico nitoocaatzin Dios? </div>
<div class='p'>
<span class="verse" id="LK17_19">19&#160;</span>Uan oquiluih: </div>
<div class='p'>—Xonmoquitzteua uan xoyau. Motlaniltoquilis yomitzonpahtih. </div>
<div class='s'>Tlenoh mochiuas ihcuac peuas motlanauatilis Dios tonauac </div>
<div class='r'>(Mt. 24:23-28, 36-41) </div>
<div class='p'>
<span class="verse" id="LK17_20">20&#160;</span>In fariseos octlahtlanihqueh Jesús: </div>
<div class='p'>—¿Quemanian itquitasqueh peuas motlanauatilis Dios nican? </div>
<div class='p'>Jesús oquimiluih: </div>
<div class='p'>—Ihcuac nican peuas nitiquiuahcatlanauatilis Dios, amo motas quemeh itlah tlen uili sequita. </div>
<div class='m'>
<span class="verse" id="LK17_21">21&#160;</span>Uan amo uilis ictosqueh: “Nicancah”, noso “Nepa catqui”, yehyeh ixconmatican, Dios yoehcoc yomotlanauatilico namonauac. </div>
<div class='p'>
<span class="verse" id="LK17_22">22&#160;</span>Uan oquimiluih nitlasalohcauan: </div>
<div class='p'>—Ahsis tonal ihcuac nanconniquisqueh nanconitasqueh niConeu in Tlacatl, masqui san se tonal, uan yeh amo nanconitasqueh. </div>
<div class='m'>
<span class="verse" id="LK17_23">23&#160;</span>Uan siquin namechoniluisqueh: “Nicancah”, noso “Nepa catqui.” Pero amo ixquimonniltoquilican, dion xonyacan incuitlapan. </div>
<div class='m'>
<span class="verse" id="LK17_24">24&#160;</span>Tlamilauca innamechoniluia, ohcon quemeh ihcuac se tlapitlanil pitlani uan tlanextia desde campa ic panquisa in tonaltzin hasta ic campa pancalaqui, ohcon noiuqui yec motas niConeu in Tlacatl itich in tonal ihcuac ualmouicas. </div>
<div class='m'>
<span class="verse" id="LK17_25">25&#160;</span>Pero achtoh moniqui simi tlahyouis, uan in tocniuan tlen chanchiuah itich ninqueh tonalmeh mahsic amo icsilisqueh. </div>
<div class='p'>
<span class="verse" id="LK17_26">26&#160;</span>’Ohcon quemeh omochiu ihcuac ochanchiu Noé, noiuqui ohcon mochiuas ihcuac uitz niConeu in Tlacatl. </div>
<div class='m'>
<span class="verse" id="LK17_27">27&#160;</span>In tocniuan otlacuayah, oatliah, omonamictayah uan oquintemacayah nimichpocauan mamonamictican. Ohcon occhiutoyah hasta itich necah tonal ihcuac Noé ocalac itich in arca uan oualah in tetzaucaquiyauitl uan oquinpohpoloh nochtin. </div>
<div class='m'>
<span class="verse" id="LK17_28">28&#160;</span>Noiuqui ohcon omochiu ihcuac ochanchiu Lot: otlacuayah uan oatliah, omotlacouayah uan otlanamacayah, otlamilouayah uan omocalchiuilayah. </div>
<div class='m'>
<span class="verse" id="LK17_29">29&#160;</span>Pero itich necah tonal ihcuac in Lot oquis de Sodoma, ihcuacon den iluicac oualah tlitl uan azufre quemeh quiyauitl, uan oquinpohpoloh nochtin. </div>
<div class='m'>
<span class="verse" id="LK17_30">30&#160;</span>Sannoiuqui ohcon mochiuas ihcuac monextihtzinos niConeu in Tlacatl. </div>
<div class='p'>
<span class="verse" id="LK17_31">31&#160;</span>’Itich non tonal naquin isqui ipan nical<a href='#FN18' epub:type='noteref' class='noteref'>*</a> acmo matimo canatiu tlen icpia icalihtic, uan naquin isqui itich in acaual sannoiuqui acmo mamocuipa icalihtic. </div>
<div class='m'>
<span class="verse" id="LK17_32">32&#160;</span>Ixconilnamiquican tlen omochiu iuan nisiuau in Lot. </div>
<div class='m'>
<span class="verse" id="LK17_33">33&#160;</span>Nochi naquin ictlaocolita niyolilis, icpolos; pero nochi naquin icpolos, icsilis yolilis. </div>
<div class='p'>
<span class="verse" id="LK17_34">34&#160;</span>’Noiuqui innamechoniluia, itich non youal omen cochtosqueh sansican itich se cama; se icuicasqueh uan nocse iccauasqueh. </div>
<div class='m'>
<span class="verse" id="LK17_35">35&#160;</span>Ome siuameh tlapayantosqueh sansican; se icuicasqueh uan nocse iccauasqueh. </div>
<div class='m'>
<span class="verse" id="LK17_36">36&#160;</span>[Omen tiquitosqueh itich in acaual; se icuicasqueh uan nocse amo.] </div>
<div class='p'>
<span class="verse" id="LK17_37">37&#160;</span>Ihcuacon octlahtlanihqueh Jesús: </div>
<div class='p'>—¿ToTecotzin, canih ohcon mochiuas? </div>
<div class='p'>Jesús oquinnanquilih: </div>
<div class='p'>—Campa nanconitah monichicouah in tzohpilomeh, nanconmatih ompa cah itlah mictoc.  </div>
<div class='psalmlabel' id='LK18_0'> 18</div>
<div class='s'>Tlanihniuiltil ica in icnosiuatl tlen amo occauaya motlatlautia inauac in tiquiuahqui </div>
<div class='p'>
<span class="verse" id="LK18_1">1&#160;</span>Jesús oquimiluih se tlanihniuiltil tlen ica oquinnextilih nic moniqui nochipa secmotlatlautilis Dios uan amo masesiyaui semotlatlautis. </div>
<div class='m'>
<span class="verse" id="LK18_2">2&#160;</span>Oquimiluih: </div>
<div class='p'>—Itich se altipetl ocatca se juez naquin amo otlamouilaya inauactzinco Dios, uan dion amo oquintlepanitaya in tocniuan. </div>
<div class='m'>
<span class="verse" id="LK18_3">3&#160;</span>Itich non altipetl noiuqui ocatca se icnosiuatl, naquin oyaya inauac non juez uan oquiluaya: “Ixnechonpaleui amo ixnechoncaua imac notecocolihcau.” </div>
<div class='m'>
<span class="verse" id="LK18_4">4&#160;</span>In siuatzintli micpa oyaya inauac, masqui ohcon yeh amo ocniquia icmatlanis. Pero satepan omoyoluih in juez: “Masqui neh amo intlamouilia inauac Dios uan amo inquintlepanita in tocniuan, </div>
<div class='m'>
<span class="verse" id="LK18_5">5&#160;</span>pero nic inquita nin siuatl nochipa uitz nonauac nechmohsiuiquiu, ocachi cuali manpaleui, uan ohcon acmo manechixitztinimi uan manechyolahxiti.” </div>
<div class='p'>
<span class="verse" id="LK18_6">6&#160;</span>Uan in toTecotzin oquihtoh: </div>
<div class='p'>—¿Onanconcaqueh quen omoyoluih nin amo cuali juez? </div>
<div class='m'>
<span class="verse" id="LK18_7">7&#160;</span>¿Uan quenat Dios amo ocachi quinpaleuis nitlapihpincauantzitzin, naquin icmotlatlautiliah ica tonal uan ica youal? ¿Max uehcauas amo quinnanquilis? </div>
<div class='m'>
<span class="verse" id="LK18_8">8&#160;</span>Neh innamechoniluia: Dios sanniman quinpaleuis. Pero ihcuac uitz niConeu in Tlacatl, ¿max cahsis acah naquin moyolchicautoc inauactzinco? </div>
<div class='s'>Tlanihniuiltil ica in fariseo uan in tiquiuahcatominnichicouani </div>
<div class='p'>
<span class="verse" id="LK18_9">9&#160;</span>Ocatcah siquin tlen omochipaucamatiah, uan oquinpitzoticmatiah nocsiquin. Jesús oquimiluih nicancah tlanihniuiltil: </div>
<div class='p'>
<span class="verse" id="LK18_10">10&#160;</span>—Ome tlacameh oyahqueh icah in teopantli, ocmonochilitoh Dios: se fariseo, uan nocse tiquiuahcatominnichicouani. </div>
<div class='m'>
<span class="verse" id="LK18_11">11&#160;</span>In fariseo oihcatoya uan iyolihtic octouaya: “Dios, inmitzontlasohcamatilia nic neh amo quemeh nocsiquin tlacameh: ichtiqueh, amo yecmeh, mocalaquiah iuan naquin amo iuan namiquehqueh, uan dion quemeh necah tiquiuahcatominnichicouani. </div>
<div class='m'>
<span class="verse" id="LK18_12">12&#160;</span>Neh inmosaua opatica in semana, uan intemactia nimahtlacyo nochi tlen intlani.” </div>
<div class='m'>
<span class="verse" id="LK18_13">13&#160;</span>Pero in tiquiuahcatominnichicouani san uehca omoman, dion amo omixeuaya mixahcocuis iluicac, yehyeh omelpanmacaya uan oquihtouaya: “¡Dios, ixnechonicnomati, neh intlahtlacouani!” </div>
<div class='m'>
<span class="verse" id="LK18_14">14&#160;</span>Innamechoniluia, in tiquiuahcatominnichicouani yeh omocuip ichan ya chipauac de nitlahtlacol, uan in fariseo amo. Tlamilauca ixconmatican, nochi naquin moueyihcamati, ictlalpancauasqueh, uan naquin amo moueyihcamati, icuehcapantlalisqueh. </div>
<div class='s'>Jesús quinteochiua in coconeh </div>
<div class='r'>(Mt. 19:13-15; Mr. 10:13-16) </div>
<div class='p'>
<span class="verse" id="LK18_15">15&#160;</span>Oquinualicayah in tlen tzocotzitzin coconeh inauac Jesús maquinteochiua. Ihcuac nitlasalohcauan oquitaqueh, oquimahuaqueh naquin oquinualicayah in coconeh. </div>
<div class='m'>
<span class="verse" id="LK18_16">16&#160;</span>Ihcuacon Jesús oquinnotz in coconeh mauiquih inauac, uan oquimiluih nitlasalohcauan: </div>
<div class='p'>—Ixquimoncauacan in coconeh mauiquih nonauac, amo ixquimontzacuilican. Tlamilauca ixconmatican, naquin quemeh ninqueh coconeh, yehuan pouih iuan Dios campa motlanauatilia. </div>
<div class='m'>
<span class="verse" id="LK18_17">17&#160;</span>Tlamilauca innamechoniluia, naquin amo icsilia Dios matlanauati itich, ohcon quemeh se conetl mocaua macyacanacan, amo uilis calaquis campa motlanauatilia Dios. </div>
<div class='s'>Se tlacatl tominehqui iuan mononotza Jesús </div>
<div class='r'>(Mt. 19:16-30; Mr. 10:17-31) </div>
<div class='p'>
<span class="verse" id="LK18_18">18&#160;</span>Se tlayacanqui octlahtlanih Jesús: </div>
<div class='p'>—Cuali tlamachtani, ¿tlenoh moniqui inchiuas uan ohcon nechaxcatisqueh in yolilistli tlen ica in sintitl nochipa? </div>
<div class='p'>
<span class="verse" id="LK18_19">19&#160;</span>Jesús ocnanquilih: </div>
<div class='p'>—¿Tleca itnechonnotza incuali? Amaquin cuali, tlamo sayen Dios. </div>
<div class='m'>
<span class="verse" id="LK18_20">20&#160;</span>Ya itconixmati in tlanauatil: “Amo itmocalaquis iuan naquin amo iuan itnamiqueh, amo ittemictis, amo ittlachtiquis, amo itteistlacatlalis, ittlacachiuas mopapan uan momaman.” </div>
<div class='p'>
<span class="verse" id="LK18_21">21&#160;</span>In tlacatl ocnanquilih: </div>
<div class='p'>—Nochi non, ihcuac oc inconetl onipeu incualchiutiu. </div>
<div class='p'>
<span class="verse" id="LK18_22">22&#160;</span>Ihcuac Jesús oquicac non, oquiluih: </div>
<div class='p'>—Se tlamantli oc mitzonpoloua: Ixconnamaca nochi tlen itconpia, uan ixquimonxilui naquin amitlah icpiah. Uan ohcon itich in iluicac itconpias mic tlen moaxca. Uan xouiqui uan xoni notlasalohcau. </div>
<div class='p'>
<span class="verse" id="LK18_23">23&#160;</span>Ihcuac ohcon oquicac in tlacatl, simi otlaocox, nic yeh simi ocpiaya mic tlen iaxca. </div>
<div class='m'>
<span class="verse" id="LK18_24">24&#160;</span>Jesús oquitac quen simi otlaocox, uan oquihtoh: </div>
<div class='p'>—¡Simi oueh calaquisqueh campa motlanauatilia Dios, naquin icpiah mic tlensaso! </div>
<div class='m'>
<span class="verse" id="LK18_25">25&#160;</span>Tlamilauca, ocachi amo oueh panos se camello ic itich nicuitlapil se acoxah, uan amo se tominehqui calaquis campa motlanauatilia Dios. </div>
<div class='p'>
<span class="verse" id="LK18_26">26&#160;</span>Naquin ompa otlacactoyah octlahtlanihqueh: </div>
<div class='p'>—Tla ohcon, ¿aquih uilis momaquixtis? </div>
<div class='p'>
<span class="verse" id="LK18_27">27&#160;</span>Jesús oquinnanquilih: </div>
<div class='p'>—Tlen amo uilih icchiuah in tlacameh, Yehuatzin Dios mouilitia. </div>
<div class='p'>
<span class="verse" id="LK18_28">28&#160;</span>Ihcuacon Pedro oquiluih: </div>
<div class='p'>—Ixconmotili, tehuan otcauqueh tlen otpiayah, uan mouantzin ityahtoqueh. </div>
<div class='p'>
<span class="verse" id="LK18_29">29&#160;</span>Jesús oquimiluih: </div>
<div class='p'>—Tlamilauca innamechoniluia, nochi naquin oquicau ichan, noso isiuau, noso icniuan, noso itahuan noso iconeuan, ipampa ictematiltis nitiquiuahcayo Dios, </div>
<div class='m'>
<span class="verse" id="LK18_30">30&#160;</span>icsilis itich ninqueh tonalmeh ocachi tlailiuis mic uan amo tlen oquicau, uan itich in tlalticpactli tlen ualahtoc icsilis in yolilistli tlen ica in sintitl nochipa. </div>
<div class='s'>Jesús ya ic yexpa quinmatiltia nimiquilis </div>
<div class='r'>(Mt. 20:17-19; Mr. 10:32-34) </div>
<div class='p'>
<span class="verse" id="LK18_31">31&#160;</span>Jesús oquinnotz sican in mahtlactlamome itlasalohcauan, uan oquimiluih: </div>
<div class='p'>—Ixconitacan, tixtlehcotoqueh ityahtoqueh Jerusalén, uan ompa mochiuas nochi tlen oquihcuilohqueh in teotlanauatanih de niConeu in Tlacatl. </div>
<div class='m'>
<span class="verse" id="LK18_32">32&#160;</span>Ictemactisqueh inmac naquin amo judíos, yehuan ica uitzcasqueh, tlensaso quihiluisqueh, uan icchihchasqueh, </div>
<div class='m'>
<span class="verse" id="LK18_33">33&#160;</span>ictacapitzosqueh, uan satepan icmictisqueh. Masqui ohcon, ipan yeyi tonal yancuicayolis. </div>
<div class='p'>
<span class="verse" id="LK18_34">34&#160;</span>Pero yehuan amo ocahsicamatqueh tlen oquimiluih, uan nochi nin queh otlatiutoya para yehuan, ica non amo ouiliah cahsicamatih nitlahtol. </div>
<div class='s'>Jesús icpahtia se tlacatl tlen amo otlachiaya </div>
<div class='r'>(Mt. 20:29-34; Mr. 10:46-52) </div>
<div class='p'>
<span class="verse" id="LK18_35">35&#160;</span>Ihcuac yoahsitayah Jericó, ompa ocatca se tlacatl popoyotl otolohtoya itenco in ohtli ocmihtlanihtoya tomin. </div>
<div class='m'>
<span class="verse" id="LK18_36">36&#160;</span>Ihcuac oquicac opanotoyah miqueh tocniuan, octlahtlan tlenoh omochiutoya. </div>
<div class='m'>
<span class="verse" id="LK18_37">37&#160;</span>Uan oquiluihqueh nic ic ompa panotoc in Jesús de Nazaret. </div>
<div class='m'>
<span class="verse" id="LK18_38">38&#160;</span>Ihcuacon yeh octzahtzilih: </div>
<div class='p'>—¡Jesús, Ualeuani de David, ixnechonicnomati!<a href='#FN19' epub:type='noteref' class='noteref'>*</a> </div>
<div class='p'>
<span class="verse" id="LK18_39">39&#160;</span>Tlen oyayah tlayacapan ocahuayah masintlacaqui, masqui ohcon yeh ocachi chicauac octzahtzilaya: </div>
<div class='p'>—¡Ualeuani de David, ixnechonicnomati! </div>
<div class='p'>
<span class="verse" id="LK18_40">40&#160;</span>Ihcuacon Jesús omonactih uan otlatiquitih macualiquilican inauac. Ihcuac yoehcoc inauac octlahtlanih: </div>
<div class='p'>
<span class="verse" id="LK18_41">41&#160;</span>—¿Tlenoh itconniqui manchiua mopampa? </div>
<div class='p'>Yeh otlananquilih: </div>
<div class='p'>—NoTecotzin, inniqui intlachias. </div>
<div class='p'>
<span class="verse" id="LK18_42">42&#160;</span>Jesús oquiluih: </div>
<div class='p'>—Ixconsili motlachialis, motlaniltoquilis yomitzonpahtih. </div>
<div class='p'>
<span class="verse" id="LK18_43">43&#160;</span>Sanniman otlachix uan opeu iuan yaui in Jesús icuehcapantlalihtiu Dios. Uan nochtin in tocniuan, ihcuac oquitaqueh tlen omochiu, noiuqui ocuehcapantlalayah Dios.  </div>
<div class='psalmlabel' id='LK19_0'> 19</div>
<div class='s'>Jesús uan Zaqueo </div>
<div class='p'>
<span class="verse" id="LK19_1">1&#160;</span>Jesús oahsito Jericó uan opanotoya itich in altipetl. </div>
<div class='m'>
<span class="verse" id="LK19_2">2&#160;</span>Ompa ocatca se tlacatl itoocaa Zaqueo. Yeh ocatca intlayacancau tlen tiquiuahcatominnichicouanih, uan simi mic tomin ocpiaya. </div>
<div class='m'>
<span class="verse" id="LK19_3">3&#160;</span>Yeh ocniquia quixmatis Jesús, pero amo ouilia, nic miqueh tocniuan oyayah iuan Jesús, uan yeh amo uehcapan omoscaltih. </div>
<div class='m'>
<span class="verse" id="LK19_4">4&#160;</span>Ica non otzicuin tlaixpan uan otlehcoc itich se sicomorohpouitl, para uilis quitas Jesús ihcuac ic ompa opanosquia. </div>
<div class='m'>
<span class="verse" id="LK19_5">5&#160;</span>Ihcuac Jesús opanotoya ic ompa, oahcotlachix uan oquiluih: </div>
<div class='p'>—Zaqueo, xoualtimotiuitzi, pues axan icpia tlen inmocauas mochantzin. </div>
<div class='p'>
<span class="verse" id="LK19_6">6&#160;</span>Ihsiuca otimotiuitz in Zaqueo, uan ocsilih ica mic paquilistli. </div>
<div class='m'>
<span class="verse" id="LK19_7">7&#160;</span>Ihcuac ohcon oquitaqueh, nochtin opeuqueh quihihtouah Jesús, uan ocmoiluayah: </div>
<div class='p'>—Omotepaluito ichan se tlacatl tlahtlacouani. </div>
<div class='p'>
<span class="verse" id="LK19_8">8&#160;</span>Ihcuacon Zaqueo omoquitzteu uan oquiluih in toTecotzin: </div>
<div class='p'>—NoTecotzin, tlahco tlen inpia inquinmactis naquin amitlah icpiah, uan tla acah oncahcayau uan ohcon ontlachtiquilih, incuipilis naupa ocachi tlen oncuilih. </div>
<div class='p'>
<span class="verse" id="LK19_9">9&#160;</span>Jesús oquihtoh: </div>
<div class='p'>—Axan oehcoc in temaquixtilistli itich nin calihtictli, pues nin tlacatl noiuqui milauac ualeuani de Abraham. </div>
<div class='m'>
<span class="verse" id="LK19_10">10&#160;</span>Tlamilauca ixconmatican, niConeu in Tlacatl oualah oquintemoco uan oquinmaquixtico naquin opoliutoyah. </div>
<div class='s'>Tlanihniuiltil ica in tlaqueualten tlen oquinmactihqueh tomin mactiquitilican </div>
<div class='r'>(Mt. 25:14-30) </div>
<div class='p'>
<span class="verse" id="LK19_11">11&#160;</span>Ihcuac in tocniuan occaqueh nin tlahtol, acmo uehca opoliuia uan yoahsisquiah Jerusalén, uan yehuan ocyoluayah sanniman opeuasquia motlanauatilis Dios ompa. Ica non Jesús opeu quinnonotza se tlanihniuiltil. </div>
<div class='m'>
<span class="verse" id="LK19_12">12&#160;</span>Oquimiluih: </div>
<div class='p'>—Ocatca se tlacatl tlayacanqui naquin oyah uehca, campa otlasilisquia quemeh ueyitiquiuahqui ipan nialtipeu, uan satepan ihcuac yotlasilih youalmocuipasquia. </div>
<div class='m'>
<span class="verse" id="LK19_13">13&#160;</span>Achtoh ihcuac yoyasquia, oquinnotz mahtlactli itlaqueualuan, uan oquinmactih sehse tomin ipatca se ciento tonaltiquitl, uan oquimiluih: “Ixcontiquitiltihtocan nin tomin hasta ihcuac inualmocuipas.” </div>
<div class='m'>
<span class="verse" id="LK19_14">14&#160;</span>Pero in tocniuan tlen ochanchiuayah itich nialtipeu occocolayah, ica non oquintitlanqueh siquin tlen mactotin campa yeh oyah: “Nin tlacatl, tehuan amo itniquih mai toueyitiquiuahcau.” </div>
<div class='p'>
<span class="verse" id="LK19_15">15&#160;</span>’Ihcuac youalmocuip yocsilito nitiquiuahcayo, oquinnotz nitlaqueualuan tlen oquinmactihteu in tomin, nic ocniquia quitas quexquich oquitlan sehse. </div>
<div class='m'>
<span class="verse" id="LK19_16">16&#160;</span>Non achtoh oehcoc inauac oquiluih: “Noteco, motomintzin oquitlan mahtlacpa ocachi.” </div>
<div class='m'>
<span class="verse" id="LK19_17">17&#160;</span>Yeh ocnanquilih: “Simi cuali, cuali itnotlaqueual. Uan nic cuali otcontiquitiltih tlen san tzocotzin onmitzonmactih, axan inmitzonmactis tiquiuahcayotl ipan mahtlactli altipemeh.” </div>
<div class='m'>
<span class="verse" id="LK19_18">18&#160;</span>Ocse oualah inauac uan oquiluih: “Noteco, motomintzin oquitlan macuiltipan ocachi.” </div>
<div class='m'>
<span class="verse" id="LK19_19">19&#160;</span>Noiuqui oquiluih: “Noiuqui touatzin inmitzonmactis tiquiuahcayotl ipan macuil altipemeh.” </div>
<div class='m'>
<span class="verse" id="LK19_20">20&#160;</span>Ocse oualah inauac uan oquiluih: “Noteco, nicancah motomintzin, ontotolonoh ica se tilmahtli uan oncaltichoh. </div>
<div class='m'>
<span class="verse" id="LK19_21">21&#160;</span>Onmitzonmouilih, nic touatzin se tlacatl tlen itcontetlahtlanilia mic, itconmoaxcatia tlen amo moaxcatzin, uan tontlaeua campa amo otontlatipeu.” </div>
<div class='m'>
<span class="verse" id="LK19_22">22&#160;</span>Ihcuacon in ueyitiquiuahqui ocnanquilih: “¡Teh amo ityectlaqueual! Non motlahtol incana uan ica inmitztlatzacuiltis. Tla queh itmatoc neh intetlahtlanilia mic, inmoaxcatia tlen amo noaxca, uan intlaeua campa amo ontlatipeu, </div>
<div class='m'>
<span class="verse" id="LK19_23">23&#160;</span>tla ohcon, ¿tleca amo ottlalih notomin itich in banco, uan ohcon ihcuac onualmocuipasquia otnechonmactisquia ya iuan tlen oquitlan?” </div>
<div class='m'>
<span class="verse" id="LK19_24">24&#160;</span>Uan oquimiluih naquin ompa ocatcah: “Ixcuilican in tomin, uan ixmactican naquin icpia mahtlactli.” </div>
<div class='m'>
<span class="verse" id="LK19_25">25&#160;</span>Yehuan ocnanquilihqueh: “Toteco, yeh ya quinpia mahtlactli.” </div>
<div class='m'>
<span class="verse" id="LK19_26">26&#160;</span>Yeh oquimiluih: “Tlamilauca innamechoniluia, nochi naquin icpia, icmactisqueh ocachi; pero naquin amo icpia, mayeh tlen tzocotzin icpia iccuilisqueh. </div>
<div class='m'>
<span class="verse" id="LK19_27">27&#160;</span>Uan necateh naquin nechcocoliah uan amo ocniquiah mani inueyitiquiuahcau, ixquimonualicacan, uan nican noixpan ixquimonquichcotonacan.” </div>
<div class='s'>Jesús calaqui Jerusalén </div>
<div class='r'>(Mt. 21:1-11; Mr. 11:1-11; Jn. 12:12-19) </div>
<div class='p'>
<span class="verse" id="LK19_28">28&#160;</span>Satepan ihcuac Jesús oquihtoh non, ocsipa ooneu oixtlehcotaya Jerusalén. </div>
<div class='m'>
<span class="verse" id="LK19_29">29&#160;</span>Ihcuac yoahsitayah ic Betfagé uan Betania, ic campa in tipetl Olivos, Jesús oquintitlan ome itlasalohcauan. </div>
<div class='m'>
<span class="verse" id="LK19_30">30&#160;</span>Oquimiluih: </div>
<div class='p'>—Xonyacan itich necah altipetl tlen cah tlaixpan, uan ihcuac namonahsisqueh ompa nanconahsisqueh ilpitoc se axnohtzin tlen ayamo queman acah ipan yaui. Ixcontohtomacan uan ixnechonualiquilican. </div>
<div class='m'>
<span class="verse" id="LK19_31">31&#160;</span>Uan tla acah namechontlahtlania tleca nancontohtomah, ixconnanquilican ihquin: “In toTeco icniqui quicuis.” </div>
<div class='p'>
<span class="verse" id="LK19_32">32&#160;</span>Oyahqueh nitlatitlancauan uan ocahsitoh ohcon quemeh Jesús yoquimiluihca. </div>
<div class='m'>
<span class="verse" id="LK19_33">33&#160;</span>Ihcuac yoctohtontoyah in axnohtzin, nitecouan oquintlahtlanihqueh: </div>
<div class='p'>—¿Tleca nancontohtomah in axnohtzin? </div>
<div class='p'>
<span class="verse" id="LK19_34">34&#160;</span>Yehuan otlananquilihqueh: </div>
<div class='p'>—In toTeco icmoniquiltia. </div>
<div class='p'>
<span class="verse" id="LK19_35">35&#160;</span>Ocualicaqueh in axnohtzin inauac Jesús, octlapihpichtihqueh ica nintlaquen, uan octlehcoltihqueh Jesús ipan. </div>
<div class='m'>
<span class="verse" id="LK19_36">36&#160;</span>Uan in tocniuan oquinsoutayah nintlaqueuan ipan ohtli campa Jesús opanotaya. </div>
<div class='m'>
<span class="verse" id="LK19_37">37&#160;</span>Ihcuac yoahsitoyah itich in timolis icah in Tipetl Olivos, miqueh tocniuan tlen itlasalohcauan Jesús ica mic paquilistli opeuqueh ictlacachiuah Dios. Octlacachiuayah ica chicauac tlahtol ipampa nochi in iluicacchiualisten tlen yoquitacah. </div>
<div class='m'>
<span class="verse" id="LK19_38">38&#160;</span>Octouayah: </div>
<div class='p'>—¡Tlateochiual in ueyitiquiuahqui naquin uitz ica nitoocaatzin in toTecotzin! ¡Mai seuilistli iluicac, uan in uehcapantlalilis mai iyohcatzin Yehuatzin! </div>
<div class='p'>
<span class="verse" id="LK19_39">39&#160;</span>Ihcuacon siqui fariseos tlen tlatzalan ocatcah den tocniuan oquiluihqueh: </div>
<div class='p'>—Tlamachtani, ixquimontlacaualti motlasalohcauantzitzin. </div>
<div class='p'>
<span class="verse" id="LK19_40">40&#160;</span>Jesús oquinnanquilih: </div>
<div class='p'>—Tlamilauca innamechoniluia, tla yehuan sintlacaquih, in timeh pohtzahtzisqueh. </div>
<div class='p'>
<span class="verse" id="LK19_41">41&#160;</span>Ihcuac yoahsitoya Jerusalén, oquitac in altipetl uan occhoquilih, </div>
<div class='m'>
<span class="verse" id="LK19_42">42&#160;</span>uan oquihtoh: </div>
<div class='p'>—¡Jerusalén, tla sauil axan itich nin tonal teh noiuqui ixquixmati in ohtli tlen mitzuicas itich in seuilistli! Pero axan tlatiutoc, moixtololouan amo uili quitah. </div>
<div class='m'>
<span class="verse" id="LK19_43">43&#160;</span>Ualahtoc tonal ihcuac ityaualiutos ica motecocolihcauan tlen motlachihchiuilisqueh mitztiuisqueh, uan mitztlatzacuilisqueh ic nouiyan, uan ic nouiyan mitztzolosqueh. </div>
<div class='m'>
<span class="verse" id="LK19_44">44&#160;</span>Uan teh mitztlaltacapitzosqueh uan noiuqui mopiluan naquin motich chanchiuah, uan dion se titl iccauasqueh nipaniutoc. Nochi non mochiuas nic amo otquixmat in tonal ihcuac Dios omitzcahcalaquico omitzualiquilih motemaquixtilis. </div>
<div class='s'>Jesús quinquihquixtia tlen otlanamacayah itich in teopantli </div>
<div class='r'>(Mt. 21:12-17; Mr. 11:15-19; Jn. 2:13-22) </div>
<div class='p'>
<span class="verse" id="LK19_45">45&#160;</span>Satepan Jesús ocalac icah in teopantli uan opeu quinquihquixtia nochi tlen ompa otlanamacatoyah [uan tlen otlacoutoyah]. </div>
<div class='m'>
<span class="verse" id="LK19_46">46&#160;</span>Oquimiluih: </div>
<div class='p'>—Itich in Teotlahtolamatl ihcuiliutoc: “Nocal isqui cali campa icmonochilisqueh Dios”;<a href='#FN20' epub:type='noteref' class='noteref'>*</a> uan yeh namehuan yonaccuipqueh inchan ichtiqueh.<a href='#FN21' epub:type='noteref' class='noteref'>†</a> </div>
<div class='p'>
<span class="verse" id="LK19_47">47&#160;</span>Jesús mostlah otlamachtaya icah in teopantli, uan in teopixcatlayacanqueh, in teotlamachtanih uan nintlayacancauan in judíos octemouayah quenih icmictisqueh Jesús. </div>
<div class='m'>
<span class="verse" id="LK19_48">48&#160;</span>Pero amo ocahsiah quenih itlah icchiuilisqueh, nic oyaualiutoya ica in tocniuan tlen ocniquiah iccaquisqueh nochi tlen Jesús oquihtouaya.  </div>
<div class='psalmlabel' id='LK20_0'> 20</div>
<div class='s'>Nichicaualis Jesús ualeua itich Dios </div>
<div class='r'>(Mt. 21:23-27; Mr. 11:27-33) </div>
<div class='p'>
<span class="verse" id="LK20_1">1&#160;</span>Se tonal Jesús otlamachtihtoya icah in teopantli, uan octematiltihtoya in tlahtol tlen cualica temaquixtilistli. Ihcuacon oualahqueh inauac Jesús in teopixcatlayacanqueh, in teotlamachtanih uan ocsiquin tiquiuahqueh judíos. </div>
<div class='m'>
<span class="verse" id="LK20_2">2&#160;</span>Octlahtlanicoh: </div>
<div class='p'>—Ixtechonilui, ¿tlenoh mopanti para itconchiuas tlen otconchiu?, ¿noso aquih omitzonmactih non chicaualis? </div>
<div class='p'>
<span class="verse" id="LK20_3">3&#160;</span>Jesús oquinnanquilih: </div>
<div class='p'>—Neh noiuqui innamechonchiuilis se tlahtlanilis. Ixnechonnanquilican: </div>
<div class='m'>
<span class="verse" id="LK20_4">4&#160;</span>¿Nitlacuatequilis in Juan canih oualeu, inauac Dios noso inauac in tlacameh? </div>
<div class='p'>
<span class="verse" id="LK20_5">5&#160;</span>Yehuan opeu icmixyehyecoltiah: </div>
<div class='p'>—Tla itquihtouah oualeu inauac Dios, yeh techtlahtlanis tleca amo otniltocaqueh. </div>
<div class='m'>
<span class="verse" id="LK20_6">6&#160;</span>Uan tla ittouah oualeu inauac in tlacameh, in tocniuan techtimictisqueh, yehuan nochtin yec icmatoqueh nic Juan ocatca se teotlanauatani. </div>
<div class='p'>
<span class="verse" id="LK20_7">7&#160;</span>Ica non otlananquilihqueh amo icmatih canih oualeu. </div>
<div class='m'>
<span class="verse" id="LK20_8">8&#160;</span>Ihcuacon Jesús oquimiluih: </div>
<div class='p'>—Tla ohcon noiuqui neh amo innamechoniluis ica aquih ichicaualis inchiua tlen inchiua. </div>
<div class='s'>Tlanihniuiltil ica tlen amo cuali medieros </div>
<div class='r'>(Mt. 21:33-46; Mr. 12:1-12) </div>
<div class='p'>
<span class="verse" id="LK20_9">9&#160;</span>Jesús ihcuacon opeu quinnonotza in tocniuan ica nin tlanihniuiltil. Oquimiluih: </div>
<div class='p'>—Se tlacatl itich se ueyi tlali octoocac uva uan oquintlaneutihteu siquin medieros, uan yeh oyah ocsican uan ouehcauato. </div>
<div class='m'>
<span class="verse" id="LK20_10">10&#160;</span>Ihcuac ya tlatiquisqueh ica in tlatiyotl, in teteco octitlan se itlaqueual innauac in medieros macxiluican tlen yeh iyohca, pero yehuan octiuihqueh uan octitlanqueh iyoca. </div>
<div class='m'>
<span class="verse" id="LK20_11">11&#160;</span>Satepan octitlan ocse itlaqueual, pero noiuqui octiuihqueh uan sansimi amo octlepanitaqueh, uan octitlanqueh iyoca. </div>
<div class='m'>
<span class="verse" id="LK20_12">12&#160;</span>Ya ic yexpa octitlan ocse, uan noiuqui occohcocohqueh uan ocquihquixtihqueh. </div>
<div class='p'>
<span class="verse" id="LK20_13">13&#160;</span>’Ihcuacon in teteco naquin iaxca in tlatoctli oquihtoh: “¿Tlenoh inchiuas? Ya inmati, intitlanis notlasohconeu, queutoc yeh amo ictlepanitasqueh.” </div>
<div class='m'>
<span class="verse" id="LK20_14">14&#160;</span>Pero in medieros, ihcuac oquitaqueh, ocmosepaniluihqueh: “Yeh nin naquin nochi iaxcatis. Ixuiquican matmictican, uan ohcon itmocauisqueh tehuan tlen yeh oisquia iaxca.” </div>
<div class='m'>
<span class="verse" id="LK20_15">15&#160;</span>Ocquihquixtihqueh den uvahtlatoctli, uan ocmictihqueh. ¿Tlenoh nanconyoluiah quinchiuilis niteco non tlatoctli? </div>
<div class='m'>
<span class="verse" id="LK20_16">16&#160;</span>Tlamilauca, uitz quinpohpoloquiu nonqueh medieros, uan quinmactis ocsiquin nitlatoc. </div>
<div class='p'>Ihcuac in tocniuan occaqueh non, oquihtohqueh: </div>
<div class='p'>—¡Dios matechmopaleuili! </div>
<div class='p'>
<span class="verse" id="LK20_17">17&#160;</span>Pero Jesús oquimixitac uan oquimiluih: </div>
<div class='p'>—¿Tla ohcon tlenoh ictosniqui nin tlen ihcuiliutoc itich Teotlahtolamatl? </div>
<div class='q'>In titl tlen in calchiuanih ocsicantlalihqueh nic amo ocuilitaqueh, </div>
<div class='q'>yehua omochiuaco tlayacantoc titl tlachicaualoni.<a href='#FN22' epub:type='noteref' class='noteref'>*</a> </div>
<div class='m'>
<span class="verse" id="LK20_18">18&#160;</span>Nochi naquin uitzis ipan non titl motlamipohpostiquis, uan naquin ipan uitziquiu non titl, ictlamicuehcuechos. </div>
<div class='p'>
<span class="verse" id="LK20_19">19&#160;</span>In teotlamachtanih uan teopixcatlayacanqueh ocahsicamatqueh nic non tlanihniuiltil ica in medieros yehuan oquincahcaquitih, ica non itich non hora ocniquiah ictzitzquisqueh Jesús. Pero amo omixeuihqueh, nic oquimixmouilayah in tocniuan. </div>
<div class='s'>¿Max cuali sectlaxtlauas impuesto noso amo? </div>
<div class='r'>(Mt. 21:45-46; 22:15-22; Mr. 12:12-17) </div>
<div class='p'>
<span class="verse" id="LK20_20">20&#160;</span>Desde ihcuacon yehuan sa ocpihpixtoyah Jesús. Ica non oquintitlanqueh siqui tlacameh macpihpiacan; yehuan omonextayah queh cualmeh tlacameh uan octemouayah xamo ohcon cahxilisqueh Jesús itlah tlahtol tlen ica icteiluisqueh, uan ohcon uilis ictemactisqueh imac in gobernador. </div>
<div class='m'>
<span class="verse" id="LK20_21">21&#160;</span>Yehuan octlahtlanihqueh: </div>
<div class='p'>—Tlamachtani, tehuan itmatih tontlahtoua uan tontlamachtia ica tlen milauac, uan amo itquimonchicoita in tocniuan. Touatzin itcontemachtia ica tlamilaucatlahtol niohtectzin Dios. </div>
<div class='m'>
<span class="verse" id="LK20_22">22&#160;</span>Ixtechonilui: ¿Max tecauilia nitlanauatil Moisés mattlaxtlauacan impuesto inauac in ueyitiquiuahtlayacanqui romano, noso amo? </div>
<div class='p'>
<span class="verse" id="LK20_23">23&#160;</span>Jesús oquixmatia nimamocualitlayoluilis, uan oquimiluih: </div>
<div class='p'>—¿Tleca nanconniquih nannechonuitzitisqueh? </div>
<div class='m'>
<span class="verse" id="LK20_24">24&#160;</span>Ixnechonnextilican se tomin. ¿Aquih iixtipan, uan aquih itoocaa catqui itich nin tomin? </div>
<div class='p'>Yehuan otlananquilihqueh: </div>
<div class='p'>—Yen ueyitiquiuahtlayacanqui. </div>
<div class='p'>
<span class="verse" id="LK20_25">25&#160;</span>Jesús oquimiluih: </div>
<div class='p'>—Tla ohcon, tlen iaxca in ueyitiquiuahtlayacanqui, ixconmactican in ueyitiquiuahtlayacanqui, uan tlen iaxca Dios, ixconmactican Dios. </div>
<div class='p'>
<span class="verse" id="LK20_26">26&#160;</span>Uan amo ocahxilihqueh itlah amo cuali itich nitlahtol imixpan tocniuan. Yehyeh ocmotetzauihqueh quen oquinnanquilih, uan osintlacaqueh. </div>
<div class='s'>¿Max yancuicayolisqueh tlen yomiqueh? </div>
<div class='r'>(Mt. 22:23-33; Mr. 12:18-27) </div>
<div class='p'>
<span class="verse" id="LK20_27">27&#160;</span>Ihcuacon oehcoqueh inauac Jesús siqui saduceos. Yehuan naquin quihtouah amo yancuicayolisqueh in miquemeh. Uan octlahtlanihqueh: </div>
<div class='p'>
<span class="verse" id="LK20_28">28&#160;</span>—Tlamachtani, Moisés oquihcuilohteu, tla se tlacatl namiqueh miqui uan amo iccauteua dion se iconeu, moniqui nicniu non tlacatl icmonamictis non siuatl. Ohcon ninconeuan pouisqueh quemeh iconeuan naquin yomic.<a href='#FN23' epub:type='noteref' class='noteref'>†</a> </div>
<div class='m'>
<span class="verse" id="LK20_29">29&#160;</span>Uan ohcon, ocatcah chicome icnimeh. In tlayacayotl omonamictih, uan satepan omic, uan amo oquincauteu iconeuan iuan nisiuau. </div>
<div class='m'>
<span class="verse" id="LK20_30">30&#160;</span>Uan in teopa icniu omonamictih iuan non siuatl, uan noiuqui omic, uan amo oquincauteu iconeuan iuan. </div>
<div class='m'>
<span class="verse" id="LK20_31">31&#160;</span>Satepan non ic yeyi icniu noiuqui ocmonamictih, uan ohcon nochtin chicome ocmonamictihtahqueh in siuatl, uan in chicome omiqueh, masqui ohcon dion se amo oquincauteu iconeuan iuan. </div>
<div class='m'>
<span class="verse" id="LK20_32">32&#160;</span>Satepan noiuqui omic in siuatl. </div>
<div class='m'>
<span class="verse" id="LK20_33">33&#160;</span>Axan, itich in yancuicayolilis, ¿aquih pouis isiuau, tla nochtin in chicome icnimeh ocmonamictihqueh? </div>
<div class='p'>
<span class="verse" id="LK20_34">34&#160;</span>Jesús oquimiluih: </div>
<div class='p'>—Itich nin tlalticpactli in tlacameh monamictiah uan tetahmeh quintemacah nimichpocauan mamonamictican. </div>
<div class='m'>
<span class="verse" id="LK20_35">35&#160;</span>Pero in tocniuan naquin Dios quihtos icnamiqui icpiasqueh in yolilistli tlen uitz uan yancuicayolisqueh, acmo acah yehuan monamictis, dion ictemactisqueh acah mamonamicti, </div>
<div class='m'>
<span class="verse" id="LK20_36">36&#160;</span>pues dion acmo miquisqueh. Nochtin isqueh quemeh in iluicactlatitlanten, uan isqueh iconeuan Dios, pues yancuicanesisqueh itich in yancuicayolilistli. </div>
<div class='m'>
<span class="verse" id="LK20_37">37&#160;</span>Pero tla nancontlahtlanih max yancuicayolisqueh in miquemeh, ixconmatican, non tlamachtilis hasta Moisés techmatiltia itich nitlahcuilol, campa tlahtoua den tlayaualuitztli tlen oxotlatoya. Ompa ictoua nic in toTecotzin yeh iDios in Abraham, in Isaac, uan in Jacob. </div>
<div class='m'>
<span class="verse" id="LK20_38">38&#160;</span>Tlamilauca ixconmatican, Dios amo iDios in miquemeh, tlamo yeh iDios naquin yoltoqueh. Pues inauac Yehuatzin nochtin yehuan yoltoqueh. </div>
<div class='p'>
<span class="verse" id="LK20_39">39&#160;</span>Siqui teotlamachtanih oquiluihqueh: </div>
<div class='p'>—Tlamachtani, cuali quen otontlananquilih. </div>
<div class='p'>
<span class="verse" id="LK20_40">40&#160;</span>Uan acmo omixeuihqueh oc itlah ictlahtlanisqueh. </div>
<div class='s'>¿Inauac aquih ualeuani in Cristo Temaquixtani? </div>
<div class='r'>(Mt. 22:41-46; Mr. 12:35-37) </div>
<div class='p'>
<span class="verse" id="LK20_41">41&#160;</span>Ihcuacon Jesús oquintlahtlanih: </div>
<div class='p'>—¿Tleca nancontouah in Cristo Temaquixtani yeh teconeu de David? </div>
<div class='m'>
<span class="verse" id="LK20_42">42&#160;</span>Uan yeh inohmah David quihtoua itich in tlahcuilolamatl Salmos: </div>
<div class='q'>In toTecotzin Dios oquiluih noTecotzin: </div>
<div class='q'>“Xonmotlalihtzino noyecmapan, </div>
<div class='q'>
<span class="verse" id="LK20_43">43&#160;</span>uan inquintlalis itlampa mocxitzitzin aquihqueh mitzoncocoliah.”<a href='#FN24' epub:type='noteref' class='noteref'>‡</a> </div>
<div class='m'>
<span class="verse" id="LK20_44">44&#160;</span>David icnotza in Cristo Temaquixtani iTecotzin. ¿Tla icnotza iTeco quenih uilis isqui iconeu? </div>
<div class='s'>Jesús quinnehmachtia nitlasalohcauan den teotlamachtanih </div>
<div class='r'>(Mt. 23:1-36; Mr. 12:38-40; Lc. 11:37-54) </div>
<div class='p'>
<span class="verse" id="LK20_45">45&#160;</span>Nochtin in tocniuan otlacactoyah ihcuac Jesús oquimiluih nitlasalohcauan: </div>
<div class='p'>
<span class="verse" id="LK20_46">46&#160;</span>—Cuali xonmotlachialican den teotlamachtanih. Yehuan icuilitah mosinisqueh ninimisqueh ica intlaquen uiyac, uan itich in tianquisten icuilitah maquintlahpalocan ica tetlacachiualis. Icuilitah motlalisqueh yec tlaixpan itich in teotlanauatilcalmeh, uan campa tlatlacuatiueh icuilitah motlalisqueh campa motlaliah naquin cuahcualten. </div>
<div class='m'>
<span class="verse" id="LK20_47">47&#160;</span>Quinchancuiliah in icnosiuameh, uan yeh masqui ohcon moteixpantiah queh oisquia simi cualmeh coconeh quen simi uehcau momachtihtoqueh. Ica non yehuan icmotlanilihtoqueh ocachi ueyi tlatzacuiltilis.  </div>
<div class='psalmlabel' id='LK21_0'> 21</div>
<div class='s'>In tomin tlen octemactih in icnosiuatl icah in teopantli </div>
<div class='r'>(Mr. 12:41-44) </div>
<div class='p'>
<span class="verse" id="LK21_1">1&#160;</span>Jesús omixahcocu uan oquitac quen in tominehqueh octlalayah nintomin itich in cajas campa ictlaliah in tomin tlen monichicoua itich in teopantli. </div>
<div class='m'>
<span class="verse" id="LK21_2">2&#160;</span>Noiuqui oquitac se icnosiuatl tlen amitlah ocpiaya, octlalito ome tomintzitzin tlen icpiah san tzocotzin inpatiu. </div>
<div class='m'>
<span class="verse" id="LK21_3">3&#160;</span>Jesús oquimiluih: </div>
<div class='p'>—Tlamilauca innamechoniluia, necah icnosiuatl tlen amitlah icpia, yeh ocachi mic tlen octlalih uan amo nochtin nocsiquin. </div>
<div class='m'>
<span class="verse" id="LK21_4">4&#160;</span>Pues nochtin nocsiquin ocmactihqueh Dios tlen intlacaual, pero nin icnosiuatl tlen amitlah icpia, octlalih nochi tlen ica otlacuasquia. </div>
<div class='s'>Jesús quimiluia nic icxixititzasqueh in teopantli </div>
<div class='r'>(Mt. 24:1-2; Mr. 13:1-2) </div>
<div class='p'>
<span class="verse" id="LK21_5">5&#160;</span>Siquin omononotzayah den teopantli, quen simi ica cualtzin titl ochihchiutoya uan quen ocnextaya mouistic tlen octetlaocolihqueh ichihchiuca in teopantli. Jesús oquimiluih: </div>
<div class='p'>
<span class="verse" id="LK21_6">6&#160;</span>—Nochi nin tlen nanconitah, ahsis tonal acmo isqui nipaniutoc dion se titl, tlen amo icuitzitisqueh. </div>
<div class='s'>Tlenoh achtoh panos tla ya ehcotoc niyacatlamiyan in tonalmeh </div>
<div class='r'>(Mt. 24:3-28; Mr. 13:3-23) </div>
<div class='p'>
<span class="verse" id="LK21_7">7&#160;</span>Ihcuacon octlahtlanihqueh: </div>
<div class='p'>—Tlamachtani, ixtechonilui, ¿quemanian ohcon mochiuas? ¿Tlenoh achtoh panos tlen techmatiltis tla ya peuas mochiuas nochi non? </div>
<div class='p'>
<span class="verse" id="LK21_8">8&#160;</span>Jesús oquinnanquilih: </div>
<div class='p'>—Cuali xonmotlachialican, amo yeh acah namechoncahcayaua itich non. Ixconmatican, miqueh uitzeh ica notoocaa, cualihtohtasqueh: “Neh in Cristo Temaquixtani”, uan “Yoehcoc in tonal.” Amo ixconsilican nintlamachtilis. </div>
<div class='m'>
<span class="verse" id="LK21_9">9&#160;</span>Ihcuac nanconmatisqueh quen motiuiah in tocniuan de ocsiqui tlatlamantli tlalmeh, uan in tocniuan itich canah tlalmeh san yehuan imixcoyan mixnamiquih, amo xonmomohtican, pues ixconmatican, nochi non icpia tlen mochiuas achtoh. Masqui tlamilauca niyacatlamiyan in tonalmeh amo niman ihcuacon ehcos. </div>
<div class='p'>
<span class="verse" id="LK21_10">10&#160;</span>Jesús noiuqui oquimiluih: </div>
<div class='p'>—Ualmahcocuisqueh mixnamiquisqueh in tocniuan itich tlatlamantli tlalmeh, uan in cuahcual tiquiuahcayomeh den tlalticpactli mixnamiquisqueh. </div>
<div class='m'>
<span class="verse" id="LK21_11">11&#160;</span>Uan ic miccan chicauac tlalolinis, tlamayantis, uan isqui cocolistli queh chiyauistli. Itich in iluicac motas tlen temohtih temohcacuitis uan uehueyi nescayomeh. </div>
<div class='p'>
<span class="verse" id="LK21_12">12&#160;</span>’Pero achtoh ihcuac mochiuas nochi nin, namehuantzitzin namechontzitzquisqueh uan tlensaso namechonchiuilisqueh, uan namechontemactisqueh manamechontlatzacuiltican itich in teotlanauatilcalmeh uan namechontzacuasqueh. Namechonuicasqueh imixpan cuahcual tiquiuahqueh uan gobernadores, nic nanconniltocah notoocaa. </div>
<div class='m'>
<span class="verse" id="LK21_13">13&#160;</span>Ihcuac ohcon mochiuas uilis nannechontematiltisqueh. </div>
<div class='m'>
<span class="verse" id="LK21_14">14&#160;</span>Ixcontlalican itich namoyolo amo yeh nanmotiquipachohtoqueh ica tlenoh nancontosqueh tlen ica nanmopaleuisqueh, </div>
<div class='m'>
<span class="verse" id="LK21_15">15&#160;</span>pues neh innamechonmactis tlahtol uan yectlayoluilistli tlen amo uilis icpahpanauisqueh dion quixnamiquisqueh nochtin naquin namechonixnamiquih. </div>
<div class='m'>
<span class="verse" id="LK21_16">16&#160;</span>Uan namehuantzitzin namechontemactisqueh, masqui maican namotahuan, namocniuan, tlen oc quen nanquimonitah uan namoyolohicniuan, uan siqui namehuantzitzin namechonmictisqueh. </div>
<div class='m'>
<span class="verse" id="LK21_17">17&#160;</span>Nochtin namechoncocolisqueh nic nanconniltocah notoocaa. </div>
<div class='m'>
<span class="verse" id="LK21_18">18&#160;</span>Pero masqui ohcon, dion se namotzon poliuis. </div>
<div class='m'>
<span class="verse" id="LK21_19">19&#160;</span>Xontlaxicocan, uan ohcon namonisqueh namontlamaquixtilten. </div>
<div class='p'>
<span class="verse" id="LK21_20">20&#160;</span>’Ihcuac nanconitasqueh Jerusalén icyaualohtoqueh soldadohten, ixconmatican yoehcoc in tonal ihcuac icxixititzasqueh. </div>
<div class='m'>
<span class="verse" id="LK21_21">21&#160;</span>Ihcuacon naquin isqueh Judea, macholocan itich in tipeyoh, naquin isqueh Jerusalén maquisacan de ompa, uan naquin isqueh itich in acaual acmo mamocuipacan itich in altipetl. </div>
<div class='m'>
<span class="verse" id="LK21_22">22&#160;</span>Ihcuacon isqueh in tonalmeh ihcuac ehcos in tlatzacuiltilis, uan ohcon mochiuas nochi tlen quihtoua in Teotlahtolamatl. </div>
<div class='m'>
<span class="verse" id="LK21_23">23&#160;</span>¡Ay tlasohtzitzinten in siuameh naquin cocoxqueh ica conetl uan naquin tlachichitihtosqueh itich nonqueh tonalmeh! Pues mic tlahyouilistli isqui itich nin tlali, uan se tlatzacuiltil temohtih itich Israel. </div>
<div class='m'>
<span class="verse" id="LK21_24">24&#160;</span>Siqui quinmictisqueh ica espada, uan ocsiquin quinuerzauicasqueh ic nouiyan itich uehca tlalmeh. Uan Jerusalén, ictlamitlahtlacsasqueh naquin amo judíos, hasta yacatlamisqueh in tonalten tlen oquinmactihqueh yehuan in tlen amo judíos. </div>
<div class='s'>Ualmouicas niConeu in Tlacatl </div>
<div class='r'>(Mt. 24:29-31; Mr. 13:24-27) </div>
<div class='p'>
<span class="verse" id="LK21_25">25&#160;</span>’Motasqueh nescayomeh itich in tonaltzin, itich metztli, uan itich in sitlalimeh, uan itich nochi in tlalticpac isqui mohcayotl uan amo icmatisqueh tlenoh panoua, nic quen temohtih chicauac ihcoyoca in mar uan quen chicauac motlatlatiuia. </div>
<div class='m'>
<span class="verse" id="LK21_26">26&#160;</span>Nochtin in tocniuan mohcamiquisqueh sayeh nic icyoluisqueh tlenoh temohtih ualahtoc ipan in tlalticpac; uan nochi chicaualis tlen ica motzitzquihtoc in iluicac, mahmacauis. </div>
<div class='m'>
<span class="verse" id="LK21_27">27&#160;</span>Ihcuacon quitasqueh niConeu in Tlacatl ualahtoc itich in mixtli, ica mic chicaualistli uan ica mahsic nochi quen Yehuatzin mouistic. </div>
<div class='m'>
<span class="verse" id="LK21_28">28&#160;</span>Ihcuac nochi nin peuas mochiuas, xonmoyolchicauacan uan xonpaquican, ixconmatican nic ya ehcotoc namotemaquixtilis. </div>
<div class='s'>Tlanextilil ica in icoxpouitl </div>
<div class='r'>(Mt. 24:32-35; Mr. 13:28-31) </div>
<div class='p'>
<span class="verse" id="LK21_29">29&#160;</span>Jesús noiuqui oquimiluih nin tlanextilil: </div>
<div class='p'>—Ixconitacan in icoxpouitl uan nocsiquin pomeh. </div>
<div class='m'>
<span class="verse" id="LK21_30">30&#160;</span>Ihcuac nixiuyo ya ualsiliya, yec ya nanconmatih acmo uehcau ehcos in tonalah. </div>
<div class='m'>
<span class="verse" id="LK21_31">31&#160;</span>Sannoiuqui ohcon, ihcuac namehuantzitzin nanconitasqueh ya mochiutoc nochi non, ixconmatican ya ehcotoc in tonal ihcuac mahsic motlanauatilis Dios. </div>
<div class='p'>
<span class="verse" id="LK21_32">32&#160;</span>’Tlamilauca innamechoniluia, nochi nin mochiuas ihcuac ayamo miquisqueh in tocniuan tlen chanchiuah itich ninqueh tonalmeh. </div>
<div class='m'>
<span class="verse" id="LK21_33">33&#160;</span>In iluicac uan tlalticpactli poliuis, masqui ohcon, neh notlahtol amo queman poliuis. </div>
<div class='s'>Xontlachixtocan uan ixcomonochilican Dios nochipa </div>
<div class='r'>(Mt. 24:42-44; Mr. 13:32-37) </div>
<div class='p'>
<span class="verse" id="LK21_34">34&#160;</span>’Namonohmah cuali xonmotlachialican, amo yeh namonmotemacah itich in tlen pitzotic ayilis, dion itich in tlail, dion amo sa xonixpoliutocan itich namopanolis. Amo yeh namechonahsiquiu necah tonal uan yeh amo namonehmachpan. </div>
<div class='m'>
<span class="verse" id="LK21_35">35&#160;</span>Pues non tonal quintzitzquihtiuitzis dion amo innehmachpan nochtin tlen chanchiuah itich nochi in tlalticpactli. </div>
<div class='m'>
<span class="verse" id="LK21_36">36&#160;</span>Ica non, xonyectlachixtocan, uan nochipa ixconmonochilican Dios manamechonmatlani ixconpiacan chicaualistli namontlaxicosqueh itich nochi tlen mochiuas, uan manamechonmatlani namonuilisqueh nanmoteixpantisqueh ica yolchicaualis iixpan niConeu in Tlacatl. </div>
<div class='p'>
<span class="verse" id="LK21_37">37&#160;</span>Jesús tlahcah otlamachtaya icah in teopantli, uan youac oyaya mocauatiu icah in tipetl Olivos. </div>
<div class='m'>
<span class="verse" id="LK21_38">38&#160;</span>Uan nochtin in tocniuan san oc cualcan yoyayah icah in teopantli iccaquitiueh.  </div>
<div class='psalmlabel' id='LK22_0'> 22</div>
<div class='s'>Motlahtolmacah quenih icmictisqueh Jesús </div>
<div class='r'>(Mt. 26:1-5, 14-16; Mr. 14:1-2, 10-11; Jn. 11:45-53) </div>
<div class='p'>
<span class="verse" id="LK22_1">1&#160;</span>Yoahsitoya in pascuahiluitl, ihcuac in judíos quicuah pan tlen amo icpia levadura. </div>
<div class='m'>
<span class="verse" id="LK22_2">2&#160;</span>In teopixcatlayacanqueh uan in teotlamachtanih octemouayah quenih uilis icmictisqueh Jesús, uan amo ocahsiah quenih, nic oquimixmouilayah in tocniuan. </div>
<div class='p'>
<span class="verse" id="LK22_3">3&#160;</span>Ihcuacon Satanás ocalac iyolihtic Judas, naquin quiluiah Iscariote, yeh ocatca semeh nimahtlactlamome itlasalohcauan Jesús. </div>
<div class='m'>
<span class="verse" id="LK22_4">4&#160;</span>Yeh oyah oquimitato in teopixcatlayacanqueh uan nintlayacancauan in teopanpianih, uan omononotz inuan quenih ictemactis Jesús. </div>
<div class='m'>
<span class="verse" id="LK22_5">5&#160;</span>Yehuan opacqueh uan omotlahtolsintilihqueh icmactisqueh tomin. </div>
<div class='m'>
<span class="verse" id="LK22_6">6&#160;</span>Judas ohcon omocau icchiuas, uan opeu ictemoua quenih ictemactis Jesús ihcuac amo teixpan. </div>
<div class='s'>Jesús uan nitlasalohcauan quicuah in pascuahtlacual </div>
<div class='r'>(Mt. 26:17-23; Mr. 14:12-21; Jn. 13:21-30) </div>
<div class='p'>
<span class="verse" id="LK22_7">7&#160;</span>Oahsic in iluitonal ihcuac quicuah in pan tlen amo icpia levadura, uan ihcuac uilica omoniquia icmictisqueh se colelohtzin para iccuasqueh itich in pascuahiluitl. </div>
<div class='m'>
<span class="verse" id="LK22_8">8&#160;</span>Jesús oquintitlan Pedro uan Juan, oquinnauatih: </div>
<div class='p'>—Xonyacan ixconchihchiuatin nochi tlen itcuasqueh itich nin pascuahiluitl. </div>
<div class='p'>
<span class="verse" id="LK22_9">9&#160;</span>Yehuan octlahtlanihqueh: </div>
<div class='p'>—¿Canih itconniqui matiacan matchihchiuatin? </div>
<div class='p'>
<span class="verse" id="LK22_10">10&#160;</span>Jesús oquinnanquilih: </div>
<div class='p'>—Ihcuac namoncalaquisqueh itich in altipetl, ompa nanconnamiquisqueh se tlacatl tlen icuica se tzotzocol atl. Xonyacan icuitlapan uan xoncalaquitin iuan itich in cali campa yeh calaquitiu. </div>
<div class='m'>
<span class="verse" id="LK22_11">11&#160;</span>Uan ixconiluican in chanehqui: “In toTemachtihcau cualtlahtlani: ¿Canih catqui in calihtictli campa nicuas in pascuahtlacual iuan notlasalohcauan?” </div>
<div class='m'>
<span class="verse" id="LK22_12">12&#160;</span>Yeh namechonnextilis se ueyi calihtictli ipan in cali, ya tlayectlalil, ompa ixconyectlalican nochi tlen moniquis. </div>
<div class='p'>
<span class="verse" id="LK22_13">13&#160;</span>Yehuan oyahqueh, uan ohcon ocahsitoh quemeh Jesús oquimiluih, uan occhihchiuqueh in pascuahtlacual. </div>
<div class='s'>Jesús icpeualtia in cenahilnamicocatl </div>
<div class='r'>(Mt. 26:26-29; Mr. 14:22-25; 1 Co. 11:23-26) </div>
<div class='p'>
<span class="verse" id="LK22_14">14&#160;</span>Ihcuac oahsic in hora, Jesús omotlalih icah in mesa iuan in teotlatitlanten. </div>
<div class='m'>
<span class="verse" id="LK22_15">15&#160;</span>Uan oquimiluih: </div>
<div class='p'>—Ica mic tlaniquilistli yonniquia namouantzin nicuas nin pascuahtlacual achtoh que intlahyouis. </div>
<div class='m'>
<span class="verse" id="LK22_16">16&#160;</span>Innamechoniluia, acmo queman ocsipa nicuas, tlamo hasta ihcuac mochiuas in tlen mahsic Pascua ompa campa motlanauatilia Dios. </div>
<div class='p'>
<span class="verse" id="LK22_17">17&#160;</span>Ihcuacon oquian in vino, uan omotlasohcamat inauactzinco Dios, uan oquimiluih: </div>
<div class='p'>—Ixconanacan nin uan ixconsepanonican. </div>
<div class='m'>
<span class="verse" id="LK22_18">18&#160;</span>Tlamilauca innamechoniluia, acmo ocsipa inconis niayo in uva, tlamo hasta ihcuac ya peuas motlanauatilis Dios. </div>
<div class='p'>
<span class="verse" id="LK22_19">19&#160;</span>Satepan oquian in pan, uan omotlasohcamat inauactzinco Dios, occocoton uan oquinmactih. Oquimiluih: </div>
<div class='p'>—Nin yeh notlalnacayo tlen intemactia namopampa. Ihquin ixconchiuacan uan ica ixnechonilnamiquican. </div>
<div class='p'>
<span class="verse" id="LK22_20">20&#160;</span>Ihcuac otlamitlacuahqueh, Jesús sannoiuqui ohcon oquian in vino, uan oquihtoh: </div>
<div class='p'>—Nicancah vino ictosniqui yen yancuic tlahtolsintilil tlen Dios icchiua iuan in tlacameh, tlen cana nichicaualis ica noeso tlen namopampa xauani. </div>
<div class='p'>
<span class="verse" id="LK22_21">21&#160;</span>’Ixconmatican, naquin nechtemactis catqui nouan itich nin mesa. </div>
<div class='m'>
<span class="verse" id="LK22_22">22&#160;</span>Tlamilauca niConeu in Tlacatl yas itich in miquilistli ohcon quen Dios yoctlalih mamochiua itich. ¡Tlen quemah, ay tlasohtzintli necah naquin ictemactis niConeu in Tlacatl! </div>
<div class='p'>
<span class="verse" id="LK22_23">23&#160;</span>Ihcuacon opeuqueh icmotlahtlaniah aquih temohtih ohcon mixeuis icchiuas. </div>
<div class='s'>¿Aquih ocachi tlayacantoc? </div>
<div class='p'>
<span class="verse" id="LK22_24">24&#160;</span>Ihcuacon opeuqueh motlahtolixnamiquih aquih yehuan isqui ocachi tlayacantoc. </div>
<div class='m'>
<span class="verse" id="LK22_25">25&#160;</span>Jesús oquimiluih: </div>
<div class='p'>—Itich nocsiquin tlalmeh in cuahcual tiquiuahqueh moteconiquih impan naquin quinnauatiah. Masqui ohcon, yehuan naquin ohcon moteconiquih, motoocaayotiah tiquiuahqueh teicnoitanih. </div>
<div class='m'>
<span class="verse" id="LK22_26">26&#160;</span>Pero namehuantzitzin amo icnamiqui ohcon nanconchiuasqueh, yehyeh naquin semeh namehuantzitzin ocachi itlah ipanti, mamochiua ocachi tzohtzocotzin, uan naquin tlayacantoc mai quemeh se tlaqueual. </div>
<div class='m'>
<span class="verse" id="LK22_27">27&#160;</span>¿Aquih ocachi tlayacantoc? ¿Yeh naquin motlalia tlacuas noso yen tlaqueual naquin tetlamaca? ¿Xamo yeh naquin motlalia? Uan yeh neh nicah namouan quemeh se naquin tlaqueual. </div>
<div class='p'>
<span class="verse" id="LK22_28">28&#160;</span>’Namehuantzitzin onamonmocauqueh nochipa nouan itich nochi tlen inualtlapanotiu. </div>
<div class='m'>
<span class="verse" id="LK22_29">29&#160;</span>Ica non neh innamechonmactis tiquiuahcatlanauatilis, ohcon quemeh noTahtzin onechonmactih, </div>
<div class='m'>
<span class="verse" id="LK22_30">30&#160;</span>uan namontlacuasqueh uan namonatlisqueh ompa campa intlanauatia, uan innamechonmactis chicaualis xonmotlalican itich tiquiuahcaicpalten uan xontlanauatican ipan in mahtlactlamome pantli de tocniuan tlen pouih Israel. </div>
<div class='s'>Jesús quiluia Pedro nic yexpa quihtos amo quixmati </div>
<div class='r'>(Mt. 26:31-35; Mr. 14:27-31; Jn. 13:36-38) </div>
<div class='p'>
<span class="verse" id="LK22_31">31&#160;</span>In toTecotzin noiuqui oquihtoh: </div>
<div class='p'>—Simón, Simón, ixconita, Satanás onamechontlahtlan namechontlatlatiuis quemeh nitlahsolo in trigo ihcuac icchipauah. </div>
<div class='m'>
<span class="verse" id="LK22_32">32&#160;</span>Pero neh yonmotlatlautilih Dios mopampa, ontlatlautih amo mapoliui motlaniltoquilis. Uan touatzin, ihcuac ocsipa tonmoyolchicauas nonauac, ixquimonchicaua mocniuantzitzin itich in tlaniltoquilis. </div>
<div class='p'>
<span class="verse" id="LK22_33">33&#160;</span>Pedro oquiluih: </div>
<div class='p'>—NoTecotzin, neh yec nicah nias mouantzin amo san manechtzacuacan mouantzin, tlamo noiuqui hasta itich miquilistli. </div>
<div class='p'>
<span class="verse" id="LK22_34">34&#160;</span>Jesús ocnanquilih: </div>
<div class='p'>—Pedro, tlamilauca inmitzoniluia, axan ihcuac ayamo tzahtzi in gallo, touatzin itconihtos yexpa amo itnechonixmati. </div>
<div class='s'>Jesús quinnahnauatia nitlasalohcauan </div>
<div class='p'>
<span class="verse" id="LK22_35">35&#160;</span>Satepan oquimiluih: </div>
<div class='p'>—Ihcuac onnamechontitlan uan onnamechoniluih amo ixconuicacan tomin, dion tlen nanconcuasqueh itich in ohtli, dion ocse pantli namoticacuan, ¿max itlah onamechonpoloh? </div>
<div class='p'>Yehuan otlananquilihqueh: </div>
<div class='p'>—Amo, amotlen. </div>
<div class='p'>
<span class="verse" id="LK22_36">36&#160;</span>Uan Jesús oquimiluih: </div>
<div class='p'>—Pero axan, naquin icpia tomin macuica, uan noiuqui macuica tlen quicuas itich in ohtli. Uan tla acah amo icpia iespada, macnamaca niololol uan macmocoui se. </div>
<div class='m'>
<span class="verse" id="LK22_37">37&#160;</span>Ohcon innamechoniluia nic moniqui mochiuas notich ohcon quemeh ihcuiliutoc itich in Teotlahtolamatl: “Uan octaqueh quemeh se tlen amo cuali ayini.”<a href='#FN25' epub:type='noteref' class='noteref'>*</a> Tlamilauca, nochi tlen ihcuiliutoc de neh, yoehcoc in tonal ohcon mochiuas. </div>
<div class='p'>
<span class="verse" id="LK22_38">38&#160;</span>Yehuan oquiluihqueh: </div>
<div class='p'>—ToTecotzin, nican cateh ome espadas. </div>
<div class='p'>Yeh oquimiluih: </div>
<div class='p'>—Ya, san xonican. </div>
<div class='s'>Jesús yaui itich in tipetl Olivos icmonochilitiu Dios </div>
<div class='r'>(Mt. 26:36-46; Mr. 14:32-42) </div>
<div class='p'>
<span class="verse" id="LK22_39">39&#160;</span>Ihcuacon Jesús oquis uan oyah, ohcon quemeh ya nochipa, itich in tipetl Olivos. Uan nitlasalohcauan iuan oyahqueh. </div>
<div class='m'>
<span class="verse" id="LK22_40">40&#160;</span>Uan ihcuac oahsitoh ompa, oquimiluih: </div>
<div class='p'>—Xonmotlatlautican inauactzinco Dios manamechonmatlani amo xonuitzican ihcuac namechonyoltilanas in tlahtlacol. </div>
<div class='p'>
<span class="verse" id="LK22_41">41&#160;</span>Uan Jesús oquincauteu, uan oyah uehcatzin quemeh campa ahsi se titl ihcuac setlatimaca, uan ompa omotlancuaquitz uan opeu icmonochilia Dios. </div>
<div class='m'>
<span class="verse" id="LK22_42">42&#160;</span>Oquihtoh: </div>
<div class='p'>—NoTahtzin, tla itcomoniquiltia, amo ixnechoncauili manconi nin xaloh ica tlahyouilistli. Tlen quemah, amo mamochiua tlen neh inniqui, yehyeh mamochiua tlen Tehuatzin motlaniquilitzin. </div>
<div class='m'>
<span class="verse" id="LK22_43">43&#160;</span>[Ihcuacon omonextih se iluicactlatitlantli ocmactico chicaualis. </div>
<div class='m'>
<span class="verse" id="LK22_44">44&#160;</span>Itich nitlahyouilis ocachi omotlatlautaya inauactzinco Dios, uan niitonil omocuip queh istli titzauac tlen ochipinia itich in tlali.] </div>
<div class='p'>
<span class="verse" id="LK22_45">45&#160;</span>Ihcuac omoquitzteu campa omotlatlautihtoya, oyah campa ocatcah nitlasalohcauan, uan oquimahsico cohcochtoqueh nic oquincochtlas in tlaocol. </div>
<div class='m'>
<span class="verse" id="LK22_46">46&#160;</span>Uan oquimiluih: </div>
<div class='p'>—¿Tleca namoncochtoqueh? Xonmeuacan uan xonmotlatlautican inauactzinco Dios manamechonmatlani amo xonuitzican ihcuac namechonyoltilanas in tlahtlacol. </div>
<div class='s'>Ictzitzquiah Jesús </div>
<div class='r'>(Mt. 26:47-56; Mr. 14:43-50; Jn. 18:2-11) </div>
<div class='p'>
<span class="verse" id="LK22_47">47&#160;</span>Ihcuac Jesús oc ohcon otlahtohtoya, oahsitoh miqueh. In Judas, semeh nimahtlactlamome itlasalohcauan, oyaya tlaixpan, uan omotoquih inauac Jesús quixtenamiquis. </div>
<div class='m'>
<span class="verse" id="LK22_48">48&#160;</span>Jesús oquiluih: </div>
<div class='p'>—Judas, ¿ica se ixtenamictli itcontemactia niConeu in Tlacatl? </div>
<div class='p'>
<span class="verse" id="LK22_49">49&#160;</span>Naquin ocatcah iuan Jesús, ihcuac oquitaqueh tlen omochiutoya, octlahtlanihqueh: </div>
<div class='p'>—ToTecotzin, ¿itquimixnamiquisqueh ica espada? </div>
<div class='p'>
<span class="verse" id="LK22_50">50&#160;</span>Uan semeh nitlasalohcauan Jesús occohcocoh se itlaqueual in ueyiteopixcatlayacanqui, octiquilih niyecmapannacas. </div>
<div class='m'>
<span class="verse" id="LK22_51">51&#160;</span>Pero Jesús oquihtoh: </div>
<div class='p'>—San xonican, ixquimoncauacan. </div>
<div class='p'>Uan octzitzquih campa ninacas non tlacatl, uan ocpahtih. </div>
<div class='m'>
<span class="verse" id="LK22_52">52&#160;</span>Satepan Jesús opeu quimiluia in teopixcatlayacanqueh, uan nintlayacancauan in teopanpianih uan tiquiuahqueh judíos naquin octzitzquicoh: </div>
<div class='p'>—¿Tleca onamoualahqueh onannechontzitzquicoh ica espadas uan ica pouitl, quemeh oisquia onancontzitzquicoh se ichtic? </div>
<div class='m'>
<span class="verse" id="LK22_53">53&#160;</span>Mostlah namouan oncatca icah in teopantli, uan yeh ompa amo onannechontzitzquihqueh. Tlamilauca, yoehcoc in hora tlen namoyohca, ihcuac in tlayouilotl icpia nichicaualis. </div>
<div class='s'>Pedro quihtoua amo quixmati Jesús </div>
<div class='r'>(Mt. 26:57-58, 69-75; Mr. 14:53-54, 66-72; Jn. 18:12-18, 25-27) </div>
<div class='p'>
<span class="verse" id="LK22_54">54&#160;</span>Ihcuacon octzitzquihqueh Jesús uan ocuicaqueh ichan in ueyiteopixcatlayacanqui. Uan Pedro san uehca oyaya icuitlapan Jesús. </div>
<div class='m'>
<span class="verse" id="LK22_55">55&#160;</span>Ompa tlahcoquiyauac otlatlatihqueh uan ocyaualohqueh in tlitl, uan ompa teuan omotlalih in Pedro. </div>
<div class='m'>
<span class="verse" id="LK22_56">56&#160;</span>Ihcuacon se siuatl tlaqueual oquitac in Pedro ompa inauac in tlitl, ocyequixitac, uan oquihtoh: </div>
<div class='p'>—Nin tlacatl noiuqui iuan ocatca. </div>
<div class='p'>
<span class="verse" id="LK22_57">57&#160;</span>Pero Pedro amo ocmopantih uan oquihtoh: </div>
<div class='p'>—¡Ixconmati siuatzintli, neh amo inquixmati! </div>
<div class='p'>
<span class="verse" id="LK22_58">58&#160;</span>Tipitzin satepan, ocse oquitac uan oquihtoh: </div>
<div class='p'>—Touatzin noiuqui tonpoui iuan nitlasalohcauan. </div>
<div class='p'>Pedro otlananquilih: </div>
<div class='p'>—Amo, touatzin, neh amo inuan inpoui. </div>
<div class='p'>
<span class="verse" id="LK22_59">59&#160;</span>Quemeh se hora satepan ocse noiuqui ohcon oquihtoh: </div>
<div class='p'>—Yeh milauac, nin noiuqui iuan ocatca, pues yeh galileo. </div>
<div class='p'>
<span class="verse" id="LK22_60">60&#160;</span>Pedro oquihtoh: </div>
<div class='p'>—Nocnitzin, amo inmati tlenoh itcontohtoc. </div>
<div class='p'>Uan sanniman ihcuac oc ohcon octohtoya, otzahtzic in gallo. </div>
<div class='m'>
<span class="verse" id="LK22_61">61&#160;</span>Ihcuacon in toTecotzin omocuip uan ocnalixitac in Pedro, uan ihcuacon yeh oquilnamic in tlahtol tlen in toTecotzin yoquiluihca: “Achtoh ihcuac tzahtzis in gallo, touatzin yexpa itconihtos amo itnechonixmati.” </div>
<div class='m'>
<span class="verse" id="LK22_62">62&#160;</span>Pedro ihcuacon oquis quiyauac uan tlailiuis otlaocolchocac. </div>
<div class='s'>Icuitzcah uan ictacapitzouah Jesús </div>
<div class='r'>(Mt. 26:67-68; Mr. 14:65) </div>
<div class='p'>
<span class="verse" id="LK22_63">63&#160;</span>In tlacameh tlen ocpixtoyah Jesús ocuitzcayah uan ocmacayah. </div>
<div class='m'>
<span class="verse" id="LK22_64">64&#160;</span>Oquixtzahtzacuqueh [uan ocmacayah itich nixayac,] uan octlahtlanayah: </div>
<div class='p'>—Tla tonteotlanauatani, ¡ixtechonmatilti aquih omitzonmacac! </div>
<div class='p'>
<span class="verse" id="LK22_65">65&#160;</span>Uan ica mic ocsiqui tlensa tlahtol pitzotic octeneuayah. </div>
<div class='s'>Jesús icuicah inauac in ueyitiquiuahcayotl judío </div>
<div class='r'>(Mt. 26:59-66; Mr. 14:55-64; Jn. 18:19-24) </div>
<div class='p'>
<span class="verse" id="LK22_66">66&#160;</span>Ihcuac yotlanes, omonichicohqueh in tiquiuahqueh judíos, in teopixcatlayacanqueh uan teotlamachtanih, uan ocualicaqueh Jesús imixpan campa onichicautoya nochi non tiquiuahcayotl. Octlahtlanihqueh: </div>
<div class='p'>
<span class="verse" id="LK22_67">67&#160;</span>—Tla milauac yen teh in Cristo Temaquixtani, ¡ixtechilui! </div>
<div class='p'>Jesús oquinnanquilih: </div>
<div class='p'>—Tla innamechoniluis, namehuantzitzin amo nannechonniltocasqueh. </div>
<div class='m'>
<span class="verse" id="LK22_68">68&#160;</span>Uan tla itlah innamechontlahtlanis, amo nannechonnanquilisqueh [dion nannechoncahcauasqueh]. </div>
<div class='m'>
<span class="verse" id="LK22_69">69&#160;</span>Pero ipeuyan axan, niConeu in Tlacatl tolohtos iyecmapantzinco Dios naquin nochi mouilitia. </div>
<div class='p'>
<span class="verse" id="LK22_70">70&#160;</span>Ihcuacon nochtin octlahtlanihqueh: </div>
<div class='p'>—¿Tla ohcon, teh quemah tiConetzin Dios? </div>
<div class='p'>Jesús oquimiluih: </div>
<div class='p'>—Pues namehuantzitzin ya nancontohtoqueh nic quemah nehua. </div>
<div class='p'>
<span class="verse" id="LK22_71">71&#160;</span>Ihcuacon yehuan oquihtohqueh: </div>
<div class='p'>—¿Tlenoh ocachi moniqui ica macteiluican? Tla tehuan tonohmah yotcaqueh tlen oquihtoh.  </div>
<div class='psalmlabel' id='LK23_0'> 23</div>
<div class='s'>Jesús icteixpantiah inauac Pilato </div>
<div class='r'>(Mt. 27:1-2, 11-14; Mr. 15:1-5; Jn. 18:28-38) </div>
<div class='p'>
<span class="verse" id="LK23_1">1&#160;</span>Ihcuacon omoquitzteu nochi in tiquiuahcayotl uan ocuicaqueh Jesús inauac in Pilato. </div>
<div class='m'>
<span class="verse" id="LK23_2">2&#160;</span>Uan opeuqueh icteiluiah ihquin: </div>
<div class='p'>—Nin tlacatl otcahsiqueh icpahsolohtinimi nochi Israel, techiluia amo mattlaxtlauacan impuesto inauac in ueyitiquiuahtlayacanqui César. Uan yeh inohmah moteneua mach yehua in Cristo Temaquixtani, se ueyitiquiuahqui. </div>
<div class='p'>
<span class="verse" id="LK23_3">3&#160;</span>Pilato octlahtlanih: </div>
<div class='p'>—¿Max yen touatzin toninUeyitiquiuahcau in judíos? </div>
<div class='p'>Jesús ocnanquilih: </div>
<div class='p'>—Touatzin ohcon yotconihtoh. </div>
<div class='p'>
<span class="verse" id="LK23_4">4&#160;</span>Ihcuacon Pilato oquimiluih in teopixcatlayacanqueh uan non ompa ocatcah: </div>
<div class='p'>—Amo itlah itlahtlacol incahxilia nin tlacatl. </div>
<div class='p'>
<span class="verse" id="LK23_5">5&#160;</span>Pero yehuan ocachi omotlahtolchicauayah, oquihtouayah: </div>
<div class='p'>—Ica nitlamachtilis quinpahsolohtinimi in tocniuan tlen chanchiuah Judea, ohcon oualpeutah ic Galilea, uan axan yoehcoc nican. </div>
<div class='p'>
<span class="verse" id="LK23_6">6&#160;</span>Pilato, ihcuac ohcon oquicac, octlahtlan max Jesús poui Galilea. </div>
<div class='m'>
<span class="verse" id="LK23_7">7&#160;</span>Ihcuac oquimat quemah poui campa tlanauatia in Herodes, sanniman octitlan Jesús inauac; Herodes itich nonqueh tonalmeh noiuqui ocatca ompa Jerusalén. </div>
<div class='s'>Jesús imac in Herodes </div>
<div class='p'>
<span class="verse" id="LK23_8">8&#160;</span>In Herodes simi opac ihcuac oquitac Jesús, pues yauehcau ocnictoya quitas, nic occaquia simi tlahtouah de Jesús, uan occhiaya macchiua iixpan se iluicacnescayotl. </div>
<div class='m'>
<span class="verse" id="LK23_9">9&#160;</span>Uan occhiuilaya mic tlahtlanilistli, pero Jesús amotlen ocnanquilih. </div>
<div class='m'>
<span class="verse" id="LK23_10">10&#160;</span>Noiuqui ompa ocatcah in teopixcatlayacanqueh uan teotlamachtanih tlen amo occauayah icteteiluisqueh. </div>
<div class='m'>
<span class="verse" id="LK23_11">11&#160;</span>Ihcuacon Herodes uan nisoldados tlensa occhiuilihqueh tlen ica ocpihpinautihqueh, uan ocahaquiltihqueh itlaquen queh ueyitiquiuahqui uan ica ocuitzcaqueh. Satepan Herodes ocsipa octitlan inauac in Pilato. </div>
<div class='m'>
<span class="verse" id="LK23_12">12&#160;</span>Itich non tonal opeuqueh moyecuicah Herodes uan Pilato; yehuan achtoh omococolayah. </div>
<div class='s'>Jesús ictemactiah macmictican </div>
<div class='r'>(Mt. 27:15-26; Mr. 15:6-15; Jn. 18:39–19:16) </div>
<div class='p'>
<span class="verse" id="LK23_13">13&#160;</span>Ihcuacon Pilato oquinnichicoh in teopixcatlayacanqueh, in tiquiuahqueh judíos uan nochi in tocniuan, </div>
<div class='m'>
<span class="verse" id="LK23_14">14&#160;</span>uan oquimiluih: </div>
<div class='p'>—Namehuantzitzin onannechonualiquilihqueh nin tlacatl tlen nancontouah quinpahsolohtinimi in tocniuan. Uan yeh yontlahtoltih namoixpan, pero amo itlah itlahtlacol incahxilia tlen ica nanconteiluiah. </div>
<div class='m'>
<span class="verse" id="LK23_15">15&#160;</span>Noiuqui Herodes amo itlah ocahxilih, yehyeh ocsipa ocualcuip. Ica non ya nanconitah nic amotlen oquichiu tlen ica icnamiqui in miquilistli. </div>
<div class='m'>
<span class="verse" id="LK23_16">16&#160;</span>Ica non san intlanauatis mactacapitzocan, uan satepan incahcauas. </div>
<div class='p'>
<span class="verse" id="LK23_17">17&#160;</span>[Pilato ohcon oquimiluih, nic xiutica itich in pascuahiluitl ocpiaya tlen iccahcauas se naquin tzacutoc.] </div>
<div class='m'>
<span class="verse" id="LK23_18">18&#160;</span>Pero nochtin sansipa chicauac opohtzahtziqueh: </div>
<div class='p'>—Ixconpohpolo non tlacatl, uan ixconcahcaua yen Barrabás. </div>
<div class='p'>
<span class="verse" id="LK23_19">19&#160;</span>Nin Barrabás otzacutoya nic oquinyacan siquin omahcocuqueh oquimixnamiqueh in romanos ompa Jerusalén, uan nic otemictih. </div>
<div class='m'>
<span class="verse" id="LK23_20">20&#160;</span>Pilato ocniquia iccahcauas Jesús, ica non yeh ocsipa octlahtouih. </div>
<div class='m'>
<span class="verse" id="LK23_21">21&#160;</span>Pero yehuan ocachi opohtzahtziah: </div>
<div class='p'>—¡Ixconsohsa! ¡Ixconsohsa! </div>
<div class='p'>
<span class="verse" id="LK23_22">22&#160;</span>Pilato oquimiluih ya ic yexpa: </div>
<div class='p'>—¿Tleca? ¿Tlenoh amo cuali oquichiu? Neh amo itlah incahxilia tlen ica icnamiqui in miquilistli. Ica non san intlanauatis mactacapitzocan, uan satepan incahcauas. </div>
<div class='p'>
<span class="verse" id="LK23_23">23&#160;</span>Pero yehuan yehyeh ocachi opohtzahtziah: </div>
<div class='p'>—¡Ixconsohsa! </div>
<div class='p'>Yehuan uan in teopixcatlayacanqueh opohtzahtziah simi, hasta namo otlatlanqueh ica tlen yehuan octlahtlaniah. </div>
<div class='m'>
<span class="verse" id="LK23_24">24&#160;</span>Ihcuacon Pilato otlatiquitih mamochiua tlen ictlahtlanih. </div>
<div class='m'>
<span class="verse" id="LK23_25">25&#160;</span>Uan occahcau in tlacatl tlen octlahtlanilihqueh maccahcaua, naquin otzacutoya nic oquinyacan omahcocuqueh in tocniuan uan nic otemictih, uan oquinmactih in Jesús macchiuacan iuan quen yehuan ocniquiah. </div>
<div class='s'>Icsohsah Jesús </div>
<div class='r'>(Mt. 27:32-44; Mr. 15:21-32; Jn. 19:17-27) </div>
<div class='p'>
<span class="verse" id="LK23_26">26&#160;</span>Ihcuac ocuicayah Jesús icsohsatiueh, ocnamiqueh se tlacatl itoocaa Simón, naquin opouia itich in ueyi altipetl Cirene, yeh oualaya den acaual, uan ocmemeltihqueh nicruz in Jesús uan octiquitihqueh mayaui icuitlapan. </div>
<div class='p'>
<span class="verse" id="LK23_27">27&#160;</span>Uan icuitlapan Jesús oyayah tlailiuis miqueh tocniuan, uan siuameh tlen simi otlaocoyayah uan ochocayah ipampa. </div>
<div class='m'>
<span class="verse" id="LK23_28">28&#160;</span>Jesús oquinnalixitac uan oquimiluih: </div>
<div class='p'>—Siuatzitzin naquin namonpouih Jerusalén, amo ixnechonchoquilican, yeh xonmochoquilican yeh namehuantzitzin, uan ixquimonchoquilican namoconeuantzitzin. </div>
<div class='m'>
<span class="verse" id="LK23_29">29&#160;</span>Porque ahsis tonal ihcuac ictosqueh: “Tlateochiualpaquinih in siuameh naquin amo uilih quinpiah coconeh uan naquin amo octlalticpacnextih conetl, uan naquin amo queman otlachichitihqueh.” </div>
<div class='m'>
<span class="verse" id="LK23_30">30&#160;</span>Ihcuacon peuasqueh quihtosqueh: “¡Tipemeh ixuitzican topan, tlatilolten ixtechtlaatican!” </div>
<div class='m'>
<span class="verse" id="LK23_31">31&#160;</span>Porque tla nochi nin nechchiuiliah neh, naquin quemeh se pouitl tlen yoltoc, ¿tlenoh amo quinchiuilisqueh naquin cateh quemeh se pouitl uaqui? </div>
<div class='p'>
<span class="verse" id="LK23_32">32&#160;</span>Noiuqui iuan in Jesús oquinuicayah omen tlacameh amo cualimeh, tlen oquinuicayah quinsohsasqueh iuan Jesús. </div>
<div class='m'>
<span class="verse" id="LK23_33">33&#160;</span>Ihcuac oahsitoh campa itoocaayan Miquetzonticontlah, ompa ocsohsaqueh Jesús uan sannoiuqui non omen tlacameh amo cualimeh, se tlaopochmapan uan se tlayecmapan. </div>
<div class='m'>
<span class="verse" id="LK23_34">34&#160;</span>[Ihcuacon Jesús oquihtoh: </div>
<div class='p'>—NoTahtzin, ixquimontlapohpolui, amo icmatih tlenoh icchiuah.] </div>
<div class='p'>In soldados ocmotlatlanilihqueh nitilmah uan ocmoxixiluihqueh. </div>
<div class='m'>
<span class="verse" id="LK23_35">35&#160;</span>Nochi in altipetl oquitztoya, uan noiuqui hasta in tiquiuahqueh ocuitzcayah uan oquihtouayah: </div>
<div class='p'>—Ocsiquin oquinpaleuih; axan noiuqui ohcon yeh mamopaleui, tla milauac yeh in Cristo Temaquixtani, itlapihpincau Dios. </div>
<div class='p'>
<span class="verse" id="LK23_36">36&#160;</span>In soldados noiuqui ocuitzcayah, uan ocahcotiquiuihqueh vino xococ. </div>
<div class='m'>
<span class="verse" id="LK23_37">37&#160;</span>Uan oquiluayah: </div>
<div class='p'>—¡Tla milauac tinUeyitiquiuahcau in judíos, teh mosel ixmopaleui! </div>
<div class='p'>
<span class="verse" id="LK23_38">38&#160;</span>Tlacuac itich in cruz ocatca se tlahcuilol tlen oquihcuilohqueh ica griego, latín uan hebreo, ihquin octouaya: “Nin yeh ninUeyitiquiuahcau in judíos.” </div>
<div class='p'>
<span class="verse" id="LK23_39">39&#160;</span>Semeh in tlacameh non amo cualimeh tlen osohsatoyah, pitzotic octeneuaya in Jesús uan ocnaliluih: </div>
<div class='p'>—¿Xamo ittoua mach teh itCristo Temaquixtani? ¡Pues teh mosel ixmopaleui, uan tehuan noiuqui ixtechpaleui! </div>
<div class='p'>
<span class="verse" id="LK23_40">40&#160;</span>Pero nocse ocnalahuac nic ohcon oquihtoh, oquiluih: </div>
<div class='p'>—¿Teh amo ittlamouilia inauactzinco Dios, masqui noiuqui ticah itich nin tlatzacuiltil? </div>
<div class='m'>
<span class="verse" id="LK23_41">41&#160;</span>Tehuan milauac totich icnamiqui ittlahyouisqueh, uan ittlaxtlautoqueh tlen amo cuali otchiuqueh, pero nin tlacatl amitlah oquichiu tlen amo cuali. </div>
<div class='p'>
<span class="verse" id="LK23_42">42&#160;</span>Uan ompa oquiluih Jesús: </div>
<div class='p'>—Jesús, ixnechonilnamiqui ihcuac tonpeuas tontlanauatis. </div>
<div class='p'>
<span class="verse" id="LK23_43">43&#160;</span>Jesús ocnanquilih: </div>
<div class='p'>—Tlamilauca inmitzoniluia, axan nouan tonisqui campa tlamouisticayan. </div>
<div class='s'>Jesús momiquilia </div>
<div class='r'>(Mt. 27:45-56; Mr. 15:33-41; Jn. 19:28-30) </div>
<div class='p'>
<span class="verse" id="LK23_44">44&#160;</span>Quemeh tlahcotonal, itich nochi in tlalticpactli otlayouac, uan ohcon otlayouatoya hasta ipan yeyi hora tiotlac. </div>
<div class='m'>
<span class="verse" id="LK23_45">45&#160;</span>In tonaltzin acmo otlanextaya, uan in ueyi tilmahtli tlen ica otlahcoxiliutoya in teopantli otlahcotzayan. </div>
<div class='m'>
<span class="verse" id="LK23_46">46&#160;</span>Ihcuacon Jesús chicauac otzahtzic, oquihtoh: </div>
<div class='p'>—¡NoTahtzin, momactzinco incaua noespíritu! </div>
<div class='p'>Ihcuac ohcon oquihtoh, omihyocau uan ohcon omomiquilih. </div>
<div class='p'>
<span class="verse" id="LK23_47">47&#160;</span>Ihcuac in soldadohtlayacanqui oquitac tlen omochiu, opeu icuehcapantlalia Dios, oquihtoh: </div>
<div class='p'>—Tlamilauca, nin tlacatl amotlen tlahtlacol ocpiaya. </div>
<div class='p'>
<span class="verse" id="LK23_48">48&#160;</span>Uan nochtin in tocniuan tlen omonichicohcah oquitaqueh tlen omochiu, omocuipqueh melpanmacatiueh ica tlaocol. </div>
<div class='m'>
<span class="verse" id="LK23_49">49&#160;</span>Pero nochtin naquin oquixmatiah Jesús, uan teuan in siuameh tlen iuan oualayah desde Galilea, san uehca ocnalitztoyah tlen omochiuaya. </div>
<div class='s'>Iccauatiueh Jesús itich in ticochtli </div>
<div class='r'>(Mt. 27:57-61; Mr. 15:42-47; Jn. 19:38-42) </div>
<div class='p'>
<span class="verse" id="LK23_50">50&#160;</span>Ocatca se tlacatl itoocaa José, [opouia Arimatea,] yeh se tlacatl cuali conetl uan yolchipauac, uan yeh opouia itich in ueyitiquiuahcayotl judío. </div>
<div class='m'>
<span class="verse" id="LK23_51">51&#160;</span>Pero amo ocuilitac tlen nocsiquin tiquiuahqueh ocyoluihqueh icchiuasqueh uan occhiuqueh. In José yeh opouia Arimatea, se altipetl tlen poui itich in tlalmeh Judea, uan yeh occhiaya in tonal ihcuac peuas mahsic tlanauatis Dios. </div>
<div class='m'>
<span class="verse" id="LK23_52">52&#160;</span>Yeh oyah inauac in Pilato octlahtlanito nitlalnacayo Jesús. </div>
<div class='m'>
<span class="verse" id="LK23_53">53&#160;</span>Satepan octimouih den cruz, ocquiquimiloh ica se linohtilmahtli, uan occauato itich se miqueticochtli tlen occhiuqueh ipoxpan se ueyi titl campa ayamo acah octlalayah. </div>
<div class='m'>
<span class="verse" id="LK23_54">54&#160;</span>Non tonal in judíos ocyectlalayah nochi, nic itich non tiotlac yopeuaya in moseuilistonal. </div>
<div class='p'>
<span class="verse" id="LK23_55">55&#160;</span>In siuameh tlen iuan oualayah Jesús desde Galilea, oyahqueh icuitlapan José uan oquitaqueh in miqueticochtli, uan oquitaqueh quen ompa octlalihqueh nitlalnacayo Jesús. </div>
<div class='m'>
<span class="verse" id="LK23_56">56&#160;</span>Ihcuac yomocuipatoh, ocyectlalihqueh siqui ahuiyactli uan pahtli tlen quimohxiliah in miquemeh. Uan omoseuihqueh itich moseuilistonal, ohcon quemeh quintiquitia in tlanauatil.  </div>
<div class='psalmlabel' id='LK24_0'> 24</div>
<div class='s'>Jesús yancuicayoli </div>
<div class='r'>(Mt. 28:1-10; Mr. 16:1-8; Jn. 20:1-10) </div>
<div class='p'>
<span class="verse" id="LK24_1">1&#160;</span>Itich nipeuyan in semana, yec oc cualcan, ninqueh siuameh oyahqueh octatoh in ticochtli, ocuicayah in ahuiyactli tlen yocyectlalihcah, [uan teuan oyayah ocsiqui siuameh]. </div>
<div class='m'>
<span class="verse" id="LK24_2">2&#160;</span>Ihcuac oahsitoh, oquitaqueh in titl tlen ica ocaltentzacutoya in ticochtli yoquihcuanihcah. </div>
<div class='m'>
<span class="verse" id="LK24_3">3&#160;</span>Uan ihcuac ocalaqueh tlahtic, amo ocahsiqueh nitlalnacayo in toTecotzin Jesús. </div>
<div class='m'>
<span class="verse" id="LK24_4">4&#160;</span>Ihcuacon yehuan hasta queh otlalcauqueh, uan san ihcuac oquintaqueh innauac ihihcatoqueh ome tlacameh, nintlaquen opitlania. </div>
<div class='m'>
<span class="verse" id="LK24_5">5&#160;</span>Uan quen simi omomohtihqueh, omixtlalpanohqueh itich in tlali, uan in tlacameh oquimiluihqueh: </div>
<div class='p'>—¿Tleca nancontemouah tlatzalan in miquemeh naquin yoltoc? </div>
<div class='m'>
<span class="verse" id="LK24_6">6&#160;</span>Acmo nicancah, tla yeh yoyancuicayol. Ixconilnamiquican tlen onamechoniluih ihcuac oc ocatca ompa Galilea. </div>
<div class='m'>
<span class="verse" id="LK24_7">7&#160;</span>Onamechoniluih: “NiConeu in Tlacatl icpia tlen ictemactisqueh inmac tlalticpactlacameh tlahtlacouanih, uan icsohsasqueh, masqui ohcon, ipan yeyi tonal yancuicayolis.” </div>
<div class='p'>
<span class="verse" id="LK24_8">8&#160;</span>Ihcuacon in siuameh oquilnamiqueh tlen Jesús yoquimiluihca. </div>
<div class='m'>
<span class="verse" id="LK24_9">9&#160;</span>Uan ihcuac yomocuipqueh den ticochtli, oquinnonotzatoh non mahtlactlanse teotlatitlanten uan nocsiquin itlasalohcauan Jesús nochi nin tlen omochiu. </div>
<div class='m'>
<span class="verse" id="LK24_10">10&#160;</span>Naquin oquinmatiltitoh in teotlatitlanten tlen yomochiu yeh yen María Magdalena, in Juana, María nimaman Jacobo, uan nocsiquin siuameh naquin inuan ouiah. </div>
<div class='m'>
<span class="verse" id="LK24_11">11&#160;</span>Pero in teotlatitlanten amo oquinniltocaqueh in siuameh, san ocahauilcaqueh nintlahtol. </div>
<div class='p'>
<span class="verse" id="LK24_12">12&#160;</span>Pero Pedro omoquitzteu, uan omotlaloh uan oyah campa in ticochtli. Uan ihcuac onaltlachix, tlahtic oquitac sayeh in tilmahtli. Uan omocuip icmotetzauihtiu tlen omochiu. </div>
<div class='s'>Jesús quinmonextilia ome itlasalohcauan </div>
<div class='r'>(Mr. 16:12-13) </div>
<div class='p'>
<span class="verse" id="LK24_13">13&#160;</span>Itich non tonal, ome itlasalohcauan Jesús onihnintayah itich in ohtli tlen ahsi Emaús, se altipetl tlen uehca ocatca quemeh mahtlactlanse kilómetro de Jerusalén. </div>
<div class='m'>
<span class="verse" id="LK24_14">14&#160;</span>Uan ocmononotztayah nochi tlen omochiu. </div>
<div class='m'>
<span class="verse" id="LK24_15">15&#160;</span>Ihcuac yehuan omononotztayah uan ocmixyehyecoltihtayah tlen omochiu, Jesús omotoquih innauac uan opeu inuan nihnimi. </div>
<div class='m'>
<span class="verse" id="LK24_16">16&#160;</span>Pero yehuan amo ouiliah quixmatih, pues queh oisquia itlah oquimixtzacutoya tlen amo oquincauaya maquixmatican. </div>
<div class='m'>
<span class="verse" id="LK24_17">17&#160;</span>Ihcuacon Jesús oquintlahtlanih: </div>
<div class='p'>—¿Tlenoh nanconmononotztiueh? </div>
<div class='p'>Yehuan omomanqueh, uan omotaya nic tlaocoyah. </div>
<div class='m'>
<span class="verse" id="LK24_18">18&#160;</span>Semeh yehuan naquin itoocaa Cleofas, ocnanquilih: </div>
<div class='p'>—¿De nochi naquin ocahcalaquicoh Jerusalén, queutoc san yen touatzin naquin amo itconmati tlen omochiu ompa itich ninqueh tonalmeh? </div>
<div class='p'>
<span class="verse" id="LK24_19">19&#160;</span>Ihcuacon Jesús oquintlahtlanih: </div>
<div class='p'>—¿Tlenoh omochiu? </div>
<div class='p'>Yehuan ocnanquilihqueh: </div>
<div class='p'>—Non tlen ipan omochiu in Jesús de Nazaret, tlen ocatca se teotlanauatani chicaualiseh itich nichiualis uan itich nitlahtol, naquin ocpiaya niteyequitalis Dios, uan nochtin in tocniuan ohcon ocmatqueh. </div>
<div class='m'>
<span class="verse" id="LK24_20">20&#160;</span>Pero in teopixcatlayacanqueh uan in totiquiuahcauan octemactihqueh itich miquilistli, uan ocsohsaqueh. </div>
<div class='m'>
<span class="verse" id="LK24_21">21&#160;</span>Tehuan otchiayah yehua oisquia itemaquixtihcau Israel, uan yeh axan yopanoc yeyi tonal omochiu non. </div>
<div class='m'>
<span class="verse" id="LK24_22">22&#160;</span>Pero noiuqui siquin siuameh tlen pouih touan otechmohcacalaquicoh, yehuan san oc cualcan ouiah campa in ticochtli, </div>
<div class='m'>
<span class="verse" id="LK24_23">23&#160;</span>uan nic amo ocahsiqueh nitlalnacayo in Jesús, oualmocuipqueh cualtohtiueh mach oquimitaqueh iluicactlatitlanten tlen oquimiluihqueh yoltoc in Jesús. </div>
<div class='m'>
<span class="verse" id="LK24_24">24&#160;</span>Uan siquin non iuan itpouih oyahqueh icah in ticochtli, uan oquitaqueh ohcon quemeh in siuameh yoquimiluihcah, pero in Jesús amo oquitaqueh. </div>
<div class='p'>
<span class="verse" id="LK24_25">25&#160;</span>Ihcuacon Jesús oquimiluih: </div>
<div class='p'>—¡Namehuantzitzin amo namontlayoluilisehqueh, uan namoncuachicauaqueh quen amo nanconniltocah nochi tlen in teotlanauatanih yoctematiltihcah! </div>
<div class='m'>
<span class="verse" id="LK24_26">26&#160;</span>¿Xamo omoniquia macpano nochi non in Cristo Temaquixtani, uan satepan calaquis itich nimouisticachantzin? </div>
<div class='p'>
<span class="verse" id="LK24_27">27&#160;</span>Ihcuacon opeu quimahsicamatiltia nochi tlen ompa itich in Teotlahtolamatl yoihcuiliutoya de yeh, opeu ica nitlahcuilol Moisés uan satepan ica nochi nitlahcuiloluan in teotlanauatanih. </div>
<div class='p'>
<span class="verse" id="LK24_28">28&#160;</span>Yoahsitayah itich in altipetl campa yehuan oyayah, uan Jesús omochiu quemeh oisquia yaui ocachi uehca. </div>
<div class='m'>
<span class="verse" id="LK24_29">29&#160;</span>Pero yehuan occhiualtihqueh inuan mamocaua, oquiluihqueh: </div>
<div class='p'>—Xonmocaua touan, ixconita ya tiotlaquixtoc, uan ya peuas tlayouas. </div>
<div class='p'>Jesús ocalac uan omocau inuan. </div>
<div class='m'>
<span class="verse" id="LK24_30">30&#160;</span>Uan ihcuac ocatca inuan icah in mesa ya tlacuasqueh, oquian in pan uan omotlasohcamat inauactzinco Dios, occocoton uan oquinmactih. </div>
<div class='m'>
<span class="verse" id="LK24_31">31&#160;</span>Ihcuacon omotlapohqueh nimixtololouan uan oquixmatqueh nic yen Jesús. Pero yeh niman opoliu imixpan uan acmo oquitaqueh. </div>
<div class='m'>
<span class="verse" id="LK24_32">32&#160;</span>Uan ocmosepaniluayah: </div>
<div class='p'>—¿Xamo otmachilayah itlah itich in toyolo quen otechualnonotztaya itich in ohtli uan otechahsicamatiltaya tlen quihtoua in Teotlahtolamatl? </div>
<div class='p'>
<span class="verse" id="LK24_33">33&#160;</span>Sanniman omoquitzteuqueh uan omocuipqueh oyahqueh Jerusalén. Ompa oquimahsitoh onichicautoyah in mahtlactlanse teotlatitlanten, uan nocsiquin tlen ompa inuan ocatcah. </div>
<div class='m'>
<span class="verse" id="LK24_34">34&#160;</span>Uan non onichicautoyah oquimiluihqueh: </div>
<div class='p'>—¡In toTecotzin milauac yomoyancuicayolitih, uan omonextih inauac in Simón! </div>
<div class='p'>
<span class="verse" id="LK24_35">35&#160;</span>Ihcuacon non omen oquinnonotzqueh tlen oquinpanoc itich in ohtli, uan quen oquixmatqueh Jesús ihcuac occocoton in pan. </div>
<div class='s'>Jesús quinmonextilia nitlasalohcauan </div>
<div class='r'>(Mt. 28:16-20; Mr. 16:14-18; Jn. 20:19-23; Hch. 1:6-8) </div>
<div class='p'>
<span class="verse" id="LK24_36">36&#160;</span>Oc ocmononotztoyah nochi non, ihcuac Jesús omonextih intlahcoyan yehuan, uan oquimiluih: </div>
<div class='p'>—¡In seuilistli mai namouantzin! </div>
<div class='p'>
<span class="verse" id="LK24_37">37&#160;</span>Yehuan omomohtihqueh uan omohcamiquiah, ocyoluayah oquihitztoyah se ehecatl. </div>
<div class='m'>
<span class="verse" id="LK24_38">38&#160;</span>Pero yeh oquimiluih: </div>
<div class='p'>—¿Tleca namonmomohtiah, uan tleca namonyolometih? </div>
<div class='m'>
<span class="verse" id="LK24_39">39&#160;</span>Ixquimonitacan nomauan uan nocxiuan. Yeh nehua. Ica namomauan ixconmachilican uan ixconitacan, se ehecatl amo icpia itlalnacayo dion iomiyo, quemeh neh nannechonitah inpia. </div>
<div class='p'>
<span class="verse" id="LK24_40">40&#160;</span>Ihcuac ohcon oquimiluih, oquinnextilih nimauan uan nicxiuan. </div>
<div class='m'>
<span class="verse" id="LK24_41">41&#160;</span>Pero quen simi opactoyah uan oc ocmotetzauihtoyah, ayamo ocniltocayah. Ica non oquimiluih: </div>
<div class='p'>—¿Nanconpiah nican itlah tlacual? </div>
<div class='p'>
<span class="verse" id="LK24_42">42&#160;</span>Yehuan ocmactihqueh tzocotzin pescado tlicoicusic [uan siqui nicutli]. </div>
<div class='m'>
<span class="verse" id="LK24_43">43&#160;</span>Yeh oquian uan oquicuah ompa imixpan. </div>
<div class='m'>
<span class="verse" id="LK24_44">44&#160;</span>Uan Jesús oquimiluih: </div>
<div class='p'>—Nochi nin tlen yopanoc, yehua tlen yonnamechonnonotz ihcuac oc namouan oncatca. Onnamechoniluih nic ocpiaya tlen mochiuas nochi tlen ihcuiliutoc de neh itich nitlahcuilol Moisés, itich nintlahcuiloluan in teotlanauatanih uan itich in Salmos. </div>
<div class='p'>
<span class="verse" id="LK24_45">45&#160;</span>Ihcuacon oquintlapouilih nimahsicamatilis uan ohcon oquichiu macahsicamatican in Teotlahtolamatl, </div>
<div class='m'>
<span class="verse" id="LK24_46">46&#160;</span>uan oquimiluih: </div>
<div class='p'>—Ohcon ya ihcuiliutoc [uan ohcon omonic]: In Cristo Temaquixtani tlahyouis,<a href='#FN26' epub:type='noteref' class='noteref'>*</a> uan yancuicayolis itich miquilistli ipan yeyi tonal.<a href='#FN27' epub:type='noteref' class='noteref'>†</a> </div>
<div class='m'>
<span class="verse" id="LK24_47">47&#160;</span>Uan noiuqui ihcuiliutoc: Ica nitoocaatzin motematiltis nic moniqui semoyolcuipas uan catqui tetlapohpoluilis den tlahtlacol, uan non peuas motematiltis nican Jerusalén, uan satepan ic nouiyan itich nochi in tlalticpactli. </div>
<div class='m'>
<span class="verse" id="LK24_48">48&#160;</span>Uan yen namehuantzitzin naquin onanconitaqueh nochi uan naquin nancontematiltisqueh. </div>
<div class='m'>
<span class="verse" id="LK24_49">49&#160;</span>Ixconmatican, neh incualtitlanis namotich tlen Dios omoyectencau. Ica non, oc xonican nican Jerusalén, ixconchiacan manamechonquenti Dios in chicaualis tlen ualeua iluicac. </div>
<div class='s'>Jesús mouica iluicac </div>
<div class='r'>(Mr. 16:19-20; Hch. 1:9-11) </div>
<div class='p'>
<span class="verse" id="LK24_50">50&#160;</span>Satepan Jesús oquinquixtih nitlasalohcauan de Jerusalén uan oquinuicac ic campa in altipetl Betania. Ompa oquimahcocu nimauan uan oquinmactih nitlateochiualis. </div>
<div class='m'>
<span class="verse" id="LK24_51">51&#160;</span>Ihcuac oc oquinteochiutoya omahcocu imixpan, uan Dios octlehcoltih iluicac. </div>
<div class='m'>
<span class="verse" id="LK24_52">52&#160;</span>Yehuan octlacachiuqueh, uan satepan omocuipqueh oyahqueh Jerusalén tlailiuis pactiueh. </div>
<div class='m'>
<span class="verse" id="LK24_53">53&#160;</span>Uan nochipa ocatcah icah in teopantli ocuehcapantlalayah uan octlacachiuayah Dios. Amén.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#LK1_5"><span class="notemark">*</span> 1:5</a>
 <span class="ft">In toocaatl hebreo Elixeba siquin Biblias quihtouah Isabel uan ocsiquin Elisabet.</span></p></aside>
<aside epub:type='footnote' id="FN2"><p class="f"><a class="notebackref" href="#LK1_76"><span class="notemark">†</span> 1:76</a>
 <span class="ft">Mal. 3:1</span></p></aside>
<aside epub:type='footnote' id="FN3"><p class="f"><a class="notebackref" href="#LK2_23"><span class="notemark">*</span> 2:23</a>
 <span class="ft">Éx. 13:2, 12</span></p></aside>
<aside epub:type='footnote' id="FN4"><p class="f"><a class="notebackref" href="#LK4_4"><span class="notemark">*</span> 4:4</a>
 <span class="ft">Dt. 8:3</span></p></aside>
<aside epub:type='footnote' id="FN5"><p class="f"><a class="notebackref" href="#LK4_8"><span class="notemark">†</span> 4:8</a>
 <span class="ft">Dt. 6:13</span></p></aside>
<aside epub:type='footnote' id="FN6"><p class="f"><a class="notebackref" href="#LK4_10"><span class="notemark">‡</span> 4:10</a>
 <span class="ft">Sal. 91:11</span></p></aside>
<aside epub:type='footnote' id="FN7"><p class="f"><a class="notebackref" href="#LK4_12"><span class="notemark">§</span> 4:12</a>
 <span class="ft">Dt. 6:16</span></p></aside>
<aside epub:type='footnote' id="FN8"><p class="f"><a class="notebackref" href="#LK4_19"><span class="notemark">*</span> 4:19</a>
 <span class="ft">Is. 61:1-2</span></p></aside>
<aside epub:type='footnote' id="FN9"><p class="f"><a class="notebackref" href="#LK7_27"><span class="notemark">*</span> 7:27</a>
 <span class="ft">Mal. 3:1</span></p></aside>
<aside epub:type='footnote' id="FN10"><p class="f"><a class="notebackref" href="#LK7_41"><span class="notemark">†</span> 7:41</a>
 <span class="ft">Literalmente ictoua “Se ocuiquilaya macuil ciento denarios, uan ocse ocuiquilaya ome poual uan mahtlactli (50) denarios.” Se denario ocatca tlaxtlauil ipatca se tonaltiquitl.</span></p></aside>
<aside epub:type='footnote' id="FN11"><p class="f"><a class="notebackref" href="#LK8_26"><span class="notemark">*</span> 8:26</a>
 <span class="ft">Ocsiquin tlahcuilolten ictouah Gerasa.</span></p></aside>
<aside epub:type='footnote' id="FN12"><p class="f"><a class="notebackref" href="#LK10_1"><span class="notemark">*</span> 10:1</a>
 <span class="ft">Siquin tlahcuilolten ictouah “yeyi poual uan mahtlactlamome” (72).</span></p></aside>
<aside epub:type='footnote' id="FN13"><p class="f"><a class="notebackref" href="#LK10_27"><span class="notemark">†</span> 10:27</a>
 <span class="ft">Dt. 6:5</span></p></aside>
<aside epub:type='footnote' id="FN14"><p class="f"><a class="notebackref" href="#LK10_27"><span class="notemark">‡</span> 10:27</a>
 <span class="ft">Lv. 19:18</span></p></aside>
<aside epub:type='footnote' id="FN15"><p class="f"><a class="notebackref" href="#LK10_32"><span class="notemark">§</span> 10:32</a>
 <span class="ft">Literalmente ictoua “ompa opanoc se Levita”. In Levitas yehuan oquinmatlaniah in teopixqueh itich in teopantli.</span></p></aside>
<aside epub:type='footnote' id="FN16"><p class="f"><a class="notebackref" href="#LK10_33"><span class="notemark">*</span> 10:33</a>
 <span class="ft">In Judíos oquinpitzoticmatiah in samaritanos nic octlacachiuayah Dios octlamantli uan amo quemeh yehuan.</span></p></aside>
<aside epub:type='footnote' id="FN17"><p class="f"><a class="notebackref" href="#LK10_35"><span class="notemark">†</span> 10:35</a>
 <span class="ft">Literalmente ictoua “ocquixtih ome denarios”. Se denario ocatca in tlaxtlauil ipatca se tonaltiquitl.</span></p></aside>
<aside epub:type='footnote' id="FN18"><p class="f"><a class="notebackref" href="#LK17_31"><span class="notemark">*</span> 17:31</a>
 <span class="ft">In judíos ipan ninzotea opouia quemeh inquiyau.</span></p></aside>
<aside epub:type='footnote' id="FN19"><p class="f"><a class="notebackref" href="#LK18_38"><span class="notemark">*</span> 18:38</a>
 <span class="ft">Literalmente ictoua “Iconeu David”. Non toocaatl ica oquixmatiah in Mesías, nic itich in Teotlahtolamatl ictoua in Mesías isqui ualeuani inauac in ueyitiquiuahqui David.</span></p></aside>
<aside epub:type='footnote' id="FN20"><p class="f"><a class="notebackref" href="#LK19_46"><span class="notemark">*</span> 19:46</a>
 <span class="ft">Is. 56:7</span></p></aside>
<aside epub:type='footnote' id="FN21"><p class="f"><a class="notebackref" href="#LK19_46"><span class="notemark">†</span> 19:46</a>
 <span class="ft">Jer. 7:11</span></p></aside>
<aside epub:type='footnote' id="FN22"><p class="f"><a class="notebackref" href="#LK20_17"><span class="notemark">*</span> 20:17</a>
 <span class="ft">Sal. 118:22</span></p></aside>
<aside epub:type='footnote' id="FN23"><p class="f"><a class="notebackref" href="#LK20_28"><span class="notemark">†</span> 20:28</a>
 <span class="ft">Dt. 25:5</span></p></aside>
<aside epub:type='footnote' id="FN24"><p class="f"><a class="notebackref" href="#LK20_43"><span class="notemark">‡</span> 20:43</a>
 <span class="ft">Sal. 110:1</span></p></aside>
<aside epub:type='footnote' id="FN25"><p class="f"><a class="notebackref" href="#LK22_37"><span class="notemark">*</span> 22:37</a>
 <span class="ft">Is. 53:12</span></p></aside>
<aside epub:type='footnote' id="FN26"><p class="f"><a class="notebackref" href="#LK24_46"><span class="notemark">*</span> 24:46</a>
 <span class="ft">Is. 53:1-12</span></p></aside>
<aside epub:type='footnote' id="FN27"><p class="f"><a class="notebackref" href="#LK24_46"><span class="notemark">†</span> 24:46</a>
 <span class="ft">Os. 6:2</span></p></aside>

<hr />
</div>
</div></body></html>
