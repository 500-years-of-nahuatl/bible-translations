<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="npl" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol Totajtsi Dios San Mateo 1</title>
</head>
<body dir='ltr'>
<ul class='tnav'>
<li><a href='index.xhtml'>San Mateo</a></li>
</ul><ul class='tnav'><li><a href='MAT.xhtml#MT1_0'>1</a></li>
<li><a href='MAT.xhtml#MT2_0'>2</a></li>
<li><a href='MAT.xhtml#MT3_0'>3</a></li>
<li><a href='MAT.xhtml#MT4_0'>4</a></li>
<li><a href='MAT.xhtml#MT5_0'>5</a></li>
<li><a href='MAT.xhtml#MT6_0'>6</a></li>
<li><a href='MAT.xhtml#MT7_0'>7</a></li>
<li><a href='MAT.xhtml#MT8_0'>8</a></li>
<li><a href='MAT.xhtml#MT9_0'>9</a></li>
<li><a href='MAT.xhtml#MT10_0'>10</a></li>
</ul><ul class='tnav'>
<li><a href='MAT.xhtml#MT11_0'>11</a></li>
<li><a href='MAT.xhtml#MT12_0'>12</a></li>
<li><a href='MAT.xhtml#MT13_0'>13</a></li>
<li><a href='MAT.xhtml#MT14_0'>14</a></li>
<li><a href='MAT.xhtml#MT15_0'>15</a></li>
<li><a href='MAT.xhtml#MT16_0'>16</a></li>
<li><a href='MAT.xhtml#MT17_0'>17</a></li>
<li><a href='MAT.xhtml#MT18_0'>18</a></li>
<li><a href='MAT.xhtml#MT19_0'>19</a></li>
<li><a href='MAT.xhtml#MT20_0'>20</a></li>
</ul><ul class='tnav'>
<li><a href='MAT.xhtml#MT21_0'>21</a></li>
<li><a href='MAT.xhtml#MT22_0'>22</a></li>
<li><a href='MAT.xhtml#MT23_0'>23</a></li>
<li><a href='MAT.xhtml#MT24_0'>24</a></li>
<li><a href='MAT.xhtml#MT25_0'>25</a></li>
<li><a href='MAT.xhtml#MT26_0'>26</a></li>
<li><a href='MAT.xhtml#MT27_0'>27</a></li>
<li><a href='MAT.xhtml#MT28_0'>28</a></li>
</ul>

<div class='main' id='MT0_0'>

<div class='mt'>N Kualitlájtoli non Okijkuilo San Mateo  </div>
<div class='psalmlabel' id='MT1_0'> 1</div>
<div class='s'>Yejwah ninteh intokah iwejkatatawah n Cristo Jesús </div>
<div class='r'>(Lc. 3:23-38) </div>
<div class='p'>

<span class="verse" id="MT1_1">1&#160;</span>Ninteh iwejkatatawah n Cristo Jesús, non walewatok itech David iwa noijki walewatok itech Abraham. </div>
<div class='m'>
<span class="verse" id="MT1_2">2&#160;</span>Abraham ita n Isaac. </div>
<div class='p'>Isaac ita n Jacob, </div>
<div class='p'>iwa Jacob ita n Judá iwan oksikimeh ikniwah. </div>
<div class='m'>
<span class="verse" id="MT1_3">3&#160;</span>Ipilwah n Judá non okímpixki iwan Tamar, omonotsayah Fares iwa Zara. </div>
<div class='p'>Fares ita n Esrom, </div>
<div class='p'>iwa n Esrom ita n Aram. </div>
<div class='m'>
<span class="verse" id="MT1_4">4&#160;</span>Aram ita n Aminadab. </div>
<div class='p'>Aminadab ita n Naasón. </div>
<div class='p'>Naasón ita n Salmón. </div>
<div class='m'>
<span class="verse" id="MT1_5">5&#160;</span>Salmón iwa n Rahab okipixkeh inkone non itoka Booz. </div>
<div class='p'>Booz iwa n Rut okipixkeh inkone non itoka Obed. </div>
<div class='p'>Obed ita n Isaí. </div>
<div class='m'>
<span class="verse" id="MT1_6">6&#160;</span>Isaí ita n rey David. </div>
<div class='p'>N rey David ita n Salomón. Imamá n Salomón okatka isiwa n Urías. </div>
<div class='m'>
<span class="verse" id="MT1_7">7&#160;</span>Salomón ita n Roboam. </div>
<div class='p'>Roboam ita n Abías, </div>
<div class='p'>iwa Abías ita n Asá. </div>
<div class='m'>
<span class="verse" id="MT1_8">8&#160;</span>Asá ita n Josafat. </div>
<div class='p'>Josafat ita n Joram, </div>
<div class='p'>iwa Joram ita n Uzias. </div>
<div class='m'>
<span class="verse" id="MT1_9">9&#160;</span>Uzias ita n Jotám. </div>
<div class='p'>Jotám ita n Acaz, </div>
<div class='p'>iwa Acaz ita n Ezequías. </div>
<div class='m'>
<span class="verse" id="MT1_10">10&#160;</span>Ezequías ita n Manasés. </div>
<div class='p'>Manasés ita n Amón, </div>
<div class='p'>iwa Amón ita n Josías. </div>
<div class='m'>
<span class="verse" id="MT1_11">11&#160;</span>Josías ita n Jeconías. Jeconías iwan ikniwah otlakatkeh itech tonatijmeh ijkuak n israelitas okinwikatokah kan tlali de Babilonia. </div>
<div class='m'>
<span class="verse" id="MT1_12">12&#160;</span>Satepa de okinwikakeh Babilonia, </div>
<div class='p'>Jeconías ita n Salatiel, </div>
<div class='p'>iwa Salatiel ita n Zorobabel. </div>
<div class='m'>
<span class="verse" id="MT1_13">13&#160;</span>Zorobabel ita n Abiud. </div>
<div class='p'>Abiud okatka ita n Eliaquim, </div>
<div class='p'>iwa Eliaquim ita n Azor. </div>
<div class='m'>
<span class="verse" id="MT1_14">14&#160;</span>Azor ita n Sadoc. </div>
<div class='p'>Sadoc ita n Aquim, </div>
<div class='p'>iwa Aquim ita Eliud. </div>
<div class='m'>
<span class="verse" id="MT1_15">15&#160;</span>Eliud ita n Eleazar. </div>
<div class='p'>Eleazar ita n Matán, </div>
<div class='p'>iwa Matán ita n Jacob. </div>
<div class='m'>
<span class="verse" id="MT1_16">16&#160;</span>Jacob ita n José. </div>
<div class='p'>José omonamikti iwan María. </div>
<div class='p'>María okatka imamá n Jesús non tejwah tikixmatih kemi Cristo. </div>
<div class='p'>
<span class="verse" id="MT1_17">17&#160;</span>Opanokeh májtlaktli iwa n nawi (14) iwejkaixwiwah n Abraham asta otlakatiko David. Iwa satepa májtlaktli iwa n nawi (14) iwejkaixwiwah ijkuak ok onemia n David asta ijkuak okinwikakeh kan tlali de Babilonia. Iwa satepa ok májtlaktli iwa n nawi (14) iwejkaixwiwah ijkuak okinwikakeh n Israelitas kan tlali de Babilonia asta ijkuak otlakatiko n Cristo. </div>
<div class='s'>Otlákatki Cristo Jesús </div>
<div class='r'>(Lc. 2:1-7) </div>
<div class='p'>
<span class="verse" id="MT1_18">18&#160;</span>Ijkí otlamochi ijkuak otlákatki n Cristo Jesús. María, imamá Jesús, yokichixtoka tonati para monamiktis iwan José. Pero ijkuak ayamó omonamiktiayah, María yokatka kókoxki ika konetl ika iweletilis n Espíritu Santo. 
<span class="verse" id="MT1_19">19&#160;</span>José ya monamiktiskia iwan María,<a href='#FN1' epub:type='noteref' class='noteref'>*</a> iwa kemi kuali tlakatl, ye amo okinek kipijpinatis n María, yika okimoli kikajkawas san ichtaka. 
<span class="verse" id="MT1_20">20&#160;</span>Ye okimoliaya ijkó kichiwas, pero se iángel n Totajtsi Dios okimonextili ijkuak otejtemiktoka iwa okili: </div>
<div class='p'>—José, iwejkaixwi n David, amo ximawi tikselis n María kemi mosiwa. N konetl non kichixtok wits ika iweletilis Espíritu Santo. 
<span class="verse" id="MT1_21">21&#160;</span>María kipias se konetl, iwa te tiktlalilis itoka J<span class='sc'>ESÚS</span>, Ye kinmakixtis itlakaikniwah de intlajtlakolwah. </div>
<div class='p'>
<span class="verse" id="MT1_22">22&#160;</span>Nochi ni opanok para mamochiwa tlan okijto Totajtsi Dios ijkuak okijkuilo n tiotlajto: </div>
<div class='q'>
<span class="verse" id="MT1_23">23&#160;</span>Se íchpochtli kipias ijtik se konetl, </div>
<div class='q'>iwa kitlakatilis, </div>
<div class='q'>iwa kitlalilis itoka Emanuel. </div>
<div class='m'>Emanuel kijtosneki: Dios kajki towah. </div>
<div class='p'>
<span class="verse" id="MT1_24">24&#160;</span>Ijkuak José oijsak, okichi tlan okinawati iángel Totajtsi Dios, iwa okiseli n María kemi isiwa. 
<span class="verse" id="MT1_25">25&#160;</span>Yejwah mach okochiah sansikah, asta ijkuak yotlákatki n konetl. </div>
<div class='p'>Iwa José okitlalili itoka Jesús.  </div>
<div class='psalmlabel' id='MT2_0'> 2</div>
<div class='s'>Sikimeh ixtlamatkeh owalajkeh okitlajpalokoh n Cristo </div>
<div class='p'>
<span class="verse" id="MT2_1">1&#160;</span>Jesús otlákatki itech altepetl de Belén non kajki kan tlali de Judea. Itech nonteh tonatijmeh Herodes<a href='#FN2' epub:type='noteref' class='noteref'>*</a> ye n rey. Ijkuakó owalajkeh kan ik kisa tonati sikimeh ixtlamatkeh. Yejwah okalakikoh Jerusalén, 
<span class="verse" id="MT2_2">2&#160;</span>iwa otlajtlankeh: </div>
<div class='p'>—¿Kanin kajki inrey n judíojteh non yotlakatiko? Kan ik kisa tonati otiktakeh isitlal, yika otonwalajkeh otikweyijkachiwakoh. </div>
<div class='p'>
<span class="verse" id="MT2_3">3&#160;</span>Ijkuak n rey Herodes okikak nochi ni, omomojti, iwa nochteh n tlakah de Jerusalén noiwa omomojtijkeh. 
<span class="verse" id="MT2_4">4&#160;</span>Ijkuakó n rey Herodes okinmoololo nochteh n tiopixkeh non tlayakantokeh iwa non kitemachtiah n tlanawátili, iwa okintlajtlani kani tlakatis n Cristo. 
<span class="verse" id="MT2_5">5&#160;</span>Iwa yejwah okilijkeh: </div>
<div class='p'>—Tlakatis itech altepetl de Belén, non kajki kan tlali de Judea, ijkó okijkuilo n profeta: </div>
<div class='q'>
<span class="verse" id="MT2_6">6&#160;</span>Te Belén non tika itech tlali de Judá, </div>
<div class='q'>te maya titsijtsikitsi, te okachi tiweyijkatitos. </div>
<div class='q'>Motech kisas se weyi tlanawati, </div>
<div class='q'>non kinyakanas nopilwah, n tlakah de Israel. <span class='rq'>Mi. 5:2</span> </div>
<div class='p'>
<span class="verse" id="MT2_7">7&#160;</span>Ijkuakó Herodes san ichtaka okínnotski n ixtlamatkeh, iwa okinyektlajtlani tlan tonati oneski non sítlali. 
<span class="verse" id="MT2_8">8&#160;</span>Otlanki okintítlanki mawiah Belén, iwa okinmili: </div>
<div class='p'>—Xiwiah ompa, iwa xiyektlajtlanikah kanin kajki non konetl, iwa ijkuak nonkajsiskeh, sanima technawatikih ne noiwa nias nikweyijkachiwati. </div>
<div class='p'>
<span class="verse" id="MT2_9">9&#160;</span>Ijkuak n ixtlamatkeh okikakeh tlan okinnawati n Herodes, oonewakeh Belén. Iwa n sítlali non okitakeh kan ik kisa tonati, otlayakantia iwa omoketsato kan kajki n konetl. 
<span class="verse" id="MT2_10">10&#160;</span>Ijkuak n ixtlamatkeh okitakeh n sítlali, satlawel oyolpakeh. 
<span class="verse" id="MT2_11">11&#160;</span>Iwa ijkuak okalakeh itech kali, okitakeh n konetl iwan imamá María. Omotolojkeh inawak iwa okiweyijkachijkeh n konetl. Satepa okintlapojkeh inkaxajtsitsiwah iwa okitliokolijkeh oro, kópali iwa ajwiálistli non itoka mirra. 
<span class="verse" id="MT2_12">12&#160;</span>Satepa, Dios okinnawatih ijkuak otejtemiktokah, iwa okinmili ayakmó mamokopakah kan Herodes, iwa n ixtlamatkeh omokopkeh incha itech ok se ojtli. </div>
<div class='s'>José, María iwa n konetl Jesús, choloah para Egipto </div>
<div class='p'>
<span class="verse" id="MT2_13">13&#160;</span>Ijkuak n ixtlamatkeh yomokopkeh incha, se iángel Toteko Dios okimonextili n José ijkuak otejtemiktoka, iwa okili: </div>
<div class='p'>—José, ximewa, xikonana n konetl iwa imamá, iwa xicholo kan tlali de Egipto. Ompa ximokawakah asta ijkuak ne nimitsnawatis xiwalmokopakah. Herodes kitemojtinemis n konetl para kimiktis. </div>
<div class='p'>
<span class="verse" id="MT2_14">14&#160;</span>San nima non yúali, José omejtewak, okónanki n konetl iwa imamá, iwa okinwík Egipto. 
<span class="verse" id="MT2_15">15&#160;</span>Iwa ompa omokajkeh asta ijkuak Herodes omikki. Ijkó otlamochi kemi okijto n Toteko ijkuak okijkuilo n profeta, iwa okijto: “De Egipto oníknotski Nokone.” <span class='rq'>Os. 11:1 </span> </div>
<div class='s'>Herodes otlanawati makinmiktikah n kokoneh </div>
<div class='p'>
<span class="verse" id="MT2_16">16&#160;</span>Ijkuak Herodes okitak okikajkayajkeh n ixtlamatkeh, satlawel okuálanki, iwa otlanawati makinmiktikah nochteh n kokoneh non sikin otlakatkeh iwa asta non ya kipiah ome xiwitl, nochteh non ochantitokah Belén iwa non ik ompa ochanchiwayah. Herodes ijkó okiyejyekoliaya ika tlan okilijkeh n ixtlamatkeh. 
<span class="verse" id="MT2_17">17&#160;</span>Ijkó otlamochi kemi okijkuilo n profeta Jeremías: </div>
<div class='q'>
<span class="verse" id="MT2_18">18&#160;</span>Nochteh non ochantitoka Ramá okikakeh ijkuak chikawak ochokayah iwa omoyolkokoayah. </div>
<div class='q'>Raquel okojtsajtsitokah, </div>
<div class='q'>iwa amo okinekia moyolsewis, </div>
<div class='q'>ken okinmiktilijkeh ipilwah. <span class='rq'>Jr. 31:15 </span> </div>
<div class='s'>José mokopa Nazaret </div>
<div class='p'>
<span class="verse" id="MT2_19">19&#160;</span>Ijkuak Herodes yomikki, se iángel Toteko okimonextili n José ijkuak otejtemiktoka ompa Egipto iwa okili: </div>
<div class='p'>
<span class="verse" id="MT2_20">20&#160;</span>—Ximewa, xikwika n konetl iwa imamá, iwa ximokopa kan tlali de Israel, porke yomikeh non okinekiah kimiktiskeh n konetl. </div>
<div class='p'>
<span class="verse" id="MT2_21">21&#160;</span>Ijkuakó José omejki, okiwík n konetl iwa imamá para Israel. 
<span class="verse" id="MT2_22">22&#160;</span>Ijkuak José okima Arquelao otlanawatijtoka Judea ipatka ita n Herodes, omaujki yas ompa. Iwa oyá Galilea kemi okinawatijkeh ijkuak otejtemik. 
<span class="verse" id="MT2_23">23&#160;</span>Ijkuak ompa okalakitoh, omochantitoh Nazaret. Ijkó omochi tlan okijkuilojkeh n profetas, Jesús kitokayotiskeh Nazareno.  </div>
<div class='psalmlabel' id='MT3_0'> 3</div>
<div class='s'>Juan Bautista tlamachtia kan tlaltejtéyinki </div>
<div class='r'>(Mr. 1:1-8; Lc. 3:1-9, 15-17; Jn. 1:19-28) </div>
<div class='p'>
<span class="verse" id="MT3_1">1&#160;</span>Itech nekateh tonatijmeh, Juan Bautista owala kan tlaltejtéyinki de Judea, otetlapowiko itlajtol Dios, 
<span class="verse" id="MT3_2">2&#160;</span>iwa okimiliaya n tlakah: </div>
<div class='p'>—Ximoyolpatla inawak Dios, ya walajsi n tonati ijkuak Dios pewas tlanawatis. </div>
<div class='p'>
<span class="verse" id="MT3_3">3&#160;</span>Isaías okitene Juan iwa okijto: </div>
<div class='q'>Se tlájtoli tsajtsi kan tlaltejtéyinki: </div>
<div class='q'>“Xikmajmanilikah se ojtli n Toteko, </div>
<div class='q'>Xiktlapokah se ojtli milaktik.” <span class='rq'>Is. 40:3 </span> </div>
<div class='p'>
<span class="verse" id="MT3_4">4&#160;</span>Itlakeh n Juan ochijchitoka ika itsojmio n kameyo, iwa omotlajkoilpiaya ika se kuítlaxtli. Okinkuaaya chapulimeh iwa nékuitli non onka itech tepetl.<a href='#FN3' epub:type='noteref' class='noteref'>*</a> 
<span class="verse" id="MT3_5">5&#160;</span>Miakeh okonkakiah n Juan. Iwa amo oyaya san de Judea, noiwa non ochajchantitokah inakastla n río Jordán. 
<span class="verse" id="MT3_6">6&#160;</span>Iwa ijkuak okinmokuitiayah intlajtlakolwah, Juan okinkuaatekiaya ijtik río Jordán. </div>
<div class='p'>
<span class="verse" id="MT3_7">7&#160;</span>Ijkuak Juan okitak miakeh fariseos<a href='#FN4' epub:type='noteref' class='noteref'>†</a> iwa saduseos<a href='#FN5' epub:type='noteref' class='noteref'>‡</a> owalayah inawak makinkuaateki, ye okinmili: </div>
<div class='p'>—¡Nomejwah kemi nonkoameh! ¡Akin onomechili noncholoskeh de n temojti tlaijyowílistli non wits nomopah! 
<span class="verse" id="MT3_8">8&#160;</span>Xikchiwakah tlan kuali ijkó motas milák yononmoyolkopkeh. 
<span class="verse" id="MT3_9">9&#160;</span>Iwa amo xikyejyekolikah weletis nonkijtoskeh: “Tejwah titepilwah de Abraham.” De milajka nomechilia asta ninteh temeh, Dios weletis kinkopas ipilwah n Abraham. 
<span class="verse" id="MT3_10">10&#160;</span>N acha ya tlatentitok iwa sa mochixtok para nomechnelwayotsontekis. Porke nomejwah amo kuali tlakilo nonkitemakah, yika nomechtsontekiskeh iwa nomechtlamotlaskeh ijtik tletl. 
<span class="verse" id="MT3_11">11&#160;</span>Milák, ne nomechkuaatekia ika atl porke yononmoyolkopkeh, pero walmuikas ok se Akin okachi weletini ke ne, iwa ne amo ni tlawel kuali para nikkaktojtomas. Ye nomechkuaatekis ika Espíritu Santo iwa ika tletl. 
<span class="verse" id="MT3_12">12&#160;</span>Akin wits satepa, kinxexelos n kualteh iwa non amo kualteh. N kualteh kinmakixtis, pero non amo kualteh kinkajkawas ijtik tletl non amayik sewis. </div>
<div class='s'>Juan Bautista kikuaatekia n Jesús </div>
<div class='r'>(Mr. 1:9-11; Lc. 3:21-22) </div>
<div class='p'>
<span class="verse" id="MT3_13">13&#160;</span>Se tonati Jesús okiski de Galilea iwa okalakito kan río Jordán, para makikuaateki n Juan. 
<span class="verse" id="MT3_14">14&#160;</span>Pero Juan amo okinekia kikuaatekis n Jesús, iwa okili: </div>
<div class='p'>—¿Tikneki ne manimitskuaateki? ¡Amó, yej tejwatsi techkuaateki! </div>
<div class='p'>
<span class="verse" id="MT3_15">15&#160;</span>Pero Jesús okinankili: </div>
<div class='p'>—Axa ijkó xikchiwa, moneki tiktlakitaskeh tlan Dios otlanawati. </div>
<div class='p'>Ijkuakó Juan okili kualiká, 
<span class="verse" id="MT3_16">16&#160;</span>iwa okikuaateki. Ijkuak Jesús okiski de ijtik atl, okitak owalmotlapo n ilwikak iwa Iespíritu n Dios owaltemok ipan Jesús kemi se palomatsi. 
<span class="verse" id="MT3_17">17&#160;</span>Iwa itech ilwikak omokak se tlájtoli non okijtoaya: </div>
<div class='p'>—Ye nin Nokone non saikpanoa niktlasojtla, iwa satlawel nechyolpaktia.  </div>
<div class='psalmlabel' id='MT4_0'> 4</div>
<div class='s'>N amokualitlakatl okinekia matlajtlakolchiwa n Jesús </div>
<div class='r'>(Mr. 1:12-13; Lc. 4:1-13) </div>
<div class='p'>
<span class="verse" id="MT4_1">1&#160;</span>Satepa, n Espíritu okiwík n Jesús kan amaka chanti para n amokualitlakatl kitoktis matlajtlakolchiwa. </div>
<div class='p'>
<span class="verse" id="MT4_2">2&#160;</span>Jesús amo otlakua ome póali tonati iwa ome póali yúali, ompa kan amaka chanti, iwa satepa owalxitlatlak. 
<span class="verse" id="MT4_3">3&#160;</span>Ijkuakó n amokualitlakatl tekajkaya omijkuani inawak Jesús iwa okili: </div>
<div class='p'>—Tla milák Te Ikone Dios, xikinnawati ninteh temeh mamokopakah paj. </div>
<div class='p'>
<span class="verse" id="MT4_4">4&#160;</span>Pero Jesús okinankili: </div>
<div class='p'>—Itlajkuilol Dios kijtoa: “N tlakatl amo san ika paj yolitok, yej noiwa ika nochi tlájtoli non Dios kijtoa.” </div>
<div class='p'>
<span class="verse" id="MT4_5">5&#160;</span>Satepa n amokualitlakatl okiwík n Jesús kan Jerusalén, okitlejkolti ikpak n Weyi Tiopa 
<span class="verse" id="MT4_6">6&#160;</span>iwa okili: </div>
<div class='p'>—Tla milák Te Ikone Dios, ximotlamotla, porke itlajkuilol Dios kijtoa: </div>
<div class='q'>Dios kinnawatis iangelwah mamitsmatsakuilikah, </div>
<div class='q'>para amo tikmomakati ika itla tetl. <span class='rq'>Sal. 91:11 </span> </div>
<div class='p'>
<span class="verse" id="MT4_7">7&#160;</span>Jesús okili: </div>
<div class='p'>—Itlajkuilol Dios noiwa kijtoa: “Amo xikyejyeko Moteko Dios.” <span class='rq'>Dt. 6:16 </span> </div>
<div class='p'>
<span class="verse" id="MT4_8">8&#160;</span>Sa iksemi n amokualitlakatl okiwík n Jesús ipan se tepetl non okachi wejkapa, iwa ompa okimititi nochteh n tlalmeh kan tlanawatiah n tlaltikpaktlakah ika nochi inweyilis, 
<span class="verse" id="MT4_9">9&#160;</span>iwa okili: </div>
<div class='p'>—Nochi ni nimitsmakas, tla techweyijkachiwas iwa timotlankuaketsas nonawak. </div>
<div class='p'>
<span class="verse" id="MT4_10">10&#160;</span>Ijkuakó Jesús okili: </div>
<div class='p'>—¡Xio, satanás!, porke itlajkuilol Dios kijtoa: “Xikweyijkachiwa Moteko Dios, iwa sanwel Ye tiktekichiwilis.” </div>
<div class='p'>
<span class="verse" id="MT4_11">11&#160;</span>Ijkuakó n amokualitlakatl okikakajte n Jesús, iwa sikimeh ángelteh omijkuanijkeh okitekichiwilikoh. </div>
<div class='s'>Jesús pewa kitemachtia n kualitlájtoli kan tlali de Galilea </div>
<div class='r'>(Mr. 1:14-15; Lc. 4:14-15) </div>
<div class='p'>
<span class="verse" id="MT4_12">12&#160;</span>Ijkuak Jesús okima n Juan Bautista otsaktoka, oyá kan tlali de Galilea. 
<span class="verse" id="MT4_13">13&#160;</span>Okiski de Nazaret, iwa oyá ochanchiwato kan se altepetl non itoka Capernaúm, non kajki itempa n weyi atl de Galilea, itech tlalmeh de Zabulón iwa de Neftalí. 
<span class="verse" id="MT4_14">14&#160;</span>Ijkó otlamochi tlan Dios okijto ijkuak okijkuilo n tiotlajto Isaías: </div>
<div class='q'>
<span class="verse" id="MT4_15">15&#160;</span>Tlalmeh de Zabulón iwa Neftalí, </div>
<div class='q'>ojtli non panotok inakastla n atl, </div>
<div class='q'>ik nepa lado de n río Jordán, </div>
<div class='q'>tlali de Galilea kan chanchiwah non amo judíojteh. </div>
<div class='q'>
<span class="verse" id="MT4_16">16&#160;</span>N tlakah non ochanchiwayah kan tlatleyua, </div>
<div class='q'>okitakeh se weyi tláwili. </div>
<div class='q'>Akimeh omokajkeh iwa okinmokemih itlasekawilo n mikílistli, </div>
<div class='q'>axa se tláwili okinmonextili. <span class='rq'>Is. 9:1-2 </span> </div>
<div class='p'>
<span class="verse" id="MT4_17">17&#160;</span>Ijkuakó, Jesús opé tlamachtia, iwa okimiliaya: </div>
<div class='p'>—Ximoyolpatlakah, porke ya walajsi n tonati ijkuak Dios pewas tlanawatis. </div>
<div class='s'>Jesús kinnotsa nawi michmajkeh </div>
<div class='r'>(Mr. 1:16-20; Lc. 5:1-11) </div>
<div class='p'>
<span class="verse" id="MT4_18">18&#160;</span>Se tonati Jesús onejnentiaya itempa n atl de Galilea, iwa okinmitak ome iknimeh, Simón akin okinotsayah Pedro iwa ikni Andrés. Yejwah omichmajtokah porke yejwah michmajkeh, 
<span class="verse" id="MT4_19">19&#160;</span>iwa Jesús okinmili: </div>
<div class='p'>—Xiwikih nowa, iwa ya nonkinmichmaskeh tlakah. </div>
<div class='p'>
<span class="verse" id="MT4_20">20&#160;</span>Yejwah sa nima okinkajtejkeh inmichayawah iwa oyajkeh iwan Jesús. </div>
<div class='p'>
<span class="verse" id="MT4_21">21&#160;</span>Jesús ok onejnentiaya itempa n atl, iwa okachi tlayakapa okinmitak ok ome iknimeh, Jacobo iwa Juan, itelpochwah n Zebedeo. Yejwah okintlajtlamanilijtokah inmichayawah ijtik se barka iwan inta. Jesús okínnotski, 
<span class="verse" id="MT4_22">22&#160;</span>iwa yejwah sa nima okikakajtejkeh inbarka iwa inta, iwa oyajkeh iwan Jesús. </div>
<div class='s'>Jesús kinmachtia miakeh tlakah </div>
<div class='r'>(Lc. 6:17-19) </div>
<div class='p'>
<span class="verse" id="MT4_23">23&#160;</span>Jesús onemia itech nochteh n altepemeh de Galilea, otlamachtijtiaya itech sinagogas iwa okinmatiltiaya n kualitlájtoli de Dios iwa okimiliaya kenomi moneki timoyekuikaskeh. Iwa okimpajtiaya n tlakah de nochi kokólistli iwa de nochi tlan okinkokoaya. 
<span class="verse" id="MT4_24">24&#160;</span>Itech nochi tlali de Siria, omoma tlan Jesús okichiwaya, okwalinwikilijkeh nochteh akimeh otlaijyowiayah ika miak kokólistli: </div>
<div class='li'>non satlawel okinkokoaya inkuerpo, </div>
<div class='li'>akimeh okimpiayah espíritus amokualteh, </div>
<div class='li'>akimeh omimikiah </div>
<div class='li'>iwa akimeh amo oweletiah onejnemiah. </div>
<div class='m'>Jesús nochteh okimpajtiaya. 
<span class="verse" id="MT4_25">25&#160;</span>Opé yawih iwan Jesús miakeh tlakah de Galilea, Decápolis, Jerusalén, Judea iwa akimeh ochanchiwayah ik nepa lado de río Jordán.  </div>
<div class='psalmlabel' id='MT5_0'> 5</div>
<div class='s'>Jesús tlamachtia ipan tepetl </div>
<div class='r'>(Lc. 6:20-23) </div>
<div class='p'>
<span class="verse" id="MT5_1">1&#160;</span>Ijkuak Jesús okinmitak omoololojkeh miakeh tlakah, otlejkok ipan tepetl iwa ompa omotlali. Ijkuakó itlamachtijkawah omijkuanijkeh inawak. 
<span class="verse" id="MT5_2">2&#160;</span>Ye opé kinmachtia: </div>
<div class='p'>
<span class="verse" id="MT5_3">3&#160;</span>—Mapakikah non yolyámankeh, porke yejwah kinmaxkatiliskeh kan Dios tlanawatijtos. </div>
<div class='p'>
<span class="verse" id="MT5_4">4&#160;</span>'Mapakikah akimeh tlaijyowiah, porke Dios kinyolsewis. </div>
<div class='p'>
<span class="verse" id="MT5_5">5&#160;</span>'Mapakikah non moikneliah, porke Dios kinmaxkatilis n tlaltíkpaktli. </div>
<div class='p'>
<span class="verse" id="MT5_6">6&#160;</span>'Mapakikah akimeh kinekih ika nochi inyolo nochi mamochiwa ika milajkachiwálistli, porke Dios kinmakas tlan kitlajtlanih. </div>
<div class='p'>
<span class="verse" id="MT5_7">7&#160;</span>'Mapakikah non teiknomatih, porke Dios noiwa kimiknomatis. </div>
<div class='p'>
<span class="verse" id="MT5_8">8&#160;</span>'Mapakikah non yolchipawakeh, porke yejwah kitaskeh Totajtsi Dios. </div>
<div class='p'>
<span class="verse" id="MT5_9">9&#160;</span>'Mapakikah non teyolsewiah, porke yejwah kinnotsaskeh impilwah Dios. </div>
<div class='p'>
<span class="verse" id="MT5_10">10&#160;</span>'Mapakikah akimeh kintotojtokah por kichiwah tlan Dios kineki, porke inmaxka n ilwikak kan Dios tlanawatia. </div>
<div class='p'>
<span class="verse" id="MT5_11">11&#160;</span>'Mapakikah ijkuak fiero kintenewah, kintotojtokaskeh iwa kinwikaltiskeh por nechtlakitah. 
<span class="verse" id="MT5_12">12&#160;</span>Ijkuakó xipakikah porke nonkiseliskeh se weyi tlatliokólili kan ilwikak. Ijkó noiwa okintlaijyowiltijkeh n profetas non yonenkeh ijkuak nomejwah ayamó ononkatkah. </div>
<div class='s'>N istatl iwa n tláwili </div>
<div class='r'>(Mr. 9:50; Lc. 14:34-35) </div>
<div class='p'>
<span class="verse" id="MT5_13">13&#160;</span>'Nomejwah yononmochijkeh istatl itech nin tlaltíkpaktli. Pero tla n istatl ayakmó tlapuyeya, ¿tlan ika tlapuyeyas? Mach ok kuali, sa kitepewah kala iwa nochteh kitlajtlaksah. </div>
<div class='p'>
<span class="verse" id="MT5_14">14&#160;</span>'Nomejwah non tláwilteh itech nin tlaltíkpaktli. Amo weletis motlaatis se altepetl non kajki ipan se tepetl. 
<span class="verse" id="MT5_15">15&#160;</span>Amaka kimilintia se kandil iwa kitlaatis itlampa se kajo, yej kitlalia tlakpak para makintlawili nochteh non kateh ijtik kali. 
<span class="verse" id="MT5_16">16&#160;</span>Ijkó noiwa, nomejwah xikintlawilikah n tlakah para makitakah nomejwah nonkichiwah tlan kuali, ijkó n tlakah kitaskeh tlan kuali nonkichiwah. Ijkó yejwah kiweyijkachiwaskeh Nomotajtsi Dios non kajki ilwikak. </div>
<div class='s'>Jesús kitemachtia itlanawatil Moisés </div>
<div class='p'>
<span class="verse" id="MT5_17">17&#160;</span>'Amo xikmolikah oniwala onikpojpoloko n tlanawatílistli noso intlajkuilol n profetas. Amo oniwala onikimpojpoloko, yej oniwala para mamochiwa tlan kijtoa. 
<span class="verse" id="MT5_18">18&#160;</span>De milajka nomechilia, n ilwikak iwan tlaltíkpaktli pojpoliwiskeh, pero nochi tlan ijkuilitok, maya tlan okachi tsijtsikitsi, saman mochiwas. 
<span class="verse" id="MT5_19">19&#160;</span>Yika, akin amo kintlakita seme de ninteh tlanawátilteh, maya amo okachi ipati, iwa ijkó kitemachtia, non tlakatl kitaskeh kemi se non amo okachi ipati kan Dios tlanawatia. Pero tla aka kintlakitas nochteh n tlanawátilteh iwa kinmachtis oksikimeh makintlakitakah, yetos weyi kan Dios tlanawatia. 
<span class="verse" id="MT5_20">20&#160;</span>Ne nomechilia, tla amo nonkichiwah tlan Dios kineki, amo nonkalakiskeh ilwikak kan Dios tlanawatia. Moneki nonkiyekchiwaskeh nochi ni, iwa amo tlan okitemachtijkeh n fariseos iwa non kitemachtiah intlanawatil. </div>
<div class='s'>Jesús tlamachtia ijkuak se kualani </div>
<div class='r'>(Lc. 12:57-59) </div>
<div class='p'>
<span class="verse" id="MT5_21">21&#160;</span>'Xikilnamikikah yowejka Moisés okinmilijkah nomotatawah: “Amo xitemikti, porke akin temiktis trato kitlajtlakolmakaskeh.” 
<span class="verse" id="MT5_22">22&#160;</span>Ne nomechilia: Nochi akin kikualankaita se ikni, moneki makitlajtlakoltikah. Iwa akin kilia ikni amo kipia ikuatetex, kitlajtlakolmakaskeh kan Sanedrín.<a href='#FN6' epub:type='noteref' class='noteref'>*</a> Noiwa akin kinotsa ikni tikuatlapolojtok, yas miktla ijtik tletl. </div>
<div class='p'>
<span class="verse" id="MT5_23">23&#160;</span>'Noiwa, tla ya tio tiktemakati motlamanal itech artal iwa tikilnamiki amo timowika iwan mokni, 
<span class="verse" id="MT5_24">24&#160;</span>ompa xikkawa motlamanal iyakapa n artal iwa achto xio ximotlapojpolwiti iwa mokni. Ijkuakó ya weletis tiwalmokopas kan artal iwa tikyektemakas motlamanal. </div>
<div class='p'>
<span class="verse" id="MT5_25">25&#160;</span>'Tla aka mitsteilia iwa kijtoa itla tikwikilia, ximoyekkawa íwa, para amo mamitstemakti imak tekiwa, tlamó n tekiwa tlanawatis mamitstsakuakah. 
<span class="verse" id="MT5_26">26&#160;</span>De milajka nimitsilia, amo tikisas de ompa asta ijkuak yotiktlaxtla nochi tlan mitstlajtlanilia. </div>
<div class='s'>Amo matimomekatikah </div>
<div class='p'>
<span class="verse" id="MT5_27">27&#160;</span>'Nomejwah yononkikakeh tlan achto omijto: “Amo xikinpapatla siwameh.” <span class='rq'>Éx. 20:14; Dt. 5:18</span> 
<span class="verse" id="MT5_28">28&#160;</span>Ne nomechilia, nochi tlakatl non kelewia se siwatl non amo iaxka, kijtosneki yokimomekati itech iyolo. </div>
<div class='p'>
<span class="verse" id="MT5_29">29&#160;</span>'Noiwa, tla moixtololo non kajki moyekma mitstoktia xitlajtlakolchiwa, wejka xiktlamotla. Okachi kuali xikpolo itla de mokuerpo, iwa amo nochi mokuerpo makontlamotlakah miktla. 
<span class="verse" id="MT5_30">30&#160;</span>Iwa tla momayekma mitstoktia xitlajtlakolchiwa, xikmotekili iwa wejka xikontlamotla. Okachi kuali xikpolo itla de mokuerpo, iwa amo nochi mokuerpo makontlamotlakah miktla. </div>
<div class='s'>Amo matimosiwakajkawakah </div>
<div class='r'>(Mt. 19:9; Mr. 10:11-12; Lc. 16:18) </div>
<div class='p'>
<span class="verse" id="MT5_31">31&#160;</span>'Moisés okijkuilo: “Akin mosiwakajkawa, moneki makimaka isiwa se amatl non makichijto kikajkawa isiwa.” <span class='rq'>Dt. 24:1-4 </span> 
<span class="verse" id="MT5_32">32&#160;</span>Ne nomechilia: tla se tlakatl kikajkawa isiwa, maya isiwa amo kema omomekati, non tlakatl kitopejtok isiwa mamomekatijtinemi. Iwa akin monamiktia iwa non siwatl, san kimomekatijtok. </div>
<div class='s'>Matikchiwakah tlan tiksentlaliah </div>
<div class='p'>
<span class="verse" id="MT5_33">33&#160;</span>'Nomejwah yononkikakeh yowejka Dios okinmili nomotatawah: “Tla itla yotiksentlalili Dios, moneki tikchiwas.” 
<span class="verse" id="MT5_34">34&#160;</span>Axa Ne nomechilia, amitla xiksentlalikah: nion por ilwikak, porke Dios ompa yayantitok. 
<span class="verse" id="MT5_35">35&#160;</span>Nion xiksentlalikah por nin tlaltíkpaktli, porke ompa kan Dios kinsewijtok ikxiwah. Nion xiksentlalikah por Jerusalén, porke non altepetl iaxka n Weyi Rey. 
<span class="verse" id="MT5_36">36&#160;</span>Nion amo ximotlajtolsentlali por motsonteko, porke amo tiweletis tiktlilewiltis nion tikistayaltis nion se motsonkal. 
<span class="verse" id="MT5_37">37&#160;</span>Tla itla nonkichiwaskeh san xikijtokah tla “ejé”, “ejé”, noso tla “amó”, “amó”, porke nochi tlan amo milák nonkajxitiliskeh, walewatok itech amokualitlakatl. </div>
<div class='s'>Amo matikmokopilikah ijkuak techtoktiah tlan amo kuali </div>
<div class='r'>(Lc. 6:29-30) </div>
<div class='p'>
<span class="verse" id="MT5_38">38&#160;</span>'Nomejwah yononkikakeh kan Moisés okijkuilo: “Tla aka mitskopinilia moixtololo, makikopinilikah ye noiwa. Tla aka tetlantepewa, makitlantepewakah ye noiwa.” <span class='rq'>Éx. 21:23-25; Lv. 24:20 </span> 
<span class="verse" id="MT5_39">39&#160;</span>Pero axa Ne nomechilia: Amo xikmokopilikah ijkuak itla amo kuali nomechtoktiah. Yej, tla aka mitsixtlatsinia xikkawili mamitsixtlatsini iojkatia moixko. 
<span class="verse" id="MT5_40">40&#160;</span>Tla aka mitsteilia para mitskixtilis motlake, xikkawili noiwa mamitskixtili mokoto. 
<span class="verse" id="MT5_41">41&#160;</span>Iwa tla aka mitstoktia xikwikili itlamamal se kilómetro, te xikwikili ome kilómetro. 
<span class="verse" id="MT5_42">42&#160;</span>Akin mitstlajtlanilis itla, xikmaka. Iwa akin mitstlanewilis itla, xiktlaneti. </div>
<div class='s'>Matikintlasojtlakah non techkokoliah </div>
<div class='r'>(Lc. 6:27-28, 32-36) </div>
<div class='p'>
<span class="verse" id="MT5_43">43&#160;</span>'Noiwa yononkikakeh tlan yomijto: “Xiktlasojtla non mitstlasojtla, iwa xikkokoli non mitskokolia.” 
<span class="verse" id="MT5_44">44&#160;</span>Pero Ne nomechilia: Xikintlasojtlakah akimeh nomechkokoliah, iwa xiktlajtlanilikah Dios makintiochiwa akimeh nomechtotojtokah. 
<span class="verse" id="MT5_45">45&#160;</span>Ijkó nomejwah nonyetoskeh ipilwah n Totajtsi Dios non kajki ilwikak. Ye kichiwa makisa n tonati impa non kichiwah tlan kuali iwa kichiwah tlan amo kuali. Iwa kualtitlani n kiawitl impa n kualteh tlakah iwa n tlakah non amo kualteh. 
<span class="verse" id="MT5_46">46&#160;</span>Porke tla nomejwah nonkintlasojtlah sanwel akimeh nomechtlasojtlah, ¿tlan tlaxtláwili nonkiseliskeh ika noni? N tominoololojkeh noijkó kichiwah. 
<span class="verse" id="MT5_47">47&#160;</span>Iwa tla san nonkintlajpaloah nomokniwah, ¿amo nonkichiwah tlan oksikimeh kichiwah? Non amo kixmatih Dios, noijkó kichiwah. 
<span class="verse" id="MT5_48">48&#160;</span>Nomejwah xiyetokah non milajkameh, ijkó kemi Nomotajtsi Dios non kajki ilwikak.  </div>
<div class='psalmlabel' id='MT6_0'> 6</div>
<div class='s'>Kenomi tikchiwaskeh ijkuak titetlatliokoliah </div>
<div class='p'>
<span class="verse" id="MT6_1">1&#160;</span>'Ijkuak nomejwah nonkichiwaskeh itla kuali, amo xiktematiltikah ixpa n tlakah, porke tla ijkó nonkichiwah, Dios ayakmó nomechmakas nomotlatliokolil kan ilwikak. 
<span class="verse" id="MT6_2">2&#160;</span>Yika, ijkuak itla tikintliokolis n próbesteh, amo xiktematiltijtinemi kemi kichiwah non kipiah ome imixko. Yejwah kinekih makinmitakah itech sinagogas iwa itech ojtli yejwah milák kitemoah Dios, iwa ijkó kuali matlajtokah de yejwah. Pero de milajka nomechilia, Dios mach ok itla kintliokolis nonteh tlakah. 
<span class="verse" id="MT6_3">3&#160;</span>Pero ijkuak te itla tiktetliokolis, amaka xiktlapowi.<a href='#FN7' epub:type='noteref' class='noteref'>*</a> 
<span class="verse" id="MT6_4">4&#160;</span>Ijkó motlatliokolil yetos san ichtaka, iwa Dios n Teta non kita nochi tlan tikchiwa san ichtaka, Ye mitsmakas motlatliokolil. </div>
<div class='s'>Jesús tlamachtia kenomi timotiotsajtsiliskeh </div>
<div class='r'>(Lc. 11:2-4) </div>
<div class='p'>
<span class="verse" id="MT6_5">5&#160;</span>'Ijkuak nomejwah nonmotiotsajtsiliskeh, amo xikchiwakah tlan kichiwah n íxkopteh, yejwah kiwilitah makinmitakah ijkuak motiotsajtsiliah. Yika motiotsajtsiliah moketokeh itech sinagogas iwa itech ojmeh kan panoah miakeh tokniwah. Kuali xikmatikah, san ijkó kipiaskeh intlatliokolil. 
<span class="verse" id="MT6_6">6&#160;</span>Ijkuak timotiotsajtsilis, xikchiwa moselti. Xikalaki mocha, ximokaltsakua iwa ompa ximotlapowi san ichtaka iwa n Dios Motajtsi, iwa Ye mitsmakas tlan tiktlajtlanilis san ichtaka. </div>
<div class='p'>
<span class="verse" id="MT6_7">7&#160;</span>'Iwa ijkuak nonmotiotsajtsiliskeh, amo san ompa xikojpatilijtokah nomotlajtol kemi kichiwah non amo kixmatih Dios, yejwah kimoliah tla san ompa kojpatilijtoskeh intlajtol, Dios okachi kinkakis. 
<span class="verse" id="MT6_8">8&#160;</span>Nomejwah amo xikchiwakah kemi yejwah kichiwah, porke Totajtsi Dios ya kimatok tlan nomechpoloa achto de nonkitlajtlaniliskeh. 
<span class="verse" id="MT6_9">9&#160;</span>Yika, nomejwah ijkí moneki ximotiotsajtsilikah: </div>
<div class='q'>Totajtsi Dios non timoitstika ilwikak, </div>
<div class='q'>nochipa makiyektenewakah motoka. </div>
<div class='q'>
<span class="verse" id="MT6_10">10&#160;</span>Xiwalmuika xitlanawatiki, </div>
<div class='q'>mamochiwa tlan Tejwatsi tikmonekiltia itech nin tlaltíkpaktli, </div>
<div class='q'>ijkó kemi mochiwa kan ilwikak. </div>
<div class='q'>
<span class="verse" id="MT6_11">11&#160;</span>Techmaka nochi tonati tlan tikmomajsewiskeh. </div>
<div class='q'>
<span class="verse" id="MT6_12">12&#160;</span>Techintlapojpolwili totlajtlakolwah, </div>
<div class='q'>ijkó kemi tejwah noiwa tikintlapojpolwiah akimeh techtoktiah tlan amo kuali. </div>
<div class='q'>
<span class="verse" id="MT6_13">13&#160;</span>Amo xiktekawili matechyoltilana n tlajtlákoli, </div>
<div class='q'>yej techmakixti imak n amokualitlakatl. </div>
<div class='p'>
<span class="verse" id="MT6_14">14&#160;</span>'Tla nomejwah nonkintlapojpolwiah non nomechtoktiah tlan amo kuali, Nomotajtsi non kajki ilwikak noiwa nomechtlapojpolwis. 
<span class="verse" id="MT6_15">15&#160;</span>Pero tla amo nonkintlapojpolwiah n tlakah, noiwa Nomotajtsi amo nomechtlapojpolwis. </div>
<div class='s'>Jesús tlamachtia kenijki se mosawas </div>
<div class='p'>
<span class="verse" id="MT6_16">16&#160;</span>'Ijkuak nomejwah nonmosawaskeh, amo xiiknotlachiakah kemi kichiwah non íxkopteh. Yejwah iknotlachiah san para makinmitakah mosaujtokeh. Ne nomechilia, sanwel noni yetos intlatliokolil. 
<span class="verse" id="MT6_17">17&#160;</span>Yika, ijkuak te timosawas, ximotejtema iwa ximixami, 
<span class="verse" id="MT6_18">18&#160;</span>para amaka makimati kox timosaujtok. Sanwel Dios Motajtsi, Akin kimati nochi tlan se kitlatijtok itech iyolo, Ye kimati timosaujtok iwa mitsmakas motlatliokolil. </div>
<div class='s'>Tlan milák ipati </div>
<div class='r'>(Lc. 12:33-34) </div>
<div class='p'>
<span class="verse" id="MT6_19">19&#160;</span>'Amo xikoololokah miak tomi itech nin tlaltíkpaktli kan tlakuakualoa iwa tlapoxkawi, iwa n ichtekeh techankalakih iwa tetlachtekiah. 
<span class="verse" id="MT6_20">20&#160;</span>Yej xikoololokah itech ilwikak tlan milák ipati. Ompa amo weletis kuakualos iwa amo poxkawi, nion ichtekeh weleti kalakih. 
<span class="verse" id="MT6_21">21&#160;</span>Kan kajki tlan momejwah nonkimoliah ipati, ompa kajki nomoyolo. </div>
<div class='s'>Toixtololowah kitlawiliah tokuerpo </div>
<div class='r'>(Lc. 11:34-36) </div>
<div class='p'>
<span class="verse" id="MT6_22">22&#160;</span>'Nomoixtololowah kateh kemi se tláwili non kitlawiliah nomokuerpo. Yika, tla nomoixtololowah chipawatokeh, kuali kitlawilijtoskeh nochi nomokuerpo. <span class='rq'>Job 31:1 </span> 
<span class="verse" id="MT6_23">23&#160;</span>Pero tla nomoixtololowah tlajtlakolchiwah, nochi nomokuerpo kajki kan tleyua. Iwa tla motlawil ayakmó tlawia, kijtosneki nonkateh kan sentleyua, ¡saikpanoa tliliktik yetos non sentleyuálistli nomotech! </div>
<div class='s'>Amo matikimpiakah ome toteko </div>
<div class='r'>(Lc. 16:13) </div>
<div class='p'>
<span class="verse" id="MT6_24">24&#160;</span>'Amaka tlakatl weletis kintekitilis ome inteko, porke se kitlawelitas iwa non ok se kitlasojtlas, noso se kitlakitas iwa non ok se mach kitlakitas. Amaka weletis kimopantis Dios tla satlawel momijmiktia para kitlawelpias tomi. </div>
<div class='s'>Dios kinmokuitlawia ipilwah </div>
<div class='r'>(Lc. 12:22-31) </div>
<div class='p'>
<span class="verse" id="MT6_25">25&#160;</span>'Yika nomechilia: Amo ximotekipachokah por tlan nonkimomajsewiskeh noso tlan nonkoniskeh para ika nonyolitoskeh, noso tlan nonkonakiskeh. ¿Amo okachi ipati nomoyolilis ke nomotlakual, iwa amo okachi ipati nomokuerpo ke nomotlakeh? 
<span class="verse" id="MT6_26">26&#160;</span>Xikinmitakah n totomeh non patlantinemih, yejwah amo tookah nion pixkah, iwa nion amitla kitlaatiah. Iwa Nomotajtsi Dios non kajki ilwikak kintlakualtia. ¡Iwa nomejwah okachi nomopati ke n totomeh! 
<span class="verse" id="MT6_27">27&#160;</span>¿Tla aka de nomejwah satlawel motekipachoa, yolitos ok se tonati? </div>
<div class='p'>
<span class="verse" id="MT6_28">28&#160;</span>'¿Iwa tleka nomejwah saikpanoa nonmotekipachoah por nomotlakeh? Xikinmitakah kenomi moskaltiah n xochimeh, yejwah amo tekitih iwa nion motlajtsomiah. 
<span class="verse" id="MT6_29">29&#160;</span>Iwa Ne nomechilia nion rey Salomón non saikpanoa omoyektlakentiaya, owéletki omotlakenti kemi ninteh xochimeh. 
<span class="verse" id="MT6_30">30&#160;</span>Iwa tla Dios ijkó kitlakentia se xochitl non axa selistok tlajtlala iwa mostla kichichinoah ijtik tletl, ¡okachi miak kichiwas por nomejwah akimeh nonkipiah achitsi tlaneltokálistli! 
<span class="verse" id="MT6_31">31&#160;</span>Yika, amo ximotekipachokah nion xikmolikah: “¿Tlan tikmomajsewiskeh? noso ¿tlan tikoniskeh? noso ¿tlan tikonakiskeh?” 
<span class="verse" id="MT6_32">32&#160;</span>Porke nochteh non amo kixmatih Dios kitemolijtinemih kenomi kipiaskeh nochi ni, pero nomejwah nonkipiah se Nomotajtsi non kajki ilwikak, iwa Ye ya kimatok tlan nomechpoloa. 
<span class="verse" id="MT6_33">33&#160;</span>Nomejwah moneki achto xikchiwakah tlan Dios nomechnawatia iwa xikchiwakah tlan Ye kimonekiltia. Iwa ijkó Dios nomechmakas nochi tlan nomechpolos. 
<span class="verse" id="MT6_34">34&#160;</span>Yika, amo ximotekipachokah kenomi nontlanexiliskeh, porke mostla ok se welta nonmotekipachoskeh. Nochi tonati saman yetos itla tlan ika weletis nonmotekipachoskeh.  </div>
<div class='psalmlabel' id='MT7_0'> 7</div>
<div class='s'>Amo xitepojpoakah </div>
<div class='r'>(Lc. 6:37-38, 41-42) </div>
<div class='p'>
<span class="verse" id="MT7_1">1&#160;</span>'Amo xikimpojpoakah oksikimeh, ijkó noiwa amo manomechpojpoakah nomejwah. 
<span class="verse" id="MT7_2">2&#160;</span>Porke ijkó kemi nomejwah nonkimpojpoaskeh oksikimeh, ijkó nomechpojpoaskeh. Iwa ijkó kemi nomejwah nontlatamachiwah, noiwa ijkó nomechtamachiwaskeh. 
<span class="verse" id="MT7_3">3&#160;</span>¿Tleka tikitilia n tlajsoltsintli non kajki ijtik iixtololo mokni, iwa amo tikita n tláktsontli non kajki ijtik moixtololo? 
<span class="verse" id="MT7_4">4&#160;</span>¡Kenijki weleti tikilia mokni: “Techkawili manimitskixtili n tlajsoltsintli non tikpixtok ijtik moixtololo,” iwa te ok tikpixtok se tláktsontli ijtik moixtololo! 
<span class="verse" id="MT7_5">5&#160;</span>¡Íxkoptli! Achto xikmokixtili n tláktsontli non tikpixtok ijtik moixtololo, iwa ijkó weletis tiyektlachias iwa weletis tikkixtilis n tlajsoltsintli non kipixtok mokni ijtik iixtololo. </div>
<div class='p'>
<span class="verse" id="MT7_6">6&#160;</span>'Tlan tiochitok iwa chipawak, amo xikinmakakah n chichimeh, amo kichiwa onewaskeh nomopah iwa nomechkuajkuaskeh. Nion xikinmakakah n koskameh patiojkeh n pitsomeh porke san kintlajtlaksaskeh. </div>
<div class='s'>Xiktlajtlanilikah Dios tlan nomechpoloa iwa Ye nomechmakas </div>
<div class='r'>(Lc. 11:9-13; 6:31) </div>
<div class='p'>
<span class="verse" id="MT7_7">7&#160;</span>'Xiktlajtlanikah tlan nomechpoloa iwa nomechmakaskeh. Xiktemokah tlan nomechpoloa iwa nonkajsiskeh, xitenotsakah kan kaltentli iwa nomechtlatlapoliskeh. 
<span class="verse" id="MT7_8">8&#160;</span>Yika, akin itla kitlajtlani, kiselia. Iwa akin itla kitemoa, kajsi. Iwa akin tenotsa kan kaltentli, kitlatlapoliah. </div>
<div class='p'>
<span class="verse" id="MT7_9">9&#160;</span>'¿Akin tlakatl weletis kimakas ikone se tetl ijkuak kitlajtlanilis se paj? 
<span class="verse" id="MT7_10">10&#160;</span>Noso, ¿weletis kimakas se koatl ijkuak kitlajtlanilis se michi? 
<span class="verse" id="MT7_11">11&#160;</span>Maya nomejwah amo nonkualteh, nonweleti nonkinmakah nomopilwah tlan kuali, ¡okachi Nomotajtsi Dios non kajki ilwikak, weletis nomechmakas tlan kuali tla nonkitlajtlaniliskeh! </div>
<div class='p'>
<span class="verse" id="MT7_12">12&#160;</span>'Xikchiwakah iwan oksikimeh ijkó kemi nomejwah nonkinekih makichiwakah nomowah, ye tlan moneki xikchiwakah. Ye ni itlanawatil Moisés iwa nochi tlan okijkuilojkeh n profetas. </div>
<div class='s'>N kaltentli non tsopijtik </div>
<div class='r'>(Lc. 13:24) </div>
<div class='p'>
<span class="verse" id="MT7_13">13&#160;</span>'Xikalakikah kan ik kaltentli non tsopijtik, porke patlawak n kaltentli iwa kuyawak n ojtli non tewika kan moixpoloah, iwa miakeh ik ompa yajtokeh. 
<span class="verse" id="MT7_14">14&#160;</span>Pero n kaltentli iwa n ojtli non tewika kan nochipa se yolitos, saikpanoa tsopijtik iwa san sikimeh kajsi non ojtli. </div>
<div class='s'>Se kuawitl moixmati ika tlan kitlakiltia </div>
<div class='r'>(Lc. 6:43-44) </div>
<div class='p'>
<span class="verse" id="MT7_15">15&#160;</span>'Ximotlachilikah inmak nekateh tiotlajtolteh tekajkayajkeh, non motlakentiah kemi yetoskiah ichkameh, pero ik inmijtik kokoyomeh tekuanimeh. 
<span class="verse" id="MT7_16">16&#160;</span>Nomejwah weletis nonkinmixmatiskeh ika tlan kichiwah, porke amo motekih uvas itech witsmeh, nion se tlátsmoli weleti kitemakas igos. 
<span class="verse" id="MT7_17">17&#160;</span>Ijkó kiné, nochi kuali kuawitl, kitemaka kuali itlakilo, iwa n kuawitl non ayakmó kuali, amo kuali itlakilo kitemaka. 
<span class="verse" id="MT7_18">18&#160;</span>Se kuali kuawitl amo weletis kitemakas amo kuali itlakilo, iwa se kuawitl non ya palantok amo weletis kitemakas kuali itlakilo. 
<span class="verse" id="MT7_19">19&#160;</span>Nochi kuawitl non amo kitemaka kuali itlakilo, motsojtsonteki iwa se kitlamotla ijtik tletl. 
<span class="verse" id="MT7_20">20&#160;</span>Yika nomejwah weletis nonkinmixmatiskeh ika tlan kitlakiltiah. </div>
<div class='s'>Amo nochteh kalakiskeh kan Dios tlanawatia </div>
<div class='r'>(Lc. 13:25-27) </div>
<div class='p'>
<span class="verse" id="MT7_21">21&#160;</span>'Amo nochteh akimeh nechiliah: “¡Noteko, Noteko!”, kalakiskeh kan Dios tlanawatia. Sanwel akimeh kichiwah tlan kimonekiltia Notajtsi non kajki ilwikak. 
<span class="verse" id="MT7_22">22&#160;</span>Itech neká tonati, miakeh nechiliskeh: “¡Noteko, Noteko!, tejwah otitetlapowijkeh ika Motoka iwa ika Motoka otikinkixtijkeh espíritus amokualteh, noiwa ika Motoka otikinchijkeh miakeh milagros.” 
<span class="verse" id="MT7_23">23&#160;</span>Ijkuakó Ne nikinmilis: “¡Ayik onomechixma! ¡Ik nepa xiwiah, tlajtlakolchijkeh!” </div>
<div class='s'>Ome tlakah non okichijchijkeh inkal </div>
<div class='r'>(Lc. 6:47-49; Mr. 1:22) </div>
<div class='p'>
<span class="verse" id="MT7_24">24&#160;</span>'Ijkó kiné, akin nechkaki iwa nechtlakita, ye kemi se tlakatl non kipia kuali itlalnamikilis, iwa okichijchi ikal itech tetl. 
<span class="verse" id="MT7_25">25&#160;</span>Owala chikawak kiawitl, iwa opé motleloa miak atl iwa se ejekatl temojti omotlawitekia ipan non kali, pero amo owetski, porke kuali otlakxilitoka itech tetl. 
<span class="verse" id="MT7_26">26&#160;</span>Iwa akin nechkaki iwa amo nechtlakita, ye kemi se tlakatl amo ixtlamati iwa okichijchi ikal san itech xali. 
<span class="verse" id="MT7_27">27&#160;</span>Owala chikawak kiawitl, iwa opé motleloa miak atl iwa se ejekatl temojti omotlawitekia ipan non kali, iwa non kali owetski iwa nochi opojpoliwik. </div>
<div class='p'>
<span class="verse" id="MT7_28">28&#160;</span>Ijkuak Jesús otlanki okintlapowi, n tlakah san omotlajtlachialtijkeh kenomi okinmachtiaya. 
<span class="verse" id="MT7_29">29&#160;</span>Porke itlajtol n Jesús otlanawatiaya de milajka, iwa amo kemi non kitemachtiah intlanawatil.  </div>
<div class='psalmlabel' id='MT8_0'> 8</div>
<div class='s'>Jesús okipajti se tlakatl non okipiaya lepra </div>
<div class='r'>(Mr. 1:40-45; Lc. 5:12-16) </div>
<div class='p'>
<span class="verse" id="MT8_1">1&#160;</span>Ijkuak Jesús otemok de kan tepetl, miakeh tlakah oyajkeh íwa. 
<span class="verse" id="MT8_2">2&#160;</span>Ijkuakó se tlakatl non okipiaya lepra owalmijkuani inawak Jesús, omotlankuaketski iwa okili: </div>
<div class='p'>—Noteko, tla tikmonekiltia, techchipawa. </div>
<div class='p'>
<span class="verse" id="MT8_3">3&#160;</span>Jesús okitlali ima ipan non kókoxki iwa okili: </div>
<div class='p'>—Nikmonekiltia. ¡Ximochipawa! </div>
<div class='p'>Ijkuak Jesús ijkó okijto, owalpajtik n kókoxki de ikokolis. 
<span class="verse" id="MT8_4">4&#160;</span>Jesús okili: </div>
<div class='p'>—Xikkaki, amaka xikmatilti, sanwel xio kan tiópixki, iwa xiktemaka motlatliokolil kemi kijtoa itlanawatil Moisés, para ijkó makimatikah yotimochipa de mokokolis. </div>
<div class='s'>Jesús kipajtia itlákau se kapita romano </div>
<div class='r'>(Lc. 7:1-10) </div>
<div class='p'>
<span class="verse" id="MT8_5">5&#160;</span>Ijkuak Jesús okalak kan altepetl de Capernaúm, ompa owalmijkuani se kapita romano, 
<span class="verse" id="MT8_6">6&#160;</span>iwa okili: </div>
<div class='p'>—Noteko, se notlakewal sa wetok nocha, yotitikak iwa kualo nochi ikuerpo. </div>
<div class='p'>
<span class="verse" id="MT8_7">7&#160;</span>Jesús okinankili: </div>
<div class='p'>—Nias nikpajtiti. </div>
<div class='p'>
<span class="verse" id="MT8_8">8&#160;</span>N kapita okinankili: </div>
<div class='p'>—Tejwatsi, ne amitla nopati kemi para tikalakis nocha. Sanwel xikijto, “mapajti,” iwa notlakewal walpajtis. 
<span class="verse" id="MT8_9">9&#160;</span>Porke ne noiwa nikpia akin nechnawatia, iwa ne noiwa nikinnawatia sikimeh soldadojteh. Iwa tla aka niknawatia mawia, yawi. Iwa tla ok se niknawatia mawiki, wits. Noiwa tla se notlakewal niknawatia makichiwa itla, kichiwa. </div>
<div class='p'>
<span class="verse" id="MT8_10">10&#160;</span>Ijkuak Jesús okikak tlan okili n kapita, omotlajtlachialti iwa okinmili non íwa oyayah: </div>
<div class='p'>—De milajka nomechilia, amo nikkajsitika nion se tlakatl itech nochi n tlali de Israel, non satlawel manechneltoka kemi nin tlakatl nechneltoka. 
<span class="verse" id="MT8_11">11&#160;</span>Ne nomechilia miakeh walewaskeh de kan ik kisa tonati iwa de kan ik kalaki tonati, iwa motlamajsewiskeh iwan Abraham, Isaac iwa Jacob ompa ilwikak kan Dios tlanawatia. 
<span class="verse" id="MT8_12">12&#160;</span>Pero n tepilwah non ompa moneki yetoskiah, kinkixtiskeh kala kan sentleyua, iwa ompa chokaskeh iwa tlannetsoniskeh. </div>
<div class='p'>
<span class="verse" id="MT8_13">13&#160;</span>Ijkuakó Jesús okili n kapita: </div>
<div class='p'>—Ximokopa mocha, iwa mamochiwa kemi otikneltokak. </div>
<div class='p'>Iwa non ora itlakewal n kapita owalpajtik. </div>
<div class='s'>Jesús kipajtia imona n Pedro </div>
<div class='r'>(Mr. 1:29-31; Lc. 4:38-39) </div>
<div class='p'>
<span class="verse" id="MT8_14">14&#160;</span>Jesús oyá icha n Pedro, iwa ompa okajsito imona n Pedro wetok ika miak totonik. 
<span class="verse" id="MT8_15">15&#160;</span>Jesús okimakitski, iwa n totonik okiski. San nima n siwatl omej iwa opé kitekichiwilia. </div>
<div class='s'>Jesús kimpajtia miakeh kokoxkeh </div>
<div class='r'>(Mr. 1:32-34; Lc. 4:40-41) </div>
<div class='p'>
<span class="verse" id="MT8_16">16&#160;</span>Ijkuak otleyuak, okwalinwikilijkeh n Jesús miakeh non okimpiayah espíritus amokualteh. Iwa ika itlajtol okinkixti n espíritus amokualteh iwa okimpajti nochteh non omokokoayah. 
<span class="verse" id="MT8_17">17&#160;</span>Ijkó otlamochi tlan okijkuilo n tiotlajto Isaías, ijkuak okijto: “Ye otechpajti de nochi tokokolis iwa de nochi tlan otechkokoaya.” <span class='rq'>Is. 53:4 </span> </div>
<div class='s'>Non kinekih nemiskeh iwan Jesús </div>
<div class='r'>(Lc. 9:57-62) </div>
<div class='p'>
<span class="verse" id="MT8_18">18&#160;</span>Ijkuak Jesús okitak miakeh tlakah okiyawalojtokah, okinnawati itlamachtijkawah makikojchalwikah n lago. 
<span class="verse" id="MT8_19">19&#160;</span>Pero se tlamachti omijkuani ixpa Jesús iwa okili: </div>
<div class='p'>—Tlamachti, nias mowa san kan ik tejwatsi tias. </div>
<div class='p'>
<span class="verse" id="MT8_20">20&#160;</span>Jesús okinankili: </div>
<div class='p'>—N ostomeh mochantiah ijtik inkuyok, iwa n totomeh kipiah intepajsol, pero Ne Non onimochi ni tlakatl amo nikpia kan nimosewis. </div>
<div class='p'>
<span class="verse" id="MT8_21">21&#160;</span>Iwa seme de itlamachtijkawah okili: </div>
<div class='p'>—Noteko, achto techonkawili maniktooka nota. </div>
<div class='p'>
<span class="verse" id="MT8_22">22&#160;</span>Pero Jesús okili: </div>
<div class='p'>—Xiwiki nowa, iwa xikinkawa non miktokeh makintookakah inmikenwah. </div>
<div class='s'>Jesús kitlakawaltia n ejekatl iwa n atl </div>
<div class='r'>(Mr. 4:35-41; Lc. 8:22-25) </div>
<div class='p'>
<span class="verse" id="MT8_23">23&#160;</span>Jesús iwa itlamachtijkawah otlejkokeh itech barka iwa oyajkeh. </div>
<div class='p'>
<span class="verse" id="MT8_24">24&#160;</span>San nima owala se ejekatl chikaktik iwa n atl opé motlatlawiteki itech barka iwa opé atemi. Pero Jesús okochtoka. </div>
<div class='p'>
<span class="verse" id="MT8_25">25&#160;</span>Ijkuakó itlamachtijkawah okiijxititoh, iwa okilijkeh: </div>
<div class='p'>—¡Toteko, techmakixti! ¡Tiapolak tokeh! </div>
<div class='p'>
<span class="verse" id="MT8_26">26&#160;</span>Ye okinmili: </div>
<div class='p'>—¿Tleka nonmomojtiah? ¡Wel achitsi nomotlaneltokalis! </div>
<div class='p'>Jesús owalmóketski iwa okitlakawalti n ejekatl iwa n atl, iwa san owaltlamoka. </div>
<div class='p'>
<span class="verse" id="MT8_27">27&#160;</span>Omotlajtlachialtijkeh iwa okijtoayah: </div>
<div class='p'>—¡Akí nin tlakatl, porke asta n ejekatl iwa n atl kitlakitah! </div>
<div class='s'>Jesús kimpajtia ome tlakah non okimpiayah espíritus amokualteh </div>
<div class='r'>(Mr. 5:1-20, Lc. 8:26-39) </div>
<div class='p'>
<span class="verse" id="MT8_28">28&#160;</span>Jesús okalakito inakastla n lago, itech tlalmeh de gadarenos. Ome tlakah non okimpiayah demóniojteh owalkiskeh kan ik tooktokeh non yomikeh iwa okinamikikoh. Yejwah saikpanoa otemomojtiayah, yika amaka opanoaya itech neká ojtli. 
<span class="verse" id="MT8_29">29&#160;</span>Iwa opé tsajtsih: </div>
<div class='p'>—¿Tlan tikneki towah Jesús Tekone de Dios? ¿Otiwala otechtlaijyowiltiko maya ayamó walajsi n iksemi tonati? </div>
<div class='p'>
<span class="verse" id="MT8_30">30&#160;</span>Ik ompa okintlakualtijtokah sikimeh pitsomeh. 
<span class="verse" id="MT8_31">31&#160;</span>Iwa n espíritus amokualteh okitlatlautijkeh n Jesús: </div>
<div class='p'>—Tla techkixtis, techtitlani inmijtik pitsomeh. </div>
<div class='p'>
<span class="verse" id="MT8_32">32&#160;</span>Ijkuakó Jesús okinmili: </div>
<div class='p'>—Xiwiah. </div>
<div class='p'>N espíritus amokualteh okiskeh iwa okalakeh inmijtik nekateh pitsomeh. Iwa n pitsomeh omokajkawatoh ijtik atl iwa omijmikeh. </div>
<div class='p'>
<span class="verse" id="MT8_33">33&#160;</span>Non okintlakualtijtokah n pitsomeh ocholojkeh, iwa ijkuak okalakitoh kan altepetl opé tetlapowiah de nochi tlan otlamochi, iwa nekateh ome tlakah non okimpiayah espíritus amo kualteh. 
<span class="verse" id="MT8_34">34&#160;</span>Ijkuakó nochteh n tlakah de Gadara okitatoh n Jesús, iwa ijkuak okitakeh, okitlatlautijkeh makinkajtewa intlalwah.  </div>
<div class='psalmlabel' id='MT9_0'> 9</div>
<div class='s'>Jesús kipajtia se tlakatl non oikximijmiktoka </div>
<div class='r'>(Mr. 2:1-12; Lc. 5:17-26) </div>
<div class='p'>
<span class="verse" id="MT9_1">1&#160;</span>Ijkuakó Jesús otlejkok itech se barka iwa okikojchalwi n lago, iwa owalmókopki kan altepetl de Capernaúm kan Ye ochantitoka. 
<span class="verse" id="MT9_2">2&#160;</span>Sikimeh tlakah okiwalikiliayah se tlakatl n Jesús. Ye owetotiwalaya ipan ikochpetl porke oikximijmiktoka. Ijkuak Jesús okimitak kenijki otlaneltokayah nonteh tlakah, okili n kókoxki: </div>
<div class='p'>—Ximoyolchikawa nokone, motlajtlakolwah ya tlapojpolwitokeh. </div>
<div class='p'>
<span class="verse" id="MT9_3">3&#160;</span>Ijkuakó sikimeh non kitemachtiah itlanawatil Moisés okimolijkeh: “Kixpanawia Dios ika tlan okijto. Ye tlajtoa kemi yetoskia Dios.” 
<span class="verse" id="MT9_4">4&#160;</span>Jesús okimatia tlan okimoliayah itech inyolo, yika okinmili: </div>
<div class='p'>—¿Tleka nonkimoliah tlan amo kuali itech nomoyolo? 
<span class="verse" id="MT9_5">5&#160;</span>¿Tlan okachi amo owi se kijtos: “Motlajtlakolwah ya tlapojpolwitokeh”, noso: “Ximewa iwa xinejnemi”? 
<span class="verse" id="MT9_6">6&#160;</span>Pero xikmatikah, Ne Non onimochi ni tlakatl, nikpia tekiwajyotl itech nin tlaltíkpaktli para nikintlapojpolwis intlajtlakolwah n tlakah. </div>
<div class='p'>Ijkuakó okili n tlakatl non oikximijmiktoka: </div>
<div class='p'>—Ximewa, xikajkokui mopetl iwa xio mocha. </div>
<div class='p'>
<span class="verse" id="MT9_7">7&#160;</span>N kókoxki owalmóketski iwa oyá icha. 
<span class="verse" id="MT9_8">8&#160;</span>Ijkuak n tlakah okitakeh ya nejnemi n kókoxki, omomojtijkeh iwa opé kiweyijkachiwah Dios, porke okinmák tekiwajyotl n tlakah. </div>
<div class='s'>Jesús kinotsa Mateo mayeto itlamachtijkau </div>
<div class='r'>(Mr. 2:13-17; Lc. 5:27-32) </div>
<div class='p'>
<span class="verse" id="MT9_9">9&#160;</span>Ijkuak Jesús yokistiaya de Capernaúm, okitak se tlakatl non itoka Mateo. Ye okololoaya impuesto para n tekiwa de Roma. Jesús okili: </div>
<div class='p'>—Xiwiki nowa. </div>
<div class='p'>Mateo owalmóketski, iwa oyá iwan Jesús. </div>
<div class='p'>
<span class="verse" id="MT9_10">10&#160;</span>Satepa, Jesús iwa itlamachtijkawah otlakuajtokah icha n Mateo. Miakeh tominoololojkeh iwa oksikimeh tlajtlakolejkeh noiwa ompa otlakuajtokah inwah. 
<span class="verse" id="MT9_11">11&#160;</span>Ijkuak sikimeh fariseos okitakeh n Jesús otlakuajtoka inwah, okinmilijkeh itlamachtijkawah: </div>
<div class='p'>—¿Tleka nomotlamachti tlakua iwan tominoololojkeh iwan tlajtlakolejkeh? </div>
<div class='p'>
<span class="verse" id="MT9_12">12&#160;</span>Jesús okinkak iwa okinmili: </div>
<div class='p'>—Akimeh amo mokokoah mach kinekih se tepajti, yej non mokokoah. 
<span class="verse" id="MT9_13">13&#160;</span>Xiwiah iwa kuali xikkajsikamatikah tlan kijtosneki itlajkuilol Dios: “Ne nikneki xiteiknomatikah iwa amo techinmiktilikah yolkameh.” <span class='rq'>Os. 6:6 </span> Porke amo onikinnotsako n yolchipawakeh, yej n tlajtlakolejkeh para ayakmó matlajtlakolchiwakah. </div>
<div class='s'>Kitlajtlaniah n Jesús tleka sikimeh mosawah iwa oksikimeh amó </div>
<div class='r'>(Mr. 2:18-22; Lc. 5:33-39) </div>
<div class='p'>
<span class="verse" id="MT9_14">14&#160;</span>Ijkuakó itlamachtijkawah n Juan Bautista omijkuanijkeh inawak Jesús iwa okitlajtlanijkeh: </div>
<div class='p'>—¿Tleka tejwah iwa n fariseos timosawah iwa motlamachtijkawah, amó? </div>
<div class='p'>
<span class="verse" id="MT9_15">15&#160;</span>Jesús okinmili: </div>
<div class='p'>—¿Kox weletis moyolkokojtoskeh itlatlalwilwah n novio ijkuak ye ok kajki inwah? Wits tonati ijkuak n novio ayakmó yetos inwah, ijkuakó mosawaskeh. </div>
<div class='p'>
<span class="verse" id="MT9_16">16&#160;</span>'Amaka kitlamanilia se itlake non ya wewe ika se yankuik tsótsoli, porke n yankuik tsótsoli mokototsoa iwa kitsomonia n tlakemitl non ya wewetsi, iwa okachi weyi tsomoni. 
<span class="verse" id="MT9_17">17&#160;</span>Nion amaka kitlalia n yankuik vino itech se kuilambre ya wewetsi, porke tla ijkó nonkichiwah n kuilambre tsomonis. Ijkuakó n vino toyawi iwa n kuilambre sa motlamotla. Yika, xiktlalikah n yankuik vino itech se yankuik kuilambre, ijkó san ken ome wejkawaskeh. </div>
<div class='s'>Ichpoch n Jairo iwa n siwatl non okitelkoli itlake n Jesús </div>
<div class='r'>(Mr. 5:21-43; Lc. 8:40-56) </div>
<div class='p'>
<span class="verse" id="MT9_18">18&#160;</span>Ijkuak Jesús ijkó okinmilijtoka n tlakah, owala se tlayákanki de se sinagoga,<a href='#FN8' epub:type='noteref' class='noteref'>*</a> omotlankuaketski ixpa n Jesús, iwa okili: </div>
<div class='p'>—Nochpoch tlamitsi omikki, pero tla tejwatsi tiwits nocha iwa tiktlalis moma ipa, moyolitis. </div>
<div class='p'>
<span class="verse" id="MT9_19">19&#160;</span>Jesús omóketski, Ye iwa itlamachtijkawah oyajkeh icha non tlayákanki. </div>
<div class='p'>
<span class="verse" id="MT9_20">20&#160;</span>Ijkuakó se siwatl non yokipiaya májtlaktli iwa n ome xiwitl kókoxki ika esmilawálistli, omijkuani ik ikuitlapa n Jesús iwa okitempantelkoli itlakeh. 
<span class="verse" id="MT9_21">21&#160;</span>N siwatl okimoliaya: “Tla san niktempantelkolis itlake, niwalpajtis.” 
<span class="verse" id="MT9_22">22&#160;</span>Jesús omókopki, okitak n siwatl iwa okili: </div>
<div class='p'>—Ximoyolchikawa nokone, motlaneltokalis omitspajti. </div>
<div class='p'>Itech non ora n siwatl opajtik. </div>
<div class='p'>
<span class="verse" id="MT9_23">23&#160;</span>Ijkuak Jesús okalakito icha n tlayákanki, okinmitak n tlapitskeh, iwa non otetlajpalotoh sa tlawel omopajsolojtokah. 
<span class="verse" id="MT9_24">24&#160;</span>Ijkuakó Jesús okinmili: </div>
<div class='p'>—Xikisakah, nin takotsi amo omikki, san kochtok. </div>
<div class='p'>N tlakah san okiwetskakeh n Jesús. 
<span class="verse" id="MT9_25">25&#160;</span>Pero ijkuak Jesús okinkixti nochteh, okalak iwa okonmakitski n takotsi, iwa ye owalme. 
<span class="verse" id="MT9_26">26&#160;</span>Iwa tlan otlamochi omoma itech nekateh tlalmeh. </div>
<div class='s'>Jesús kimpajtia ome tlakah non amo tlachiah </div>
<div class='p'>
<span class="verse" id="MT9_27">27&#160;</span>Ijkuak Jesús okistiaya de ompa, ome tlakah non amo tlachiah okitokayah iwa okitsajtsilijtiayah: </div>
<div class='p'>—¡Techiknomati Ikone n rey David! </div>
<div class='p'>
<span class="verse" id="MT9_28">28&#160;</span>Ijkuak Jesús okalak itech kali, nonteh tlakah non amo otlachiayah okajsitoh. Jesús okintlajtlani: </div>
<div class='p'>—¿Nonkineltokah weletis nomechpajtis? </div>
<div class='p'>Yejwah okilijkeh: </div>
<div class='p'>—Ejé Tejwatsi. </div>
<div class='p'>
<span class="verse" id="MT9_29">29&#160;</span>Ijkuakó Jesús okintelkoli inmixtololowah iwa okinmili: </div>
<div class='p'>—Mamochiwa ijkó kemi nomejwah nonkineltokah. </div>
<div class='p'>
<span class="verse" id="MT9_30">30&#160;</span>Iwa yejwah owaltlachixkeh. Jesús kuali okinnajnawati: </div>
<div class='p'>—Xikkakikah, amaka xikilikah. </div>
<div class='p'>
<span class="verse" id="MT9_31">31&#160;</span>Pero ijkuak owalkiskeh, opé sentetl tetlapowiah tlan Jesús okichi inwah. </div>
<div class='s'>Jesús kipajtia se tlakatl non amo tlajtoa </div>
<div class='p'>
<span class="verse" id="MT9_32">32&#160;</span>Ijkuak yejwah okistiayah, sikimeh tlakah okwalikilijkeh n Jesús se tlakatl non amo otlajtoaya. Ye okipiaya se espíritu amokuali. 
<span class="verse" id="MT9_33">33&#160;</span>Ijkuak Jesús okikixti n espíritu amokuali, n tlakatl owaltlajto. N tlakah sa tlawel omotlajtlachialtijkeh iwa okimoliayah: </div>
<div class='p'>—Amayik ijkó motikah itech tlali de Israel. </div>
<div class='p'>
<span class="verse" id="MT9_34">34&#160;</span>Pero n fariseos okijtoayah: </div>
<div class='p'>—Kinkixtia espíritus amokualteh ika itekiwajyo n amokualitlakatl. </div>
<div class='s'>Jesús kinmiknomati n tlakah </div>
<div class='p'>
<span class="verse" id="MT9_35">35&#160;</span>Jesús onentinemia itech nochteh n wejweyi altepemeh iwa itech altepetsitsinteh iwa okinmachtiaya n tlakah itech insinagogas. Okitematiltiaya n kualitlájtoli, iwa okimpajtiaya n tlakah de nochi inkokolis iwa inkualolis. 
<span class="verse" id="MT9_36">36&#160;</span>Ijkuak Jesús okimitak n tlakah, okimiknoma ken sa tlawel osotlawatokah iwa oyetokah inselti kemi ichkameh non amo kipiah tlajpixki non kinyakanas. 
<span class="verse" id="MT9_37">37&#160;</span>Ijkuakó okinmili itlamachtijkawah: </div>
<div class='p'>—Onkateh miakeh tlakah non moneki makikakikah notlajtol, pero amo onkateh miakeh tlakah akimeh moneki makitematiltikah notlajtol. Onka miak tekitl para mopixkas, pero amo onkateh miakeh akimeh pixkaskeh. 
<span class="verse" id="MT9_38">38&#160;</span>Yika, xiktlajtlanilikah Dios n Tekowa de kan se pixkas, makintitlani miakeh tekitkeh para mapixkakih.  </div>
<div class='psalmlabel' id='MT10_0'> 10</div>
<div class='s'>Jesús kimpejpena májtlaktli iwa n ome itlamachtijkawah </div>
<div class='r'>(Mr. 3:13-19; Lc. 6:12-16) </div>
<div class='p'>
<span class="verse" id="MT10_1">1&#160;</span>Jesús okínnotski májtlaktli iwa n ome (12) itlamachtijkawah iwa okinmák tekiwajyotl para makinkixtikah espíritus amokualteh iwa para makimpajtikah n tlakah de nochi kokólistli iwa kualólistli. 
<span class="verse" id="MT10_2">2&#160;</span>Yejwah ninteh intokah n májtlaktli iwa ome itlamachtijkawah. Achto okínotski n </div>
<div class='li'>Simón non noiwa itoka Pedro </div>
<div class='li'>iwa ikni Andrés, </div>
<div class='li'>Jacobo itelpoch Zebedeo </div>
<div class='li'>iwa ikni Juan, </div>
<div class='m'>
<span class="verse" id="MT10_3">3&#160;</span>Felipe, </div>
<div class='li'>Bartolomé, </div>
<div class='li'>Tomás, </div>
<div class='li'>Mateo n tominoololo, </div>
<div class='li'>Jacobo ipiltsi n Alfeo, </div>
<div class='li'>Tadeo, </div>
<div class='m'>
<span class="verse" id="MT10_4">4&#160;</span>Simón, non tewa Kananista, iwa </div>
<div class='li'>Judas Iscariote non satepa okitemakti n Jesús. </div>
<div class='s'>Jesús kintitlani itlamachtijkawah </div>
<div class='r'>(Mr. 6:7-13; Lc. 9:1-6) </div>
<div class='p'>
<span class="verse" id="MT10_5">5&#160;</span>Jesús okintítlanki ninteh májtlaktli iwa ome itlamachtijkawah iwa okinnajnawati: </div>
<div class='p'>—Amo xiwiah kan amo judíojteh, nion xikalakikah kan altepemeh de Samaria. 
<span class="verse" id="MT10_6">6&#160;</span>Sanwel xikintemojtiwiah n tlakah de Israel non moixpolojtinemih kemi ichkameh. 
<span class="verse" id="MT10_7">7&#160;</span>Xiwiah, iwa xikinmatiltijtiwiah yoajsiko n tonati ijkuak Dios pewas nomechnawatis. 
<span class="verse" id="MT10_8">8&#160;</span>Xikimpajtikah n kokoxkeh, xikinyolitikah non yomikkeh, xikinchipawakah akimeh kipiah lepra, iwa xikinkixtikah espíritus amokualteh. San ijki ononkiselijkeh, san ijki xiktemakakah. </div>
<div class='p'>
<span class="verse" id="MT10_9">9&#160;</span>'Amo xikwikakah tomi, 
<span class="verse" id="MT10_10">10&#160;</span>nion nomotlaxkal. Sanwel se nomotlakeh xikwikakah. Amo xikinwikakah oksikimeh nomokakkuah, nion nomobasto, porke akin tekiti kimotlanilia itlakual. </div>
<div class='p'>
<span class="verse" id="MT10_11">11&#160;</span>'Ijkuak nonkalakitiweh itech se weyi altepetl noso altepetsintli, xiktemokah aka kuali tlakatl non manomechyekseli icha. Ompa ximokalotijtokah asta ijkuak nonyaskeh ok se altepetl. 
<span class="verse" id="MT10_12">12&#160;</span>Iwa ijkuak nonkalakiskeh itech se kali, xontetlajpalokah. 
<span class="verse" id="MT10_13">13&#160;</span>Tla n chanejkeh nomechyekseliah, kiseliskeh nomoyolsewilis, pero tla amo nomechyekseliah, nomoyolsewilis mokopas nomowah. 
<span class="verse" id="MT10_14">14&#160;</span>Iwa tla amo nomechseliah nion kikakih nomotlajtol, xikisakah de non kali noso de non altepetl iwa ximoikxitsejtselokah. 
<span class="verse" id="MT10_15">15&#160;</span>De milajka nomechilia, itech iksemi tonati, Dios okachi kitlaijyowiltis non altepetl ke non ochantitokah itech altepemeh de Sodoma iwa Gomorra. </div>
<div class='s'>Non kineltokah Dios kintlawelitah </div>
<div class='r'>(Mr. 13:9-13; Lc. 21:12-19) </div>
<div class='p'>
<span class="verse" id="MT10_16">16&#160;</span>'¡Techkakikah! Ne nomechtitlani kemi ichkameh intsalko kokoyomeh. Kuali xiijsatokah kemi koameh pero noiwa xiyetokah non yolyamankeh kemi palomajtsitsinteh. 
<span class="verse" id="MT10_17">17&#160;</span>Kuali ximotlachilikah, porke n tlakah nomechtemaktiskeh inmak tekiwajkeh, iwa nomechtsonwitekiskeh kan sinagogas. 
<span class="verse" id="MT10_18">18&#160;</span>Por non nechneltokah, nomechkawatiweh ixpa n wejweyi tekiwajkeh iwan wejweyi tlanawatijkeh. Ijkó nomejwah nonkitetlapowiskeh notlajtol inmixpah, iwa inmixpa non amo judíojteh. 
<span class="verse" id="MT10_19">19&#160;</span>Pero ijkuak nomechtemakaskeh inmak tekiwajkeh, amo ximotekipachokah tlan nontlajtoskeh noso tlan nonkijtoskeh. Porke itech non ora Dios momechilis tlan nonkijtoskeh. 
<span class="verse" id="MT10_20">20&#160;</span>Amo nomejwah nontlajtoskeh, yej Iespíritu Nomotajtsi akin tlajtos nomotech. </div>
<div class='p'>
<span class="verse" id="MT10_21">21&#160;</span>'N teikni kitemaktis ikni makimiktikah, iwa n teta kitemaktis ikone makimiktikah. N tepilwah kinmixnamikiskeh intajwah iwa kintemaktiskeh makinmiktikah. 
<span class="verse" id="MT10_22">22&#160;</span>Nochteh nomechkokoliskeh por nonkitematiltiah Notoka, pero akin kixikos nochi, Dios kimakixtis. 
<span class="verse" id="MT10_23">23&#160;</span>Ijkuak nomechtotojtokaskeh itech se altepetl, xicholokah iwa xiwiah kan ok se. De milajka nomechilia: mach tlamis nonpapanotinemiskeh itech nochteh n altepemeh de Israel, porke achto nikalakiki Ne Non onimochi ni tlakatl. </div>
<div class='p'>
<span class="verse" id="MT10_24">24&#160;</span>'Se momachti amo kixpanawia itlamachti iwa se tlakéwali amo kixpanawia iteko. 
<span class="verse" id="MT10_25">25&#160;</span>Se momachti yolpaki ijkuak motlami kemi itemachti, iwa n tlakéwali kemi iteko. Tla itech se kali, n teta kitokayotiah beelzebú, ¡noiwa ichantlakawah ijkó kinnotsaskeh! </div>
<div class='s'>Akin moneki tikmawiliskeh </div>
<div class='r'>(Lc. 12:2-9) </div>
<div class='p'>
<span class="verse" id="MT10_26">26&#160;</span>'Yika, amo xikinmawilikah n tlakah. Porke nochi tlan tlatitok satepa nesis, iwa nochi tlan amo momati saman momatis. 
<span class="verse" id="MT10_27">27&#160;</span>Tlan nomechilia de yuak, nomejwah xiktematiltikah ijkuak tlanestok. Iwa tlan Ne nomechilia ichtaka, xiktematiltikah chikawak. 
<span class="verse" id="MT10_28">28&#160;</span>Amo xikinmawilikah akimeh weletis nomechmiktiskeh, porke maya manomechmiktikah, mach weletis kixpoloskeh nomoalma. Yej xikiimakajsikah Dios Akin weletis kixpolos nomokuerpo iwa nomoalma kan miktla. </div>
<div class='p'>
<span class="verse" id="MT10_29">29&#160;</span>'Omeh tototsitsinteh monamakah ika se tomi, pero nion se de yejwah weleti wetsi ixko tlali tla Totajtsi Dios amo kitekawilia. 
<span class="verse" id="MT10_30">30&#160;</span>Noiwa Dios kuali kimatok kech tsónkali nonkipiah itech nomotsonteko. 
<span class="verse" id="MT10_31">31&#160;</span>Yika, amo ximomojtikah, porke nomejwah okachi nomopatih ke miakeh tototsitsinteh. </div>
<div class='s'>Moneki se matlajto de Cristo teixpa </div>
<div class='r'>(Lc. 12:8-9) </div>
<div class='p'>
<span class="verse" id="MT10_32">32&#160;</span>'Tla aka kijtos inmixpa n tlakah, Ne Iteko, Ne noiwa nikijtos ye noaxka ixpa n Notajtsi non kajki ilwikak. 
<span class="verse" id="MT10_33">33&#160;</span>Iwa tla aka kijtos teixpa, amo nechixmati, Ne noiwa nikijtos ixpan Notajtsi non kajki ilwikak amo nikixmati. </div>
<div class='s'>N tlakah moxexeloskeh por Cristo Jesús </div>
<div class='r'>(Lc. 12:51-53; 14:26-27) </div>
<div class='p'>
<span class="verse" id="MT10_34">34&#160;</span>'Amo xikmolikah Ne onikwalík yolsewílistli. Amó, yej Ne onikwalík tlanetéwili. 
<span class="verse" id="MT10_35">35&#160;</span>Ne oniwala para n tepiltsi kixnamikis ita, n teichpoch kixnamikis ina, iwa n montli kixnamikis imona. 
<span class="verse" id="MT10_36">36&#160;</span>Nomokokolikniwah yetoskeh non chanchiwah nomowah. <span class='rq'>Miq. 7:6 </span> </div>
<div class='p'>
<span class="verse" id="MT10_37">37&#160;</span>'Akin kitlasojtla ita noso ina okachi ke Ne, amo makimoli nika íwa. Iwa akin kitlasojtla ipiltsi noso ichpoch okachi ke Ne, amo makimoli nika íwa. 
<span class="verse" id="MT10_38">38&#160;</span>Iwa akin amo kinekis kiselis tlaijyowílistli itech inemilis iwa amo kinekis nowan yas,<a href='#FN9' epub:type='noteref' class='noteref'>*</a> mach keman yetos noaxka. 
<span class="verse" id="MT10_39">39&#160;</span>Akin kimalwia inemilis kixpolos, pero akin kipolos inemilis por nechneltoka, kajsis n milájka nemílistli. </div>
<div class='s'>Tlatliokólilteh </div>
<div class='r'>(Mr. 9:41) </div>
<div class='p'>
<span class="verse" id="MT10_40">40&#160;</span>'Akin nomejwah nomechselia, Ne nechselia, iwa akin Ne nechselia, noiwa kiselia Akin onechaltítlanki. 
<span class="verse" id="MT10_41">41&#160;</span>Akin kiselia se tiotlajto, kiselis itlatliokolil kemi non kiseliah n tiotlajto. Iwa akin kiselia se tlakatl non kichiwa tlan Dios kineki, kiselis itlatliokolil kemi ye. 
<span class="verse" id="MT10_42">42&#160;</span>Iwa akin kitliokolis maya san siki atl, seme de ninteh notlamachtijkawah tsitsikitikeh, de milajka nomechilia amo kipolos itlatliokolil.  </div>
<div class='psalmlabel' id='MT11_0'> 11</div>
<div class='s'>Juan Bautista kintitlani ome itlamachtijkawah kan Jesús </div>
<div class='r'>(Lc. 7:18-35) </div>
<div class='p'>
<span class="verse" id="MT11_1">1&#160;</span>Ijkuak Jesús yokinnajnawati tlan kichiwaskiah n májtlaktli iwa ome itlamachtijkawah, oyajki de ompa. Iwa kan okalakito opé tetlapowia de itlajtol Dios itech nonteh altepemeh. 
<span class="verse" id="MT11_2">2&#160;</span>Ijkuak Juan otsaktoka, okima tlan okichiwaya n Cristo iwa okintítlanki ome itlamachtijkawah. 
<span class="verse" id="MT11_3">3&#160;</span>Iwa okitlajtlanitoh: </div>
<div class='p'>—¿Tejwatsi non tiwalaskia, noso tikchiaskeh ok se? </div>
<div class='p'>
<span class="verse" id="MT11_4">4&#160;</span>Jesús otlanankili: </div>
<div class='p'>—Xiwiah iwa xikilikah n Juan nochi tlan nonkitah iwa nonkikakih. 
<span class="verse" id="MT11_5">5&#160;</span>Xikilikah, </div>
<div class='li'>non amo tlachiah ya tlachiah, </div>
<div class='li'>n koxomeh, ya kuali nejnemih </div>
<div class='li'>iwa non okipiayah lepra, yochipawakeh. </div>
<div class='li'>Non amo otlakakiah, ya tlakakih, </div>
<div class='li'>non omikkeh, yomoyolitijkeh, </div>
<div class='li'>iwa n próbesteh kinmatiltiah n kualitlájtoli de Dios. </div>
<div class='p'>
<span class="verse" id="MT11_6">6&#160;</span>Miak pakílistli kipias non kimawistetepewa por Ne. </div>
<div class='p'>
<span class="verse" id="MT11_7">7&#160;</span>Ijkuak itlamachtijkawah n Juan oyajkeh, Jesús okintlapowi de Juan non ompa okatkah, iwa okinmili: </div>
<div class='p'>—¿Tlan ononkitatoh kan amaka chanti? ¿Se akatl non kolinia n ejekatl? 
<span class="verse" id="MT11_8">8&#160;</span>¿Tlan para ononyajkeh? ¿Ononkitatoh se tlakatl non okonakiaya itlake non kuali? Nomejwah kuali nonkimatokeh, n tlakah non konakiah kuali intlakeh kateh incha n reyes. 
<span class="verse" id="MT11_9">9&#160;</span>Pero ¿tleka ononkiskeh? ¿Ononkitatoh se tiotlajto? Milák, ye okachi weyi ke se tiotlajto. 
<span class="verse" id="MT11_10">10&#160;</span>Itlajkuilol Dios tlajtoa de Juan ijkuak kijtoa: </div>
<div class='q'>Ne niktitlani notlatematilti sa matlayakana, </div>
<div class='q'>para mamitsmajmanili n ojtli. <span class='rq'>Mal. 3:1 </span> </div>
<div class='m'>
<span class="verse" id="MT11_11">11&#160;</span>De milajka nomechilia asta axa itech nin tlaltíkpaktli amo onka ok se tlakatl kemi Juan Bautista. Pero non okachi tsijtsikitsi non kajki ilwikak kan Dios tlanawatia, ye okachi weyi ke Juan. </div>
<div class='p'>
<span class="verse" id="MT11_12">12&#160;</span>'Ijkuak owala Juan Bautista iwa asta axa, itlajtol Dios chikawak nejnentok itech nin tlali. Iwa non okachi mochijchikawah yejwah kalakih kan Dios tlanawatia. 
<span class="verse" id="MT11_13">13&#160;</span>Nochteh n profetas iwa itlajkuilol Dios otlajtojkeh de Juan. 
<span class="verse" id="MT11_14">14&#160;</span>Iwa tla nonkinekih nonkineltokaskeh, Juan ye n profeta Elías non walaskia. <span class='rq'>Mal. 4:5 </span> </div>
<div class='p'>
<span class="verse" id="MT11_15">15&#160;</span>'¡Akin de milajka kipia inakas, makajsikamati! </div>
<div class='p'>
<span class="verse" id="MT11_16">16&#160;</span>'Nomejwah axa nonnemih kemi n pípilteh non motlaliah iwa nonmawiltiah tiánkistli, iwa kintsajtsiliah oksikimeh, 
<span class="verse" id="MT11_17">17&#160;</span>iwa kinmiliah: “Otomechtlapichilijkeh iwa amo ononmijtotijkeh. Otomechtlakuikilijkeh se tlakuikali teyolkoko iwa amo ononchokakeh.” 
<span class="verse" id="MT11_18">18&#160;</span>Porke owala Juan, non amo otlakuaya nion okonia vino, iwa nomejwah ononkijtojkeh kipia se espíritu amokuali. 
<span class="verse" id="MT11_19">19&#160;</span>Otlanki Ne oniwala Non onimochi ni tlakatl. Ne nitlakua iwa nikoni vino iwa nomejwah nonkijtoah tlawel niápistli iwa nitláwanki. Noiwa nonkijtoah nimowika iwan tlajtlakolejkeh iwa n tominoololojkeh. Pero ixtlamatilis Dios moixmati ika tlan kichiwah ipilwah akimeh kitlakitah. </div>
<div class='s'>¡Non miálmasteh! </div>
<div class='r'>(Lc. 10:13-15) </div>
<div class='p'>
<span class="verse" id="MT11_20">20&#160;</span>Ijkuakó Jesús opé kinmajwa n tlakah non ochantitokah itech altepemeh kan okinchi miakeh milagros. Porke n tlakah non ompa ochantitokah mach omoyolpatlayah inawak Dios. </div>
<div class='p'>
<span class="verse" id="MT11_21">21&#160;</span>—¡Miálmasteh tlakah de altepetl de Corazín! ¡Nonpróbesteh tlakah de Betsaida! Tla n milagros non omochijkeh nomonawak mochiwaskiah itech altepemeh de Tiro iwa Sidón, yowejka moyolpatlaskiah, iwa nonmotlakentiskiah ika nomotlakeh wapaktik iwa nonmokuatlekonexwiskiah. 
<span class="verse" id="MT11_22">22&#160;</span>Pero ijkuak ajsiki n iksemi tonati ijkuak Dios kintlajtlakoltis, nomejwah tlakah de Corazín iwa Betsaida, okachi nontlaijyowiskeh ke non de Tiro iwa Sidón. 
<span class="verse" id="MT11_23">23&#160;</span>Iwa nomejwah tlakah de Capernaúm, ¿non kimoliah nonyaskeh ilwikak? ¡Sanenka! Nomejwah nonyaskeh miktla. Porke tla kan altepetl de Sodoma mochiwaskiah n milagros non omochijkeh nomonawak, non weyi altepetl asta axa yetoskia. 
<span class="verse" id="MT11_24">24&#160;</span>Pero Ne nomechilia, ijkuak kalakiki n iksemi tonati ijkuak Dios kintlaijyowiltis, nomejwah tlakah de Capernaúm okachi nomechtlaijyowiltiskeh ke n tlakah de Sodoma. </div>
<div class='s'>Xiwikih nonawak iwa ximosewikah </div>
<div class='r'>(Lc. 10:21-22) </div>
<div class='p'>
<span class="verse" id="MT11_25">25&#160;</span>Non tonati, Jesús okijto: </div>
<div class='p'>—Tlasojkamati miak Notajtsi, Tejwatsi Ti Tekowa de ilwikak iwa de nin tlaltíkpaktli, porke nochi ni otikintlaatili n ixtlamatkeh iwan teajsikamatkeh iwa otikinnextili non tsitsikitikeh. 
<span class="verse" id="MT11_26">26&#160;</span>Ijkó Notajtsi, ijkó Tejwatsi satlawel omitspakti. </div>
<div class='p'>
<span class="verse" id="MT11_27">27&#160;</span>'Notajtsi yonechmaktili maniknawati nochi tlan onka. Amaka nechixmati kemi Ikone Dios, sanwel Notajtsi. Nion amaka kixmati Notajtsi, sanwel Ne iwa nekateh tlakah akimeh Ne niknekis makixmatikah. 
<span class="verse" id="MT11_28">28&#160;</span>Xiwikih nonawak nonnochteh akimeh tekitih chikawak iwa yononsotlawakeh, iwa Ne nomechsewis. 
<span class="verse" id="MT11_29">29&#160;</span>Xikwikakah notlamamal, iwa xikchiwakah tlan Ne nikchiwa, porke Ne niyolyámanki iwa niteiknoma. Iwa nonkajsiskeh yolsewílistli itech nomoyolo. 
<span class="verse" id="MT11_30">30&#160;</span>Porke n tekitl non Ne nikneki xikchiwakah amo owi se kitlakitas, iwa tlan Ne nomechnawatia, noiwa amo tesotla.  </div>
<div class='psalmlabel' id='MT12_0'> 12</div>
<div class='s'>Itlamachtijkawah n Jesús miawatekih itech sábado ijkuak mosewia n judíos </div>
<div class='r'>(Mr. 2:23-28; Lc. 6:1-5) </div>
<div class='p'>
<span class="verse" id="MT12_1">1&#160;</span>Se sábado ijkuak mosewia n judíos, Jesús iwa itlamachtijkawah opajpanotiayah kan ik tlatooktok. Itlamachtijkawah owalxitlatlakeh iwa opé miawatekih, okoxkeh n xinatsintli iwa opé kikuah. 
<span class="verse" id="MT12_2">2&#160;</span>Ijkuak n fariseos okimitakeh, okilijkeh n Jesús: </div>
<div class='p'>—Xikinmita, motlamachtijkawah kichijtokeh tlan amo techkawilia totlanawatil matikchiwakah itech sábado. </div>
<div class='p'>
<span class="verse" id="MT12_3">3&#160;</span>Pero Jesús okinmili: </div>
<div class='p'>—¿Ayamó nonkiamapoah tlan okichi n rey David keman owalxitlatlak ye iwa non oyayah íwa? 
<span class="verse" id="MT12_4">4&#160;</span>Okalakeh ikal Dios, iwa David iwa non iwa oyayah okinkuajkeh n pameh tlatiochíwalteh non okinmanilijkah Dios. Nonteh pameh mach para kinkuaskia yejwah, yej sanwel n tiopixkeh.<a href='#FN10' epub:type='noteref' class='noteref'>*</a> 
<span class="verse" id="MT12_5">5&#160;</span>¿Noso ayamó nonkiamapoah tlan kijtoa itlanawatil Moisés, n tiopixkeh noiwa itech nochi sábado ijkuak moneki se mamosewi, tekitih kan Weyi Tiopa? Yejwah mach mosewiah non tonati, iwa maya tekitih, amo kichiwah tlajtlákoli. 
<span class="verse" id="MT12_6">6&#160;</span>Pero Ne nomechilia, axa nika nika Ne Non okachi niweyijkatitok ke n Weyi Tiopa. 
<span class="verse" id="MT12_7">7&#160;</span>Nomejwah amo nonkajsikamatih tlan kijtosneki itlajkuilol Dios: “Ne nikneki xiteiknomatikah iwa amo san xipewakah techinmiktilikah yolkameh.” <span class='rq'>Os. 6:6 </span> Amo nonkintlajtlakoltiskiah non amo tlajtlakolejkeh. 
<span class="verse" id="MT12_8">8&#160;</span>Kuali xikmatikah Ne Non onimochi ni tlakatl nitlanawatia itech sábado. </div>
<div class='s'>Jesús kipajtia se tlakatl non omapitswak </div>
<div class='r'>(Mr. 3:1-6; Lc. 6:6-11) </div>
<div class='p'>
<span class="verse" id="MT12_9">9&#160;</span>Jesús oyá de ompa iwa okalakito kan se sinagoga. 
<span class="verse" id="MT12_10">10&#160;</span>Ompa okatka se tlakatl non omapitswak, iwa kemi n fariseos okitlajtoltemoliayah n Jesús para ika weletis kiteiliskeh, okitlajtlanijkeh: </div>
<div class='p'>—¿Motekawilia mamotepajti itech n sábado ijkuak moneki se mamosewi? </div>
<div class='p'>
<span class="verse" id="MT12_11">11&#160;</span>Jesús okinnankili: </div>
<div class='p'>—Tla aka de nomejwah kipia se ichka non moposojwia itech sábado, ¿amo konkixtia? 
<span class="verse" id="MT12_12">12&#160;</span>¡Okachi ipati se tlakatl ke se ichka! Yika, tejwah kema weletis tikchiwaskeh tlan kuali ipan sábado. </div>
<div class='p'>
<span class="verse" id="MT12_13">13&#160;</span>Ijkuakó Jesús okili n tlakatl: </div>
<div class='p'>—Xikmilawa moma. </div>
<div class='p'>Iwa ijkuak okimila ima, opajtik iwa omoka kuali kemi non ok se ima. 
<span class="verse" id="MT12_14">14&#160;</span>N fariseos okiskeh iwa opé motlatlalwiah para kipojpoloskeh n Jesús. </div>
<div class='s'>Dios kipejpena n Jesús </div>
<div class='p'>
<span class="verse" id="MT12_15">15&#160;</span>Ijkuak Jesús okima tlan okinekiah kitoktiskeh, oyá de ompa, iwa miakeh tlakah oyajkeh íwa. Jesús okimpajtiaya nochteh non omokokoayah, 
<span class="verse" id="MT12_16">16&#160;</span>iwa okinnajnawatiaya amo makijtokah Akin Ye. 
<span class="verse" id="MT12_17">17&#160;</span>Ijkó otlamochi kemi okijkuilo n tiotlajto Isaías: </div>
<div class='q'>
<span class="verse" id="MT12_18">18&#160;</span>Nika kajki notékipano Akin Ne onikpéjpenki, </div>
<div class='q'>notlasoj Akin kiyolpaktia noalma. </div>
<div class='q'>Niktlalis Noespíritu itech Ye, </div>
<div class='q'>iwa Ye kinmatiltis nochteh n tlaltikpaktlakah kenijki kipiah de yeknemiskeh. </div>
<div class='q'>
<span class="verse" id="MT12_19">19&#160;</span>Amo mokualanijtos nion tsatsajtsis, </div>
<div class='q'>nion amaka kikakis itlajtol itech ojtli. </div>
<div class='q'>
<span class="verse" id="MT12_20">20&#160;</span>Nion se akatl non yoxámanki kipostekis, </div>
<div class='q'>iwa n tláwili non san achitsi xotlatok, amo kisewis, </div>
<div class='q'>asta mamochiwa nochi tlan kuali kemi Ye kineki. </div>
<div class='q'>
<span class="verse" id="MT12_21">21&#160;</span>Iwa itech Itoka, nochteh non amo judíojteh inawak moyolchikajtoskeh. <span class='rq'>Is. 42:1-4 </span> </div>
<div class='s'>Kiteiliah n Jesús iweletilis walewatok de beelzebú </div>
<div class='r'>(Mr. 3:19-30; Lc. 11:14-23; 12:10) </div>
<div class='p'>
<span class="verse" id="MT12_22">22&#160;</span>Ijkuakó okwalikilijkeh n Jesús se tlakatl non amo otlachiaya nion otlajtoaya iwa okipiaya se espíritu amokuali. Jesús okipajti, iwa n tlakatl owaltláchixki iwa owaltlajto. 
<span class="verse" id="MT12_23">23&#160;</span>Nochteh n tlakah omotlajtlachialtijkeh iwa okijtoayah: </div>
<div class='p'>—¿Yetos ni, ikone n rey David? </div>
<div class='p'>
<span class="verse" id="MT12_24">24&#160;</span>Keman n fariseos ijkó okikakeh, okijtojkeh: </div>
<div class='p'>—Nin tlakatl kinkixtia n espíritus amokualteh ika iweletilis beelzebú, non kinnawatia n espíritus amokualteh. </div>
<div class='p'>
<span class="verse" id="MT12_25">25&#160;</span>Jesús okimatia tlan yejwah okimoliayah, yika okinmili: </div>
<div class='p'>—Tla n tlakah de se país pewas momijmiktiskeh san yejwah, non país pojpoliwis. Iwa tla se altepetl noso se familia noiwa pewa moxexeloa, sa nima xitinis. 
<span class="verse" id="MT12_26">26&#160;</span>Ijkó noiwa, tla satanás iselti kinkixtijtok n espíritus amokualteh, san ye inewia moixnamiki iwa san nima pojpoliwis. 
<span class="verse" id="MT12_27">27&#160;</span>Tla nomejwah nonkijtoah Ne nikinkixtia espíritus amokualteh ika iweletilis beelzebú, ¿akin kinmaka weletílistli nomotlamachtijkawah ijkuak kinkixtiah espíritus amokualteh? Yika, yejwah makijtokah kox milák noso amo milák tlan nomejwah nonkijtoah. 
<span class="verse" id="MT12_28">28&#160;</span>Pero tla Ne nikinkixtia n espíritus amokualteh ika iweletilis Iespíritu Dios, noni kijtosneki Dios yopé tlanawatia nomonawak. </div>
<div class='p'>
<span class="verse" id="MT12_29">29&#160;</span>'¿Weletis aka kalakis icha n se tlakatl non chikaktik iwa kikixtilis tlan kipia? Sanwel tla achto kijilpia, ijkuakó ya weletis kitlachtekis. </div>
<div class='p'>
<span class="verse" id="MT12_30">30&#160;</span>'Akin amo kajki nowa, nechixnamiki. Iwa akin amo nowa pixka, tlaxixititsa. </div>
<div class='p'>
<span class="verse" id="MT12_31">31&#160;</span>'Yika nomechilia, Dios nomechintlapojpolwilis nochteh nomotlajtlakolwah iwa nochi tlan fiero nonkijtoskeh. Pero akin fiero kitenewas n Espíritu, Dios ayik kitlapojpolwis. 
<span class="verse" id="MT12_32">32&#160;</span>Iwa akin fiero nechtenewa Ne Non onimochi ni tlakatl, kitlapojpolwiskeh, pero akin fiero kitenewas n Espíritu Santo, ayik kitlapojpolwiskeh, nion axa, nion satepa. </div>
<div class='s'>Se kuawitl moixmati ika tlan kitemaka </div>
<div class='r'>(Lc. 6:43-45) </div>
<div class='p'>
<span class="verse" id="MT12_33">33&#160;</span>'Se kuali kuawitl kitemaka kuali itlakilo, tla n kuawitl amo kuali, noiwa kitemaka itlakilo amo kuali. Nochi kuawitl moixmati ika tlan kitemaka. 
<span class="verse" id="MT12_34">34&#160;</span>¡Nomejwah nonkichiwah ken koameh! ¿Kenomi weletis nonkijtoskeh tlan kuali, tla nomejwah amo non kualteh? Porke tlan kitemitijtok toyolo ye tlan tikijtoah. 
<span class="verse" id="MT12_35">35&#160;</span>Se kuali tlakatl kikixtia tlan kuali kitlaatitok itech iyolo. Pero n tlakatl amo kuali, kikixtia tlan amo kuali kitlaatitok itech iyolo. 
<span class="verse" id="MT12_36">36&#160;</span>Ne nomechilia, itech iksemi tonati, ijkuak Dios tlaixkomakas, nochteh nomejwah nonkimokuitiskeh nochi tlájtoli tlan amo kuali ononkijtojkeh. 
<span class="verse" id="MT12_37">37&#160;</span>Porke ika tlan tikijtoa mitstlajtlakolmakaskeh, iwa kijtoskeh kox titlajtlakole noso amó. </div>
<div class='s'>Kitlajtlaniliah Jesús se milagro </div>
<div class='r'>(Mr. 8:11-12; Lc. 11:29-32) </div>
<div class='p'>
<span class="verse" id="MT12_38">38&#160;</span>Ijkuakó sikimeh tlamachtijkeh iwa n fariseos okilijkeh n Jesús: </div>
<div class='p'>—Tlamachti, tiknekih tikitaskeh se milagro. </div>
<div class='p'>
<span class="verse" id="MT12_39">39&#160;</span>Jesús okinnankili: </div>
<div class='p'>—N tlakah tlajtlakolchijkeh kitlajtlanih se milagro. Pero mach ok nikinmititis ok se, sanwel tlan yopanok n profeta Jonás. 
<span class="verse" id="MT12_40">40&#160;</span>Iwa ijkó kemi Jonás okatka eyi tonati iwa eyi yúali ijtik se weyi michi, noiwa Ne Non onimochi ni tlakatl, niyetos eyi tonati iwa eyi yúali ijtik tlali. 
<span class="verse" id="MT12_41">41&#160;</span>N tlakah non ochantitokah Nínive moyolitiskeh itech iksemi tonati, iwa nomechtlajtlakoltiskeh porke yejwah okikajkeh n Jonás iwa omoyolpatlakeh ijkuak okinmatilti itlajtol Dios. Axa Ne Non nika nika, okachi weyi ke Jonás. 
<span class="verse" id="MT12_42">42&#160;</span>Noiwa n reina non walewatok kan tlali de Sabá moketsas itech iksemi tonati iwa nomechtlajtlakoltis, porke wejka owalewak okikakiko n Salomón, non satlawel ixtlamati, pero nika ka se non okachi weyi ke Salomón. </div>
<div class='s'>N espíritu amokuali non walmokopa </div>
<div class='r'>(Lc. 11:24-26) </div>
<div class='p'>
<span class="verse" id="MT12_43">43&#160;</span>'Ijkuak se espíritu amokuali kisa ijtik se tlakatl, nentinemi kan tlawakah kitemojtinemi kan mosewis, iwa ken amo kajsi 
<span class="verse" id="MT12_44">44&#160;</span>kimolia: “Nimokopas oksepa itech neká tlakatl kan oníkiski.” Iwa ijkuak mokopa, konajsi n tlakatl kemi se kali kan amaka chanchiwa, kuali ichpantok iwa tlaajachitok. 
<span class="verse" id="MT12_45">45&#160;</span>Satepa yawi kualinnotsati chikome espíritus non okachi amokualteh, iwa nochteh kalakih ijtik non tlakatl iwa mochantiah. Satepa non tlakatl mokopa okachi amokuali. Ijkó mochiwaskeh n tlajtlakolejkeh non axa nentinemih. </div>
<div class='s'>Imamá iwa ikniwah n Jesús </div>
<div class='r'>(Mr. 3:31-35; Lc. 8:19-21) </div>
<div class='p'>
<span class="verse" id="MT12_46">46&#160;</span>Jesús ok okintlapowijtoka n tlakah, imamá iwan ikniwah oajsito kan Ye okatka pero omokajkeh kala, porke okinekiah motlapowiskeh íwa. 
<span class="verse" id="MT12_47">47&#160;</span>Ijkuakó se tlakatl okilito: </div>
<div class='p'>—Jesús, momamá iwa mokniwah kateh kala iwa kinekih motlapowiskeh mowa. <span class='rq'>Mt. 13:55 </span> </div>
<div class='p'>
<span class="verse" id="MT12_48">48&#160;</span>Pero Jesús okinankili: </div>
<div class='p'>—¿Akin nomamá, iwa akimeh nokniwah? </div>
<div class='p'>
<span class="verse" id="MT12_49">49&#160;</span>Okinmajpilwi itlamachtijkawah iwa okijto: </div>
<div class='p'>—Yejwah ninteh nomamá iwa nokniwah. 
<span class="verse" id="MT12_50">50&#160;</span>Akin kichiwa tlan kimonekiltia Notajtsi Dios non kajki ilwikak, ye nokni, nowelti iwa nomamá.  </div>
<div class='psalmlabel' id='MT13_0'> 13</div>
<div class='s'>Se tlakatl non otook </div>
<div class='r'>(Mr. 4:1-9; Lc. 8:4-8) </div>
<div class='p'>
<span class="verse" id="MT13_1">1&#160;</span>Non tonati Jesús okiski kan okalotitoka iwa omotlalito itempa n lago. 
<span class="verse" id="MT13_2">2&#160;</span>Ken miaktikeh omoololojkeh, Jesús omonek tlejkos ipan se barka iwa omotlali, iwa nochteh n tlakah omokajkeh itempa n lago. 
<span class="verse" id="MT13_3">3&#160;</span>Jesús opé kinmachtia ika tlapoálisteh, iwa okinmiliaya: </div>
<div class='p'>—Se tlakatl oyá iwa otook. 
<span class="verse" id="MT13_4">4&#160;</span>Ijkuak otook, siki xínachtli owetski ojtentli, iwa owalajkeh n totomeh iwa okikuajkeh. 
<span class="verse" id="MT13_5">5&#160;</span>Oksiki owetski kan tlateyo, kan san pánixko okipiaya tlali. Non xínachtli sa nima oixwak porke n tlali amo tilawak. 
<span class="verse" id="MT13_6">6&#160;</span>Pero ijkuak okiski n tonati, okuitlawik, iwa ken amo wejkatla omonelwayoti, owaki. 
<span class="verse" id="MT13_7">7&#160;</span>Oksiki owetski kan tlawitstla, omoskalti n witstli iwa n tlátoktli oijyomik. 
<span class="verse" id="MT13_8">8&#160;</span>Pero siki xínachtli owetski kan kuali tlali, iwa kuali otlaaki. Siki tlátoktli okitemák se siento, oksiki eyi póali (60), iwa oksiki sempóali iwa n májtlaktli (30) por se xínachtli. 
<span class="verse" id="MT13_9">9&#160;</span>Akin kipia inakas, makajsikamati. </div>
<div class='s'>Jesús kinmilia tleka ijkó tlamachtia </div>
<div class='r'>(Mr. 4:10-12; Lc. 8:9-10) </div>
<div class='p'>
<span class="verse" id="MT13_10">10&#160;</span>Ijkuakó itlamachtijkawah n Jesús omijkuanijkeh inawak, iwa okitlajtlanijkeh: </div>
<div class='p'>—¿Tleka tikintlapowia n tlakah ika tlapoálistli? </div>
<div class='p'>
<span class="verse" id="MT13_11">11&#160;</span>Jesús okinnankili: </div>
<div class='p'>—Dios nomechkawilia xikmatikah kenomi tlanawatia kan ilwikak, pero n oksikimeh amo kinkawilia makimatikah. 
<span class="verse" id="MT13_12">12&#160;</span>Yika, akin kipia okachi, okachi kimakaskeh, iwa akin amitla kipia, nochi kikixtiliskeh. 
<span class="verse" id="MT13_13">13&#160;</span>Yika, Ne nikintlapowia ika tlapoálisteh, porke maya tlachiah amo kitah, iwa maya tlakakih amo kikakih nion kajsikamatih. <span class='rq'>Ez. 12:2 </span> 
<span class="verse" id="MT13_14">14&#160;</span>Yika, intech mochiwa tlan okijto n profeta Isaías: </div>
<div class='q'>Maya miak matlakakikah, amo kajsikamatiskeh; </div>
<div class='q'>maya kuali matlachiakah amitla kajsiskeh. </div>
<div class='q'>
<span class="verse" id="MT13_15">15&#160;</span>Porke ninteh tlakah oyoltlakuawakeh, </div>
<div class='q'>omonakastsajtsakeh para amo tlakakiskeh, </div>
<div class='q'>iwa okintsajtsakeh inmixtololowah </div>
<div class='q'>para amo matlachiakah </div>
<div class='q'>nion matlakakikah ika innakaswah, </div>
<div class='q'>nion kajsikamatih ika inyolo, </div>
<div class='q'>para moyolpatlaskeh nonawak </div>
<div class='q'>iwa manikimpajti. <span class='rq'>Is. 6:9-10 </span> </div>
<div class='p'>
<span class="verse" id="MT13_16">16&#160;</span>'Mapakikah nomoixtololowah porke tlachiah, mapakikah nomonakaswah porke tlakakih. 
<span class="verse" id="MT13_17">17&#160;</span>De milajka nomechilia, miakeh profetas iwa tlakah yolchipawakeh okinekiah kitaskeh tlan axa nomejwah nonkitah, iwa amo okitakeh. Okinekiah kikakiskeh tlan axa nonkikakih, iwa amo okikakeh. </div>
<div class='s'>Jesús kinmajsikamatiltia keman se tooka </div>
<div class='r'>(Mr. 4:13-20; Lc. 8:11-15) </div>
<div class='p'>
<span class="verse" id="MT13_18">18&#160;</span>'Kuali xikkakikah tlan kijtosneki ijkuak otook se tlakatl. 
<span class="verse" id="MT13_19">19&#160;</span>Akimeh kikakih itlajtol Dios iwa amo kajsikamatih, nonteh kemi n xínachtli non owetski itempa ojtli, wits n diablo iwa kinkixtilia itlajtol Dios non omotook itech inyolo. 
<span class="verse" id="MT13_20">20&#160;</span>N xínachtli non owetski intsalko temeh, yejwah non kikakih itlajtol Dios iwa sa nima kiseliah ika miak pakílistli. 
<span class="verse" id="MT13_21">21&#160;</span>Pero ken amo omonelwayoti, amo tlaxikoah. Ijkuak pewah tlaijyowiah noso kintotojtokah por okiselijkeh itlajtol Dios, walmosotlawah iwa kikawah. 
<span class="verse" id="MT13_22">22&#160;</span>N xínachtli non owetski kan tlawitstla, kijtosneki non kikakih itlajtol Dios, pero okachi kintekipachoa tlan onka itech nin tlaltíkpaktli iwa n tomi pewa kinmixkajkayawa. Nochi ni kijyomiktia itlajtol Dios iwa ayakmó kikawilia matlaaki. 
<span class="verse" id="MT13_23">23&#160;</span>Pero n xínachtli non omotook itech kuali tlali, noni kijtosneki akin kikakih itlajtol Dios iwa kajsikamatih, iwa miak tlaakih. Siki xínachtli kitemaka mákuili poali (100) xínachtli, oksiki eyi póali (60), iwa oksikimeh kitemakah sempóali iwa n májtlaktli (30), por se xínachtli. </div>
<div class='s'>N sasaliksakatl non moskaltia itsalko tlátoktli </div>
<div class='p'>
<span class="verse" id="MT13_24">24&#160;</span>Jesús okinmili ok se tlapoálistli: </div>
<div class='p'>—Ijkó noiwa tlamochiwa ilwikak kan Dios tlanawatia, kemi se tlakatl non okitook itlala kuali xínachtli. 
<span class="verse" id="MT13_25">25&#160;</span>Pero ijkuak itlakawah okochtokah, owala se tlakatl non okikokoliaya n tekowa, iwa okitookili sasaliksakatl itsajtsalko n trigo, iwa ocholo. 
<span class="verse" id="MT13_26">26&#160;</span>Ijkuak n tlátoktli omoskalti iwa omiawatik n trigo, noiwa omoskalti miak sasaliksakatl. 
<span class="verse" id="MT13_27">27&#160;</span>Ijkuakó itlakawah okilitoh n tekowa: “Tejwatsi otikontook kuali xínachtli motlala. ¿kan ik okiski n sasaliksakatl?” 
<span class="verse" id="MT13_28">28&#160;</span>N tekowa okinmili: “Se tlakatl non nechkokolia ijkí okichi.” Ijkuakó itlakawah okilijkeh: “¿Tikneki matikwiwitlatih n sasaliksakatl?” 
<span class="verse" id="MT13_29">29&#160;</span>Pero inteko okinmili: “Amó, porke tla nonkiwiwitlaskeh n sasaliksakatl, weletis noiwa nonkiwiwitlaskeh notrigo. 
<span class="verse" id="MT13_30">30&#160;</span>Okachi kuali xikkawakah mamoskaltikah sansikah asta ijkuak motlatekis. Ijkuakó nikinnawatis n tlatekeh: “Achto xikololokah n sasaliksakatl, xikijilpikah para mochichinos; iwa n trigo kuali mamotlaati.” </div>
<div class='s'>Se xinatsintli de mostaza </div>
<div class='r'>(Mr. 4:30-32, Lc. 13:18-19) </div>
<div class='p'>
<span class="verse" id="MT13_31">31&#160;</span>Jesús noiwa okinmili ok se tlapoálistli: </div>
<div class='p'>—Itech ilwikak kan Dios tlanawatia, noiwa kemi se xinatsintli de mostaza non se tlakatl okitook itlala. 
<span class="verse" id="MT13_32">32&#160;</span>Nin xinatsintli ye n okachi tsijtsikitsi itech nochteh n xínachteh, pero ijkuak moskaltia, okachi weyi ke se tlátookali, iwa motlami kemi se kuawitl iwa n tototsitsinteh motepajsoltiah itech. </div>
<div class='s'>N levadura </div>
<div class='r'>(Lc. 13:20-21) </div>
<div class='p'>
<span class="verse" id="MT13_33">33&#160;</span>Jesús okinmili ok se tlapoálistli: </div>
<div class='p'>—Kan Dios tlanawatia noiwa kemi n levadura non se siwatl okinenelo ika eyi tlatamachíwali<a href='#FN11' epub:type='noteref' class='noteref'>*</a> arina, iwa kualtsi okisama nochi n textli. <span class='rq'>1 Co. 5:6 </span> </div>
<div class='s'>Jesús okijto tleka otlamachtiaya ika tlapoálisteh </div>
<div class='r'>(Mr. 4:33-34) </div>
<div class='p'>
<span class="verse" id="MT13_34">34&#160;</span>Nochi ni Jesús okintlapowiaya n tlakah ika tlapoálisteh, iwa tla amo ika tlapoálisteh, amo okintlapowiaya. 
<span class="verse" id="MT13_35">35&#160;</span>Ijkó omochi tlan okijkuilo n profeta: </div>
<div class='q'>Nitlajtos ika tlapoálisteh, </div>
<div class='q'>niktematiltis tlan amaka okimatia desde ijkuak Dios okichijchi n tlaltíkpaktli. <span class='rq'>Sal. 78:2 </span> </div>
<div class='s'>Tlan kijtosneki itlapoalis n sasaliksakatl </div>
<div class='p'>
<span class="verse" id="MT13_36">36&#160;</span>Jesús okinmakah nochteh non ompa okatkah. Ijkuakó okalak itech kali iwa sanima omijkuanijkeh itlamachtijkawah iwa okilijkeh: </div>
<div class='p'>—Techajsikamatiltih tlan kijtosneki itlapoalis n sasaliksakatl. </div>
<div class='p'>
<span class="verse" id="MT13_37">37&#160;</span>Ijkuakó Jesús okinnankili: </div>
<div class='p'>—Ne Non onimochi ni tlakatl, Ne oniktook n kuali xínachtli. 
<span class="verse" id="MT13_38">38&#160;</span>N tetlala ye n tlaltíkpaktli. N kuali xínachtli kijtosneki yejwah iaxkawah Dios, iwa n sasaliksakatl, yejwah ipilwah n diablo. 
<span class="verse" id="MT13_39">39&#160;</span>Non tekokolia ye n diablo akin okitook n sasaliksakatl. N tlapixkalo kijtosneki n iksemi tonati. Iwa akimeh tlatekiskeh yejwah n ángelteh. 
<span class="verse" id="MT13_40">40&#160;</span>Yika, ijkó kemi mowiwitla n xiwitl non amo kuali iwa mochichinoa, ijkó tlamochiwas ijkuak tlamis nin tlaltíkpaktli. 
<span class="verse" id="MT13_41">41&#160;</span>Ne Non onimochi ni tlakatl nikintitlanis noangelwah, iwa kinmoololokiweh kan kateh noaxkawah akimeh kichiwah tlajtlákoli iwa akimeh kintoktiah oksikimeh makichiwakah noiwah. 
<span class="verse" id="MT13_42">42&#160;</span>Iwa kinkajkawaskeh ijtik tletl kan chokaskeh iwa tlannetsoniskeh. 
<span class="verse" id="MT13_43">43&#160;</span>Ijkuakó non yolchipawakeh, tsotlaniskeh kemi n tonati ompa kan tlanawatia Totajtsi. ¡Akin kipia inakas, makajsikamati! </div>
<div class='s'>N tomi non tlalpachitok </div>
<div class='p'>
<span class="verse" id="MT13_44">44&#160;</span>'Itech ilwikak kan Dios tlanawatia, noiwa kemi se xoktsi non kipia tomi non tlalpachitok tetlala. Ijkuak se tlakatl konajsi non tomi oksepa kitlaatia, iwa ika miak pakílistli yawi kinamaka nochi tlan kipia iwa kikoa n tlali kan okajsik non xoktsi. </div>
<div class='s'>N perla non miak ipati </div>
<div class='p'>
<span class="verse" id="MT13_45">45&#160;</span>'Noiwa itech ilwikak kan Dios tlanawatia kemi se tlasémanki non kintemojtinemi perlas non patiojkeh, 
<span class="verse" id="MT13_46">46&#160;</span>iwa ijkuak kajsi se perla non patio, motlanajnamakia iwa kikoa non perla. </div>
<div class='s'>N michayatl </div>
<div class='p'>
<span class="verse" id="MT13_47">47&#160;</span>'Noiwa itech ilwikak kan Dios tlanawatia kemi se michayatl non michmajkeh kontlamotlah ijtik atl iwa kinmoololoa nochi michimeh. 
<span class="verse" id="MT13_48">48&#160;</span>Ijkuak n michayatl yotenki, n michmajkeh kikixtiah itempa n atl iwa pewa kimpejpenah n michimeh. Non kualteh michimeh konintlaliah ijtik chikimeh, iwa non amo kualteh kintlamotlah. 
<span class="verse" id="MT13_49">49&#160;</span>Ijkó tlamochiwas ijkuak ajsiki n iksemi tonati. Kisaskeh iangelwah Dios iwa kinxexeloskeh n tlajtlakolejkeh iwan yolmilajkameh. 
<span class="verse" id="MT13_50">50&#160;</span>Iwa n tlajtlakolejkeh kintlamotlaskeh ijtik tletl, kan chokaskeh iwa tlannetsoniskeh. </div>
<div class='s'>Tlan yankuik iwa tlan ya wewe </div>
<div class='p'>
<span class="verse" id="MT13_51">51&#160;</span>Ijkuakó Jesús okintlajtlani: </div>
<div class='p'>—¿Nonkajsikamatih nochi tlan nomechilijtok? </div>
<div class='p'>Yejwah okilijkeh: </div>
<div class='p'>—Ejé, tikkajsikamatih. </div>
<div class='p'>
<span class="verse" id="MT13_52">52&#160;</span>Ijkuakó Jesús okinmili: </div>
<div class='p'>—Ijkuak se tlamachti non kitemachtia n tlanawátili kimomachtia kenomi Dios tlanawatia kan ilwikak, mochiwa kemi se chane, ika tlan kitlatijtok kimati kikixtia itla yankuik iwa itla ya wewe. </div>
<div class='p'>
<span class="verse" id="MT13_53">53&#160;</span>Ijkuak Jesús otlanki okintlapowi nochi ni, oyá de ompa. </div>
<div class='s'>Jesús kan altepetl de Nazaret </div>
<div class='r'>(Mr. 6:1-6; Lc. 4:16-30) </div>
<div class='p'>
<span class="verse" id="MT13_54">54&#160;</span>Okalakito kan ialtépeu. Ompa opé tlamachtia kan sinagoga, iwa n tlakah omotlajtlachialtiayah iwa okimoliayah: </div>
<div class='p'>—¿Kan okajsik nochi non ixtlamatílistli? ¡Kenomi weleti kinchiwa ninteh milagros! 
<span class="verse" id="MT13_55">55&#160;</span>¿Amo ye ipiltsi n kuaujxinki? ¿Amo imamá itoka María? ¿Amo ye ikni n Jacobo, José, Simón iwa n Judas? 
<span class="verse" id="MT13_56">56&#160;</span>Amo nika chanti iweltiwah. ¿Kan okikuito nochi tlan kimati? </div>
<div class='p'>
<span class="verse" id="MT13_57">57&#160;</span>Yika, n tlakah omokuejsoayah. Pero Jesús okinmili: </div>
<div class='p'>—San kan yetos kitlakitah se profeta, pero itech ialtépeu iwa icha, amaka kitlakita. </div>
<div class='p'>
<span class="verse" id="MT13_58">58&#160;</span>Iwa amo okinchi miakeh milagros itech ialtépeu, porke amo nochteh okineltokaya.  </div>
<div class='psalmlabel' id='MT14_0'> 14</div>
<div class='s'>Kimiktiah n Juan Bautista </div>
<div class='r'>(Mr. 6:14-29; Lc. 9:7-9) </div>
<div class='p'>
<span class="verse" id="MT14_1">1&#160;</span>Itech nekateh tonatijmeh Herodes<a href='#FN12' epub:type='noteref' class='noteref'>*</a> Antipas n Tetrarca non otlanawatijtoka Galilea, okima tlan Jesús okichiwaya, 
<span class="verse" id="MT14_2">2&#160;</span>iwa okinmili itlakawah: </div>
<div class='p'>—Neká tlakatl, ye n Juan non otlakuaatekiaya, non yomoyoliti, yika weleti kinchiwa wejweyi milagros. </div>
<div class='p'>
<span class="verse" id="MT14_3">3&#160;</span>Herodes yotlanawatijka makikitskikah n Juan iwa makiijilpikah ika kadena. Ijkó okitokti n Juan porke okiliaya mach kuali tlan okichijtoka iwan ikuñada Herodías, isiwa ikni Felipe. 
<span class="verse" id="MT14_4">4&#160;</span>Juan okiliaya n Herodes: </div>
<div class='p'>—Tlajtlákoli tinepanitos iwan mokuñada. </div>
<div class='p'>
<span class="verse" id="MT14_5">5&#160;</span>Herodes okinekia kimiktis n Juan, pero okinmawiliaya n tlakah porke nochteh okimatiah Juan profeta. 
<span class="verse" id="MT14_6">6&#160;</span>Pero ijkuak omoxiujtili Herodes Antipas, ichpoch n Herodías, omijtoti inmixpa nochteh n tlatlálwilteh, iwa satlawel okiwelitak n Herodes. 
<span class="verse" id="MT14_7">7&#160;</span>Ompa Herodes okimák itlajtol, kimakas san tlan ye kitlajtlanilis. 
<span class="verse" id="MT14_8">8&#160;</span>Ijkuakó n íchpochtli achto omotlapowi iwan imamá iwa sanima okili n Herodes: </div>
<div class='p'>—Techmaka itsonteko n Juan Bautista itech se tlakualkaxitl. </div>
<div class='p'>
<span class="verse" id="MT14_9">9&#160;</span>Semi omoyolkoko n rey ijkuak okikak tlan okitlajtlanili n íchpochtli. Pero ken okimák itlajtol inmixpa nochteh itlatlalwilwah, otlanawati makimakakah tlan okitlájtlanki. 
<span class="verse" id="MT14_10">10&#160;</span>Iwa otlanawati makikechtsontekitih n Juan kan otsaktoka, 
<span class="verse" id="MT14_11">11&#160;</span>sanima okualikilijkeh itsonteko n Juan itech se tlakualkaxitl iwa okimaktilijkeh n íchpochtli, iwa n íchpochtli okimaktili ina. </div>
<div class='p'>
<span class="verse" id="MT14_12">12&#160;</span>Satepa owalajkeh itlamachtijkawah n Juan iwa okiwikakeh ikuerpo. Okitookatoh, iwa otlanki okimatiltitoh n Jesús. </div>
<div class='s'>Jesús kintlakualtia mákuili mil tlakah </div>
<div class='r'>(Mr. 6:30-44; Lc. 9:10-17; Jn. 6:1-14) </div>
<div class='p'>
<span class="verse" id="MT14_13">13&#160;</span>Ijkuak Jesús okima tlan okitoktijkeh n Juan, otlejkok itech se barka iwa oyá iselti kan amaka kikuejsoskia. Pero ijkuak n tlakah okimatkeh, owalkiskeh iwa oyajkeh okajsitoh nejnentiwih. 
<span class="verse" id="MT14_14">14&#160;</span>Ijkuak Jesús otemok itech barka, okinmitak miakeh tlakah, okimiknoma iwa okimpajti n kokoxkeh. 
<span class="verse" id="MT14_15">15&#160;</span>Ijkuak opé tiotlati, itlamachtijkawah omijkuanijkeh iwa okilijkeh: </div>
<div class='p'>—Yotiotlatik, iwa ik nika amaka chanti. Xikintitlani nochteh mawiah itech altepemeh, makimokowitih tlan kikuaskeh. </div>
<div class='p'>
<span class="verse" id="MT14_16">16&#160;</span>Jesús okinmili: </div>
<div class='p'>—Mach moneki mawiah, xikintlamakakah nomejwah. </div>
<div class='p'>
<span class="verse" id="MT14_17">17&#160;</span>Yejwah okilijkeh: </div>
<div class='p'>—Sanwel tikpiah mákuili pameh iwa ome michimeh. </div>
<div class='p'>
<span class="verse" id="MT14_18">18&#160;</span>Jesús okinmili: </div>
<div class='p'>—Nika techalinwikilikah. </div>
<div class='p'>
<span class="verse" id="MT14_19">19&#160;</span>Otlanawati mamotlajtlalikah ipan xiwitl. Jesús okinmónanki n mákuili pameh iwa n ome michimeh. Ontlachixki ilwikak iwa omotlasojkama inawak Dios, okintlajkotlápanki n pameh iwa okinmaktili itlamachtijkawah makinxejxelilikah. 
<span class="verse" id="MT14_20">20&#160;</span>Nochteh otlakuajkeh iwa kuali oijixwikeh. Iwa okintetemitijkeh májtlaktli iwa ome chikimeh ika patlatlapanali. 
<span class="verse" id="MT14_21">21&#160;</span>Kemi mákuili mil tlakah otlakuajkeh, ixkoya n siwameh iwa n pípilteh. </div>
<div class='s'>Jesús nejnemi ixko atl </div>
<div class='r'>(Mr. 6:45-52, Jn. 6:16-21) </div>
<div class='p'>
<span class="verse" id="MT14_22">22&#160;</span>Satepa, Jesús okinnawati itlamachtijkawah matlejkokah itech barka iwa sa matlayakanakah makikojchalwikah n lago, ijkuak Ye ok kinmakawaskia n tlakah. 
<span class="verse" id="MT14_23">23&#160;</span>Satepa, ijkuak yokinmaakah n tlakah, Jesús otlejkok ipan tepetl omotiotsajtsilito iselti. Ijkuak otleyuak ompa okatka iselti. 
<span class="verse" id="MT14_24">24&#160;</span>N barka yotlantiaya itlajko n lago. N atl omotlawitekia itech barka porke n ejekatl okimixnamiktiwalaya. 
<span class="verse" id="MT14_25">25&#160;</span>Sa kualka ijkuak ok tleyua, Jesús onejnentiaya ixko atl iwa okinmajsito itlamachtijkawah. 
<span class="verse" id="MT14_26">26&#160;</span>Iwa ijkuak itlamachtijkawah okitakeh nejnentiwits ixko atl, omomojtijkeh iwa otsajtsikeh: </div>
<div class='p'>—¡Se ekawitl! </div>
<div class='p'>
<span class="verse" id="MT14_27">27&#160;</span>Pero Jesús okínnotski iwa okinmili: </div>
<div class='p'>—¡Ximoyolchikawakah, Ne Ni Jesús! </div>
<div class='p'>
<span class="verse" id="MT14_28">28&#160;</span>Ijkuakó Pedro okili: </div>
<div class='p'>—Noteko, tla milák Tejwatsi, xitlanawati maninejnemi ixko atl iwa manimitsajsiti. </div>
<div class='p'>
<span class="verse" id="MT14_29">29&#160;</span>Iwa Jesús okili: </div>
<div class='p'>—Xiwiki. </div>
<div class='p'>Ijkuakó Pedro owaltemok de kan barka iwa opé nejnemi ixko atl, iwa konajsiskia n Jesús. 
<span class="verse" id="MT14_30">30&#160;</span>Pero ijkuak okimachili chikawak oejekatoka, omaujki iwa opé apolaki. Ijkuakó otsajtsik: </div>
<div class='p'>—¡Noteko, techmakixti! </div>
<div class='p'>
<span class="verse" id="MT14_31">31&#160;</span>Sannima Jesús okimakitskijtiwetski iwa okili: </div>
<div class='p'>—¡Amo tiyektlaneltoka!, ¿amo techneltoka? </div>
<div class='p'>
<span class="verse" id="MT14_32">32&#160;</span>Ijkuak otlejkokeh itech barka, n ejekatl omóketski. 
<span class="verse" id="MT14_33">33&#160;</span>Ijkuakó, itlamachtijkawah omotlankuaketskeh iyakapa n Jesús iwa okilijkeh: </div>
<div class='p'>—Milák, Tejwatsi Ikone Dios. </div>
<div class='s'>Jesús kimpajtia kokoxkeh itech Genesaret </div>
<div class='r'>(Mr. 6:53-56) </div>
<div class='p'>
<span class="verse" id="MT14_34">34&#160;</span>Ijkuak otlankeh okojchalwijkeh n lago de Galilea, oajsito kan tlali de Genesaret. 
<span class="verse" id="MT14_35">35&#160;</span>Ijkuak n tlakah non ik ompa ochantitokah okixmatkeh n Jesús, sentetl okitematiltijkeh iwa okwalinwikilijkeh nochteh n kokoxkeh. 
<span class="verse" id="MT14_36">36&#160;</span>Okitlatlaujtiayah makinkawili maya san makitempantelkolikah itlakeh, iwa akimeh okitempantelkoayah itlakeh opajtiah.  </div>
<div class='psalmlabel' id='MT15_0'> 15</div>
<div class='s'>Tlan kiyolijtlakoa se tlakatl </div>
<div class='r'>(Mr. 7:1-23) </div>
<div class='p'>
<span class="verse" id="MT15_1">1&#160;</span>Ijkuakó sikimeh fariseos iwa non kitemachtiah n tlanawatílistli non owalajkeh de Jerusalén, omijkuanijkeh inawak Jesús iwa okilijkeh: </div>
<div class='p'>
<span class="verse" id="MT15_2">2&#160;</span>—Motlamachtijkawah kixpanawiah tlan otechititijkeh totatawah. Yejwah amo momajtekiah ijkuak kikuah paj kemi otechmachtijkeh totatawah.<a href='#FN13' epub:type='noteref' class='noteref'>*</a> </div>
<div class='p'>
<span class="verse" id="MT15_3">3&#160;</span>Pero Jesús okintlajtlani: </div>
<div class='p'>—¿Tleka noiwa nomejwah nonkixpanawiah itlanawatil Dios, iwa okachi nonkimopantiah tlan yowejka okichiwayah nomotatawah? 
<span class="verse" id="MT15_4">4&#160;</span>Dios okijto: “Xiktlakita mota iwa mona”, iwa “akin fiero kitenewas ita noso ina, kuali makimiktikah.” <span class='rq'>Éx. 21:17 </span> 
<span class="verse" id="MT15_5">5&#160;</span>Pero nomejwah nonkijtoah se tlakatl weletis kilis ita noso ina: “Mach weletis nimitspalewis, porke tlan nikpixtok, yonikxelo para Dios.” 
<span class="verse" id="MT15_6">6&#160;</span>Ijkuak nomejwah ijkó nonkijtoah, kijtosneki mach ok moneki se kimpalewis n tetajmeh. Nomejwah ijkó nonkijtlakoah itlanawatil Dios porke nonkichiwah tlan yowejka okichiwayah nomotatawah. 
<span class="verse" id="MT15_7">7&#160;</span>¡Íxkopteh! Yompa tlan onomechilih n profeta Isaías ijkuak okijto: </div>
<div class='q'>
<span class="verse" id="MT15_8">8&#160;</span>Ninteh tlakah ika inkamak kijtoah nechtlakitah, </div>
<div class='q'>pero amo nechtlakitah ika inyolo. </div>
<div class='q'>
<span class="verse" id="MT15_9">9&#160;</span>Sanenka nechweyijkatlaliah, </div>
<div class='q'>porke tlan kitemachtiah, </div>
<div class='q'>san intlanawatil n tlakah. <span class='rq'>Is. 29:13 </span> </div>
<div class='p'>
<span class="verse" id="MT15_10">10&#160;</span>Ijkuakó Jesús okínnotski n tlakah iwa okinmili: </div>
<div class='p'>—Techkakikah iwa xikkajsikamatikah tlan nomechilis: 
<span class="verse" id="MT15_11">11&#160;</span>Amo kiyolijtlakoa n tlakatl tlan kalaki itech ikamak, yej teyolijtlakoa tlan kisa itech ikamak n tlakatl. </div>
<div class='p'>
<span class="verse" id="MT15_12">12&#160;</span>Ijkuakó itlamachtijkawah n Jesús omijkuanijkeh inawak iwa okilijkeh: </div>
<div class='p'>—¿Yotikma n fariseos okualankeh ijkuak okikakeh tlan otikijto? </div>
<div class='p'>
<span class="verse" id="MT15_13">13&#160;</span>Pero Ye okinnankili: </div>
<div class='p'>—Nochi tlatookali non amo okitookak Notajtsi non kajki ilwikak, kiwiwitlaskeh ika nochi inelwayo. 
<span class="verse" id="MT15_14">14&#160;</span>Xikinkawakah, yejwah noiwa amo tlachiah iwa kinyakanah oksikimeh kemi yejwah. Tla se non amo tlachia kiyakanas ok se kemi ye, san ken ome wetsiskeh itech tékochtli. </div>
<div class='p'>
<span class="verse" id="MT15_15">15&#160;</span>Ijkuakó Pedro okili n Jesús: </div>
<div class='p'>—Techajsikamatilti non tlapoálistli. </div>
<div class='p'>
<span class="verse" id="MT15_16">16&#160;</span>Jesús okijto: </div>
<div class='p'>—¿Nomejwah noiwa ayamó nonkajsikamatih? 
<span class="verse" id="MT15_17">17&#160;</span>¿Amo nonkajsikamatih nochi tlan kalaki ijtik ikamak se tlakatl, kalaki san ijtik itlalax, iwa satepa kisa kala? 
<span class="verse" id="MT15_18">18&#160;</span>Pero tlan kisa ijtik ikamak se tlakatl, kisa ijtik iyolo, iwa ye tlan kijtlakolia iyolo. 
<span class="verse" id="MT15_19">19&#160;</span>Porke ijtik iyolo n tlakatl kisa tlan amo kuali kiyejyekolia, ijkuak </div>
<div class='li'>temiktia, noso </div>
<div class='li'>momekatia, noso </div>
<div class='li'>tlajtlakolchijtinemi ika ikuerpo, </div>
<div class='li'>tlachteki, </div>
<div class='li'>kisentlalia tlan amo milák, </div>
<div class='li'>noso tepojpoa. </div>
<div class='p'>
<span class="verse" id="MT15_20">20&#160;</span>Nochi ni ye tlan kinmijtlakolia inyolo n tlakah, pero tla se tlakatl amo moyekmapajpaka ijkuak tlakua, noni amo kiyolijtlakoa. </div>
<div class='s'>Se siwatl de Canaán kineltoka n Jesús </div>
<div class='r'>(Mr. 7:24-30) </div>
<div class='p'>
<span class="verse" id="MT15_21">21&#160;</span>Ijkuakó Jesús okiski de ompa, iwa oyá kan tlalmeh de Tiro iwa Sidón. 
<span class="verse" id="MT15_22">22&#160;</span>Se siwatl de Canaán non ik ompa ochantitoka owala kojtsajtsitiwits inawak Jesús iwa okili: </div>
<div class='p'>—¡Noteko, tekone de David, techiknomati! Nochpoch kipia se espíritu amokuali iwa sa ik panoa kitlaijyowiltia. </div>
<div class='p'>
<span class="verse" id="MT15_23">23&#160;</span>Jesús mach okinankili. Ijkuakó itlamachtijkawah omijkuanijkeh inawak iwa okitlatlautijkeh: </div>
<div class='p'>—Xikpalewi neká siwatl porke kojtsajtsitiwits tokuitlapah. </div>
<div class='p'>
<span class="verse" id="MT15_24">24&#160;</span>Jesús okijto: </div>
<div class='p'>—Dios onechaltítlanki sanwel manikimpalewiki n tlakah de Israel non moixpolojtinemih kemi ichkameh. </div>
<div class='p'>
<span class="verse" id="MT15_25">25&#160;</span>Pero n siwatl omijkuani iwa omotlankuaketski ixpa n Jesús iwa okili: </div>
<div class='p'>—¡Noteko, techpalewi! </div>
<div class='p'>
<span class="verse" id="MT15_26">26&#160;</span>Iwa Jesús okili: </div>
<div class='p'>—Amo kuali se kinkixtilis intlakual n pípilteh iwa makinmakakah n chichimeh. </div>
<div class='p'>
<span class="verse" id="MT15_27">27&#160;</span>N siwatl okinankili: </div>
<div class='p'>—Milák tlan tikijtoa Noteko, asta n chichimeh kikuah n kamapáyaxtli non wetsi itlampa mesa keman tlakuajtokeh intekowajkeh. </div>
<div class='p'>
<span class="verse" id="MT15_28">28&#160;</span>Ijkuakó Jesús okili: </div>
<div class='p'>—¡Siwatl, kema weyi motlaneltokalis! Mamochiwa kemi te tikneki. </div>
<div class='p'>Ijkuakó, ichpoch non siwatl owalpajtik non ora. </div>
<div class='s'>Jesús kimpajtia miakeh kokoxkeh </div>
<div class='p'>
<span class="verse" id="MT15_29">29&#160;</span>Jesús okiski de ompa iwa oyá itempa n lago de Galilea. Otlanki otlejkok ipan se tepetl iwa ompa omotlali. 
<span class="verse" id="MT15_30">30&#160;</span>Ijkuakó, miakeh tlakah okalakitoh inawak Ye, iwa okinwikilijkeh </div>
<div class='li'>non koxomeh, </div>
<div class='li'>non amo tlachiah, </div>
<div class='li'>non oikximijmiktokah, </div>
<div class='li'>non amo otlajtoayah, </div>
<div class='li'>iwa miakeh oksikimeh kokoxkeh. </div>
<div class='m'>Okintlalijkeh ikxitla n Jesús, iwa Ye okimpajti. 
<span class="verse" id="MT15_31">31&#160;</span>Ijkuakó n tlakah omotlajtlachialtiayah ken okitakeh akimeh amo otlajtoayah otlajtojkeh, non oikximijmiktokah opajtikeh, non koxomeh onejnenkeh iwa non amo otlachiayah otlachixkeh. Iwa nochteh opé kiweyijkatlaliah iwa motlasojkamatih inawak Dios de Israel. </div>
<div class='s'>Jesús kintlakualtia nawi mil tlakah </div>
<div class='r'>(Mr. 8:1-10) </div>
<div class='p'>
<span class="verse" id="MT15_32">32&#160;</span>Ijkuakó Jesús okonínnotski itlamachtijkawah iwa okinmili: </div>
<div class='p'>—Semi nikinmiknomati ninteh tlakah, porke yopanokeh eyi tonati nowa iwa amo kipiah tlan kikuaskeh. Amo nikneki nikintitlanis incha maapismiktiwiah, amo kichiwa wetsitiweh itech ojtli. </div>
<div class='p'>
<span class="verse" id="MT15_33">33&#160;</span>Ijkuakó itlamachtijkawah n Jesús okilijkeh: </div>
<div class='p'>—Ik nika amaka chanchiwa. ¿Kan tikkuitiweh tlákuali para tikintlakualtiskeh nochteh ninteh tlakah? </div>
<div class='p'>
<span class="verse" id="MT15_34">34&#160;</span>Jesús okintlajtlani: </div>
<div class='p'>—¿Kech paj nonkipiah? </div>
<div class='p'>Yejwah okinankilijkeh: </div>
<div class='p'>—Chikomeh pameh iwa kanaj kechmeh michintsitsinteh. </div>
<div class='p'>
<span class="verse" id="MT15_35">35&#160;</span>Ijkuakó Jesús okinnawati mamotlajtlalikah ipan tlali. 
<span class="verse" id="MT15_36">36&#160;</span>Jesús okinmónanki n chikome pameh iwa n michimeh iwa omotlasojkama inawak Dios. Otlanki okintlatlajkotlapanki iwa okinmajmák itlamachtijkawah makinxejxelilikah nochteh n tlakah. 
<span class="verse" id="MT15_37">37&#160;</span>Nochteh otlakuajkeh iwa kuali oixwikeh. Iwa tlan ayakmó okikuajkeh okoololojkeh iwa okintetemitijkeh chikome chikimeh. 
<span class="verse" id="MT15_38">38&#160;</span>Kemi nawi mil tlakah otlakuajkeh, ixkoya n siwameh iwa n pípilteh. 
<span class="verse" id="MT15_39">39&#160;</span>Satepa Jesús okinmaaka nochteh n tlakah, otlejkok itech se barka iwa oyá kan tlali de Magdala.  </div>
<div class='psalmlabel' id='MT16_0'> 16</div>
<div class='s'>N fariseos iwa n saduseos kitlajtlaniliah n Jesús makinnextili se milagro </div>
<div class='r'>(Mr. 8:11-13; Lc. 12:54-56) </div>
<div class='p'>
<span class="verse" id="MT16_1">1&#160;</span>N fariseos iwa n saduseos okinekiah kitlajtoltlapololtiskeh n Jesús, yika okitatoh iwa okitlajtlanilijkeh makinnextili se milagro de ilwikak. 
<span class="verse" id="MT16_2">2&#160;</span>Pero Ye okinmili: </div>
<div class='p'>—Ijkuak waltiotlati, nomejwah nonkijtoah: “Mostla kualtsi tonas ken tlachichilewi itech ilwikak”, 
<span class="verse" id="MT16_3">3&#160;</span>iwa ijkuak tlanesi nonkijtoah: “Axa ejekas iwa kiawis, ken tlachichilewi iwa tlamixtentok.” ¡Íxkopteh! Nomejwah nonweletih nonkiyejyekoliah tlan nonkitah itech ilwikak, pero amo nonweletih nonkitah tlan tlamochijtok itech ninteh tonatijmeh. 
<span class="verse" id="MT16_4">4&#160;</span>Ninteh tlakah amo kualteh iwa mekatánajteh kinekih kitaskeh se milagro, pero amo kitaskeh ok se milagro, sanwel tlan yopanok n profeta Jonás. </div>
<div class='p'>Okinkakajte iwa oyá. </div>
<div class='s'>Jesús kijtoa intlamachtilis n fariseos mach milák </div>
<div class='r'>(Mr. 8:14-21) </div>
<div class='p'>
<span class="verse" id="MT16_5">5&#160;</span>Ijkuak itlamachtijkawah n Jesús otlankeh okojchalwijkeh n lago, okualilnamikeh kiwikaskiah itla paj. 
<span class="verse" id="MT16_6">6&#160;</span>Ijkuakó Jesús okinmili: </div>
<div class='p'>—Techkakikah, ximotlachilikah de inlevadura n fariseos iwa n saduseos. </div>
<div class='p'>
<span class="verse" id="MT16_7">7&#160;</span>Itlamachtijkawah opé kimoliah: </div>
<div class='p'>—Ijkó techilia porke amo otikwalikakeh paj. </div>
<div class='p'>
<span class="verse" id="MT16_8">8&#160;</span>Pero Jesús san nima okajsikama iwa okinmili: </div>
<div class='p'>—¿Tleka nomechtekipachoah amo nonkipiah paj? ¡Nomejwah amo miak nomotlaneltokalis! 
<span class="verse" id="MT16_9">9&#160;</span>¿Ayamó nonkajsikamatih nion ayakmó nonkilnamikih n mákuili pameh non onikinxejxelili n mákuili mil tlakah, iwa ok kech chikiwitl ononkoololojkeh? 
<span class="verse" id="MT16_10">10&#160;</span>¿Noiwa ayakmó nonkilnamikih n chikome pameh non onikinxejxelili n nawi mil tlakah, iwa ok kech chikiwitl ononkoololojkeh? 
<span class="verse" id="MT16_11">11&#160;</span>¿Tleka amo nonkajsikamatih amo onitlajtojtoka de paj, ijkuak onomechili ximotlachilikah de inlevadura n fariseos iwa n saduseos? </div>
<div class='p'>
<span class="verse" id="MT16_12">12&#160;</span>Ijkuakó yejwah okajsikamatkeh Jesús amo okinmilijka mamotlachilikah de ilevadura n paj, yej de intlamachtilis n fariseos iwa n saduseos. </div>
<div class='s'>Pedro kijtoa Jesús Ye n Cristo </div>
<div class='r'>(Mr. 8:27-30; Lc. 9:18-21) </div>
<div class='p'>
<span class="verse" id="MT16_13">13&#160;</span>Ijkuak Jesús okalakito kan tlali de Cesarea de Filipo, okintlajtlani itlamachtijkawah: </div>
<div class='p'>—¿Tlan kimoliah n tlakah de Ne Non onimochi ni tlakatl? </div>
<div class='p'>
<span class="verse" id="MT16_14">14&#160;</span>Yejwah okinankilijkeh: </div>
<div class='p'>—Sikimeh kijtoah Tejwatsi ti Juan Bautista, oksikimeh kijtoah Tejwatsi ti Elías, iwa oksikimeh kijtoah Tejwatsi ti Jeremías noso aka ok se profeta. </div>
<div class='p'>
<span class="verse" id="MT16_15">15&#160;</span>Ijkuakó Jesús okinmili: </div>
<div class='p'>—Iwa nomejwah, ¿tlan non kimoliah, Akin Ne? </div>
<div class='p'>
<span class="verse" id="MT16_16">16&#160;</span>Simón Pedro okinankili: </div>
<div class='p'>—Tejwatsi Ti Cristo, Ikone Dios non yolitok. </div>
<div class='p'>
<span class="verse" id="MT16_17">17&#160;</span>Ijkuakó Jesús okili: </div>
<div class='p'>—Xiyolpaki te, Simón, ipiltsi Jonás, porke amaka de nin tlaltíkpaktli omitsnextili, yej Notajtsi Dios non kajki ilwikak. 
<span class="verse" id="MT16_18">18&#160;</span>Iwa Ne nimitsilia, te ti Pedro, iwa ipan non tetl<a href='#FN14' epub:type='noteref' class='noteref'>*</a> nikchijchiwas notiopa, iwa nion ichikawalis non tlanawatia kan kateh non yomikkeh weletis kitlanis. 
<span class="verse" id="MT16_19">19&#160;</span>Ne nimitsinmakas n yabejteh<a href='#FN15' epub:type='noteref' class='noteref'>†</a> de ilwikak kan Dios tlanawatia. Iwa nochi tlan tikilpis itech nin tlaltíkpaktli ya ilpitok kan ilwikak, iwa nochi tlan tiktojtomas itech nin tlaltíkpaktli, ya tojtontok kan ilwikak. </div>
<div class='p'>
<span class="verse" id="MT16_20">20&#160;</span>Ijkuakó Jesús okinnawati itlamachtijkawah amaka makilikah Ye n Cristo. </div>
<div class='s'>Jesús kinmilia kenomi mikkis </div>
<div class='r'>(Mr. 8:31—9:1; Lc. 9:22-27) </div>
<div class='p'>
<span class="verse" id="MT16_21">21&#160;</span>Ijkuakó Jesús opé kinmilia itlamachtijkawah omonekia yas Jerusalén, iwa ompa chikawak kitlaijyowiltiskeh n tetajmeh tlayakankeh n tiopixkeh tlayakankeh iwa non kitemachtiah n tlanawatílistli. Noiwa okinmili kimiktiskeh, pero ipan eyi tonati moyolitis. 
<span class="verse" id="MT16_22">22&#160;</span>Ijkuakó Pedro okiwík n Jesús ixkoya, iwa opé kajwa: </div>
<div class='p'>—¡Noteko, amo Dios makimonekilti! ¡Ayik ijkó ximochiwa! </div>
<div class='p'>
<span class="verse" id="MT16_23">23&#160;</span>Pero Jesús omókopki iwa okili n Pedro: </div>
<div class='p'>—¡Xio kan ayakmó nimitsitas, satanás! ¡San techtsatsakuilia! Porke amo mitstekipachoa tlan Dios kimonekiltia, yej mitstekipachoa tlan kinekih n tlakah itech nin tlaltíkpaktli. </div>
<div class='p'>
<span class="verse" id="MT16_24">24&#160;</span>Satepa Jesús okinmili itlamachtijkawah: </div>
<div class='p'>—Tla aka kineki wits nonawak, ayakmó makichiwa san tlan ye kineki. Yej, makixiko nochi tlan panos iwa mawiki nowa, maya makimiktikah itech se krus. 
<span class="verse" id="MT16_25">25&#160;</span>Porke akin kinekis kipalewis inemilis, kipolos. Tla aka kipoloa inemilis por ne, kajsis inemilis. 
<span class="verse" id="MT16_26">26&#160;</span>Porke mach itla ipati tla se tlakatl kimotlanilia nochi tlan onka itech nin tlaltíkpaktli, iwa satepa mikki iwa kipolos ialma. Porke mach itla onka itech nin tlaltíkpaktli tlan ika weletis kitlaxtlawas ialma. 
<span class="verse" id="MT16_27">27&#160;</span>Porke Ne Non onimochi ni tlakatl niwits ika iweyijkachiwalis Notajtsi iwa n ángelteh, ijkuakó sejse niktlaxtlawis ika tlan okichi. 
<span class="verse" id="MT16_28">28&#160;</span>De milajka nomechilia, sikimeh non nika kateh amo mikiskeh asta ijkuak nechitaskeh Ne Non onimochi ni tlakatl, iwa pewas nitlanawatis.  </div>
<div class='psalmlabel' id='MT17_0'> 17</div>
<div class='s'>Jesús moixpatla </div>
<div class='r'>(Mr. 9:2-13; Lc. 9:28-36) </div>
<div class='p'>
<span class="verse" id="MT17_1">1&#160;</span>Chikwase tonati satepa, Jesús okiwík n Pedro, iwa ome iknimeh, Jacobo iwa n Juan kan se tepetl wejkapa. 
<span class="verse" id="MT17_2">2&#160;</span>Ompa inyakapah, Jesús omoixpatlak. Ixkotsi otsotlania kemi n tonati iwa itlake omókopki istak kemi tláwili. 
<span class="verse" id="MT17_3">3&#160;</span>Sa nima owalmonextijkeh Moisés iwa n Elías. Omotlapowijtokah iwan Jesús. 
<span class="verse" id="MT17_4">4&#160;</span>Ijkuakó Pedro okili n Jesús: </div>
<div class='p'>—Noteko, ¡san kuali nika tikateh! Tla tikmonekiltia tikinchijchiwas-keh eyi akákalteh, se para Tejwatsi, se para Moisés iwa ok se para Elías. </div>
<div class='p'>
<span class="verse" id="MT17_5">5&#160;</span>Pedro ok otlajtojtoka ijkuak se mextli okinmokenti ika itlasekawilo. Iwa de kan mextli omokak se tlájtoli non okijto: </div>
<div class='p'>—Ye ni Nokone non niktlasojtla, non Ne onikpejpenki xikkakikah itlajtol. </div>
<div class='p'>
<span class="verse" id="MT17_6">6&#160;</span>Ijkuak itlamachtijkawah okikakeh, saikpanoa omomojtijkeh iwa omotlankuaketskeh asta okitelkoto n tlali ika inmixkuak. 
<span class="verse" id="MT17_7">7&#160;</span>Ijkuakó Jesús owalmijkuani innawak, okonnintelko iwa okinmili: </div>
<div class='p'>—Ximoketsakah, amo ximomojtikah. </div>
<div class='p'>
<span class="verse" id="MT17_8">8&#160;</span>Ijkuak owaltlajtlachixkeh ayakmaka okitakeh, sanwel Jesús iselti. </div>
<div class='p'>
<span class="verse" id="MT17_9">9&#160;</span>Ijkuak owaltemotiwalayah itech tepetl Jesús okinnawati: </div>
<div class='p'>—Amaka xikmatiltikah tlan ononkitakeh, asta ijkuak Ne Non onimochi ni tlakatl, nimikis iwa oksepa nimoyolitis. </div>
<div class='p'>
<span class="verse" id="MT17_10">10&#160;</span>Ijkuakó itlamachtijkawah okitlajtlanijkeh: </div>
<div class='p'>—¿Tleka non kitemachtiah n tlanawatílistli kijtoah Elías achto wits? </div>
<div class='p'>
<span class="verse" id="MT17_11">11&#160;</span>Jesús okinnankili: </div>
<div class='p'>—Milák, Elías achto wits iwa ye kiyektlalis nochi. 
<span class="verse" id="MT17_12">12&#160;</span>Pero Ne nomechilia Elías yowitsa, iwa n tlamachtijkeh mach okineltokakeh porke amo okiyekixmatkeh, yej okitoktijkeh san tlan yejwah okinekeh. Ijkó noiwa nechtlaijyowiltiskeh Ne Non onimochi ni tlakatl. </div>
<div class='p'>
<span class="verse" id="MT17_13">13&#160;</span>Ijkuakó itlamachtijkawah okajsikamatkeh Jesús okintlapowiaya de Juan Bautista. </div>
<div class='s'>Jesús kipajtia se télpochtli non omimikia </div>
<div class='r'>(Mr. 9:14-29; Lc. 9:37-43) </div>
<div class='p'>
<span class="verse" id="MT17_14">14&#160;</span>Ijkuak okalakitoh kan omoololojkah n tlakah, owalmijkuani se tlakatl inawak Jesús, omotlankuáketski iyakapa iwa okili: </div>
<div class='p'>
<span class="verse" id="MT17_15">15&#160;</span>—Noteko, xikiknomati nopiltsi, mimiki iwa saikpanoa tlaijyowia, ya miak welta wetsi itech tletl iwa ijtik atl. 
<span class="verse" id="MT17_16">16&#160;</span>Onikinwalikili motlamachtijkawah, iwa mach weletih kipajtiah. </div>
<div class='p'>
<span class="verse" id="MT17_17">17&#160;</span>Jesús okinnankili: </div>
<div class='p'>—¡Nomejwah mach nontlaneltokah iwa mach nontetlakitakeh! ¡Asta kemania niyetos nomowah iwa nomechxikojtos! Techalikilikah nika n télpochtli. </div>
<div class='p'>
<span class="verse" id="MT17_18">18&#160;</span>Ijkuakó Jesús okajwak n amokuali espíritu iwa okinawati makikajkawa n télpochtli, iwa sa nima n télpochtli owalpajtik. </div>
<div class='p'>
<span class="verse" id="MT17_19">19&#160;</span>Satepa itlamachtijkawah omotlapowitoh ixkoya iwa n Jesús. Iwa okitlajtlanijkeh: </div>
<div class='p'>—¿Tleka tejwah amo otiweletkeh otikkixtijkeh non espíritu amokuali? </div>
<div class='p'>
<span class="verse" id="MT17_20">20&#160;</span>Jesús okinmili: </div>
<div class='p'>—Porke ayamó miak nontlaneltokah. De milajka nomechilia tla nonkipiaskiah tlaneltokálistli maya san kemi se xínatsintli de mostaza, nonkiliskiah nin tepetl: “Ximoachiwa iwa nepa ximomanati.” N tepetl moijkuaniskia. Nochi weletiskiah nonkichiwaskiah. </div>
<div class='p'>
<span class="verse" id="MT17_21">21&#160;</span> <a href='#FN16' epub:type='noteref' class='noteref'>*</a> </div>
<div class='s'>Jesús oksepa kinmilia kenomi mikkis </div>
<div class='r'>(Mr. 9:30-32; Lc. 9:43-45) </div>
<div class='p'>
<span class="verse" id="MT17_22">22&#160;</span>Se tonati keman omoololojkeh kan tlali de Galilea, Jesús okinmili itlamachtijkawah: Ne Non onimochi ni tlakatl nechtemaktiskeh inmak tekiwajkeh, 
<span class="verse" id="MT17_23">23&#160;</span>iwa yejwah nechmiktiskeh, pero ipan eyi tonati nimoyolitis. Ninteh tlájtolteh okinyolkoko itlamachtijkawah. </div>
<div class='s'>Jesús kitlaxtlawa impuesto para n Weyi Tiopa de Jerusalén </div>
<div class='p'>
<span class="verse" id="MT17_24">24&#160;</span>Ijkuak Jesús iwa itlamachtijkawah okalakitoh Capernaúm, non tlakobraroah impuesto para n Weyi Tiopa oyajkeh okitatoh n Pedro iwa okitlajtlanijkeh: </div>
<div class='p'>—¿Nomotlamachti kitlaxtlawa impuesto para n Weyi Tiopa? </div>
<div class='p'>
<span class="verse" id="MT17_25">25&#160;</span>Pedro otlanankili: </div>
<div class='p'>—Ejé, kitlaxtlawa. </div>
<div class='p'>Iwa ijkuak Pedro okalak ijtik kali, Jesús okitlajtlani: </div>
<div class='p'>—¿Kenomi tikita, Simón? ¿N wejweyi tlanawatijkeh kintlaxtlawaltiah impuesto non nika chantitokeh noso non amo nika chanti? </div>
<div class='p'>
<span class="verse" id="MT17_26">26&#160;</span>Pedro okinankili: </div>
<div class='p'>—Non amo de nika. </div>
<div class='p'>Jesús okili: </div>
<div class='p'>—Ijkó kiné non nika chanchiwa amo kipiah kitlaxtlawaskeh. 
<span class="verse" id="MT17_27">27&#160;</span>Ijkó para amo matikinkualanikah, xio kan lago, ximichma iwa n michi non achto tikkixtis, xikkamatlapo iwa ompa tikajsis se tomi non ika xiktlaxtlawa noimpuesto iwa moimpuesto.  </div>
<div class='psalmlabel' id='MT18_0'> 18</div>
<div class='s'>¿Akin okachi weyijkatitok? </div>
<div class='r'>(Mr. 9:33-37; Lc. 9:46-48) </div>
<div class='p'>
<span class="verse" id="MT18_1">1&#160;</span>Ijkuakó itlamachtijkawah n Jesús omijkuanijkeh inawak, iwa okitlajtlanijkeh: </div>
<div class='p'>—¿Akin okachi weyi itech ilwikak kan Dios tlanawatia? </div>
<div class='p'>
<span class="verse" id="MT18_2">2&#160;</span>Jesús okínotski se chokotsi, iwa okontlali tlatlajkotia, 
<span class="verse" id="MT18_3">3&#160;</span>iwa okijto: </div>
<div class='p'>—De milajka nomechilia, tla amo nonmokopah kemi ninteh pípilteh iwa nonkichiwah kemi yejwah, amo nonkalakiskeh ilwikak kan Dios tlanawatia. 
<span class="verse" id="MT18_4">4&#160;</span>Yika, akin yetos yolyámanki kemi nin chokotsi, ye okachi yetos weyi itech ilwikak kan Dios tlanawatia. 
<span class="verse" id="MT18_5">5&#160;</span>Iwa akin kiselia se chokotsi kemi ni itech Notoka, kijtosneki Ne nechselia. </div>
<div class='s'>Ximotlachilikah amo kichiwa nontlajtlakolchiwaskeh </div>
<div class='r'>(Mr. 9:42-48; Lc. 17:1-2) </div>
<div class='p'>
<span class="verse" id="MT18_6">6&#160;</span>'Tla aka kitoktis mawetsi itech tlajtlákoli, seme de ninteh tsitsikitikeh akin nechneltokah, okachi kuali makilpilikah itech ikech se weyi tetl iwa makonkajkawakah kan weyi atl kan okachi tlawejkatla. 
<span class="verse" id="MT18_7">7&#160;</span>¡Miálmasteh tlaltikpaktlakah! Ken sa tlawel onka miak tlan ika se wetsis itech tlajtlákoli, nochipa ijkó yetos. Pero ¡mialma!, neká tlakatl akin kitoktis aka ok se mawetsi itech tlajtlákoli. </div>
<div class='p'>
<span class="verse" id="MT18_8">8&#160;</span>'Yika, tla moma noso mokxi mitstoktia xiwetsi itech tlajtlákoli, xikmotekili iwa wejka xikontlamotla. Okachi kuali tla tikalakis ilwikak tiikxitepo noso timatepo iwa amo ika ome momawah noso ika ome mokxiwah mamitsonkajkawakah ijtik tletl non ayik sewis. 
<span class="verse" id="MT18_9">9&#160;</span>Iwa tla moixtololo mitstoktia xiwetsi itech tlajtlákoli, xikmokixtili iwa wejka xikontlamotla. Okachi kuali xikalaki ilwikak san ika se moixtololo, iwa amo tiajsitok ika ome moixtololowah mamitsontlamotlakah miktla kan mimilikatok tletl. </div>
<div class='s'>N ichka non opolika </div>
<div class='r'>(Lc. 15:3-7) </div>
<div class='p'>
<span class="verse" id="MT18_10">10&#160;</span>'Amo xikintlawelitakah seme de ninteh pípilteh. Ne nomechilia, kan ilwikak iangelwah ninteh pípilteh nochipa kateh ixpan Notajtsi non kajki ilwikak. 
<span class="verse" id="MT18_11">11&#160;</span> <a href='#FN17' epub:type='noteref' class='noteref'>*</a> </div>
<div class='p'>
<span class="verse" id="MT18_12">12&#160;</span>'¿Kenomi nonkitah? Tla se tlakatl kimpia se siento iichkawah, iwa kipoloa se, ¿amo kinkajtewa n nawi póali iwa n káxtoli iwa n nawi (99) ichkameh kan tepeyo iwa kontemoa non opoliwik? 
<span class="verse" id="MT18_13">13&#160;</span>Iwa tla okajsik iichkatsi non opolika, okachi paki ke por non oksikimeh ichkameh non amo opolikah. 
<span class="verse" id="MT18_14">14&#160;</span>Ijkó noiwa Totajtsi non kajki ilwikak amo kineki mapoliwi nion se de ninteh pípilteh. </div>
<div class='s'>Kenomi tiktlapojpolwiskeh se tokni </div>
<div class='r'>(Lc. 17:3) </div>
<div class='p'>
<span class="verse" id="MT18_15">15&#160;</span>'Tla mokni itla mitstoktis, xiktlapowi iselti iwa xikkajsikamatilti itlajtlakol. Tla omitskak, yotikmotlanili iwa timoyekwikas oksepa íwa. 
<span class="verse" id="MT18_16">16&#160;</span>Pero tla amo kineki mitskakis, xiknotsa ok se noso ome tokniwah, iwa ijkuak non moyekkawaskeh yejwah makikakikah tlan ye omitstokti. 
<span class="verse" id="MT18_17">17&#160;</span>Tla nion yejwah kinkaki, xikinmoololo nochteh n tokniwah, iwa tla nion tokniwah kinkaki, xikita mokni kemi non amo kineltoka Dios noso kemi se non koololoa impuestos para roma. </div>
<div class='p'>
<span class="verse" id="MT18_18">18&#160;</span>'Ne nomechilia, tlan nomejwah nonkilpiskeh itech nin tlaltíkpaktli, noiwa ilpitos kan ilwikak, iwa tlan nomejwah nonkitojtomaskeh itech nin tlaltíkpaktli, noiwa tojtontos kan ilwikak. <span class='rq'>Mt. 16:19 </span> </div>
<div class='p'>
<span class="verse" id="MT18_19">19&#160;</span>'Noiwa nomechilia: tla itech nin tlaltíkpaktli non momeh nonmoyektlapowiah para nonkitlajtlaniskeh itla Notajtsi non kajki ilwikak, Ye nomechmakas tlan nonkitlajtlaniliskeh. 
<span class="verse" id="MT18_20">20&#160;</span>Porke kan ome noso eyi moololoah ika Notoka, ompa nika inwah. </div>
<div class='p'>
<span class="verse" id="MT18_21">21&#160;</span>Ijkuakó Pedro omijkuani inawak Jesús iwa okitlajtlani: </div>
<div class='p'>—Noteko, ¿kech welta moneki maniktlapojpolwi nokni, tla itla nechtoktia? ¿Asta chikome welta? </div>
<div class='p'>
<span class="verse" id="MT18_22">22&#160;</span>Jesús okinankili: </div>
<div class='p'>—Amo nimitsilia xiktlapojpolwi san chikome welta, yej eyipóali iwan májtlaktli iwa chikomeh welta xiktlapojpolwi.<a href='#FN18' epub:type='noteref' class='noteref'>†</a> </div>
<div class='s'>Se tetlakéwale non amo okinek tetlapojpolwis </div>
<div class='p'>
<span class="verse" id="MT18_23">23&#160;</span>'Yika, itech ilwikak kan Dios tlanawatia, kemi se rey, non okinekia makikopilikah tlan okiwikiliayah itlakawah. 
<span class="verse" id="MT18_24">24&#160;</span>Okualikilijkeh se itlakewal non okiwikiliaya sien sentenario.<a href='#FN19' epub:type='noteref' class='noteref'>‡</a> 
<span class="verse" id="MT18_25">25&#160;</span>Kemi non tlakéwale amo okipiaya tlan ika kitlaxtlawilis tlan okiwikiliaya, n rey otlanawati makinamakakah non tetlakéwale sansikah iwa isiwa, ipilwah iwa nochi tlan okipiaya para ika makimokopili tlan okiwikiliaya. 
<span class="verse" id="MT18_26">26&#160;</span>Ijkuakó itetlakewal omotlankuaketski iyakapa n rey iwa okitlatlauti: “Noteko, techonmochiali iwa nimitstlaxtlawilis nochi tlan nimitswikilia.” 
<span class="verse" id="MT18_27">27&#160;</span>N rey okiknoma, iwa okitlapojpolwili nochi tlan okiwikiliaya iwa okikawili mawia. 
<span class="verse" id="MT18_28">28&#160;</span>Pero ijkuak okiski non tetlakéwale, okinamik se itlakaikni non okiwikiliaya tlan se kitlani itech se tonati. Okikitski kan itoskak iwa opé kitoskapatska iwa okiliaya: “¡Techtlaxtlawili tlan techwikilia!” 
<span class="verse" id="MT18_29">29&#160;</span>Ijkuakó itlakaikni omotlankuáketski iyakapa iwa okitlatlauti: “Techonchia iwa nimitstlaxtlawilis tlan nimitswikilia.” 
<span class="verse" id="MT18_30">30&#160;</span>Pero ye mach okinek kichias, yej okitsakuato para makitlaxtlawili nochi tlan okiwikiliaya. 
<span class="verse" id="MT18_31">31&#160;</span>Ijkuak n oksikimeh tekitkeh okimatkeh, miak okinyolkoko iwa okilitoh n rey nochi tlan otlamochi. 
<span class="verse" id="MT18_32">32&#160;</span>Ijkuakó n rey otlatítlanki makinotsatih itlakewal iwa okili: “¡Semi amo tikuali! Ne onimitstlapojpolwili nochi tlan otechwikiliaya por otimotlatlauti nonawak. 
<span class="verse" id="MT18_33">33&#160;</span>Omonekia te noiwa tikiknomatiskia neká tokni, ijkó kemi ne onimitsiknoma.” 
<span class="verse" id="MT18_34">34&#160;</span>Ijkuakó n rey sa tlawel okuálanki, iwa otlanawati makitsakuatih iwa makikajkawakah asta ijkuak nochi makitlaxtlawili. </div>
<div class='p'>
<span class="verse" id="MT18_35">35&#160;</span>Jesús noiwa okinmili: </div>
<div class='p'>—Notajtsi non kajki ilwikak, noiwa ijkó kitoktis akin amo kinekis kitlapojpolwis aka ikni ika nochi iyolo.  </div>
<div class='psalmlabel' id='MT19_0'> 19</div>
<div class='s'>Amo se mamosiwakajkawa </div>
<div class='r'>(Mr. 10:1-12; Lc. 16:18) </div>
<div class='p'>
<span class="verse" id="MT19_1">1&#160;</span>Ijkuak Jesús otlanki okintlapowi, oyá de Galilea, okikojchalwi n río Jordán iwa okalakito kan tlali de Judea. 
<span class="verse" id="MT19_2">2&#160;</span>Miakeh okitokakeh n Jesús, iwa ompa okimpajti non omokokoayah. </div>
<div class='p'>
<span class="verse" id="MT19_3">3&#160;</span>Ijkuakó sikimeh fariseos omijkuanijkeh inawak Jesús porke okinekiah kitlajtoltlapololtiskeh iwa okitlajtlanijkeh: </div>
<div class='p'>—¿Kuali kajki tla se tlakatl kikajkawa isiwa san por ayakmó kuali mowikah? </div>
<div class='p'>
<span class="verse" id="MT19_4">4&#160;</span>Jesús okinnankili: </div>
<div class='p'>—¿Ayamó nonkiamapoah itlajkuilol Dios?, itech ipewaya n tlaltíkpaktli, Dios okinchijchi “tlakatl iwa siwatl.” 
<span class="verse" id="MT19_5">5&#160;</span>Noiwa okinmili: “Yika n tlakatl kikawas ita iwa ina iwa moseitilis iwa isiwa, iwa yejwah ome mochiwaskeh san se.” 
<span class="verse" id="MT19_6">6&#160;</span>Ijkó kiné, yejwah ayakmó ome, yej sanwel se. Yika, tlan Dios yokiseitili, amaka makinxexelo. </div>
<div class='p'>
<span class="verse" id="MT19_7">7&#160;</span>Ijkuakó n fariseos okitlajtlanijkeh: </div>
<div class='p'>—¿Tleka kiné Moisés okitekawili mamosiwakajkawa se tlakatl, iwa makimajmanili isiwa se amatl kan makijto kikajkawa? </div>
<div class='p'>
<span class="verse" id="MT19_8">8&#160;</span>Jesús okinmili: </div>
<div class='p'>—Moisés okitekawili ximosiwakajkawakah, porke yokixmatiah tlakuawak nomoyolo; pero achto amo ijkó okatka. 
<span class="verse" id="MT19_9">9&#160;</span>Ne nomechilia, sanwel tla isiwa omomekati, weletis itlákau kikajkawas isiwa. Porke akin mosiwakajkawa iwa monamiktia iwan ok se siwatl kijtosneki san kimomekatijtok. </div>
<div class='p'>
<span class="verse" id="MT19_10">10&#160;</span>Itlamachtijkawah n Jesús okilijkeh: </div>
<div class='p'>—Tla milák amo kuali se mosiwakajkawas, okachi kuali amo se mamonamikti. </div>
<div class='p'>
<span class="verse" id="MT19_11">11&#160;</span>Ijkuakó Jesús okinnankili: </div>
<div class='p'>—Amo nochteh weletih kajsikamatih nin tlájtoli, yej sanwel non Dios kimpalewia makkajsikamatikah. 
<span class="verse" id="MT19_12">12&#160;</span>Onkateh tlakah otlakatkeh eunucos.<a href='#FN20' epub:type='noteref' class='noteref'>*</a> Oksikimeh okintoktijkeh eunucos. Iwa oksikimeh nemih kemi eunucos porke kinekih tekitiskeh para Dios. Akin kinekis kiselis nin tlájtoli, makiseli. </div>
<div class='s'>Jesús kintiochiwa n kokoneh </div>
<div class='r'>(Mr. 10:13-16; Lc. 18:15-17) </div>
<div class='p'>
<span class="verse" id="MT19_13">13&#160;</span>Ijkuakó okwalinwikilijkeh n Jesús sikimeh kokoneh para makintlali imawah impah iwa makintiochiwa, pero itlamachtijkawah opé kinmajwah non okwalinwikayah. 
<span class="verse" id="MT19_14">14&#160;</span>Pero Jesús okinmili: </div>
<div class='p'>—Xikinkawilikah n kokoneh mawikih nonawak iwa amo xikintsakuilikah, porke akimeh yolyamankeh kemi kokoneh kalakiskeh ilwikak kan Dios tlanawatia. </div>
<div class='p'>
<span class="verse" id="MT19_15">15&#160;</span>Jesús okintlali imawah ipan kokoneh iwa satepa oyá de ompa. </div>
<div class='s'>Se télpochtli tominyo motlapowia iwan Jesús </div>
<div class='r'>(Mr. 10:17-31; Lc. 8:18-30) </div>
<div class='p'>
<span class="verse" id="MT19_16">16&#160;</span>Se télpochtli omijkuani inawak Jesús iwa okitlajtlani: </div>
<div class='p'>—Kuali tlamachti, ¿tlan moneki manikchiwa, para nikpias nemílistli non ayik tlami? </div>
<div class='p'>
<span class="verse" id="MT19_17">17&#160;</span>Jesús okinankili: </div>
<div class='p'>—¿Tleka techtlajtlania tlan kuali? Sanwel onka se non de milajka kuali, iwa Ye Dios. Pero tla tikneki tiyolitos, xikintlakita n tlanawátilteh. </div>
<div class='p'>
<span class="verse" id="MT19_18">18&#160;</span>N télpochtli okili n Jesús: </div>
<div class='p'>—¿Katliejmeh? </div>
<div class='p'>Jesús okinankili: </div>
<div class='li'>—Amo xitemikti, </div>
<div class='li'>amo ximomekati, </div>
<div class='li'>amo xitlachteki, </div>
<div class='li'>amo xixolopijti. </div>
<div class='p'>
<span class="verse" id="MT19_19">19&#160;</span>Xiktlakita mopapá iwa momamá, </div>
<div class='p'>iwa xiktlasojtla mokni ijkó kemi te timotlasojtla. </div>
<div class='p'>
<span class="verse" id="MT19_20">20&#160;</span>N télpochtli okinankili: </div>
<div class='p'>—Nochi noni nikchijtiwits, ¿tlan okachi nechpoloa manikchiwa? </div>
<div class='p'>
<span class="verse" id="MT19_21">21&#160;</span>Jesús okili: </div>
<div class='p'>—Tla de milajka tikneki ti yetos ti kuali tlakatl, xiknamaka nochi tlan tikpia iwa n tomi xikintliokoli n próbesteh. Ijkó tiktlawelpias weyi tlaxtláwili kan ilwikak. Iwa tias nowa. </div>
<div class='p'>
<span class="verse" id="MT19_22">22&#160;</span>Keman n télpochtli okikak tlan Jesús okili, oyá omoyolkokojtia porke okitlawelpiaya. </div>
<div class='p'>
<span class="verse" id="MT19_23">23&#160;</span>Ijkuakó Jesús okinmili itlamachtijkawah: </div>
<div class='p'>—De milajka nomechilia, okachi owi kalakis itech ilwikak kan Dios tlanawatia se non kitlawelpia tomi. 
<span class="verse" id="MT19_24">24&#160;</span>Oksepa nomechilia, okachi amo owi panos se “kameyo”<a href='#FN21' epub:type='noteref' class='noteref'>†</a> kan ik ixtololo n akuxa, iwa amo se non kipia tomi maweleti makalaki kan Dios tlanawatia. </div>
<div class='p'>
<span class="verse" id="MT19_25">25&#160;</span>Ijkuak itlamachtijkawah okikakeh nin tlájtoli, omotlajtlachialtijkeh iwa okimoliayah: </div>
<div class='p'>—Tla ijkó, ¿akin weletis momakixtis? </div>
<div class='p'>
<span class="verse" id="MT19_26">26&#160;</span>Jesús okintlajtlatak iwa okinmili: </div>
<div class='p'>—N tlaltikpaktlakah amo weleti kichiwah, pero Dios nochi weleti kichiwa. </div>
<div class='p'>
<span class="verse" id="MT19_27">27&#160;</span>Ijkuakó Pedro okili: </div>
<div class='p'>—Noteko, tejwah otikkajtejkeh nochi tlan otikpiayah iwa mowah tikateh. ¿Tlan tikpiaskeh? </div>
<div class='p'>
<span class="verse" id="MT19_28">28&#160;</span>Jesús okinnankili: </div>
<div class='p'>—De milajka, nomechilia, ijkuak ajsiki n tonati ijkuak nochi moyankuilis, Ne Non onimochi ni tlakatl nimoyayantis, iwa ompa nitlanawatis ika mawistílistli. Ipan non tonati nomejwah akimeh nonwitseh nowah, noiwa nonmoyayantiskeh itech májtlaktli iwa ome (12) siyajteh. Ompa nonkinmixkomakaskeh n májtlaktli iwa n ome (12) tribus de Israel. 
<span class="verse" id="MT19_29">29&#160;</span>Iwa nochteh akimeh okikakajtejkeh incha, inmikniwah, inweltiwah, intajwah, impilwah noso intlalwah por tetlapowijtinemih notlajtol, kiseliskeh okachi de nochi tlan okikakajtejkeh, iwa mach ayik mikiskeh yej nochipa yolitoskeh. 
<span class="verse" id="MT19_30">30&#160;</span>Pero non axa tlayakantokeh, yejwah yetoskeh iksemi, iwa non axa kateh sa iksemi, yejwah tlayakantoskeh.  </div>
<div class='psalmlabel' id='MT20_0'> 20</div>
<div class='s'>Sikimeh tetlakéwalteh </div>
<div class='p'>
<span class="verse" id="MT20_1">1&#160;</span>'Itech ilwikak kan Dios tlanawatia, noiwa kemi se tekowa non okiski san kualka okintlakewato sikimeh tlakah makitlatekilitih itlala. 
<span class="verse" id="MT20_2">2&#160;</span>Iwa omoyekka iwan tetlakéwalteh kintlaxtlawiskia se denario<a href='#FN22' epub:type='noteref' class='noteref'>*</a> itech non tonati, iwa okintítlanki matekititih. </div>
<div class='p'>
<span class="verse" id="MT20_3">3&#160;</span>'Satepa n tekowa okiski kemi las nueve de kuinal, iwa okinmitak tiánkistli sikimeh tlakah non omajxilijtokah. 
<span class="verse" id="MT20_4">4&#160;</span>Iwa okinmili: “Xiwiah notlala xitekititih iwa nomechyektlaxtlawis.” Iwa yejwah oyájkeh. </div>
<div class='p'>
<span class="verse" id="MT20_5">5&#160;</span>'Oksepa okiski kemi tlajko tonati, noiwa kemi las tres de tiotlak, iwa okintlakewato oksikimeh. </div>
<div class='p'>
<span class="verse" id="MT20_6">6&#160;</span>'Iwa kemi las sinko de tiotlak, oksepa okinmajsik oksikimeh non omajxilijtokah, iwa okintlajtlani: “¿Tleka nika ononmokajkeh interojtonati iwa amo onontekititoh?” 
<span class="verse" id="MT20_7">7&#160;</span>Yejwah okinankilijkeh: “Porke amaka otechtlakeh.” Ijkuakó ye okinmili: “Nomejwah noiwa xitekititih kan nouvaskuaujyo.” </div>
<div class='p'>
<span class="verse" id="MT20_8">8&#160;</span>'Ijkuak otleyuak, inteko okili itlakewal non okinnawatiaya n tlakah: “Xikinnotsa n tlakéwalteh iwa xikintlaxtlawi. Achto xikintlaxtlawi non okalakeh sa iksemi, iwa satepa non achto okalakeh.” 
<span class="verse" id="MT20_9">9&#160;</span>Ijkuakó owalajkeh n tetlakéwalteh non okalakeh kemi las sinko de tiotlak, iwa sejse okiseli se denario. 
<span class="verse" id="MT20_10">10&#160;</span>Satepa, ijkuak owalajkeh akimeh kuinal opé tekitih, yejwah okimolijkeh chamo okachi kintlaxtlawiskiah. Pero yejwah noiwa okiselijkeh se denario. </div>
<div class='p'>
<span class="verse" id="MT20_11">11&#160;</span>'Yika, ijkuak okiselijkeh intlaxtlawil opé mokuejsoah iwan tekowa, 
<span class="verse" id="MT20_12">12&#160;</span>iwa okilijkeh: “Nekateh tlakah non otekitikeh sanwel se ora, otikintlaxtlawi kemi tejwah, non otikxikolijkeh nochi n tekitl ixko tonati.” 
<span class="verse" id="MT20_13">13&#160;</span>Pero n tekowa okonili se de yejwah: “Noknitsi, ne amo nimitstlachtekijtok. ¿Amo otimokajkeh tiktlaniskia se denario itech nin tonati? 
<span class="verse" id="MT20_14">14&#160;</span>Xikonana modenario iwa xiajti. Ne nikneki niktlaxtlawis non sa iksemi okalak tlan te onimitsmák. 
<span class="verse" id="MT20_15">15&#160;</span>¿Mach amo weletis nikchiwas ika tlan noaxka tlan ne niknekis? Noso, ¿tixikojmiki por kuali ni tlakatl?” 
<span class="verse" id="MT20_16">16&#160;</span>Pero non axa amitla impati, satepa kinweyijkatlaliskeh, iwa non axa kinweyijkatlaliah, ijkuakó kinmitaskeh kemi amitla impati. </div>
<div class='s'>Jesús oksepa kinmilia kenomi mikkis </div>
<div class='r'>(Mr. 10:32-34; Lc. 18:31-34) </div>
<div class='p'>
<span class="verse" id="MT20_17">17&#160;</span>Ijkuak Jesús oyaya Jerusalén, ixkoya okinwík n májtlaktli iwa ome (12) itlamachtijkawah iwa okinmili: </div>
<div class='p'>
<span class="verse" id="MT20_18">18&#160;</span>—Xikkakikah, axa tiawih Jerusalén, iwa Ne Non onimochi ni tlakatl nechtemaktiskeh inmak tiopixkeh non tlayakantokeh, iwa n tlamachtijkeh de intlanawatil non nechtlajtlakoltiskeh para manechmiktikah. 
<span class="verse" id="MT20_19">19&#160;</span>Nechtemaktiskeh inmak n tlakah non amo judíojteh para manechpijpinawikah iwa manechwitekikah. Yejwah nechmiktiskeh itech krus, pero ipan eyi tonati nimoyolitis. </div>
<div class='s'>Imamá n Jacobo iwa n Juan motlatlaujtia inawak Jesús </div>
<div class='r'>(Mr. 10:35-45) </div>
<div class='p'>
<span class="verse" id="MT20_20">20&#160;</span>Ijkuakó isiwa n Zebedeo iwa itelpochwah, omijkuanijkeh ixpa Jesús iwa omotlankuaketskeh. N siwatl omotlatlaujti inawak. 
<span class="verse" id="MT20_21">21&#160;</span>Jesús okitlajtlani: </div>
<div class='p'>—¿Tlan tikmonekiltia? </div>
<div class='p'>N tena okili: </div>
<div class='p'>—Nimitstlatlaujtia xitlanawati ninteh ome nopilwah mamoyayantikah monakastla, se ik moyekma iwa ok se kan ik moopochma, keman tejwatsi pewas titlanawatis. </div>
<div class='p'>
<span class="verse" id="MT20_22">22&#160;</span>Jesús okinankili: </div>
<div class='p'>—Nomejwah amo nonkimatih tlan nonkitlajtlanih. ¿Weletis nontlaijyowiskeh kemi ne nitlaijyowis? </div>
<div class='p'>Yejwah okinankilijkeh: </div>
<div class='p'>—Ejé, tiweletiskeh. </div>
<div class='p'>
<span class="verse" id="MT20_23">23&#160;</span>Jesús okinmili: </div>
<div class='p'>—Milák, nomejwah nontlaijyowiskeh, pero sanwel Notajtsi weletis kijtos akin moyayantis ik noyekma noso noopochma, iwa amo Ne. Porke Ye yokimpéjpenki akimeh ompa moyayantiskeh. </div>
<div class='p'>
<span class="verse" id="MT20_24">24&#160;</span>Ijkuak n májtlakteh itlamachtijkawah ijkó okikakeh, okualankeh iwan nonteh ome iknimeh. 
<span class="verse" id="MT20_25">25&#160;</span>Pero Jesús okínnotski iwa okinmili: </div>
<div class='p'>—Nomejwah kuali nonkinmatih n tekiwajkeh non tlanawatiah itech nin tlaltíkpaktli, kinnawatiah n tlakah, iwa n wejweyi tlanawatijkeh kinmapixtokeh ika intlanawatilis. 
<span class="verse" id="MT20_26">26&#160;</span>Pero nomejwah amo ijkó nonkichiwaskeh. Akin kinekis nomowa moweyijkatlalis, achto makintekitili oksikimeh. 
<span class="verse" id="MT20_27">27&#160;</span>Akin kinekis tlayakantos, achto mamochiwa nomotlakewal. 
<span class="verse" id="MT20_28">28&#160;</span>Ijkó kemi Ne Non onimochi ni tlakatl amo oniwala manechtekitilikah, yej oniwala onitekitiko iwa nimotemakas manechmiktikah iwa ijkó miakeh mamomakixtikah. </div>
<div class='s'>Jesús kimpajtia ome tlakah non amo tlachiah </div>
<div class='r'>(Mr. 10:46-52; Lc. 18:35-43) </div>
<div class='p'>
<span class="verse" id="MT20_29">29&#160;</span>Ijkuak yejwah yokistiayah de Jericó, miakeh tlakah oyajkeh iwan Jesús. 
<span class="verse" id="MT20_30">30&#160;</span>Itempa n ojtli oewatokah ome tlakah non amo otlachiayah. Ijkuak yejwah okikakeh Jesús ik ompa opanotiaya, okitsajtsilijkeh chikawak: </div>
<div class='p'>—¡Tejwatsi, ikone n David, techiknomati! </div>
<div class='p'>
<span class="verse" id="MT20_31">31&#160;</span>N tlakah okoninmajwayah pero yejwah okachi otsajtsiah: </div>
<div class='p'>—¡Tejwatsi, ikone n David, techiknomati! </div>
<div class='p'>
<span class="verse" id="MT20_32">32&#160;</span>Ijkuakó Jesús omóketski, okínnotski n tlakah non amo otlachiayah iwa okintlajtlani: </div>
<div class='p'>—¿Tlan nonkinekih manomechchiwili? </div>
<div class='p'>
<span class="verse" id="MT20_33">33&#160;</span>Yejwah okilijkeh: </div>
<div class='p'>—Tejwatsi, tiknekih titlachiaskeh. </div>
<div class='p'>
<span class="verse" id="MT20_34">34&#160;</span>Jesús okinmiknoma, iwa okintelkoli inmixtololowah. San nima owaltlachixkeh, iwa okitokakeh n Jesús.  </div>
<div class='psalmlabel' id='MT21_0'> 21</div>
<div class='s'>Jesús kalaki Jerusalén kemi Rey </div>
<div class='r'>(Mr. 11:1-11; Lc. 19:29-40; Jn. 12:12-19) </div>
<div class='p'>
<span class="verse" id="MT21_1">1&#160;</span>Ijkuak ya onkalakiah Jerusalén, okalakitoh kan altepetl de Betfagé, non kajki inakastla n olivostepetl. Jesús okintítlanki ome itlamachtijkawah, 
<span class="verse" id="MT21_2">2&#160;</span>iwa okinmili: </div>
<div class='p'>—Xiwiah kan neká altepetl non kajki tlayakapa. Ompa nonkajsitiweh se burra ilpitok iwa ikonetsi. Xikintojtomakah iwa techalinwikilikah. 
<span class="verse" id="MT21_3">3&#160;</span>Iwa tla aka nomechtlajtlania tleka nonkintojtomah, xikilikah Toteko Jesús kintekitiltis, iwa san nima kintekopilis. </div>
<div class='p'>
<span class="verse" id="MT21_4">4&#160;</span>Ijkó otlamochi para mamochiwa tlan okijto n profeta Zacarías: </div>
<div class='q'>
<span class="verse" id="MT21_5">5&#160;</span>Xikinmilikah n tlakah de Sión: </div>
<div class='q'>“Xikitakah, Nomorey wits nomonawak, </div>
<div class='q'>yolyámanki, iwa tlejkotiwits ipan se burrojtsi, </div>
<div class='q'>ikonetsi se yolkatl non tlamama.” <span class='rq'>Zac. 9:9 </span> </div>
<div class='p'>
<span class="verse" id="MT21_6">6&#160;</span>Ijkuakó itlamachtijkawah oyajkeh iwa okichijkeh kemi Jesús okinnawati. 
<span class="verse" id="MT21_7">7&#160;</span>Okualikakeh n burra iwa ikonetsi, iwa ika intlakenwah okipejpechtijkeh. Iwa Jesús otlejkok ipan burrojtsi. 
<span class="verse" id="MT21_8">8&#160;</span>Iwa miakeh tlakah oyayah iwan Jesús, okinsoayah intlakenwah itech ojtli. Oksikimeh okintekiah imamayowah n kuameh iwa okinsoayah itech ojtli. 
<span class="verse" id="MT21_9">9&#160;</span>N tlakah non otlayakanayah, iwa non oyayah tlakuitlapa otsajtsitiayah chikawak: </div>
<div class='p'>—¡Hosanna! ¡Matechmakixti ikone n rey David! ¡Tiochitok akin wits itech Itoka n Toteko Dios! ¡Hosanna kan ilwikak! </div>
<div class='p'>
<span class="verse" id="MT21_10">10&#160;</span>Ijkuak Jesús okalak Jerusalén, nochteh n tlakah omopajsolojkeh, iwa okijtoayah: </div>
<div class='p'>—¿Akin nin tlakatl? </div>
<div class='p'>
<span class="verse" id="MT21_11">11&#160;</span>Iwa n tlakah okijtoayah: </div>
<div class='p'>—Ye n profeta Jesús, non de Nazaret de Galilea. </div>
<div class='s'>Jesús okwalinkixti n tlasemankeh itech Weyi Tiopa </div>
<div class='r'>(Mr. 11:15-19; Lc. 19:45-48; Jn. 2:13-22) </div>
<div class='p'>
<span class="verse" id="MT21_12">12&#160;</span>Jesús okalak kan Weyi Tiopa iwa okinkixti nochteh non otlakojtokah iwa non otlanamakatokah. Okinxitronkopili inmesajwah non okipatlayah tomi, iwa non okinnamakayah palomajtsitsinteh. 
<span class="verse" id="MT21_13">13&#160;</span>Iwa okinmili: </div>
<div class='p'>—Itech itlajkuilol Dios kijtoa: “Nocha kinotsaskeh kali kan motiotsajtsiliah.” <span class='rq'>Is. 56:7 </span> </div>
<div class='p'>'Pero nomejwah yononkikopkeh se kali kan motlaatiah ichtekeh. <span class='rq'>Jr. 7:11 </span> </div>
<div class='p'>
<span class="verse" id="MT21_14">14&#160;</span>Kan Weyi Tiopa omijkuanijkeh inawak non amo otlachiayah iwa non amo oweletiah onejnemiah, iwa Jesús okimpajti. 
<span class="verse" id="MT21_15">15&#160;</span>Pero ijkuak n tiopixkeh non tlayakantokeh iwa non kitemachtiah n tlanawatili, okimitakeh n milagros non okinchiwaya Jesús, iwa okinkakeh otsajtsiah n chochokomeh: “¡Hosanna ikone n David!”, okualankamikeh. 
<span class="verse" id="MT21_16">16&#160;</span>Iwa okilijkeh n Jesús: </div>
<div class='p'>—¿Tikkaki tlan kijtoah ninteh? </div>
<div class='p'>Jesús okinnankili: </div>
<div class='p'>—Ejé, nikinkaki, pero ¿mach ayamó nonkiamapoah itlajkuilol Dios kan kijtoa? </div>
<div class='q'>Otikchi mamitsweyilikah n pípilteh, </div>
<div class='q'>iwa n kokoneh non ok chichih. <span class='rq'>Sal. 8:2 </span> </div>
<div class='p'>
<span class="verse" id="MT21_17">17&#160;</span>Ijkuakó Jesús okiski de Jerusalén iwa oyá kan altepetl de Betania iwa ompa omoka non yúali. </div>
<div class='s'>Jesús iwa se igoskuawitl </div>
<div class='r'>(Mr. 11:12-14, 20-26) </div>
<div class='p'>
<span class="verse" id="MT21_18">18&#160;</span>Kuinal, ijkuak otlejkoaya Jerusalén, owalxitlatlak. 
<span class="verse" id="MT21_19">19&#160;</span>Ijkuakó okitak se igoskuawitl non okatka iselti itempa n ojtli, Ye okitlatemolito pero amo okajsik nion se igos, yej san tekil omoxiujyoti. Ijkuakó Jesús okili n igoskuawitl: </div>
<div class='p'>—¡Ayik xiktemaka igos! </div>
<div class='p'>Iwa n igoskuawitl sa nima owaki. 
<span class="verse" id="MT21_20">20&#160;</span>Ijkuak itlamachtijkawah okitakeh, omotlajtlachialtijkeh iwa okitlajtlanijkeh n Jesús: </div>
<div class='p'>—¿Kenomi n igoskuawitl sa nima owaki? </div>
<div class='p'>
<span class="verse" id="MT21_21">21&#160;</span>Jesús okinnankili: </div>
<div class='p'>—De milajka nomechilia, tla nonkipiah tlaneltokálistli, amo sanwel nonkichiwaskeh ijkó, yej noiwa weletis nonkiliskeh nin tepetl: “Ximoachiwa iwa ximotlamotlati ijtik weyi atl”, iwa ijkó tlamochiwas. 
<span class="verse" id="MT21_22">22&#160;</span>Iwa nochi tlan nonkitlajtlaniliskeh itech nomotiotsajtsilis, nonkiseliskeh tla nonkineltokah ijkó mochiwas. </div>
<div class='s'>Itlanawatilis Jesús </div>
<div class='r'>(Mr. 11:27-33; Lc. 20:1-8) </div>
<div class='p'>
<span class="verse" id="MT21_23">23&#160;</span>Ijkuakó Jesús okalakito kan Weyi Tiopa de Jerusalén iwa ijkuak otlamachtijtoka, owalmijkuanijkeh inawak sikimeh tiopixkeh non tlayakantokeh iwa sikimeh tetajmeh non tlayakantokeh kan Weyi Tiopa iwa okitlajtlanijkeh: </div>
<div class='p'>—¿Akin omitstekiwajtlali? </div>
<div class='p'>
<span class="verse" id="MT21_24">24&#160;</span>Jesús okinnankili: </div>
<div class='p'>—Ne noiwa nomechtlajtlanis, iwa tla nonnechnankiliskeh, ijkuakó Ne noiwa nomechilis akin onechtekiwajtlali. 
<span class="verse" id="MT21_25">25&#160;</span>Techilikah, ¿akin okinawati n Juan matlakuaateki? ¿Okinawati Dios noso okinawatijkeh n tlakah? </div>
<div class='p'>Ijkuakó yejwah opé moichtakatlatlapowiah: </div>
<div class='p'>—Tla tikijtoskeh Dios okinawati, Ye techilis: “¿Tleka kiné amo ononkineltokakeh?” 
<span class="verse" id="MT21_26">26&#160;</span>Iwa tla tikijtoskeh san tlakah okinawatijkeh, matikinmawilikah n tlakah, porke nochteh kimatokeh Juan se profeta. </div>
<div class='p'>
<span class="verse" id="MT21_27">27&#160;</span>Iwa okinankilijkeh n Jesús: </div>
<div class='p'>—Mach tikmatih. </div>
<div class='p'>Jesús noiwa okinnankili: </div>
<div class='p'>—Ne noiwa mach nomechilis akin onechnawati ijkó manikchiwa. </div>
<div class='s'>N tlakatl iwa ome itelpochwah </div>
<div class='p'>
<span class="verse" id="MT21_28">28&#160;</span>Jesús okinmili: </div>
<div class='p'>—Kenomi nonkitah. Se tlakatl okimpiaya ome itelpochwah, iwa se okili: “Nokone, xitekititi kan uvaskuajyo.” 
<span class="verse" id="MT21_29">29&#160;</span>Itelpoch okinankili: “¡Amo nias!” Pero satepa omoyolkopki iwa oyá. 
<span class="verse" id="MT21_30">30&#160;</span>Otlanki n teta noiwa okinawati non ok se itelpoch, iwa ye okinankili: “Ejé, nias.” Pero mach oyá. 
<span class="verse" id="MT21_31">31&#160;</span>¿Akin okichi tlan okinekia n teta? </div>
<div class='p'>Nochteh okijtojkeh: </div>
<div class='p'>—Non okitlakitak. </div>
<div class='p'>Ijkuakó Jesús okinmili: </div>
<div class='p'>—De milajka nomechilia n tominoololojkeh iwa n awilsiwameh, yejwah achto kalakiskeh kan Dios tlanawatia. 
<span class="verse" id="MT21_32">32&#160;</span>Porke Juan Bautista owala onomechmachtiko kenijki kineki xinemikah Totajtsi Dios, iwa nomejwah amo ononkineltokakeh. Pero n tominoololojkeh non achto otlachtekiah iwa n awilsiwameh okineltokakeh. Iwa maya ijkó ononkitakeh, nomejwah amo ononmoyolpatlakeh nion satepa ononkineltokakeh. </div>
<div class='s'>Sikimeh tetlakéwalteh amo kualteh </div>
<div class='r'>(Mr. 12:1-12; Lc. 20:9-19) </div>
<div class='p'>
<span class="verse" id="MT21_33">33&#160;</span>'Xikkakikah ok se tlapoálistli: Se tekowa okintookak uvas itech itlala iwa nochi okikorralti. Okichijchi se atékochtli kan kimpatskas n uvas, noiwa okichijchi se torre wejkapa kan tlejkos iwa kimokuitlawis iuvaskuajyo. </div>
<div class='p'>'Satepa okinkajtewili sikimeh impartidariojwah iwa oyá wejka. 
<span class="verse" id="MT21_34">34&#160;</span>Ijkuak oajsiko n tonati para motlatekis, okintítlanki sikimeh itlakawah para makikuitih tlan ye iaxka. 
<span class="verse" id="MT21_35">35&#160;</span>Pero impartidariojwah okinmokitskilijkeh itlakawah n tekowa. Se de yejwah okiwitekeh, ok se okimiktijkeh iwa ok se okimojmotlakeh ika tetl. 
<span class="verse" id="MT21_36">36&#160;</span>Satepa n tekowa okintítlanki okachi miakeh itlakawah, pero n partidarios noiwa ijkó okintoktijkeh. </div>
<div class='p'>
<span class="verse" id="MT21_37">37&#160;</span>'Sa iksemi, okintitlanili ipiltsi iwa okimoli: “Nopiltsi moneki kitlakitaskeh.” 
<span class="verse" id="MT21_38">38&#160;</span>Pero ijkuak n partidarios okitakeh ipiltsi n tekowa okimolijkeh: “Ye ni akin kimokawis tlan iaxka ita, matikmiktikah iwa tikmokawiskeh tlan kiaxkatiskeh.” 
<span class="verse" id="MT21_39">39&#160;</span>Iwa n partidarios okikitskijkeh ipiltsi n tekowa, okwalkixtijkeh de itlal iwa okimiktijkeh. 
<span class="verse" id="MT21_40">40&#160;</span>Ijkuak wits n tekowa de non uvas, ¿tlan kintoktis nonteh partidarios? </div>
<div class='p'>
<span class="verse" id="MT21_41">41&#160;</span>Yejwah okinankilijkeh: </div>
<div class='p'>—Kinmijmiktis nonteh amo kualteh partidarios, iwa ilawerta kinmaktilis oksikimeh partidarios non kiyekmakaskeh tlan iaxka ijkuak motekis n uvas. </div>
<div class='p'>
<span class="verse" id="MT21_42">42&#160;</span>Jesús okinmili: </div>
<div class='p'>—¿Ayamó nonkiamapoah itlajkuilol Dios kan kijtoa?: </div>
<div class='q'>N tetl non kalchijchijkeh ik nepa lado okitlakaltechojkeh, </div>
<div class='q'>yomókopki non okachi tetlakxilia. </div>
<div class='q'>Ijkó okichi Toteko, </div>
<div class='q'>iwa techtlajtlachialtia. <span class='rq'>Sal. 118:22-23 </span> </div>
<div class='p'>
<span class="verse" id="MT21_43">43&#160;</span>'Yika, ayakmó nonkalakiskeh kan Dios tlanawatia, yej axa kinkawiliskeh makalakikah non de wejka nonkichiwah tlan kimonekiltia Dios. 
<span class="verse" id="MT21_44">44&#160;</span>Akin wetsis ipan nin tetl mopopostekis, pero tla n tetl wetsis ipan se, san semi kikuejkuechos. </div>
<div class='p'>
<span class="verse" id="MT21_45">45&#160;</span>Ijkuak n tiopixkeh non tlayakantokeh iwa n fariseos okinkakeh ninteh tlapoálisteh, okajsikamatkeh yejwah okinmilijtoka. 
<span class="verse" id="MT21_46">46&#160;</span>Ijkuakó okinekiah kikitskiskeh n Jesús, pero okinmawiliayah n tlakah, porke n tlakah okineltokayah Jesús Ye profeta.  </div>
<div class='psalmlabel' id='MT22_0'> 22</div>
<div class='s'>Kan monamiktiah </div>
<div class='r'>(Lc. 14:15-24) </div>
<div class='p'>
<span class="verse" id="MT22_1">1&#160;</span>Jesús oksepa opé kintlapowia ika tlapoálistli iwa okinmili: </div>
<div class='p'>
<span class="verse" id="MT22_2">2&#160;</span>—Itech ilwikak kan Dios tlanawatia, noiwa kemi tlan okichi se rey itech se ilwitl ijkuak okinamikti itelpoch. 
<span class="verse" id="MT22_3">3&#160;</span>N rey okintítlanki itlakawah makinnotsatih itlatlalwilwah, pero yejwah mach okinekeh oyajkeh. 
<span class="verse" id="MT22_4">4&#160;</span>Oksepa okintítlanki oksikimeh itlakawah iwa okinnawati: “Xikinmilikah notlatlalwilwah ya kajki n tlákuali. Yonikinmikti notorojwah iwa oksikimeh noyolkawah non okachi tojtomawakeh, iwa yotlatetekakeh, sa mawalmuikakah nika itech ilwitl.” 
<span class="verse" id="MT22_5">5&#160;</span>Pero yejwah mach owalajkeh. Se otekitito itlala, ok se otlasemanato. 
<span class="verse" id="MT22_6">6&#160;</span>Iwa oksikimeh okinkitskijkeh itlakawah n rey, okinwitekeh iwa okinmiktijkeh. 
<span class="verse" id="MT22_7">7&#160;</span>Ijkuakó n rey sa tlawel okuálanki, iwa okinnawati isoldadojwah makinmijmiktitih nekateh temiktijkeh iwa makinchichinilikah inmaltépeu. 
<span class="verse" id="MT22_8">8&#160;</span>Otlanki okinmili itlakawah: “Nochi ya kajki, pero notlatlalwilwah non achto onikintlalwi amo yejwah walaskiah. 
<span class="verse" id="MT22_9">9&#160;</span>Xiwiah itech ojtli iwa xikintlalwikah nochteh akimeh nonkinmajsiskeh, iwa mawikih nika itech ilwitl.” 
<span class="verse" id="MT22_10">10&#160;</span>Itlakawah n rey okinmoololojkeh nochteh n tlakah non okinmajsikeh itech ojtli, non kualteh iwa non amo kualteh. Ijkó nochi n kali kan monamiktilo otenki. </div>
<div class='p'>
<span class="verse" id="MT22_11">11&#160;</span>'Ijkuakó n rey okinmitato non otlakuajtokah. Okitak se tlakatl non amo otlakentitoka kemi omonekia matlakentito itech non ilwitl. 
<span class="verse" id="MT22_12">12&#160;</span>Iwa n rey okitlajtlani: “Noknitsi, ¿kenijki otikalak iwa amo titlakentitiwits kemi moneki itech nin ilwitl?” </div>
<div class='p'>Pero n tlakatl amo otlanankili. 
<span class="verse" id="MT22_13">13&#160;</span>Ijkuakó n rey okinmili n tetlamakakeh: “Xikijilpikah iwa xikontlamotlakah kan tleyua, ompa chokas iwa tlannetsonis.” 
<span class="verse" id="MT22_14">14&#160;</span>Porke Dios kinnotsa miakeh tlakah, pero san sikimeh kimpejpenah. </div>
<div class='s'>Kitlajtlaniah n Jesús kox kuali se kitlaxtlawilis impuesto n César </div>
<div class='r'>(Mr. 12:13-17; Lc. 20:20-26) </div>
<div class='p'>
<span class="verse" id="MT22_15">15&#160;</span>Ijkuakó n fariseos oyayajkeh iwa omotlatlalwitoh kenijki kichiwaskeh mamotlapololti itech tlan kijtoa n Jesús iwa ijkó weletis kiteiliskeh. 
<span class="verse" id="MT22_16">16&#160;</span>Yika n fariseos okintitlankeh itlamachtijkawah iwa sikimeh non omowikayah iwan Herodes para makilitih: </div>
<div class='p'>—Tlamachti, tikmatokeh Tejwatsi tiktemachtia tlan milák, iwa titlamachtia kenomi moneki se yetos kemi Dios kineki. Amo timotlachilia nion mitstekipachoa mamitskakikah. 
<span class="verse" id="MT22_17">17&#160;</span>Techonili: ¿Kox kuali se kitlaxtlawilis impuesto para n weyi tlanawati César, noso amó? </div>
<div class='p'>
<span class="verse" id="MT22_18">18&#160;</span>Pero Jesús okimatiah san okiyejyekojtokah iwa okinmili: </div>
<div class='p'>—Íxkopteh, ¿tleka nonnechyejyekoah? 
<span class="verse" id="MT22_19">19&#160;</span>Techititikah se tomi non ika nonkitlaxtlawah impuesto. </div>
<div class='p'>Yejwah okititijkeh se denario. 
<span class="verse" id="MT22_20">20&#160;</span>Iwa Ye okintlajtlani: </div>
<div class='p'>—¿De akin ixko iwa tlan ijkuilitok? </div>
<div class='p'>
<span class="verse" id="MT22_21">21&#160;</span>Yejwah okinankilijkeh: </div>
<div class='p'>—De César. </div>
<div class='p'>Ijkuakó Jesús okinmili: </div>
<div class='p'>—Xikmakakah n César tlan iaxka n César, iwa xikmakakah Dios tlan iaxka Dios. </div>
<div class='p'>
<span class="verse" id="MT22_22">22&#160;</span>Ijkuak okikakeh tlan okinmili, omotlajtlachialtijkeh. Ayakmitla okilijkeh iwa oyayajkeh. </div>
<div class='s'>N saduseos kitlajtlaniah n Jesús kox moyolitiskeh non yomikkeh </div>
<div class='r'>(Mr. 12:18-27; Lc. 20:27-40) </div>
<div class='p'>
<span class="verse" id="MT22_23">23&#160;</span>Non tonati sikimeh saduseos non kijtoah ke non yomikkeh ayakmó moyolitiah, omijkuanijkeh inawak Jesús iwa okitlajtlanijkeh: </div>
<div class='p'>
<span class="verse" id="MT22_24">24&#160;</span>—Tlamachti, Moisés okijto tla se tlakatl mikki iwa amo kinkajtewa ipilwah iwan isiwa, n teikni moneki monamiktis iwan iknosiwatl iwa ijkó ijkuak kimpiaskeh impilwah, yetoskeh inmaxka non yomikki. 
<span class="verse" id="MT22_25">25&#160;</span>Towah ochanchiwayah chikome iknimeh tlakah. Non teteachka omonamikti iwa omikki. Kemi amo okimpixkeh impilwah, okika isiwa, iwa ok se ikni non kualtoka omonamikti iwan iknosiwatl. 
<span class="verse" id="MT22_26">26&#160;</span>Pero ye noiwa omikki, iwa non ipan eyi iknimeh noiwa omonamikti iwan iknosiwatl, pero noiwa omikki. Ijkó n chikomeh iknimeh omonamiktijtiajkeh iwan non siwatl, pero nochteh omiktiajkeh. 
<span class="verse" id="MT22_27">27&#160;</span>Sa iksemi noiwa omikki n siwatl. 
<span class="verse" id="MT22_28">28&#160;</span>Axa, keman moyolitiskeh non yomikkeh, ¿de akin yetos tesiwa, tla iwa n chikome iknimeh omonamikti? </div>
<div class='p'>
<span class="verse" id="MT22_29">29&#160;</span>Jesús okinmili: </div>
<div class='p'>—Nomejwah nonmotlapololtijtokeh porke amo nonkajsikamatih itlajkuilol Dios nion iweletilis. 
<span class="verse" id="MT22_30">30&#160;</span>Ijkuak moyolitiskeh, n tlakah iwa n siwameh mach ok monamiktiskeh, porke yetoskeh kemi iangelwah Dios ompa ilwikak. 
<span class="verse" id="MT22_31">31&#160;</span>Pero ken ya timotlapowijtokeh moyolitiskeh n mikemeh, ¿mach ayamó nonkiamapoah tlan Dios onomechili? Ye okijto: 
<span class="verse" id="MT22_32">32&#160;</span>“Ne Dios de Abraham, Dios de Isaac iwa Dios de Jacob.” Ye amo Dios de non yomikkeh, Ye Dios de akimeh yolitokeh. <span class='rq'>Éx. 3:6 </span> </div>
<div class='p'>
<span class="verse" id="MT22_33">33&#160;</span>Ijkuak nochteh okikakeh, omotlajtlachialtijkeh de kenomi okinmachtiaya. </div>
<div class='s'>Non okachi weyi itlanawatil Dios </div>
<div class='r'>(Mr. 12:28-34) </div>
<div class='p'>
<span class="verse" id="MT22_34">34&#160;</span>N fariseos omoololojkeh ijkuak okimatkeh n Jesús okinkamatsak n saduceos. 
<span class="verse" id="MT22_35">35&#160;</span>Seme de yejwah non okitemachtiaya n tlanawátili okinekia kiyejyekos n Jesús iwa okitlajtlani: </div>
<div class='p'>
<span class="verse" id="MT22_36">36&#160;</span>—Tlamachti, ¿katlie tlanawátili okachi weyi kijtosneki? </div>
<div class='p'>
<span class="verse" id="MT22_37">37&#160;</span>Jesús okili: </div>
<div class='p'>—“Xiktlasojtla Moteko Dios ika nochi moyolo, ika nochi moalma iwa ika nochi motlalnamikilis.” 
<span class="verse" id="MT22_38">38&#160;</span>Ye nin tlanawátili non okachi tlayakantok iwa okachi weyi kijtosneki. 
<span class="verse" id="MT22_39">39&#160;</span>Iwa onka ok se tlanawátili non kimoiknitia iwa kijtoa: “Xiktlasojtla mokni kemi te timotlasojtla.” 
<span class="verse" id="MT22_40">40&#160;</span>Ninteh ome tlanawátilteh kitlakxiliah itlanawatil Moisés iwa intlamachtilis n profetas. </div>
<div class='s'>Jesús kintlajtlania n fariseos akin ikone n Cristo </div>
<div class='r'>(Mr. 12:35-37; Lc. 20:41-44) </div>
<div class='p'>
<span class="verse" id="MT22_41">41&#160;</span>Ijkuak n fariseos ok omoololojkeh, 
<span class="verse" id="MT22_42">42&#160;</span>Jesús okintlajtlani: </div>
<div class='p'>—¿Tlan nonkimatih de Cristo? ¿Cristo akin ikone? ¿Akin ita Cristo? </div>
<div class='p'>Yejwah okilijkeh: </div>
<div class='p'>—Walewatok de n rey David. </div>
<div class='p'>
<span class="verse" id="MT22_43">43&#160;</span>Ye okinmili: </div>
<div class='p'>—Tla ijkó, ¿kenijki David por n Espíritu okínotski Noteko? Porke n rey David okijto: </div>
<div class='q'>
<span class="verse" id="MT22_44">44&#160;</span>Toteko Dios okili Noteko: </div>
<div class='q'>“Ximotlali noyekma, </div>
<div class='q'>asta manikintlali akimeh mitskokoliah itlampa mokxiwah.” <span class='rq'>Sal. 110:1 </span> </div>
<div class='m'>
<span class="verse" id="MT22_45">45&#160;</span>Tla inewia David kinotsa Noteko n Cristo, ¿kenomi Cristo weletis yetos ikone n David? </div>
<div class='p'>
<span class="verse" id="MT22_46">46&#160;</span>Iwa amaka owéletki okinankili nion se tlájtoli, iwa desde non tonati, mach ok aka omixewi itla okitlajtlani.  </div>
<div class='psalmlabel' id='MT23_0'> 23</div>
<div class='s'>Jesús kintlajtlakoltia n tlamachtijkeh iwa n fariseos </div>
<div class='r'>(Mr. 12:38-40; Lc. 11:37-54; 20:45-47) </div>
<div class='p'>
<span class="verse" id="MT23_1">1&#160;</span>Ijkuakó Jesús okinmili n tlakah iwa itlamachtijkawah: </div>
<div class='p'>
<span class="verse" id="MT23_2">2&#160;</span>—Non kitemachtiah n tlanawátili iwa n fariseos kimoliah san yejwah weleti kajsikamatih tlan kijtoa itlanawatil Moisés. 
<span class="verse" id="MT23_3">3&#160;</span>Ijkó kiné, xikchiwakah nochi tlan nomechmachtiah, pero amo xikchiwakah tlan yejwah kichiwah. Porke yejwah mach kichiwah tlan kitemachtiah. 
<span class="verse" id="MT23_4">4&#160;</span>Yejwah kinmamaltiliah n tlakah miakeh tlanawátilteh non satlawel owijkeh non yejwah okajxitilijkeh. Iwa kintoktiah n tlakah makimamajtiwiah, pero yejwah nion ika se inmajpil kinekih kinwikaskeh. 
<span class="verse" id="MT23_5">5&#160;</span>Teixpa kichiwah tlan kuali san para makinmitakah n tlakah. Iwa ijtik sikimeh kajajtsitsinteh okinwikayah n májtlaktli tlanawatilteh (diez mandamientos) iwa okinmopililtiliayah itech inmixkuak iwa itech inmawah. Noiwa okiwilitayah motlakentiskeh ika intlakeh weyak. <span class='rq'>Éx. 13:1-16; Dt. 6:4-9, 11:13-21 </span> </div>
<div class='p'>
<span class="verse" id="MT23_6">6&#160;</span>Kimpaktiah moyayantiskeh tlayakapa kan tlatlakualo, noiwa kan sinagogas kiwilitah moyayantiskeh kan nochteh makinmitakah. 
<span class="verse" id="MT23_7">7&#160;</span>Kinekih makinyektlajpalokah iwa makinnotsakah “tlamachtijkeh” itech ojtli iwa itech tiánkistli. </div>
<div class='p'>
<span class="verse" id="MT23_8">8&#160;</span>'Pero nomejwah amo xikmokawilikah manomechnotsakah tlamachti, porke non nochteh nonmiknimeh iwa nonkipiah san se Nomotlamachti. 
<span class="verse" id="MT23_9">9&#160;</span>Iwa amaka xikilikah padre itech nin tlaltíkpaktli, porke nonkipiah san se Padre non kajki ilwikak. 
<span class="verse" id="MT23_10">10&#160;</span>Nion xikmokawilikah manomechnotsakah “tlayakankeh”, porke sanwel Cristo nomechyakana. 
<span class="verse" id="MT23_11">11&#160;</span>Akin kinekis tlayakantos nomonawak, achto manomechtekichiwili. 
<span class="verse" id="MT23_12">12&#160;</span>Porke akin inewia moweyilia, satepa moiknomatinemis, pero akin amo moweyilia, kiweyijkatlaliskeh. </div>
<div class='p'>
<span class="verse" id="MT23_13">13&#160;</span>'¡Miálmasteh, tlamachtijkeh iwa fariseos, íxkopteh!, porke nonkintsakuiliah n tlakah para amo makalakikah itech ilwikak kan Dios tlanawatia. Nomejwah amo nonkalakih nion nonkinkawiliah makalakikah akimeh kinekih kalakiskeh. 
<span class="verse" id="MT23_14">14&#160;</span> <a href='#FN23' epub:type='noteref' class='noteref'>*</a> </div>
<div class='p'>
<span class="verse" id="MT23_15">15&#160;</span>'¡Miálmasteh tlamachtijkeh iwa fariseos, íxkopteh! Nomejwah non nentinemih itech nochi n tlaltíkpaktli para aka nonkichiwaltiskeh makitlakita nomotlamachtilis, iwa ijkuak yononkimotlanilijkeh, nonkikopah ome welta okachi amokuali ke nomejwah iwa ijkó makimotlanili n miktla. </div>
<div class='p'>
<span class="verse" id="MT23_16">16&#160;</span>'¡Miálmasteh, tlayakankeh ixpojpóyakteh! Nomejwah nonkijtoah: “Akin motlajtolsentlalia por n Weyi Tiopa amitla ipati, pero tla motlajtolsentlalia por n ‘oro’ non kajki itech Weyi Tiopa, moneki makichiwa tlan yokijto.” 
<span class="verse" id="MT23_17">17&#160;</span>¡Tsontewewemeh ixpojpóyakteh! ¿Tlan okachi ipati: N oro, noso n Weyi Tiopa, non kitiochiwa n oro? 
<span class="verse" id="MT23_18">18&#160;</span>Noiwa nonkijtoah: “Akin motlajtolsentlalia por n artal, amitla ipati, pero tla motlajtolsentlalia por n tlamánali non kajki ipan artal, moneki makichiwa tlan yokijto.” 
<span class="verse" id="MT23_19">19&#160;</span>¡Tsontewewemeh ixpojpóyakteh! ¿Tlan okachi ipati, n tlamánali non kajki ipan artal, noso n artal non kitiochiwa n tlamánali? 
<span class="verse" id="MT23_20">20&#160;</span>Akin motlajtolsentlalia por n artal, noiwa motlajtolsentlalia por nochi tlan kajki itech. 
<span class="verse" id="MT23_21">21&#160;</span>Iwa akin motlajtolsentlalia por n Weyi Tiopa, noiwa motlajtolsentlalia por Akin chantitok itech. 
<span class="verse" id="MT23_22">22&#160;</span>Iwa akin motlajtolsentlalia por n ilwikak, motlajtolsentlalia por iyayan Totajtsi Dios, iwa por Akin ewatok itech. </div>
<div class='p'>
<span class="verse" id="MT23_23">23&#160;</span>'¡Miálmasteh, tlamachtijkeh iwa fariseos, íxkopteh! Nomejwah nonkiaxkatiliah Dios nomodiesmo de nomomenta, nomoanis iwa nomokomino, pero mach nonkichiwah tlan okachi weyi kijtosneki inawak Dios, kemi xiyeknemikah, xiteiknomatikah iwa xikneltokakah Dios. Ye ni tlan moneki nonkichiwaskeh, pero tlan nonkitemakatiwitseh ijkó xiktemakatiwiah. 
<span class="verse" id="MT23_24">24&#160;</span>¡Teyakankeh ixpojpóyakteh, nomejwah nonkitsejtseloah n atl para makitseko n moyotl pero nonkitoloah se kameyo! </div>
<div class='p'>
<span class="verse" id="MT23_25">25&#160;</span>'¡Miálmasteh, tlamachtijkeh iwa fariseos, íxkopteh!, porke nonkipopoah san ixko nomovaso iwa nomoplato, pero ik tlaijtik tentokeh ika tlan amokuali, ika tlachtekílistli iwa n tominápistli. 
<span class="verse" id="MT23_26">26&#160;</span>Fariseo ixpojpóyaktli, achto xikijtipopoa n vaso iwa n plato, ijkó noiwa mochipawas kala. </div>
<div class='p'>
<span class="verse" id="MT23_27">27&#160;</span>'¡Miálmasteh, tlamachtijkeh iwa fariseos, íxkopteh!, porke nomejwah kemi miketékochteh non kinmistayaliah pero ik tlaijtik tentokeh ika iomiowah n miketl iwa nochi tlan yoijtlakawik. 
<span class="verse" id="MT23_28">28&#160;</span>Ijkó nomejwah inyakapah n tlakah nonmotah nonyekmilajkameh, pero ijtik nomoyolo non íxkopteh iwa non pitsotikeh. </div>
<div class='p'>
<span class="verse" id="MT23_29">29&#160;</span>'¡Miálmasteh, tlamachtijkeh iwa fariseos íxkopteh!, nomejwah nonkinchijchiwiliah intekoch n profetas iwa nontlayekmajmanah kan tooktokeh n kualteh tlakah non yomikkeh. 
<span class="verse" id="MT23_30">30&#160;</span>Iwa nonkijtoah: “Tla tejwah tiyetoskiah ijkuak onemiah totatawah, amo tikimpalewiskiah makinmiktikah n profetas.” 
<span class="verse" id="MT23_31">31&#160;</span>Ika tlan nonkijtoah, nomonewiah nonkinextiah nontepilwah de akimeh okinmiktijkeh n profetas. 
<span class="verse" id="MT23_32">32&#160;</span>¡Iwa axa sa poliwi xikyakatlamikah tlan okipewaltijkeh nomotatawah! </div>
<div class='p'>
<span class="verse" id="MT23_33">33&#160;</span>'¡Koameh! ¡Nomejwah ken tlilkoameh! ¿Kenijki nonkicholiliskeh nomotlaxtlawil non nomechmakaskeh miktla? 
<span class="verse" id="MT23_34">34&#160;</span>Yika, Ne nikintitlanis, profetas, ixtlamatkeh iwa tlamachtijkeh. Pero nomejwah sikimeh nonkinmiktiskeh iwa nonkinkrusifikaroskeh, iwa oksikimeh nonkinwitekiskeh kan nomosinagogas iwa nonkintotojtokatinemiskeh itech se noso ok se altepetl. 
<span class="verse" id="MT23_35">35&#160;</span>Yika, nomechtlajtlakoltiskeh de inmikilis nochteh n tlakah yolchipawakeh, desde Abel asta Zacarías ikone n Berequías, akin nomejwah ononkimiktijkeh itlajkotia n Weyi Tiopa iwa n artal. 
<span class="verse" id="MT23_36">36&#160;</span>De milajka nomechilia, nochi nin tlaijyowílistli wetsiki itech ninteh tlakah. </div>
<div class='s'>Jesús kichokilia n Jerusalén </div>
<div class='r'>(Lc. 13:31-35) </div>
<div class='p'>
<span class="verse" id="MT23_37">37&#160;</span>'¡Jerusalén, Jerusalén, te tikinmiktia n profetas iwa tikinmojmotla ika tetl non kintitlani Dios! ¡Miak welta oniknekia nikinmoololos mopilwah kemi n siwapio kinmoololoa ipiotsitsiwah itlampa iajaswah, pero amo otiknek! 
<span class="verse" id="MT23_38">38&#160;</span>Yika, axa nomo Weyi Tiopa mokawas saijki iwa iselti. 
<span class="verse" id="MT23_39">39&#160;</span>Porke ayakmó nonnechitaskeh asta maajsiki n tonati ijkuak nonkijtoskeh: “Matiochito Akin wits itech Itoka n Toteko Dios.”  </div>
<div class='psalmlabel' id='MT24_0'> 24</div>
<div class='s'>N Weyi Tiopa de Jerusalén kixixititsaskeh </div>
<div class='r'>(Mr. 13:1-2; Lc. 21:5-6) </div>
<div class='p'>
<span class="verse" id="MT24_1">1&#160;</span>Ijkuak Jesús okiski de kan Weyi Tiopa, itlamachtijkawah omijkuanijkeh inawak iwa opé kiititiah kenomi omajmantoka n Weyi Tiopa. 
<span class="verse" id="MT24_2">2&#160;</span>Jesús okinmili: </div>
<div class='p'>—¿Nonkitah nochi ni? De milajka nomechilia, mach ok mokawas nion se tetl ipan ok se tetl. Nochi kixixititsaskeh. </div>
<div class='s'>Ijkí tlamochiwas ijkuak ya pojpoliwiti n tlaltíkpaktli </div>
<div class='r'>(Mr. 13:3-23; Lc. 21:7-24; 17:22-24) </div>
<div class='p'>
<span class="verse" id="MT24_3">3&#160;</span>Ijkuak Jesús oewatoka kan Olivostepetl, itlamachtijkawah omijkuanijkeh inawak iwa okitlajtlanijkeh: </div>
<div class='p'>—Techili, ¿kemania ijkó tlamochiwas, iwa tlan monextis ijkuak ya tiwalmuikas iwa kemania ya tlajtlamis nin tlaltíkpaktli? </div>
<div class='p'>
<span class="verse" id="MT24_4">4&#160;</span>Jesús okinnankili: </div>
<div class='p'>—Ximotlachilikah, amaka manomechkajkayawa, 
<span class="verse" id="MT24_5">5&#160;</span>porke miakeh witseh itech Notoka iwa kijtoskeh: “Ne Ni Cristo”, iwa miakeh kinkajkayawaskeh. 
<span class="verse" id="MT24_6">6&#160;</span>Nomejwah nonkikakiskeh onka guerra iwa motlapowiskeh yetos guerra. Pero amo ximomojtikah, porke ijkó tlamochiwas, pero ayamó tlamis n tlaltíkpaktli. 
<span class="verse" id="MT24_7">7&#160;</span>Porke se país momakas iwa n ok se, iwa se altepetl momakas iwa n ok se. Yetos apisotl, iwa sentetl tlalolinis. 
<span class="verse" id="MT24_8">8&#160;</span>Pero ijkuak ijkó tlamochiwas, sikin pewa n tlaijyowílistli. </div>
<div class='p'>
<span class="verse" id="MT24_9">9&#160;</span>'Ijkuakó nomechtemaktiskeh para manomechtlaijyowiltikah iwa nomechmiktiskeh. Nochteh n tlaltikpaktlakah nomechkokoliskeh por nonnechneltokah. 
<span class="verse" id="MT24_10">10&#160;</span>Ijkuakó miakeh ayakmó kineltokaskeh Dios, mokokoliskeh iwa motejtemaktiskeh. 
<span class="verse" id="MT24_11">11&#160;</span>Monextiskeh miakeh profetas tekajkayajkeh iwa miakeh kinkajkayawaskeh. 
<span class="verse" id="MT24_12">12&#160;</span>Momiakilis n tlajtlákoli, yika miakeh ayakmó tetlasojtlaskeh. 
<span class="verse" id="MT24_13">13&#160;</span>Pero akin nochi kixikos, momakixtis. 
<span class="verse" id="MT24_14">14&#160;</span>Iwa ijkuak nin kualitlájtoli non techilia kenomi Dios tlanawatia, motetlapowis itech nochi n tlaltíkpaktli para nochteh makimatikah. Iwa ijkuakó, tlamis n tlaltíkpaktli. </div>
<div class='p'>
<span class="verse" id="MT24_15">15&#160;</span>'Ijkuak nomejwah nonkitaskeh tlan pitsotik moketos kan Weyi Tiopa. Makajsikamati akin kiamapoa tlan okijkuilo n profeta Daniel, —akin kikaki makajsikamati—,<a href='#FN24' epub:type='noteref' class='noteref'>*</a> 
<span class="verse" id="MT24_16">16&#160;</span>akimeh yetoskeh kan tlali de Judea, macholojtiwetsikah kan tepemeh. 
<span class="verse" id="MT24_17">17&#160;</span>Akin yetos ikpak ikal, amo mawaltemo makikixtiki itla, 
<span class="verse" id="MT24_18">18&#160;</span>iwa akin yetos itlala amo mawalmokopa icha makikuiki ikoto. 
<span class="verse" id="MT24_19">19&#160;</span>¡Miálmasteh n siwameh non itech non ora makichixtokah konetl noso matlachichitijtokah! 
<span class="verse" id="MT24_20">20&#160;</span>Ximotiotsajtsilikah tla noncholoskeh, amo mayeto itech sewaya nion itech sábado, 
<span class="verse" id="MT24_21">21&#160;</span>porke n tlaijyowílistli yetos satlawel temojti non ayamaka ijkó okitak desde ijkuak omonexti n tlaltíkpaktli, iwa ayik oksepa ijkó tlamochiwas. 
<span class="verse" id="MT24_22">22&#160;</span>Iwa tla nonteh tonatijmeh amo motsikitsintiliskiah, amaka yolitoskia, pero Dios kintsikitsintilis nonteh tonatijmeh por akimeh Ye yokinmopejpeni. </div>
<div class='p'>
<span class="verse" id="MT24_23">23&#160;</span>'Ijkuakó tla se nomechilis: “Xikitakah, nika kajki n Cristo” noso, “nepa” amo xikneltokakah. 
<span class="verse" id="MT24_24">24&#160;</span>Porke monextiskeh cristos iwa profetas tekajkayajkeh, iwa kinchiwaskeh wejweyi señales iwa milagros non ayik motikateh, kinkajkayawaskeh n tlakah iwa kinekiskiah asta akimeh Dios yokimpéjpenki. 
<span class="verse" id="MT24_25">25&#160;</span>Xikilnamikikah tlan Ne yonomechmatiltijka. 
<span class="verse" id="MT24_26">26&#160;</span>Yika, tla se nomechilia: “Xikitakah nepa ka kan tlaltejtéyinki”, amo xiwiah, noso: “Xikitakah, nepa tlaatitok”, amo xikneltokakah. 
<span class="verse" id="MT24_27">27&#160;</span>Porke ijkó kemi ijkuak tlamijmilini mota kan ik kisa tonati asta kan kalaki tonati, ijkó tlamochiwas ijkuak niwalmokopas Ne Non onimochi ni tlakatl. 
<span class="verse" id="MT24_28">28&#160;</span>Iwa san kan ik yetos n miketl ompa moololoskeh n tsojpilomeh. </div>
<div class='s'>Jesús walmokopas </div>
<div class='r'>(Mr. 13:24-37; Lc. 21:25-33, 17:26-30, 34-36) </div>
<div class='p'>
<span class="verse" id="MT24_29">29&#160;</span>'Sa nima ijkuak yopanokeh nonteh tonatijmeh de tlaijyowílistli temojti, n tonati walsewis, n metsi ayakmó tlawis. <span class='rq'>Is. 13:10 </span> N sítlalteh wetsiskeh, iwa n chikawálistli non kajki ilwikak bibiokas. <span class='rq'>Is. 34:4 </span> 
<span class="verse" id="MT24_30">30&#160;</span>Ijkuakó motas itech ilwikak noneskayo Ne Non onimochi nitlakatl. Iwa nochteh n tlaltikpaktlakah mawiskeh. Iwa nechitaskeh Ne Non onimochi nitlakatl, niwits ipan mextli de ilwikak ika miak weletílistli iwa mawistílistli. 
<span class="verse" id="MT24_31">31&#160;</span>Iwa ijkuak kipitsaskeh n trompeta kintitlanis iangelwah iwa kinmoololos nochteh n tlakah non Ye yokinmopejpenili itech nochi n tlaltíkpaktli. </div>
<div class='p'>
<span class="verse" id="MT24_32">32&#160;</span>'Xikkajsikamatikah tlan kijtosneki nin tlapoálistli: Ijkuak imamayowah n igoskuawitl seliah iwa pewa moxiujyotiah, nomejwah nonkimatokeh ya pewas n tonala. 
<span class="verse" id="MT24_33">33&#160;</span>Yika, ijkuak nochi ni nonkitaskeh, xikmatikah ya tlamochiwas. 
<span class="verse" id="MT24_34">34&#160;</span>De milajka nomechilia, nochi ni tlamochiwas achto de maixpoliwikah n tlakah non yolitokeh itech ninteh tonatijmeh. 
<span class="verse" id="MT24_35">35&#160;</span>N ilwikak iwa n tlaltíkpaktli pojpoliwiskeh, pero notlajtol mach pojpoliwis. </div>
<div class='p'>
<span class="verse" id="MT24_36">36&#160;</span>'Pero n tonati iwa n ora ijkuak ijkó tlamochiwas amaka kimati, nion ángelteh non kateh ilwikak, nion Ne, yej sanwel Notajtsi kimatok. </div>
<div class='p'>
<span class="verse" id="MT24_37">37&#160;</span>'Iwa ijkó kemi opanok ijkuak onemia n Noé, ijkó yetos noiwa ijkuak niwits Ne Non onimochi ni tlakatl. 
<span class="verse" id="MT24_38">38&#160;</span>Itech nekateh tonatijmeh ijkuak ayamó owalaya n chikawak kiawitl, n tlakah otlakuayah, okoniah, omonamiktiayah iwa okinmijtlaniah ichpokameh, asta n tonati ijkuak Noé okalak kan weyi arka. 
<span class="verse" id="MT24_39">39&#160;</span>Mach okajsikamatkeh asta ijkuak okinmajsiko non kiawitl temojti iwa nochteh okinwík. Ijkó noiwa tlamochiwas ijkuak niwalmuikas, Ne Non onimochi ni tlakatl. 
<span class="verse" id="MT24_40">40&#160;</span>Itech non tonati, ome tlakah yetoskeh intlala. Se kiwikaskeh iwa ok se kikajtewaskeh. 
<span class="verse" id="MT24_41">41&#160;</span>Ome siwameh testoskeh. Se kiwikaskeh iwa ok se kikajtewaskeh. </div>
<div class='p'>
<span class="verse" id="MT24_42">42&#160;</span>'Xiijsatokah, porke amo nonkimatih kemania walmuikas Nomoteko. 
<span class="verse" id="MT24_43">43&#160;</span>Pero xikkajsikamatikah tlan nomechilia: tla se chane kimatiskia tlan oras kalakiki n ichtek, ye ijsatoskia iwa amo kitekawiliskia aka makalaki icha para makitlachteki. 
<span class="verse" id="MT24_44">44&#160;</span>Ijkó nomejwah noiwa xiijsatokah, porke Ne Non onimochi ni tlakatl niwalkalakiki ijkuak nomejwah mach nonnechchiah. </div>
<div class='s'>N tetlakéwali tetlakitak iwa non amo tetlakita </div>
<div class='r'>(Lc. 12:41-48) </div>
<div class='p'>
<span class="verse" id="MT24_45">45&#160;</span>'N tekowa kipejpena se tetlakéwali yekmilajka iwa tetlakitani, ye kinawatia makinmokuitlawi n oksikimeh tlakéwalteh iwa makintlakualti ipan ora. 
<span class="verse" id="MT24_46">46&#160;</span>¡Miak pakílistli kipia neká tlakéwale non iteko kualajsi kichijtok tlan okinawati! 
<span class="verse" id="MT24_47">47&#160;</span>De milajka nomechilia, iteko kitlalis makinawati nochi tlan kipia. 
<span class="verse" id="MT24_48">48&#160;</span>Pero tla se amo kuali tetlakéwale, kimolia: “Noteko ok wejkawas”, 
<span class="verse" id="MT24_49">49&#160;</span>iwa pewa kintlaijyowiltia n tetlakéwalteh, iwa tlakuajtinemi iwa konitinemi iwan tlawankeh. 
<span class="verse" id="MT24_50">50&#160;</span>Ijkuak n tekowa walmokopa itech tonati ijkuak itlákau amo kichia, iwa itech se ora ijkuak ye amo kimati, 
<span class="verse" id="MT24_51">51&#160;</span>kitlaijyowiltis chikawak iwa kititlanis kan kateh n íxkopteh. Ijkuakó chokas iwa tlannetsonis.  </div>
<div class='psalmlabel' id='MT25_0'> 25</div>
<div class='s'>N májtlakteh ichpokameh </div>
<div class='p'>
<span class="verse" id="MT25_1">1&#160;</span>'Itech ilwikak kan Dios tlanawatia, ye kemi omochijkeh májtlakteh ichpokameh non okinmonankeh intlawilwah iwa okinamikitoh n novio. 
<span class="verse" id="MT25_2">2&#160;</span>Mákuili ichpokameh kuali intlalnamikilis iwa mákuili amó. 
<span class="verse" id="MT25_3">3&#160;</span>Non amo tlalnamikilisejkeh, okinwikakeh intlawilwah pero mach okiwikakeh oksiki aseite. 
<span class="verse" id="MT25_4">4&#160;</span>Pero n ichpokameh tlalnamikilisejkeh, ixkoya okiwikakeh oksiki aseite para intlawilwah. 
<span class="verse" id="MT25_5">5&#160;</span>Kemi n novio owejkawaya, nochteh n ichpokameh okinkitski kochílistli, iwa okochtlamilajkeh. 
<span class="verse" id="MT25_6">6&#160;</span>Kemi ik tlajkoyuak aka owaltsajtsik: “¡Ompa wits n novio, xikonnamikitih!” 
<span class="verse" id="MT25_7">7&#160;</span>Ijkuakó nochteh n ichpokameh omejtewakeh iwa opé kinyektlaliah intlawilwah. 
<span class="verse" id="MT25_8">8&#160;</span>Iwa n mákuilteh ichpokameh non amo tlalnamikilisejkeh okinmilijkeh non tlalnamikilisejkeh: “Techonmakakah siki nomoaseite, porke totlawilwah ya sejseujtokeh.” 
<span class="verse" id="MT25_9">9&#160;</span>Pero n ichpokameh non tlalnamikilisejkeh okinmilijkeh: “Amó, porke tla tomechmakaskeh, mach ok techajxilis nion nomejwah mach nomechajxilis. Okachi kuali xiwiah kan monamaka iwa xikmokowikah.” 
<span class="verse" id="MT25_10">10&#160;</span>Pero ijkuak n mákuilteh okikoatoh inmaseite, n novio owalkalakiko. N ichpokameh non omotlatlalijkah okalakeh iwa n novio kan monamiktilo iwa owalmotsak n kaltentli. 
<span class="verse" id="MT25_11">11&#160;</span>Satepa okalakikoh non amo tlalnamikilisejkeh iwa omotlatlautiayah: “¡Noteko, Noteko, techtlatlapoli!” 
<span class="verse" id="MT25_12">12&#160;</span>Pero ye okinnankili: “De milajka nomechilia, ne amo nomechixmati.” </div>
<div class='p'>
<span class="verse" id="MT25_13">13&#160;</span>Ijkuakó Jesús okinmili: </div>
<div class='p'>—Xiijsatokah nomejwah, porke amo nonkimatih tlan tonati nion tlan ora niajsiti. </div>
<div class='s'>Tlapoálistli itech tomi </div>
<div class='r'>(Lc. 19:11-27) </div>
<div class='p'>
<span class="verse" id="MT25_14">14&#160;</span>'Itech ilwikak kan Dios tlanawatia, noiwa tlamochiwa kemi se tlakatl non ya onewaskia wejka. Okínnotski itlakawah iwa okinmajmakatewak itomi makitekitilikah. </div>
<div class='p'>
<span class="verse" id="MT25_15">15&#160;</span>'Seme de yejwah okimák mákuili sentenario, ok se okimák ome sentenario, iwa non ok se okimák san se sentenario. N tekowa okinmajmaktili itomi kemi ye okiyejyekoli weletis kitekitiltiskeh, iwa oonewak. 
<span class="verse" id="MT25_16">16&#160;</span>Non okinseli mákuili sentenarios, opé tlasemana ika non tomi iwa okíntlanki ok mákuili sentenario. 
<span class="verse" id="MT25_17">17&#160;</span>Noiwa non okimakakeh ome, okíntlanki ok ome sentenario. 
<span class="verse" id="MT25_18">18&#160;</span>Pero non okimakakeh sanwel se sentenario, okitlalpacho iwa okitlaati n tomi non okimák iteko. </div>
<div class='p'>
<span class="verse" id="MT25_19">19&#160;</span>'Miakeh tonatijmeh satepa, omokopato inteko, iwa okintlajtlani itlakawah tlan okichijkeh ika itomi. 
<span class="verse" id="MT25_20">20&#160;</span>Achto okalak non okiselijka mákuili sentenario, iwa okimaktili iteko ok mákuili sentenario iwa okili: “Noteko, tejwatsi otechmák mákuili sentenario, xikita onikíntlanki ok mákuili.” 
<span class="verse" id="MT25_21">21&#160;</span>Iteko okili: “Kuali otikchi, te kuali tlakéwale iwa titetlakitak. Te kuali otiktekitilti tlan san achitsi onimitsmák, ne nimitsmakas okachi miak. Axa, xikalaki iwa xiyolpaki nowa.” 
<span class="verse" id="MT25_22">22&#160;</span>Noiwa omijkuani non okiselijka ome sentenario iwa okijto: “Noteko, tejwatsi otechmák ome sentenario, xikita onikíntlanki ok ome sentenario.” 
<span class="verse" id="MT25_23">23&#160;</span>Iteko okili: “Kuali otikchi, te kuali tlakéwale iwa titetlakitak. Te kuali otiktekitilti tlan san achitsi onimitsmák, ne nimitsmakas okachi miak. Axa, xikalaki iwa xiyolpaki nowa.” 
<span class="verse" id="MT25_24">24&#160;</span>Omijkuani noiwa non okiseli sanwel se sentenario, iwa okili: “Noteko, nikmatok tikuejsi iwa tipixka kan amo titooka, iwa titlaoololoa kan amo otitlatepe. 
<span class="verse" id="MT25_25">25&#160;</span>Yika, onímaujki iwa oniktlalpacho motomi. Axa nika ka tlan moaxka.” 
<span class="verse" id="MT25_26">26&#160;</span>Iteko okinankili: “Amo tikuali tlakéwale iwa titlátsijki, kuali yotikmatoka nipixka kan amo nitooka, iwa nitlaoololoa kan amo nitlatepewa. 
<span class="verse" id="MT25_27">27&#160;</span>Okachi kuali tikonkawaskia notomi kan banko, iwa ijkuak nimokopaskia, nikseliskia notomi ika ikoneyo. 
<span class="verse" id="MT25_28">28&#160;</span>Xikkixtilikah n tomi, iwa xikmaktilikah non kimpia májtlaktli sentenario.” 
<span class="verse" id="MT25_29">29&#160;</span>Porke akin kipia, kimakaskeh okachi, iwa okachi kitlawelpias. Pero akin achitsi kipia, nochi kikixtiliskeh tlan san achitsi kipia. 
<span class="verse" id="MT25_30">30&#160;</span>Iwa nin tlakéwale non amitla iteki, xikixtikah kala kan tleyua. Ompa chokas iwa tlannetsonis. </div>
<div class='s'>Dios kinmixkomakaki nochteh n tlaltikpaktlakah </div>
<div class='p'>
<span class="verse" id="MT25_31">31&#160;</span>'Ijkuak Ne Non onimochi ni tlakatl niwalmuikas ika nomawistilis iwan nochteh noangelwah, ijkuakó nimoyayantis ika nochi nomawistilis. 
<span class="verse" id="MT25_32">32&#160;</span>Iwa nochteh n tlaltikpaktlakah moololoskeh noyakapa, iwa Ne nikinxexelos ijkó kemi se tlájpixki kinxexeloa n ichkameh iwa n tentsomeh. 
<span class="verse" id="MT25_33">33&#160;</span>Nikintlalis n ichkameh ik noyekma iwa n tentsomeh ik noopochma. 
<span class="verse" id="MT25_34">34&#160;</span>Ijkuakó Ne n Rey nikinmilis non kateh ik noyekma: “Xiwikih nomejwah, non Notajtsi onomechtiochi. Xikselikah nochi tlan nomechaxkatiliskeh kan ilwikak non Dios onomechmajmanili desde ijkuak okichijchi n tlaltíkpaktli. 
<span class="verse" id="MT25_35">35&#160;</span>Porke onixitlatlak iwa ononnechtlakualtijkeh, oniamijmik iwa ononnechatlitijkeh, iwa maya amo ononnechixmatiah, ononnechkalotijkeh. 
<span class="verse" id="MT25_36">36&#160;</span>Amo onikpiaya notlake iwa ononnechtlakentijkeh, onimokokoaya iwa ononnechtlajpalotoh. Ijkuak onitsaktoka, ononnechitatoh.” <span class='rq'>Is. 58:6-10; Ez. 18:7; He. 13:3; Stg. 1:27, 2:15-16 </span> </div>
<div class='p'>
<span class="verse" id="MT25_37">37&#160;</span>'Ijkuakó tlanankiliskeh n yolmilajkameh iwa kijtoskeh: “Toteko, ¿kemania otimitsitakeh otixitlatlak iwa otimitstlakualtijkeh?, noso ¿otiamikkia iwa otimitsatlitijkeh? 
<span class="verse" id="MT25_38">38&#160;</span>Noso ¿maya amo otimitsixmatiah, otimitskalotijkeh, noso amo otikpiaya tlan tikonakis iwa otimitstlakentijkeh? 
<span class="verse" id="MT25_39">39&#160;</span>Noso, ¿kemania otimokokoaya, noso otitsaktoka iwa otimitsontlajpalotoh?” 
<span class="verse" id="MT25_40">40&#160;</span>Ijkuakó nikinnankilis: “De milajka nomechilia, ijkuak nomejwah ijkí ononkinchiwilijkeh nokniwah non okachi amitla impati, Ne ononnechchiwilijkeh.” </div>
<div class='p'>
<span class="verse" id="MT25_41">41&#160;</span>'Ijkuakó nikinmilis non kateh ik noopochma: “Ximoachiwakah nonawak, nomejwah amo nonkualteh, xiwiah ijtik tletl non ayik sewis, non Dios okichijchi para n diablo iwa iangelwah. 
<span class="verse" id="MT25_42">42&#160;</span>Porke onixitlatlak iwa amo ononnechtlakualtijkeh, oniamijmik iwa amo ononnechatlitijkeh. 
<span class="verse" id="MT25_43">43&#160;</span>Amo ononnechixmatiah iwa amo ononnechkalotijkeh, amo onikpiaya tlan nikonakis iwa mach ononnechtlakentijkeh, onimokokoaya iwa onitsaktoka iwa amo ononnechtlajpalotoh.” 
<span class="verse" id="MT25_44">44&#160;</span>Ijkuakó yejwah nechiliskeh: “Toteko, ¿kemania otimitsitakeh otixitlatlak noso otiamikia, noso amo otikpiaya kan timokalotis, noso amo otikpiaya motlake, noso otimokoko, noso otitsaktoka iwa amo otimitspalewijkeh?” 
<span class="verse" id="MT25_45">45&#160;</span>Ijkuakó nikinnankilis: “De milajka nomechilia, ijkuak nomejwah amo ononkinchiwilijkeh nokniwah non okachi amitla impati, Ne amo ononnechchiwilijkeh.” </div>
<div class='p'>
<span class="verse" id="MT25_46">46&#160;</span>'Ninteh kintitlaniskeh kan nochipa tlaijyowijtoskeh, iwa n yolmilajkameh yolitoskeh semijkak.  </div>
<div class='psalmlabel' id='MT26_0'> 26</div>
<div class='s'>Motlatlalwiah kenomi kimiktiskeh n Jesús </div>
<div class='r'>(Mr. 14:1-2; Lc. 22:1-2; Jn. 11:45-53) </div>
<div class='p'>
<span class="verse" id="MT26_1">1&#160;</span>Ijkuak Jesús otlanki okintlapowi, okinmili itlamachtijkawah: </div>
<div class='p'>
<span class="verse" id="MT26_2">2&#160;</span>—Nomejwah ya nonkimatokeh, poliwi sa ome tonati pewas n ilwitl de Paskua. Ne Non onimochi ni tlakatl nechtemaktiskeh manechkrusifikarokah. </div>
<div class='p'>
<span class="verse" id="MT26_3">3&#160;</span>Ijkuakó n tiopixkeh non tlayakantokeh, non kitemachtiah n tlanawátili, iwa n tetajmeh non tlayakantokeh kan Weyi Tiopa, omoololojkeh icha n Caifás. 
<span class="verse" id="MT26_4">4&#160;</span>Ompa omotlatlalwijkeh kenomi kitlajtlakolmamaltiskeh n Jesús iwa ijkó kikitskiskeh iwa kimiktiskeh. 
<span class="verse" id="MT26_5">5&#160;</span>Noiwa okimoliayah: </div>
<div class='p'>—Amo tikkitskiskeh itech ilwitl de Paskua, porke san tikimpajsoloskeh n tlakah. </div>
<div class='s'>Se siwatl kikuaxawilia ajwiálistli n Jesús </div>
<div class='r'>(Mr. 14:3-9; Jn. 12:1-8) </div>
<div class='p'>
<span class="verse" id="MT26_6">6&#160;</span>Kan altepetl de Betania, Jesús okatka icha n Simón non achto okipiaya lepra. 
<span class="verse" id="MT26_7">7&#160;</span>Ijkuakó se siwatl okualikaya se itekontsi tentok ika ajwiálistli non satlawel patio. Omijkuani kan otlakuajtoka Jesús iwa okitekili ajwiálistli ipan itsonteko. 
<span class="verse" id="MT26_8">8&#160;</span>Ijkuak ijkó okitakeh itlamachtijkawah okualankeh iwa okijtojkeh: </div>
<div class='p'>—¿Tleka san okawilti? 
<span class="verse" id="MT26_9">9&#160;</span>Weletiskia monamakaskia patio, iwa n tomi tikinmakaskiah non próbesteh. </div>
<div class='p'>
<span class="verse" id="MT26_10">10&#160;</span>Jesús okinkak iwa okinmili: </div>
<div class='p'>—Amo xikkuejsokah nin siwatl, ye okichi tlan kuali. 
<span class="verse" id="MT26_11">11&#160;</span>N próbesteh nochipa yetoskeh nomowah, pero Ne, amo nochipa nonnechpixtoskeh. 
<span class="verse" id="MT26_12">12&#160;</span>Nin siwatl, ijkuak onechtlalili ajwiálistli itech nokuerpo, yotlayektlali para ijkuak nechtookaskeh. 
<span class="verse" id="MT26_13">13&#160;</span>De milajka nomechilia, itech nochi n tlaltíkpaktli kan motetlapowis nin kualitlájtoli, noiwa motlapowiskeh tlan okichi nin siwatl, iwa ijkó se kilnamikis. </div>
<div class='s'>Judas Iscariote kitemaktia Jesús </div>
<div class='r'>(Mr. 14:10-11; Lc. 22:3-6) </div>
<div class='p'>
<span class="verse" id="MT26_14">14&#160;</span>Ijkuakó Judas Iscariote seme de n májtlaktli iwa n ome itlamachtijkawah, oyá kan tiopixkeh non tlayakantokeh 
<span class="verse" id="MT26_15">15&#160;</span>iwa okinmili: </div>
<div class='p'>—¿Kech nonnechmakaskeh tla nomechmaktilis n Jesús? </div>
<div class='p'>Yejwah okitamachijkeh sempóali iwa n májtlaktli (30) platajtomi. 
<span class="verse" id="MT26_16">16&#160;</span>Ijkuakó, Judas Iscariote okitemoliaya kenomi kitemaktis Jesús. </div>
<div class='s'>N tlamachtijkeh kimajmanah n tlákuali de Paskua </div>
<div class='r'>(Mr. 14:12-25; Lc. 22:7-23; Jn. 13:21-30; 1 Co. 11:23-26) </div>
<div class='p'>
<span class="verse" id="MT26_17">17&#160;</span>Itech ipewaya n ilwitl de Paskua ijkuak mokua n paj non amo kipia levadura, itlamachtijkawah n Jesús omijkuanijkeh inawak, iwa okitlajtlanijkeh: </div>
<div class='p'>—¿Kani tikmonekiltia matikchijchiwatih n tlákuali de Paskua? </div>
<div class='p'>
<span class="verse" id="MT26_18">18&#160;</span>Ye okinmili: </div>
<div class='p'>—Xiwiah Jerusalén icha n se tlakatl iwa xikilikah: “N Tlamachti kijtoa: Noora ya walajsitiwits, iwa mocha nikmomajsewis n tlákuali de Paskua iwan notlamachtijkawah.” </div>
<div class='p'>
<span class="verse" id="MT26_19">19&#160;</span>Itlamachtijkawah okichijkeh kemi Jesús okinnawati, iwa okimajmankeh n tlákuali de Paskua. </div>
<div class='p'>
<span class="verse" id="MT26_20">20&#160;</span>Ijkuak otleyuak, Jesús omotlali inakastla n mesa iwa n májtlaktli iwa ome itlamachtijkawah. 
<span class="verse" id="MT26_21">21&#160;</span>Ijkuak otlakuajtokah okinmili: </div>
<div class='p'>—De milajka nomechilia, seme de nomejwah nechtemaktis. </div>
<div class='p'>
<span class="verse" id="MT26_22">22&#160;</span>Yejwah tlawel omoyolkokojkeh, iwa sejse opé kitlajtlania: </div>
<div class='p'>—Noteko, ¿kox ne nimitstemaktis? </div>
<div class='p'>
<span class="verse" id="MT26_23">23&#160;</span>Jesús okinnankili: </div>
<div class='p'>—Akin tlapaloa nowa, ye akin nechtemaktis. 
<span class="verse" id="MT26_24">24&#160;</span>Milák, Ne Non onimochi ni tlakatl nikpia de nimochiwas kemi kijtoa itlajkuilol Dios, pero ¡mialma n tlakatl non nechtemaktis! Okachi kuali non tlakatl amo tlakatiskia. </div>
<div class='p'>
<span class="verse" id="MT26_25">25&#160;</span>Ijkuakó Judas non kitemaktiskia n Jesús okili: </div>
<div class='p'>—Rabí<a href='#FN25' epub:type='noteref' class='noteref'>*</a>, ¿kox ne nimitstemaktis? </div>
<div class='p'>Jesús okinankili: </div>
<div class='p'>—Te yotikijto. </div>
<div class='p'>
<span class="verse" id="MT26_26">26&#160;</span>Ijkuak otlakuajtokah, Jesús okónanki paj iwa omotlasojkama inawak Dios, iwa ijkuak yokitlajtlápanki, okinmák itlamachtijkawah iwa okinmili: </div>
<div class='p'>—Xikmomajsewikah, ye nin nokuerpo. </div>
<div class='p'>
<span class="verse" id="MT26_27">27&#160;</span>Ijkuakó okónanki n kopa, iwa omotlasojkama inawak Dios. Okimpanoltili itlamachtijkawah iwa okinmili: </div>
<div class='p'>—Nonnochteh xikonikah, 
<span class="verse" id="MT26_28">28&#160;</span>ye nin noesso non ika nimotlajtolsenkawa nomowah, nin noesso motoyawas para miakeh makintlapojpolwilikah intlajtlakolwah. 
<span class="verse" id="MT26_29">29&#160;</span>De milajka nomechilia: Ayakmó nikonis iayo n uvas, asta neká tonati ijkuak oksepa tikmosepanmajsewiskeh n yankuik vino, nepa ilwikak kan Notajtsi tlanawatia. </div>
<div class='s'>Jesús kijtoa Pedro kijtos amo kixmati </div>
<div class='r'>(Mr. 14:26-31; Lc. 22:31-34; Jn. 13:36-38) </div>
<div class='p'>
<span class="verse" id="MT26_30">30&#160;</span>Satepa, ijkuak yotlankeh okitlakuikakeh se salmo oyájkeh kan Olivostepetl. </div>
<div class='p'>
<span class="verse" id="MT26_31">31&#160;</span>Ijkuakó Jesús okinmili: </div>
<div class='p'>—Nin yúali nochteh nonkikawaskeh nomotlaneltokalis, porke itech itlajkuilol Dios ijkuilitok: “Nikmiktis n tlájpixki, iwa ichkameh moxexeloskeh.” <span class='rq'>Zac. 13:7 </span> 
<span class="verse" id="MT26_32">32&#160;</span>Pero keman nimoyolitis, Ne nitlayakanas Galilea. </div>
<div class='p'>
<span class="verse" id="MT26_33">33&#160;</span>Ijkuakó Pedro okinankili: </div>
<div class='p'>—Maya nochteh mamitspinawilikah ne amo nipinawas. </div>
<div class='p'>
<span class="verse" id="MT26_34">34&#160;</span>Ijkuakó Jesús okili: </div>
<div class='p'>—De milajka nimitsilia, axa itech nin yúali achto de tlakuikas n kaxtil, te yotikijto eyi welta amo techixmati. </div>
<div class='p'>
<span class="verse" id="MT26_35">35&#160;</span>Pedro okijto: </div>
<div class='p'>—Maya mowa manechmiktikah, amayik nikijtos amo nimitsixmati. </div>
<div class='p'>Iwa nochteh itlamachtijkawah noiwa ijkó okijtojkeh. </div>
<div class='s'>Jesús motiotsajtsilia kan werto de Getsemaní </div>
<div class='r'>(Mr. 14:32-42; Lc. 22:39-46) </div>
<div class='p'>
<span class="verse" id="MT26_36">36&#160;</span>Satepa Jesús oyá iwan itlamachtijkawah kan se werto non itoka Getsemaní, iwa okinmili: </div>
<div class='p'>—Nika ximotlajtlalikah, Ne nepa nio nimotiotsajtsiliti. </div>
<div class='p'>
<span class="verse" id="MT26_37">37&#160;</span>Iwa okiwík n Pedro, iwa itelpochwah n Zebedeo, Jacobo iwa n Juan iwa opé moyolkokoa iwa yoltelini. 
<span class="verse" id="MT26_38">38&#160;</span>Iwa Jesús okinmili: </div>
<div class='p'>—Satlawel nimoyolkokoa mach ok nikxikoa, nikmachilia kemi nimikis, nika ximokawakah xiijsatokah nowa. </div>
<div class='p'>
<span class="verse" id="MT26_39">39&#160;</span>Jesús oyá ok achitsi tlayakapa, ompa omotlankuáketski asta okitelko n tlali ika ixkuak iwa omotiotsajtsiliaya: </div>
<div class='p'>—Notajtsi, tla weletis amo manitlaijyowi. Pero amo mamochiwa kemi Ne nikneki, yej kemi Tejwatsi tikmonekiltia. </div>
<div class='p'>
<span class="verse" id="MT26_40">40&#160;</span>Satepa omókopki kan itlamachtijkawah, iwa okinmajsito kochtokeh, iwa okili n Pedro: </div>
<div class='p'>—¿Nion se ora ononweletkeh ononmijsatokah nowa? 
<span class="verse" id="MT26_41">41&#160;</span>Xiijsatokah iwa ximotiotsajtsilikah, para amo xiwetsikah itech tlajtlákoli. De milajka nomechilia, nomoespíritu mochikajtok, pero nomokuerpo amo chikawak. </div>
<div class='p'>
<span class="verse" id="MT26_42">42&#160;</span>Jesús oksepa omotiotsajtsilito iwa okijto: </div>
<div class='p'>—Notajtsi, tla weletis tikachiwas nin tlaijyowílistli xikachiwa, pero mamochiwa tlan Tejwatsi tikmonekiltia. </div>
<div class='p'>
<span class="verse" id="MT26_43">43&#160;</span>Ye oyá kan itlamachtijkawah, iwa okinmajsito kochtokeh porke satlawel okochmikiah iwa inmixtololowah omotsakuayah. 
<span class="verse" id="MT26_44">44&#160;</span>Ok se welta okinkajteh iwa oyá omotiotsajtsilito ya eyi welta, iwa oksepa omotiotsajtsili ijkó kemi achto. 
<span class="verse" id="MT26_45">45&#160;</span>Otlanki okinmajsito itlamachtijkawah iwa okinmili: </div>
<div class='p'>—Xikochikah iwa ximosewikah. Yoajsiko n ora, iwa Ne Non onimochi ni tlakatl nechtemaktiskeh inmak tlajtlakolejkeh. 
<span class="verse" id="MT26_46">46&#160;</span>¡Ximewakah, tiawih! ¡Ompa wits akin nechtemaktis! </div>
<div class='s'>Kikitskiah n Jesús </div>
<div class='r'>(Mr. 14:43-50; Lc. 22:47-53; Jn. 18:2-11) </div>
<div class='p'>
<span class="verse" id="MT26_47">47&#160;</span>Jesús ok otlajtojtoka ijkuak okalakiko n Judas, seme de itlamachtijkawah. Miakeh okinyakantiwalaya ika espadajteh iwa kuameh. Ninteh okwalintitlankeh n tiopixkeh non tlayakantokeh iwa n tetajmeh non tlayakantokeh kan Weyi Tiopa. </div>
<div class='p'>
<span class="verse" id="MT26_48">48&#160;</span>Judas non okitemakti n Jesús, yokinmilijka: </div>
<div class='p'>—Akin ne nikixtennamikis, Ye n Jesús, ¡xikkitskikah! </div>
<div class='p'>
<span class="verse" id="MT26_49">49&#160;</span>Sannima omijkuani inawak Jesús iwa okili: </div>
<div class='p'>—¡Panolti Rabí! </div>
<div class='p'>Iwa okiixtennamik. 
<span class="verse" id="MT26_50">50&#160;</span>Jesús okinankili: </div>
<div class='p'>—Noknitsi, xikchiwa tlan otikchiwako. </div>
<div class='p'>Ijkuakó n tlakah omijkuanijkeh inawak Jesús iwa okikitskijkeh. </div>
<div class='p'>
<span class="verse" id="MT26_51">51&#160;</span>Ijkuakó Pedro okwalkixti iespada iwa okinakastek itlákau n weyi tiópixki Caifás. 
<span class="verse" id="MT26_52">52&#160;</span>Ijkuakó Jesús okili: </div>
<div class='p'>—Xiktlaati moespada, porke akimeh kiwikah iespada, noiwa ika espada kinmiktiskeh. 
<span class="verse" id="MT26_53">53&#160;</span>¿Mach amo tikmati weletis niktlajtlanilis Notajtsi iwa axa Ye nechalintitlanilis eyipóali iwa n májtlaktli mil ángeles? 
<span class="verse" id="MT26_54">54&#160;</span>Tla ijkó, ¿kenomi mochiwas tlan ijkuilitok, kan kijtoa ijkó tlamochiwas? </div>
<div class='p'>
<span class="verse" id="MT26_55">55&#160;</span>Ijkuakó Jesús okinmili n tlakah: </div>
<div class='p'>—¿Tleka ononnechkitskikoh ika espada iwa ika kuawitl kemi niyetoskia ni tlajtlakole? Nochi tonati onitlamachtiaya nomonawak kan Weyi Tiopa, iwa ayik ononnechkitskijkeh. 
<span class="verse" id="MT26_56">56&#160;</span>Pero nochi ni panoa para mamochiwa tlan okijtojkeh n profetas itech tiotlajkuíloli. </div>
<div class='p'>Ijkuakó nochteh itlamachtijkawah n Jesús okikakajtejkeh iwa ochocholojkeh. </div>
<div class='s'>Kiwikah n Jesús kan Sanedrín </div>
<div class='r'>(Mr. 14:53-65; Lc. 22:54-55, 63-71; Jn. 18:12-14, 19-24) </div>
<div class='p'>
<span class="verse" id="MT26_57">57&#160;</span>Akimeh okikitskijkeh n Jesús okiwikakeh ixpa n weyi tiópixki Caifás, kan omoololojkeh non kitemachtiah n tlanawatílistli iwa n tetajmeh non tlayakantokeh kan Weyi Tiopa. 
<span class="verse" id="MT26_58">58&#160;</span>Pedro san wejka okitokaya n Jesús asta kan patio icha n Caifás, okalak iwa omotlalito iwan tlamokuitlawijkeh de n Weyi Tiopa iwa ijkó kitas tlan tlamochiwaskia. </div>
<div class='p'>
<span class="verse" id="MT26_59">59&#160;</span>N tiopixkeh non tlayakantokeh, iwa nochteh non de Sanedrín<a href='#FN26' epub:type='noteref' class='noteref'>†</a> okitemoliayah kenomi kitlajtlakolmamaltiskeh, iwa ijkó weletis kitlajtlakoltiskeh iwa kimiktiskeh. 
<span class="verse" id="MT26_60">60&#160;</span>Pero amitla okajsikeh tlan ika kiteiliskeh, maya miakeh okijtokoh tlan amo milák. Pero sa iksemi owalajkeh ok ome, 
<span class="verse" id="MT26_61">61&#160;</span>non okijtokoh: </div>
<div class='p'>—Nin tlakatl okijto: “Ne niweletis nikxijxitinis itiopa n Dios, iwa ipan eyi tonati oksepa nikajkokuis.” </div>
<div class='p'>
<span class="verse" id="MT26_62">62&#160;</span>Ijkuakó n weyi tiópixki Caifás omóketski, iwa okitlajtlani n Jesús: </div>
<div class='p'>—¿Amo titlanankilis? ¿Milák tlan ninteh kijtojtokeh? </div>
<div class='p'>
<span class="verse" id="MT26_63">63&#160;</span>Pero Jesús amo otlanankili. Ijkuakó n Caifás oksepa okitlajtlani: </div>
<div class='p'>—Nimitsnawatia ika itoka Totajtsi Dios non yolitok, techili kox Te Ti Cristo, Ikone Dios. </div>
<div class='p'>
<span class="verse" id="MT26_64">64&#160;</span>Jesús okinankili: </div>
<div class='p'>—Ejé, te yotikijto. Iwa Ne nomechilia nomejwah nonnechitaskeh Ne Non onimochi ni tlakatl niewatos iyekma Dios Weletini, iwa nonnechitaskeh niwaltemotiwits de ilwikak ipan mextli. </div>
<div class='p'>
<span class="verse" id="MT26_65">65&#160;</span>Ijkuakó n weyi tiópixki Caifás, omotlakentsomoni iwa okijto: </div>
<div class='p'>—¡Nin tlakatl okixpanawi Dios ika itlajtol! Mach ok moneki aka makiteili, nomonewiah yononkikakeh kenijki okixpanawi Dios. 
<span class="verse" id="MT26_66">66&#160;</span>¿Tlan nonkijtoah? </div>
<div class='p'>Yejwah okijtojkeh: </div>
<div class='p'>—Tlajtlakole, moneki mamikki. </div>
<div class='p'>
<span class="verse" id="MT26_67">67&#160;</span>Ijkuakó okiixchijchawijkeh, okitekilmakakeh, iwa oksikimeh okixtlajtlatsinijkeh 
<span class="verse" id="MT26_68">68&#160;</span>iwa okijtoayah: </div>
<div class='p'>—Tla Te Ti Cristo, ¡xikyejyekoli akin omitsmák! </div>
<div class='s'>Pedro okijto mach kixmati n Jesús </div>
<div class='r'>(Mr. 14:66-72; Lc. 22:56-62; Jn. 18:15-18, 25-27) </div>
<div class='p'>
<span class="verse" id="MT26_69">69&#160;</span>Pedro oewatoka kala, ijkuakó se iteska n Caifás omijkuani iwa okili n Pedro: </div>
<div class='p'>—Te noiwa otinemia iwan Jesús non de Galilea. </div>
<div class='p'>
<span class="verse" id="MT26_70">70&#160;</span>Pedro amo okimokuiti iwa inmixpa okijto: </div>
<div class='p'>—Amo nikmati tlan tikijtoa. </div>
<div class='p'>
<span class="verse" id="MT26_71">71&#160;</span>Pedro yokistiaya itech kaltentli, iwa ok se iteska okitak, iwa okinmili n oksikimeh: </div>
<div class='p'>—Nin tlakatl noiwa onemia iwan Jesús de Nazaret. </div>
<div class='p'>
<span class="verse" id="MT26_72">72&#160;</span>Pedro oksepa amo okimokuiti, iwa asta okisentlali itlajtol: </div>
<div class='p'>—Mach nikixmati non tlakatl. </div>
<div class='p'>
<span class="verse" id="MT26_73">73&#160;</span>Satepa sikimeh omijkuanijkeh inakastla n Pedro iwa okilijkeh: </div>
<div class='p'>—Milák, te seme de yejwah, porke ijkó titlajtoa. </div>
<div class='p'>
<span class="verse" id="MT26_74">74&#160;</span>Ijkuakó n Pedro opé tlawikaltia iwa okisentlali: </div>
<div class='p'>—De milajka, ne mach nikixmati non tlakatl. </div>
<div class='p'>Sanima otlakuik n kaxtil. 
<span class="verse" id="MT26_75">75&#160;</span>Ijkuakó Pedro okilnamik tlan Jesús yokilijka: “Keman ayamó tlakuika n kaxtil, te yotikijto eyi welta amo techixmati.” </div>
<div class='p'>Otlanki Pedro okiski iwa otlawelchokak.  </div>
<div class='psalmlabel' id='MT27_0'> 27</div>
<div class='s'>Jesús ixpa n Pilato </div>
<div class='r'>(Mr. 15:1; Lc. 23:1-2; Jn. 18:28-32) </div>
<div class='p'>
<span class="verse" id="MT27_1">1&#160;</span>Ijkuak otláneski, nochteh n tiopixkeh non tlayakantokeh iwa n tetajmeh non tlayakantokeh kan Weyi Tiopa, omoololojkeh iwa okisepantlalijkeh kitemaktiskeh n Jesús para makimiktikah. 
<span class="verse" id="MT27_2">2&#160;</span>Okijilpijkeh iwa okiwikakeh kan Poncio Pilato n gobernador non walewa de Roma. </div>
<div class='s'>Mikki n Judas </div>
<div class='p'>
<span class="verse" id="MT27_3">3&#160;</span>Ijkuak Judas non okitemakti n Jesús, okima okitlajtlakoltijkeh n Jesús, okiyolkua iwa oyá innawak n tiopixkeh non tlayakantokeh iwa n tetajmeh non tlayakantokeh kan Weyi Tiopa, iwa okinkopilito n sempóali iwa n májtlaktli (30) platajtomi, 
<span class="verse" id="MT27_4">4&#160;</span>iwa okinmili: </div>
<div class='p'>—Onikchi se weyi tlajtlákoli porke onomechmaktili se tlakatl iwa amitla okitewikiliaya. </div>
<div class='p'>Pero yejwah okinankilijkeh: </div>
<div class='p'>—¡Tejwah amo toteki! ¡Ompa te xikita! </div>
<div class='p'>
<span class="verse" id="MT27_5">5&#160;</span>Ijkuakó Judas okitlamotlak n tomi ijtik n Weyi Tiopa, iwa omokechpiloto. </div>
<div class='p'>
<span class="verse" id="MT27_6">6&#160;</span>N tiopixkeh non tlayakantokeh okoololojkeh n tomi iwa okijtojkeh: </div>
<div class='p'>—Mach weletis tiktlaliskeh nin tomi ijtik kaxa kan kitlaliah n tomi, porke ika okitlaxtlajkeh imikilis se tlakatl. </div>
<div class='p'>
<span class="verse" id="MT27_7">7&#160;</span>Satepa omoyekkajkeh kikoaskeh ika non tomi se tlali, non itoka Xoktsinchijchi para kipiaskeh se lojar kan kintookaskeh non amo de ompa. 
<span class="verse" id="MT27_8">8&#160;</span>Yika, non tlali asta axa kinotsah Éstlali. 
<span class="verse" id="MT27_9">9&#160;</span>Ijkó omochi tlan okijto n profeta: “Okonankeh n sempóali iwa n májtlaktli (30) platajtomimeh. Ijkó kemi n judíojteh okitlalilijkeh ipati. <span class='rq'>Zac. 11:12-13 </span> </div>
<div class='p'>
<span class="verse" id="MT27_10">10&#160;</span>Iwa ika non tomi, okikojkeh n tlali non itoka Xoktsinchijchi, ijkó kemi onechnawati n Toteko.” <span class='rq'>Jr. 19:1-13 </span> </div>
<div class='s'>Pilato kitlatsintokia n Jesús </div>
<div class='r'>(Mr. 15:2-5; Lc. 23:3-5; Jn. 18:33-38) </div>
<div class='p'>
<span class="verse" id="MT27_11">11&#160;</span>Okiwikakeh n Jesús ixpa n gobernador Pilato, iwa ye okitlajtlani: </div>
<div class='p'>—¿Te ti Rey de judíos? </div>
<div class='p'>Jesús okinankili: </div>
<div class='p'>—Ejé, ijkó kemi yotikijto. </div>
<div class='p'>
<span class="verse" id="MT27_12">12&#160;</span>N tiopixkeh non tlayakantokeh iwa n tetajmeh non tlayakantokeh kan Weyi Tiopa opé kiteiliah, pero Jesús mach itla okijto. 
<span class="verse" id="MT27_13">13&#160;</span>Ijkuakó n Pilato okili: </div>
<div class='p'>—¿Amo tikkaki nochi tlan yejwah mitsteiliah? </div>
<div class='p'>
<span class="verse" id="MT27_14">14&#160;</span>Pero Jesús amitla okinankili, yika n gobernador Pilato mach okimatia tlan kijtos. </div>
<div class='s'>Kitemaktiah n Jesús para makimiktikah </div>
<div class='r'>(Mr. 15:6-20; Lc. 23:13-25; Jn. 18:38—19:16) </div>
<div class='p'>
<span class="verse" id="MT27_15">15&#160;</span>Nochi xiwitl itech ilwitl de Paskua n gobernador okikajkawaya seme de non tsaktokeh, san akin okipejpenayah n judíojteh. 
<span class="verse" id="MT27_16">16&#160;</span>Itech nonteh tonatijmeh, otsaktoka se tlakatl non itoka Barrabás non sentetl okixmatiah. 
<span class="verse" id="MT27_17">17&#160;</span>Iwa ken miakeh oolololitokah, Pilato okintlajtlani: </div>
<div class='p'>—¿Akin nonkinekih manikkajkawa, Barrabás noso n Jesús, non kinotsah Cristo? </div>
<div class='p'>
<span class="verse" id="MT27_18">18&#160;</span>Pilato okimatia okimaktilijkeh porke oxikojmikiah inawak Jesús. </div>
<div class='p'>
<span class="verse" id="MT27_19">19&#160;</span>Ijkuak Pilato oewatoka kan tlaixkomaka, isiwa otlatítlanki makilitih: “Amitla xiktokti non tlakatl yolchipawak, porke axa onitlaijyowi keman oniktejtemik.” </div>
<div class='p'>
<span class="verse" id="MT27_20">20&#160;</span>Pero n tiopixkeh non tlayakantokeh iwa n tetajmeh okintlatlalwijkeh n tlakah makitlajtlanilikah n Pilato, makikajkawa n Barrabás iwa makimikti n Jesús. 
<span class="verse" id="MT27_21">21&#160;</span>Pilato okintlajtlani: </div>
<div class='p'>—¿Katlie de ninteh omeh nonkinekih manikkajkawa? </div>
<div class='p'>Yejwah okilijkeh: </div>
<div class='p'>—¡N Barrabás! </div>
<div class='p'>
<span class="verse" id="MT27_22">22&#160;</span>Pilato oksepa okintlajtlani: </div>
<div class='p'>—¿Iwa tlan niktoktis n Jesús, non kinotsah Cristo? </div>
<div class='p'>Nochteh otlanankilijkeh: </div>
<div class='p'>—¡Xikkrusifikaro! </div>
<div class='p'>
<span class="verse" id="MT27_23">23&#160;</span>Pilato okinmili: </div>
<div class='p'>—¿Tleka, tlan okichi? </div>
<div class='p'>Pero yejwah okachi okojtsajtsiah: </div>
<div class='p'>—¡Xikkrusifikaro! </div>
<div class='p'>
<span class="verse" id="MT27_24">24&#160;</span>Ijkuak Pilato okitak amo oweletia kintlakawaltis n tlakah, iwa okachi opé mokuejsoah, otlatítlanki makualikilikah atl iwa omomapajpak inyakapah nochteh iwa okijto: </div>
<div class='p'>—Ne mach nitlajtlakole tla nonkimiktiah nin tlakatl yolchipawak, ompa nomejwah xiktakah. </div>
<div class='p'>
<span class="verse" id="MT27_25">25&#160;</span>Iwa nochteh n tlakah otlanankilijkeh: </div>
<div class='p'>—¡Mawetsi iesso topah iwa ipan topilwah! </div>
<div class='p'>
<span class="verse" id="MT27_26">26&#160;</span>Ijkuakó Pilato okinkajkawili n Barrabás, iwa otlanawati makitsonwitekikah n Jesús, iwa okinmaktili n tlakah para makikrusifikarokah. </div>
<div class='s'>N soldados kipijpinawiah n Jesús </div>
<div class='p'>
<span class="verse" id="MT27_27">27&#160;</span>Satepa isoldadojwah n Pilato okiwikakeh n Jesús kan palasio, iwa ompa okiyayawalojkeh. 
<span class="verse" id="MT27_28">28&#160;</span>Niman okitlakenkixtijkeh, iwa okikentilijkeh se kapa chichiliktik. 
<span class="verse" id="MT27_29">29&#160;</span>Okichijchijkeh se korona ika witstli iwa okitlalilijkeh itech itsonteko. Noiwa okimakitskiltijkeh se akatl kan imayekma. Omotlankuaketsayah iyakapa, okipijpinawiayah, iwa okijtoayah: </div>
<div class='p'>—¡Timitsweyijkatlaliah Rey de judíos! </div>
<div class='p'>
<span class="verse" id="MT27_30">30&#160;</span>Noiwa okichijchawiayah, iwa ika n akatl non okimakitskiltijkeh, okikuawijwitekiah. 
<span class="verse" id="MT27_31">31&#160;</span>Ijkuak otlanki okipijpinawijkeh, okikixtilijkeh n kapa chichiliktik iwa okikonakiltijkeh itlake iwa okiwikakeh okikrusifikarotoh. </div>
<div class='s'>Kikrusifikaroah n Jesús </div>
<div class='r'>(Mr. 15:21-32; Lc. 23:26-43; Jn. 19:17-27) </div>
<div class='p'>
<span class="verse" id="MT27_32">32&#160;</span>Ijkuak yokistiayah de Jerusalén, okinamikeh itech ojtli se tlakatl de Cirene, non itoka Simón, iwa okitoktijkeh makimamali ikrus n Jesús. </div>
<div class='p'>
<span class="verse" id="MT27_33">33&#160;</span>Okalakitoh kan se lojar non itoka Gólgota non kijtosneki: Miketsontekomatl. 
<span class="verse" id="MT27_34">34&#160;</span>Ompa okimakakeh makoni vino nelitok ika chichik xiwitl. Pero ijkuak Jesús okiyeko, mach okonik. <span class='rq'>Sal. 69:22 </span> </div>
<div class='p'>
<span class="verse" id="MT27_35">35&#160;</span>Satepa, okikrusifikarojkeh n Jesús, n soldadojteh okimolijkeh matikawiltikah itlake, san akin kitlanis. Ijkó otlamochi tlan okijto n tiotlajto: okimotlatlanilijkeh notlakenwah iwa okinmoxexelilijkeh. 
<span class="verse" id="MT27_36">36&#160;</span>Otlanki ompa omotlajtlalijkeh iwa okimokuitlawijtokah. 
<span class="verse" id="MT27_37">37&#160;</span>Iwa ik ikuatsontla okijkuilojkeh tleka okimiktijkeh: “Ye ni n Jesús, Rey de Judíos.” </div>
<div class='p'>
<span class="verse" id="MT27_38">38&#160;</span>Noiwa okinkrusifikarojkeh ome ichtekeh inajnakastla, se kan iyekma iwa n ok se kan iopochma. 
<span class="verse" id="MT27_39">39&#160;</span>Iwa non ik ompa opanoayah fiero okitenewayah iwa omokuawiwixoayah, 
<span class="verse" id="MT27_40">40&#160;</span>iwa okiliayah: </div>
<div class='p'>—¿Amo te, otikijto tikxijxitinis n Weyi Tiopa, iwa ipan eyi tonati oksepa tikajkokuis? ¡Monewia ximopalewi! ¡Tla milák Te Ikone Dios, xitemo de kan krus! </div>
<div class='p'>
<span class="verse" id="MT27_41">41&#160;</span>Noiwa n tiopixkeh non tlayakantokeh, n tetajmeh non tlayakantokeh kan tiopa iwa non kitemachtiah n tlanawátili, okipijpinawiayah iwa okiliayah: </div>
<div class='p'>
<span class="verse" id="MT27_42">42&#160;</span>—Okinmakixti oksikimeh, pero Ye inewia amo weleti momakixtia. Tla milák Ye n Rey de Israel, matemo de kan krus iwa tikneltokaskeh. 
<span class="verse" id="MT27_43">43&#160;</span>Omosenmák imak Dios, axa Dios makimakixti tla de milajka kitlasojtla, porke Ye okijto: “Ne Ikone Dios.” 
<span class="verse" id="MT27_44">44&#160;</span>N ichtekeh non okinkrusifikarojkeh iwan Jesús noiwa fiero okitenewaya. </div>
<div class='s'>Mikki n Jesús </div>
<div class='r'>(Mr. 15:33-41; Lc. 23:44-49; Jn. 19:28-30) </div>
<div class='p'>
<span class="verse" id="MT27_45">45&#160;</span>Ijkuakó otleyuak itech nonteh tlalmeh, ik tlajko tonati iwa asta las tres. 
<span class="verse" id="MT27_46">46&#160;</span>Kemi las tres Jesús otsajtsik chikawak: </div>
<div class='p'>—Elí, Elí ¿lama sabaktani? —noni kijtosneki: Notajtsi, Notajtsi, ¿tleka otechkajte noselti? </div>
<div class='p'>
<span class="verse" id="MT27_47">47&#160;</span>Sikimeh non ompa okatkah, okikakeh iwa okijtojkeh: </div>
<div class='p'>—Nin tlakatl kinotok n profeta Elías. </div>
<div class='p'>
<span class="verse" id="MT27_48">48&#160;</span>Ijkuakó seme de yejwah omotlelo okipolakito siki esponja itech vinagre, iwa ika se akatl okonmák makoni n Jesús. 
<span class="verse" id="MT27_49">49&#160;</span>Pero oksikimeh okijtojkeh: </div>
<div class='p'>—Xikkawa, tikitaskeh kox wits kimakixtiki n profeta Elías. </div>
<div class='p'>
<span class="verse" id="MT27_50">50&#160;</span>Jesús oksepa otsajtsik chikawak, iwa omikki. 
<span class="verse" id="MT27_51">51&#160;</span>Iwa sa nima otlajkotsáyanki n tsótsoli non kajki ijtik Weyi Tiopa iwa owaltlalólinki, iwa n temeh otlajtlapankeh. 
<span class="verse" id="MT27_52">52&#160;</span>N tékochteh owalmotlapojkeh iwa miakeh non yomikkeh non okitlakitakeh Dios, omoyolitijkeh. 
<span class="verse" id="MT27_53">53&#160;</span>Iwa ijkuak Jesús omoyoliti, noiwa miakeh omoyolitijkeh iwa okalakeh Jerusalén, iwa miakeh okimitakeh. </div>
<div class='p'>
<span class="verse" id="MT27_54">54&#160;</span>Ijkuak n kapita iwa nochteh non iwa okimokuitlawijtokah n Jesús, okimachilijkeh otlalólinki iwa okitakeh nochi tlan opanotoka, sa tlawel omomojtijkeh iwa okijtojkeh: </div>
<div class='p'>—¡Milák, nin tlakatl okatka Ikone Dios! </div>
<div class='p'>
<span class="verse" id="MT27_55">55&#160;</span>Noiwa ompa okatkah sikimeh siwameh non san wejka okonitokah. Ninteh siwameh owalajkeh de Galilea iwa okipalewijtiwalayah n Jesús. 
<span class="verse" id="MT27_56">56&#160;</span>Ompa inwah okatkah n María de Magdala, María inmamá n Jacobo iwa n José, noiwa ompa okatka inmamá itelpochwah n Zebedeo.<a href='#FN27' epub:type='noteref' class='noteref'>*</a> </div>
<div class='s'>Kitookah n Jesús </div>
<div class='r'>(Mr. 15:42-47; Lc. 23:50-56; Jn. 19:38-42) </div>
<div class='p'>
<span class="verse" id="MT27_57">57&#160;</span>Ijkuak yotleyuatoka, okalakiko José non owalewatoka de Arimatea. Ye okipiaya miak tomi. Nin tlakatl okineltokaya n Jesús. 
<span class="verse" id="MT27_58">58&#160;</span>Nin José okitato n Pilato iwa okitlajtlanili ikuerpo Jesús. Iwa Pilato otlanawati makimaktilikah. 
<span class="verse" id="MT27_59">59&#160;</span>José okontemowi ikuerpo n Jesús, okimemelo ika se tlakemitl chipawak 
<span class="verse" id="MT27_60">60&#160;</span>iwa okitlalito kan se yankuik tékochtli non okikoyonijkeh itech tetl. Satepa, okitentsak ika se weyi tetl tankachtik iwa oyá. </div>
<div class='p'>
<span class="verse" id="MT27_61">61&#160;</span>Ompa oewatokah iyakapa n tékochtli, María non owalewatoka de Magdala iwa non ok se María. </div>
<div class='s'>Kiyekmokuitlawiah n tékochtli kan okitookakeh n Jesús </div>
<div class='p'>
<span class="verse" id="MT27_62">62&#160;</span>Non ok se tonati, n tiopixkeh non tlayakantokeh sansikah iwa n fariseos, okitatoh n Pilato 
<span class="verse" id="MT27_63">63&#160;</span>iwa okilijkeh: </div>
<div class='p'>—Otimitsonitakoh tejwatsi, porke otikilnamikeh ijkuak oyolitoka neká tekajkaya, okijto ipan eyi tonati moyolitis. 
<span class="verse" id="MT27_64">64&#160;</span>Yika tejwah tiknekih xitlanawati makimokuitlawijtokah eyi tonati n kúyoktli kan okitookakeh n Jesús. Amo kichiwa itlamachtijkawah yaskeh yuak kikixtitiweh, iwa satepa kijtojtinemiskeh yomoyoliti. Tla ijkó tlakajkayawaskeh okachi techijtlakos. </div>
<div class='p'>
<span class="verse" id="MT27_65">65&#160;</span>Pilato okinmili: </div>
<div class='p'>—Nomejwah nonkimpiah nomotlamokuitlawijkeh, xikinwikakah iwa xikmokuitlawitih n tékochtli. </div>
<div class='p'>
<span class="verse" id="MT27_66">66&#160;</span>Yejwah okiyektentsakuatoh n miketékochtli, iwa itech non tetl okipepechilijkeh se seyo. Iwa ompa okinkajtejkeh sikimeh intlamokuitlawilwah.  </div>
<div class='psalmlabel' id='MT28_0'> 28</div>
<div class='s'>Jesús moyolitia </div>
<div class='r'>(Mr. 16:1-8; Lc. 24:1-12; Jn. 20:1-10) </div>
<div class='p'>
<span class="verse" id="MT28_1">1&#160;</span>Ijkuak yopanok n sábado ijkuak mosewia n judíos, iwa yotlanestiwalaya n domingo, ipewaya n samano, María de Magdala iwa non ok se María owalajkeh okitakoh n miketékochtli. 
<span class="verse" id="MT28_2">2&#160;</span>Sannima chikawak otlalólinki, porke se iángel Toteko Dios owaltemok de ilwikak, iwa okalakito kan miketékochtli, okaachi n tetl non ika otentsaktoka iwa ipan omotlali. 
<span class="verse" id="MT28_3">3&#160;</span>Ixko n ángel otsotlania kemi ijkuak tlamijmilini, iwa itlake satlawel istaktik kemi tesiwitl. 
<span class="verse" id="MT28_4">4&#160;</span>Ijkuak n tlamokuitlawijkeh okitakeh, sa tlawel omomojtijkeh iwa asta opé bibiokah iwa omokajkeh kemi yetoskia yomikkeh. </div>
<div class='p'>
<span class="verse" id="MT28_5">5&#160;</span>Pero n ángel okinmili n siwameh: </div>
<div class='p'>—Amo ximomojtikah. Ne kuali nikmatok nomejwah nonkitemoah Jesús, non okikrusifikarojkeh. 
<span class="verse" id="MT28_6">6&#160;</span>Mach ok nika kajki, Ye yomoyoliti ijkó kemi okijtojka. Xiwikih, xikitakih kan achto owilantoka. 
<span class="verse" id="MT28_7">7&#160;</span>Xiajtiwetsikah, xikinmilitih itlamachtijkawah Ye yomoyoliti de kan kateh non yomikkeh. Iwa Ye tlayakanas Galilea iwa ompa nonkitaskeh. Ye nin tlan omonekia nomechilis. </div>
<div class='p'>
<span class="verse" id="MT28_8">8&#160;</span>Ijkuakó n siwameh owalkikistiwetskeh de kan tékochtli, majmaujtiwih pero noiwa ika pakílistli. Omotlelojkeh okinmatiltitoh itlamachtijkawah. 
<span class="verse" id="MT28_9">9&#160;</span>Ijkuakó Jesús okinmonextili iwa okintlajpalo. N siwameh omijkuanijkeh inawak, okikxinawajtekeh iwa okiweyijkachikeh. 
<span class="verse" id="MT28_10">10&#160;</span>Iwa Jesús okinmili: </div>
<div class='p'>—Amo ximawikah. Xikinmilitih nokniwah mawiah Galilea, iwa ompa nechitaskeh. </div>
<div class='s'>Kiseliah tomi n tlamokuitlawijkeh para matlakajkayawakah </div>
<div class='p'>
<span class="verse" id="MT28_11">11&#160;</span>Ijkuak n siwameh oyayah kinmatiltitiweh itlamachtijkawah n Jesús, sikimeh non okimokuitlawijtokah n miketékochtli, okalakitoh Jerusalén iwa okinmatiltitoh n tiopixkeh non tlayakantokeh nochi tlan otlamochi. 
<span class="verse" id="MT28_12">12&#160;</span>N tiopixkeh non tlayakantokeh omoololojkeh iwa n tetajmeh non tlayakantokeh kan Weyi Tiopa iwa ompa okimolijkeh tlan kichiwaskeh. Okinmakakeh miak platajtomi intlamokuitlawilwah. 
<span class="verse" id="MT28_13">13&#160;</span>Noiwa okinmilijkeh: </div>
<div class='p'>—Nomejwah xikijtokah itlamachtijkawah n Jesús owalajkeh yuak, iwa ijkuak nomejwah ononkochtokah, okichtekikoh n kuerpo. 
<span class="verse" id="MT28_14">14&#160;</span>Iwa tla n gobernador kimatis, amo ximotekipachokah, tejwah timotlapowiskeh iwan ye. </div>
<div class='p'>
<span class="verse" id="MT28_15">15&#160;</span>Ijkuakó n tlamokuitlawijkeh okiselijkeh tomi iwa okichijkeh kemi okinnawatijkeh. Iwa n judíojteh asta axa ye noni tlan tetlapowiah. </div>
<div class='s'>Jesús kintitlani itlamachtijkawah matetlapowikah de n kualitlájtoli </div>
<div class='r'>(Mr. 16:14-18; Lc. 24:36-49; Jn. 20:19-23) </div>
<div class='p'>
<span class="verse" id="MT28_16">16&#160;</span>Ijkó, n májtlaktli iwa n se (11) itlamachtijkawah oyájkeh Galilea, ipan tepetl kan Jesús okinmili mawiah. 
<span class="verse" id="MT28_17">17&#160;</span>Iwa ijkuak okitakeh n Jesús, okiweyijkatlalijkeh, maya sikimeh mach okineltokayah kox Ye n Jesús. 
<span class="verse" id="MT28_18">18&#160;</span>Jesús omijkuani innawak iwa okinmili: </div>
<div class='p'>—Notajtsi onechmaktili nochi para Ne manitlanawati itech ilwikak iwa itech tlaltíkpaktli. 
<span class="verse" id="MT28_19">19&#160;</span>Axa, xiwiah iwa xikinmachtikah nochteh n tlaltikpaktlakah para mamochiwakah notlamachtijkawah, iwa xikinkuaatekikah itech itoka Totajtsi, itech itoka Ikone, iwa itech itoka n Espíritu Santo. 
<span class="verse" id="MT28_20">20&#160;</span>Xikinmachtikah makiyektlakitakah nochi tlan yonomechnawati, iwa xikilnamiktokah Ne nochipa niyetos nomowah, asta matlami n tlaltíkpaktli.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#MT1_19"><span class="notemark">*</span> 1:19</a>
 <span class="ft">Ijkuak n judíojteh kisentlaliah monamiktiskeh mokawah kemi yomonamiktijkeh. Yika, tla ayakmó monamiktiah kipiah mokajkawaskeh ika se amatl, maya ayamó omonamiktiayah, porke nin kompromiso weyi kijtosneki para n judíojteh. Xikamapoa Mateo 19:3-9.</span></p></aside>
<aside epub:type='footnote' id="FN2"><p class="f"><a class="notebackref" href="#MT2_1"><span class="notemark">*</span> 2:1</a>
 <span class="ft">Non okachi wejweyijtikeh tlanawatijkeh itech nin tlali kintokayotiah ‘Herodes’, non kijtosneki ‘se weyi tlanawati’.</span></p></aside>
<aside epub:type='footnote' id="FN3"><p class="f"><a class="notebackref" href="#MT3_4"><span class="notemark">*</span> 3:4</a>
 <span class="ft">Se nasareo amo oweletia okikuaaya san de nochi nion okoniaya vino. Xikamapoa Nm. 6:1-5, Jue. 13:4,7-14. Juan nasareo iwa Jesús nazareno. Xikamapoa Mt. 11:18,19.</span></p></aside>
<aside epub:type='footnote' id="FN4"><p class="f"><a class="notebackref" href="#MT3_7"><span class="notemark">†</span> 3:7</a>
 <span class="ft">Fariseos: se partido de akimeh okitlakitayah iwa satlawel okimopantiayah itlanawatil Moisés iwa nochi tlan yejwah okajxitilijkah. Iwa okintoktiayah n oksikimeh makitlakitakah tlan yejwah otlamachtiayah.</span></p></aside>
<aside epub:type='footnote' id="FN5"><p class="f"><a class="notebackref" href="#MT3_7"><span class="notemark">‡</span> 3:7</a>
 <span class="ft">Saduseos: se partido non amo okineltokayah ke non yomikkeh oksepa moyolitiskeh.</span></p></aside>
<aside epub:type='footnote' id="FN6"><p class="f"><a class="notebackref" href="#MT5_22"><span class="notemark">*</span> 5:22</a>
 <span class="ft">Sanedrín: nin grupo kemi de 50 tlayakankeh okimajmanayah n tetajmeh non tlaixkomakah ijkuak kinteiliah akimeh amo okitlakitayah itlanawatil Moisés.</span></p></aside>
<aside epub:type='footnote' id="FN7"><p class="f"><a class="notebackref" href="#MT6_3"><span class="notemark">*</span> 6:3</a>
 <span class="ft">N griego kijtoa: Amo makimati moopochma tlan kichiwa momayekma.</span></p></aside>
<aside epub:type='footnote' id="FN8"><p class="f"><a class="notebackref" href="#MT9_18"><span class="notemark">*</span> 9:18</a>
 <span class="ft">Sinagoga: se kali kan omoololoayah n judíojteh nochi sábado</span></p></aside>
<aside epub:type='footnote' id="FN9"><p class="f"><a class="notebackref" href="#MT10_38"><span class="notemark">*</span> 10:38</a>
 <span class="ft">N griego kijtoa: Xikonana mokrus iwa xiwiki nowa.</span></p></aside>
<aside epub:type='footnote' id="FN10"><p class="f"><a class="notebackref" href="#MT12_4"><span class="notemark">*</span> 12:4</a>
 <span class="ft">pameh tlatiochíwalteh: Nochi sábado n tiopixkeh okinkuayah n pameh non otlaatitokah itech Weyi Tiopa iwa okintlaliayah oksikimeh yankuikeh.</span></p></aside>
<aside epub:type='footnote' id="FN11"><p class="f"><a class="notebackref" href="#MT13_33"><span class="notemark">*</span> 13:33</a>
 <span class="fq">eyi tlatamachíwali </span><span class="ft">kemi omepóali (40) litro</span></p></aside>
<aside epub:type='footnote' id="FN12"><p class="f"><a class="notebackref" href="#MT14_1"><span class="notemark">*</span> 14:1</a>
 <span class="ft">Non okachi wejweyijtikeh tlanawatijkeh itech nin tlali kintokayotiah </span><span class="fq">Herodes</span><span class="ft">, non kijtosneki ‘se weyi tlanawati’, nochteh non otlanawatijtiwalayah omonotsaya </span><span class="fq">Herodes</span><span class="ft">.</span></p></aside>
<aside epub:type='footnote' id="FN13"><p class="f"><a class="notebackref" href="#MT15_2"><span class="notemark">*</span> 15:2</a>
 <span class="ft">N fariseos okajxitilijkeh itlanawatil Moisés se tlanawátili: achto de se tlakuas kipia se momajtekis miak welta.</span></p></aside>
<aside epub:type='footnote' id="FN14"><p class="f"><a class="notebackref" href="#MT16_18"><span class="notemark">*</span> 16:18</a>
 <span class="ft">Is. 28:16 Kipia: Xikitakah, Ne niktlalia itech Sión se tetl non ika moikxitlanwiskeh, se tetl non kintoktis mawetsikah; akin tlaneltokas inawak, ayik mopijpinatis.</span></p></aside>
<aside epub:type='footnote' id="FN15"><p class="f"><a class="notebackref" href="#MT16_19"><span class="notemark">†</span> 16:19</a>
 <span class="ft">Mateo 18:18: Ne nomechilia, tlan nomejwah nonkilpiskeh itech nin tlaltíkpaktli, noiwa ilpitos kan ilwikak, iwa tlan nomejwah nonkitojtomaskeh itech nin tlaltíkpaktli, noiwa tojtontos kan ilwikak.</span></p></aside>
<aside epub:type='footnote' id="FN16"><p class="f"><a class="notebackref" href="#MT17_21"><span class="notemark">*</span> 17:21</a>
 <span class="ft">Itech non okachi yowejkajkeh tlajkuílolteh mach nesi nin bersíkulo. Kijtoa: v 21 Nin amokuali espíritu sanwel weleti mokixtia ijkuak se mosawa (ayuna) iwa ijkuak se motiotsajtsilia. Mr. 9:29.</span></p></aside>
<aside epub:type='footnote' id="FN17"><p class="f"><a class="notebackref" href="#MT18_11"><span class="notemark">*</span> 18:11</a>
 <span class="ft">Nin bersíkulo amo nesi itech non okachi yowejkajkeh tlajkuílolteh iwa nesi kan Lucas 19:10 </span><span class="fq">Porke Ne Non onimochi ni tlakatl, oniwala onikinmakixtiko non moixpolojtinemih.</span></p></aside>
<aside epub:type='footnote' id="FN18"><p class="f"><a class="notebackref" href="#MT18_22"><span class="notemark">†</span> 18:22</a>
 <span class="ft">N griego kijtoa: ‘eyi póali iwa n májtlaktli chikome welta’. Para yejwah kijtosneki: </span><span class="fq">nochipa</span><span class="ft">.</span></p></aside>
<aside epub:type='footnote' id="FN19"><p class="f"><a class="notebackref" href="#MT18_24"><span class="notemark">‡</span> 18:24</a>
 <span class="ft">se sentenario ipati mil samano de tekitl.</span></p></aside>
<aside epub:type='footnote' id="FN20"><p class="f"><a class="notebackref" href="#MT19_12"><span class="notemark">*</span> 19:12</a>
 <span class="ft">Eunuco: se tlakatl non amo weleti kimpia ipilwah</span></p></aside>
<aside epub:type='footnote' id="FN21"><p class="f"><a class="notebackref" href="#MT19_24"><span class="notemark">†</span> 19:24</a>
 <span class="ft">Sikimeh tlajkuílolteh kipiah n tlájtoli ‘de kameyo’ porke n michmajkeh kipiah se tomawak riata non okichijchijkeh ika itsojmio n kameyo. Nawi itlamachtijkawah achto yejwah michmajkeh iwa okitekitiltiayah non riata non yejwah okitokayotijkeh </span><span class="fq">kameyo</span><span class="ft">.</span></p></aside>
<aside epub:type='footnote' id="FN22"><p class="f"><a class="notebackref" href="#MT20_2"><span class="notemark">*</span> 20:2</a>
 <span class="ft">Denario: se tomi non okitlaniah ijkuak otekitia se tonati.</span></p></aside>
<aside epub:type='footnote' id="FN23"><p class="f"><a class="notebackref" href="#MT23_14"><span class="notemark">*</span> 23:14</a>
 <span class="ft">Nin bersíkulo amo nesi itech non okachi yowejkajkeh tlajkuílolteh iwa kijtoa: ¡Miálmasteh de nomejwah tlamachtijkeh iwa fariseos íxkopteh!, nomejwah nonteixkajkayajkeh porke nonkinkixtiliah tlan inmaxka n iknosiwameh, iwa satepa satlawel nomotiotsajtsiliah para manomechitakah nik satlawel non kichiwah tlan kuali. Yika nomejwah okachi nomechtlaijyowiltiskeh.</span></p></aside>
<aside epub:type='footnote' id="FN24"><p class="f"><a class="notebackref" href="#MT24_15"><span class="notemark">*</span> 24:15</a>
 <span class="ft">Xikitakah Dan. 9:27.</span></p></aside>
<aside epub:type='footnote' id="FN25"><p class="f"><a class="notebackref" href="#MT26_25"><span class="notemark">*</span> 26:25</a>
 <span class="fq">Rabí </span><span class="ft">kijtosneki tlamachti</span></p></aside>
<aside epub:type='footnote' id="FN26"><p class="f"><a class="notebackref" href="#MT26_59"><span class="notemark">†</span> 26:59</a>
 <span class="ft">Sanedrín: nin grupo kemi de 50 tetajmeh non tlaixkomakah ijkuak kinteiliah akimeh amo kuali kitlakitah itlanawatil Moisés.</span></p></aside>
<aside epub:type='footnote' id="FN27"><p class="f"><a class="notebackref" href="#MT27_56"><span class="notemark">*</span> 27:56</a>
 <span class="ft">inna itlamachtijkawah n Jesús, yejwah n iknimeh Jacobo iwa n Juan</span></p></aside>

<hr />
</div>
</div></body></html>
