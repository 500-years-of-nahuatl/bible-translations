<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhg" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>El Nuevo Testamento en nahuatl de Tetelcingo Juan 1</title>
</head>
<body dir='ltr'>
<ul class='tnav'>
<li><a href='index.xhtml'>Juan</a></li>
</ul><ul class='tnav'><li><a href='JHN.xhtml#JN1_0'>1</a></li>
<li><a href='JHN.xhtml#JN2_0'>2</a></li>
<li><a href='JHN.xhtml#JN3_0'>3</a></li>
<li><a href='JHN.xhtml#JN4_0'>4</a></li>
<li><a href='JHN.xhtml#JN5_0'>5</a></li>
<li><a href='JHN.xhtml#JN6_0'>6</a></li>
<li><a href='JHN.xhtml#JN7_0'>7</a></li>
<li><a href='JHN.xhtml#JN8_0'>8</a></li>
<li><a href='JHN.xhtml#JN9_0'>9</a></li>
<li><a href='JHN.xhtml#JN10_0'>10</a></li>
</ul><ul class='tnav'>
<li><a href='JHN.xhtml#JN11_0'>11</a></li>
<li><a href='JHN.xhtml#JN12_0'>12</a></li>
<li><a href='JHN.xhtml#JN13_0'>13</a></li>
<li><a href='JHN.xhtml#JN14_0'>14</a></li>
<li><a href='JHN.xhtml#JN15_0'>15</a></li>
<li><a href='JHN.xhtml#JN16_0'>16</a></li>
<li><a href='JHN.xhtml#JN17_0'>17</a></li>
<li><a href='JHN.xhtml#JN18_0'>18</a></li>
<li><a href='JHN.xhtml#JN19_0'>19</a></li>
<li><a href='JHN.xhtml#JN20_0'>20</a></li>
</ul><ul class='tnav'>
<li><a href='JHN.xhtml#JN21_0'>21</a></li>
</ul>

<div class='main' id='JN0_0'>

<div class='mt2'>Cuale Tlamachestelestle san quiene ca oquejcuelo </div>
<div class='mt'>SAN JUAN  </div>
<div class='psalmlabel' id='JN1_0'> 1</div>
<div class='s'>Yejuatzi Tlajtule nechihualuc tlöcatl </div>
<div class='p'>

<span class="verse" id="JN1_1">1&#160;</span>Cuöc noche opie ye iloaya Tlajtule, hua yejuatzi Tlajtule iloaya ca Deus, hua yejuatzi Tlajtule iloaya Deus. 
<span class="verse" id="JN1_2">2&#160;</span>Yejuatzi oiloaya ca Deus desde cuöc opie noche sösantle. 
<span class="verse" id="JN1_3">3&#160;</span>Yejuatzi quechejchijque noche sösantle; hua sin yejuatzi amo omochihuane niontle de lo que tli omochejchi. 
<span class="verse" id="JN1_4">4&#160;</span>Tieca yejuatzi oyeya nemelestle, hua ini nönca nemelestle oyeya tlöbile para tlöca. 
<span class="verse" id="JN1_5">5&#160;</span>Hua tlöbile tlaniextea ipa tlajtlayohuaquelestle; cache tlajtlayohuaquelestle abele oquexexico tlöbile. </div>
<div class='p'>
<span class="verse" id="JN1_6">6&#160;</span>Ohuöla sente tlöcatl que Deus ocualtitlanque. Itucö oyeya Xohuö. 
<span class="verse" id="JN1_7">7&#160;</span>Ini nönca ohuöla para iyes testigo para ma tlatestificöro de inu tlöbile, para que por itlajtul ma moneltocacö innochtie. 
<span class="verse" id="JN1_8">8&#160;</span>Yaja amo oyeya inu tlöbile, tlöcamo ohuöla para ma tlatestificöro de inu tlöbile. </div>
<div class='p'>
<span class="verse" id="JN1_9">9&#160;</span>Yejuatzi öque iloac tlöbile tli melöhuac, öque quentlaniextelilo noche tlöca, ohualiloaya ipa ini nönca tlöltecpactle. 
<span class="verse" id="JN1_10">10&#160;</span>Ipa tlöltecpactle oiloaya, hua yejuatzi oquechejchijque tlöltecpactle; pero tlöltecpactlöca amo tieixomatque. 
<span class="verse" id="JN1_11">11&#160;</span>Ohualiloac ipa tli tiehuöxca, pero tli tiehuöxcahua amo tieselejque. 
<span class="verse" id="JN1_12">12&#160;</span>Cache innochtie öque tieselejque quenmacaque beletelestle para ma mochihuacö tiepelhua de Deus, quejtusneque noche tli moneltoca tietucöyupantzinco. 
<span class="verse" id="JN1_13">13&#160;</span>Pos otlöcatque quiename tiepelhua. Ini intlöcateles amo oyeya de yestle, nimpor amo omochi por itlaeliebeles de tonacayo, nimpor porque tlöcatl oquenec, cache Deus oquenchihualtejque ma tlajtlöcatecö. </div>
<div class='p'>
<span class="verse" id="JN1_14">14&#160;</span>Hua yejuatzi Tlajtule nechihualuc tlöcatl, hua totzölö nemoac, hua otequejtaque tiecualniexteles. Hua tiecualniexteles oyeya quieme sa de sente Conietzi de Deus tieTajtzi. Tiechbiquelitz tiemeyac favur Deus hua lo que tlin melöhuac. </div>
<div class='p'>
<span class="verse" id="JN1_15">15&#160;</span>Xohuö tlatestificöro de yejuatzi. Tzajtzec checöhuac hua oquejto: </div>
<div class='p'>―Yejuatzi nöiloac de öque nequejtoöya naja cuöc nequejto: “Öque biloatz sötiepa de naja, cache bieyetzintle iloac que naja; ipampa nemoaya cachto de naja”. </div>
<div class='p'>
<span class="verse" id="JN1_16">16&#160;</span>Pos de noche tli quepealo otecselejque tejua tonochtie, hua tiechmacalo favur hua oc cache meyac favur. 
<span class="verse" id="JN1_17">17&#160;</span>Pos Moisés otiechmacac iley; cache tecpea favur hua tlin melöhuac por medio de Jesucristo. 
<span class="verse" id="JN1_18">18&#160;</span>Deus ayec yeca tieyejtac. TiesenteConietzi, öque iloac Deus, öque tieTajtzi lalebes tietlasojtlalo, yejuatzi otiechniextelejque tieTajtzi ca tejua. </div>
<div class='s'>Xohuö Bautista tlajtlajto de Cristo </div>
<div class='p'>
<span class="verse" id="JN1_19">19&#160;</span>Yaja ini nönca lo que tli oquepu Xohuö. Joriojte de ciudad de Jerusalén oquentitlanque teopexcötzetzi hua levitas tli tequeteya ca yejua. Oquentitlanque para ma quetlajtlanicö Xohuö: </div>
<div class='p'>―¿Öquenu tecaca taja? </div>
<div class='p'>
<span class="verse" id="JN1_20">20&#160;</span>Hua yaja amo quenegöro, cache oquejto: </div>
<div class='p'>―Amo naja neCristo. </div>
<div class='p'>
<span class="verse" id="JN1_21">21&#160;</span>Hua oquetlajtlanejque: </div>
<div class='p'>―¿Tli noso? ¿Taja tecaca teElías? </div>
<div class='p'>Oquejto: </div>
<div class='p'>―Amo necaca. </div>
<div class='p'>―¿Taja tecaca inu tlayulepante tli huölös? </div>
<div class='p'>Onöhuat: </div>
<div class='p'>―Amo. </div>
<div class='p'>
<span class="verse" id="JN1_22">22&#160;</span>Yecuöquenu oquelfejque: </div>
<div class='p'>―¿Öquenu noso taja? Xetiechelfe para tequenmelfisque öque tiechhualtitlanque. ¿Tli tequejtoa taja de taja mismo? </div>
<div class='p'>
<span class="verse" id="JN1_23">23&#160;</span>Oquejto: </div>
<div class='p'>―Naja necaca tli netzajtze ipa locör cöne nionöque chönte hua nequejtoa: “Xecmejmelöhuacö tieojfe Tlöcatzintle”. Pos ejqueu oquejto inu tlayulepante Isaías que naja necchihuasquea. </div>
<div class='p'>
<span class="verse" id="JN1_24">24&#160;</span>Hua yejua fariseos oquentitlanque ini nöncate tlöca. 
<span class="verse" id="JN1_25">25&#160;</span>Hua oquetlajtlanejque: </div>
<div class='p'>―¿Tlica noso tetlacuötiequea tlö amo taja tecaca teCristo, nimpor teElías, nimpor tetlayulepante tli huölös? </div>
<div class='p'>
<span class="verse" id="JN1_26">26&#160;</span>Hua Xohuö oquennönquele, oquejto: </div>
<div class='p'>―Naja netlacuötiequea ca ötzintle; cache nemonepantla de nemejua ye iloac öque nemejua amo nentieixomate. 
<span class="verse" id="JN1_27">27&#160;</span>Yejuatzi iloac öque biloatz sötiepa de naja. Naja amo necmeresieroa nion para netiequextelis tiecacua. </div>
<div class='p'>
<span class="verse" id="JN1_28">28&#160;</span>Ini nönca sösantle omochi itlac inu puieblo de Betania, ca nepa löro de ötlactle Jordán, cöne Xohuö tlacuötiequiöya. </div>
<div class='s'>Tiecalnielojtzi Deus </div>
<div class='p'>
<span class="verse" id="JN1_29">29&#160;</span>Ipa mustlateca Xohuö tieyejtac Jesús que hualiloöya ca itlac, hua oquejto: </div>
<div class='p'>―Xetieyejtacö tiecalnielojtzi Deus, öque quecuetlabiltisque para quequextisque tlajtlacule de tlöltecpactlöca. 
<span class="verse" id="JN1_30">30&#160;</span>Ini nöiloac de öque onequejto: “Sötiepa de naja biloatz sie tlöcatl que cache bieyetzintle iloac que naja, pos nemoaya cachto de naja”. 
<span class="verse" id="JN1_31">31&#160;</span>Hua naja ayemo netieixomateya. Pero para ma tieixomatecö giente de Israel, ipampaju nehualtlacuötiequiöya ca ötzintle. </div>
<div class='p'>
<span class="verse" id="JN1_32">32&#160;</span>Hua Xohuö nuyejque oquejto: </div>
<div class='p'>―Onetieyejtac Espíritu Sönto hualtemoac de elfecac quiename palumax hua onesiebiluc tiepa. 
<span class="verse" id="JN1_33">33&#160;</span>Hua naja ayemo netieixomateya, cache öque niechhualtitlanque ma netlacuötieque ca ötzintle, yejuatzi niechelfejque: “Ipa öque tetieyejtas temoas Espíritu Sönto hua ipa yejuatzi nesiebilus, yejuatzi tlacuötiequilus ca Espíritu Sönto”. 
<span class="verse" id="JN1_34">34&#160;</span>Hua naja onetieyejtac, hua ye netlatestificörojteca que yejuatzi iloac tieConietzi Deus. </div>
<div class='s'>Jesús quennutzque seque tiemachtejcöhua </div>
<div class='p'>
<span class="verse" id="JN1_35">35&#160;</span>Ipa mustlateca ocsajpa ijcataya Xohuö ca unte de imachtejcöhua. 
<span class="verse" id="JN1_36">36&#160;</span>Hua cuöc tieyejtac Jesús que ca ompa nejnemoaya, oquejto: </div>
<div class='p'>―Xetieyejtacö tiecalnielojtzi Deus. </div>
<div class='p'>
<span class="verse" id="JN1_37">37&#160;</span>Hua inu unte oquecajque lo que tli oquejto hua otietocaque Jesús. 
<span class="verse" id="JN1_38">38&#160;</span>Hua cuöc nemacuc bielta Jesús hua oquenmejtaque quiene tietocaya, oquenmelfejque: </div>
<div class='p'>―¿Tli nenquetiemoa? </div>
<div class='p'>Hua yejua oquejtojque: </div>
<div class='p'>―Rabbí―quejtusneque Maestro―. ¿Cöne tomochöntelea? </div>
<div class='p'>
<span class="verse" id="JN1_39">39&#160;</span>Oquenmelfejque: </div>
<div class='p'>―Xehuölöcö hua nenquejtasque. </div>
<div class='p'>Ohuölajque entunses hua oquejtaque cöne chöntihuaya, hua omocöjque tieca inu tunale. Pues ye oyeya quieme pa nöbe ura ca ye yohuac. 
<span class="verse" id="JN1_40">40&#160;</span>Andrés, icni Semu Piero, oyeya sente de inu niecate unteme tli oquecajque tli oquejto Xohuö hua otietocaque Jesús. 
<span class="verse" id="JN1_41">41&#160;</span>Ini nönca nima oqueniexte Semu icni, hua oquelfe: </div>
<div class='p'>―Ye otetieniextejque Mesías―quejtusneque Cristo noso Tlaixpejpentle de Deus. </div>
<div class='p'>
<span class="verse" id="JN1_42">42&#160;</span>Hua oquehualecac tieca Jesús. Hua cuöc oquejtaque Jesús, oquelfejque: </div>
<div class='p'>―Taja tecaca teSemu, iconie Xohuö. Taja motucöyu iyes Cefas ―quejtusneque Piero, noso Tietetu. </div>
<div class='s'>Quennutzque Felipe hua Natanael </div>
<div class='p'>
<span class="verse" id="JN1_43">43&#160;</span>Hua pa mustlateca oquenejque biloas ca estado de Galilea. Oqueniextejque Felipe. Jesús oquelfejque: </div>
<div class='p'>―Xeniechtoca. </div>
<div class='p'>
<span class="verse" id="JN1_44">44&#160;</span>Pos Felipe oyeya de inu puieblo de Betsaida, cöne chajchönteya Andrés hua Piero. 
<span class="verse" id="JN1_45">45&#160;</span>Felipe oqueniextito Natanael, hua oquelfe: </div>
<div class='p'>―Otetieniextejque inu tlöcatl de öque oquejcuelo Moisés ipa iley hua de öque oquejcuelojque inu tlayulepantejque. Yejuatzi Jesús iconie Josie, de inu puieblo de Nazaret. </div>
<div class='p'>
<span class="verse" id="JN1_46">46&#160;</span>Hua oquelfe Natanael: </div>
<div class='p'>―¿Cuale quisas de Nazaret canajyetla tlin cuale? </div>
<div class='p'>Oquenönquele Felipe: </div>
<div class='p'>―Xehuöla hua xequejtaque. </div>
<div class='p'>
<span class="verse" id="JN1_47">47&#160;</span>Hua Jesús oquejtaque Natanael que ohuölöya tietlac, hua oquejtojque de yaja: </div>
<div class='p'>―Xequejtacö, de melöhuac yaja ini nönca ica sente israelita que amo tlacajcayöhua. </div>
<div class='p'>
<span class="verse" id="JN1_48">48&#160;</span>Otieyelfe Natanael: </div>
<div class='p'>―¿De cöne teniechmixomachele? </div>
<div class='p'>Onöhuatihuac Jesús, hua oquelfejque: </div>
<div class='p'>―Antes que Felipe metznutzato, cuöc oteyeya itzintla icox cuabetl, temetzejtac. </div>
<div class='p'>
<span class="verse" id="JN1_49">49&#160;</span>Onöhuat Natanael, hua oquejto: </div>
<div class='p'>―NoTiemachtejcötzi, tejuatzi tetieConietzi Deus; tejuatzi terey de Israel. </div>
<div class='p'>
<span class="verse" id="JN1_50">50&#160;</span>Onöhuatihuac Jesús hua oquelfejque: </div>
<div class='p'>―Ipampa otemetzelfe que otemetzejtac itzintla icox cuabetl, ¿por inu tomoneltoca? Cache bejfeye sösantle tequejtas que ini. </div>
<div class='p'>
<span class="verse" id="JN1_51">51&#160;</span>Hua nuyejque oquelfejque: </div>
<div class='p'>―Melöhuac, melöhuac nemiechelfea: Nenquejtasque elfecac tlapojtas, hua nopa naja que onochi netlöcatl tlejcusque hua temusque tieöngeles Deus.  </div>
<div class='psalmlabel' id='JN2_0'> 2</div>
<div class='s'>Nesohuajtiluyo ipa Caná </div>
<div class='p'>
<span class="verse" id="JN2_1">1&#160;</span>Hua pa yeye tunale omochi nesohuajtiluyo ipa puieblo de Caná de estado de Galilea. Ompa oyeya tienönajtzi Jesús. 
<span class="verse" id="JN2_2">2&#160;</span>Nuyejque tietlalfejque Jesús ipa nesohuajtiluyo ca tiehua tiemachtejcöhua. 
<span class="verse" id="JN2_3">3&#160;</span>Hua cuöc otla vino, tienönajtzi de Jesús tieyelfe: </div>
<div class='p'>―Amo quepejpea vino. </div>
<div class='p'>
<span class="verse" id="JN2_4">4&#160;</span>Oquelfejque Jesús: </div>
<div class='p'>―¿Tli necpea ca tejuatzi, sohuatl? Ayemo yebitz noura. </div>
<div class='p'>
<span class="verse" id="JN2_5">5&#160;</span>Tienönajtzi oquemelfe tli tlaserbiroöya: </div>
<div class='p'>―Xecchihuacö noche tli yaja nemiechelfis. </div>
<div class='p'>
<span class="verse" id="JN2_6">6&#160;</span>Hua ompa oyejyeya checuasie öcume de teme, ipampa joriojte ipa inreligión quepeaya costumbre de quepajpöcasque cöso noche sösantle. Aqueya ijtec cara sente öcumetl möcuile noso checuasie butejte. 
<span class="verse" id="JN2_7">7&#160;</span>Oquemelfejque Jesús: </div>
<div class='p'>―Xequentiemiticö ini nöncate öcume ca ötzintle. </div>
<div class='p'>Oquentiemitejque hasta que otienque. 
<span class="verse" id="JN2_8">8&#160;</span>Hua yejuatzi oquemelfejque: </div>
<div class='p'>―Öxö xejquexticö, hua xecbicacö ca yaja tli encargödo de nönca yelfetl. </div>
<div class='p'>Hua oquebicaque. 
<span class="verse" id="JN2_9">9&#160;</span>Hua cuöc encargödo oquebelmat ötzintle tli ye omocuec vino, amo quemateya de cöne ohuöla, mös yejua tli tlaserbiroöya tli quequextejque ötzintle quimateya de cöne ohuöla. Yaja encargödo quetzajtzele montle. 
<span class="verse" id="JN2_10">10&#160;</span>Oquelfe: </div>
<div class='p'>―Noche tlöca quetlölea cachto tlin cuale vino, hua cuöc giente ye oijixfeque, yecuöquenu quetlölea tli amo bel cuale; cache taja tecmalfejteca tlin cuale vino hasta öxö. </div>
<div class='p'>
<span class="verse" id="JN2_11">11&#160;</span>Ca ini tlachihualestle Jesús oquepiehualtejque ipa Caná de Galilea. Oquechijque tietzöbetl hua öquenmejtetejque tiechecöhuales. Hua tiemachtejcöhua omoneltocaque tieca. </div>
<div class='p'>
<span class="verse" id="JN2_12">12&#160;</span>Sötiepa de ini nönca yejuatzi obiloac ca Capernaum, ca tiehua tienönajtzi, hua tieicnihua, hua tiemachtejcöhua. Hua oijiloaya ompa quiesquete tunalte. </div>
<div class='s'>Jesús tlaquextejque pa teopantle </div>
<div class='p'>
<span class="verse" id="JN2_13">13&#160;</span>Hua ye miero mochihuas pöscua de joriojte. Hua obiloac Jesús ca Jerusalén. 
<span class="verse" id="JN2_14">14&#160;</span>Hua oquenniextiluto ipan teopantle giente tli quennamacataya cucobejque, hua calnielojte, hua palumaxte, hua giente tli quepatlataya tomi yejyehuataya. 
<span class="verse" id="JN2_15">15&#160;</span>Yejuatzi oquechejchijque sente checute ca lösojcucone, hua quentojtocaque de ipan teopantle ca tiehua incalnielojua hua incucobejua. Quensemanelejque intomi de tli tlajtlapatlataya, hua quencuiecuejque inmiesajua. 
<span class="verse" id="JN2_16">16&#160;</span>Hua inu giente tli quenajnamacataya palumaxte, oquenmelfejque: </div>
<div class='p'>―Xequejcuenicö de necö ini nöncate, hua amo xecchihuacö tiechöntzi noTajtzi quieme tlö oyene mercödo. </div>
<div class='p'>
<span class="verse" id="JN2_17">17&#160;</span>Yecuöquenu oquelnömejque tiemachtejcöhua que tlajcuelulpa oyeya: “Bel lalebes nechohuates por mochöntzi”. </div>
<div class='p'>
<span class="verse" id="JN2_18">18&#160;</span>Hua joriojte onöhuatque, hua otieyelfejque: </div>
<div class='p'>―¿Tli tietzöbetl tetiechejtetis quiename sieñas, siendo que tecchijteca ini sösantle? </div>
<div class='p'>
<span class="verse" id="JN2_19">19&#160;</span>Hua onöhuatihuac Jesús, oquenmelfejque: </div>
<div class='p'>―Xecxetunicö ini nönca teopantle hua pa yeye tunale ocsajpa necchejchihuas. </div>
<div class='p'>
<span class="verse" id="JN2_20">20&#160;</span>Cuöquenu oquejtojque joriojte: </div>
<div class='p'>―Ipa cuarenta y seis años omochejchi ini nönca teopantle. Hua taja ¿ipa yeye tunale tecchejchihuas? </div>
<div class='p'>
<span class="verse" id="JN2_21">21&#160;</span>Cache yejuatzi oquejtojque de inu teopantle que yaja tiecuierpo. 
<span class="verse" id="JN2_22">22&#160;</span>Hua ca inu, cuöc oyulebihuac de intzölö mimejque, tiemachtejcöhua oquelnömejque cuöc quejtojque ini nönca. Entunses omoneltocaque de lo que tli tlajcuelulpanca, hua omoneltocaque ica ini tlajtule tli Jesús oquejtojque. </div>
<div class='s'>Jesús quematihua tli onca pa inyulo tlöca </div>
<div class='p'>
<span class="verse" id="JN2_23">23&#160;</span>Hua cuöc iloaya ipa Jerusalén ipa yelfetl de pöscua, meyactie omoneltocaque tietucöyupa ipampa oquejtaque sieñas de tietzöbetl tli quechihualoöya. 
<span class="verse" id="JN2_24">24&#160;</span>Cache yejuatzi Jesús amo quenpililoöya confiönsa de yejua, ipampa yejuatzi quemixomatiloöya innochtie. 
<span class="verse" id="JN2_25">25&#160;</span>Hua amo quenesesitöruroöya ma canajyeca tiepubele de tlöca, ipampa yejuatzi quematihuataya tli onca pa inyulo tlöca.  </div>
<div class='psalmlabel' id='JN3_0'> 3</div>
<div class='s'>Jesús hua Nicodemo </div>
<div class='p'>
<span class="verse" id="JN3_1">1&#160;</span>Hua oyeya sente tlöcatl fariseo itucö Nicodemo, tlajtoöne de joriojte. 
<span class="verse" id="JN3_2">2&#160;</span>Ini nönca ohuöla ca yohuale tieca Jesús hua otieyelfe: </div>
<div class='p'>―ToTiemachtejcötzi, tecmate que tejuatzi tehualmobicac de Deus para tomobetztas tomaestro. Pues abele öque quechihuas ini nönca sieñas de tietzöbetl tli tejuatzi tomochibelea, tlö amo iloasquea Deus ca yaja. </div>
<div class='p'>
<span class="verse" id="JN3_3">3&#160;</span>Onöhuatihuac Jesús, hua oquelfejque: </div>
<div class='p'>―Melöhuac, melöhuac temetzelfea: Öque amo tlöcates ocsajpa, abele quejtas cöne Deus tlamandöruro. </div>
<div class='p'>
<span class="verse" id="JN3_4">4&#160;</span>Tieyelfe Nicodemo: </div>
<div class='p'>―¿Quiene cuale tlöcates sente tlöcatl tli ye biebentzi? ¿Beles cuale calaques ocsajpa ijtecopa inöntzi, hua tlöcates? </div>
<div class='p'>
<span class="verse" id="JN3_5">5&#160;</span>Nöhuatihuac Jesús: </div>
<div class='p'>―Melöhuac, melöhuac temetzelfea: Öque amo tlöcates de ötzintle hua de tie <a href='#FN1' epub:type='noteref' class='noteref'>*</a>Espíritu de Deus, abele calaques cöne tlamandöruro Deus. 
<span class="verse" id="JN3_6">6&#160;</span>Lo que tli tlöcate de nacatl, nacatl ica; hua tli de *Espíritu de Deus tlöcate, *espíritu icaca. 
<span class="verse" id="JN3_7">7&#160;</span>Amo xectietzöbe que temetzelfe que nenquepea nentlöcatesque ocsajpa. 
<span class="verse" id="JN3_8">8&#160;</span>*Yejyecatl de cöne beletes tlalpitza, hua tejcaque quiene ca isoloca ijcueyoca; cache nimpor amo tecmate de cöne yebitz, nimpor cöne iya. Ejqueu icaca öque tlöcate de *tieEspíritu de Deus. </div>
<div class='p'>
<span class="verse" id="JN3_9">9&#160;</span>Onöhuat Nicodemo, hua otieyelfe: </div>
<div class='p'>―¿Quiene cuale mochihuas ini? </div>
<div class='p'>
<span class="verse" id="JN3_10">10&#160;</span>Onöhuatihuac Jesús, hua oquelfejque: </div>
<div class='p'>―¿Taja tetlamachtiöne de Israel, hua amo tecasojcömate ini? 
<span class="verse" id="JN3_11">11&#160;</span>Melöhuac, melöhuac temetzelfea: Tli tecmate, inu tequejtoa, hua tli ye otequejtaque, inu tecpoa; hua amo nenqueselea totlajtul. 
<span class="verse" id="JN3_12">12&#160;</span>Ye nemiechelfe sösantle de tlöltecpactle, hua amo nemoneltoca. ¿Quiene noso nemoneltocasque tlö nemiechelfis tlin de elfecac? 
<span class="verse" id="JN3_13">13&#160;</span>Hua ayec yeca otlejcoc elfecac, tlöcamo naja que onehualtemuc de elfecac, naja öque onochi netlöcatl. 
<span class="verse" id="JN3_14">14&#160;</span>Hua quieme Moisés ocajcoc inu cuhuötl ipan locör cöne nionöque chönteya, para quenpajtis giente, ejqueu ijteca ma niechajcoquecö naja öque onochi netlöcatl. 
<span class="verse" id="JN3_15">15&#160;</span>Ejqueu mochihuas para que innochtie tli moneltocasque ma quepeacö nemelestle nochepa notech naja. </div>
<div class='p'>
<span class="verse" id="JN3_16">16&#160;</span>Pos Deus lalebes quentlasojtlaque tlöltecpactlöca, hua por inu tiemacuc tiesente Conietzi, para que noche tli moneltoca ca yejuatzi, majcamo ixniempolebecö, tlöcamo ma quepeacö nemelestle nochepa. 
<span class="verse" id="JN3_17">17&#160;</span>Pues tieConietzi Deus amo tiehualtitlanuc ipan tlöltecpactle para ma quencuntenörucö tlöltecpactlöca, tlöcamo cache para tlöltecpactlöca ma momöquexticö por medio de yejuatzi. 
<span class="verse" id="JN3_18">18&#160;</span>Öque moneltoca tieca yejuatzi, amo quecuntenöruro Deus; cache öque amo moneltoca, ye quecuntenorojque ipampa amo omoneltocac tietucoyupa tiesenteConietzi Deus. 
<span class="verse" id="JN3_19">19&#160;</span>Hua Deus quencuntenörusque por ini nönca: porque tlöbile que yaja machestlestle de Deus ohuöla ipan tlöltecpactle. Hua tlöltecpactlöca cache oquecualejtaque tlajtlayohuaquelestle que tlöbile. Cache quecualejtaque tlajlayohuaquelestle ipampa intlachihual amo cuale oyeya. 
<span class="verse" id="JN3_20">20&#160;</span>Pos noche öque quechihua tli amo cuale, quetlajyelejta tlöbile hua amo yebitz ipa tlöbile, para majcamo niese que amo cuale itlachihual. 
<span class="verse" id="JN3_21">21&#160;</span>Cache öque quechihua tlin melöhuac yebitz pan tlöbile, para ma yecniese itlachihual que de melöhuac quechihua quieme Deus quenequihua. </div>
<div class='s'>Jesús hua Xohuö Bautista </div>
<div class='p'>
<span class="verse" id="JN3_22">22&#160;</span>Sötiepa de ini nönca sösantle, obiloac Jesús ca tiemachtejcöhua ipa tlöle de Judea; hua ompa iloaya ca yejua, hua tlacuötiequiloöya. 
<span class="verse" id="JN3_23">23&#160;</span>Hua nuyejque Xohuö tlacuötiequiöya ipa inu puieblo de Enón itlac Salim, pos ompa oyeya meyac ötzintle. Hua ohuölöya giente, hua mocuötiequiöya. 
<span class="verse" id="JN3_24">24&#160;</span>Pues cuöquenuju Xohuö ayemo tzajtzactaya ipan cörsel. </div>
<div class='p'>
<span class="verse" id="JN3_25">25&#160;</span>Hua omochi que imachtejcöhua de Xohuö mojolfejque ca sente joreyo de quiene öque mochepöhuas. 
<span class="verse" id="JN3_26">26&#160;</span>Hua ohuölajque ca Xohuö hua oquelfejque: </div>
<div class='p'>―ToTiemachtejcötzi, xomojtele öque iloaya mocatzinco ca nepa icuetlapa Jordán, hua de öque tomojtalfe, yejuatzi tlacuötiequilo hua meyactie bitze tieca. </div>
<div class='p'>
<span class="verse" id="JN3_27">27&#160;</span>Onöhuat Xohuö, hua oquejto: </div>
<div class='p'>―Abele sente tlöcatl queselis canajyetla, tlö amo quemacalo Deus de elfecac. 
<span class="verse" id="JN3_28">28&#160;</span>Nemejua mismos cuale nenquemajmate tli onequejto: “Naja amo necaca neCristo öque Deus quixpejpenque, tlöcamo Deus oniechhualtitlanque cachto de yejuatzi”. 
<span class="verse" id="JN3_29">29&#160;</span>Öque mosohuajtea ca sisehuantu, yaja montle. Pero iamigo de montle, öque itlac icaca hua quetiencaque, quepea bieye pöquelestle ipampa quetiencaque montle. Ejqueu noso, öxö lalebes nepajpöque naja. 
<span class="verse" id="JN3_30">30&#160;</span>Ijteca que yejuatzi cache bieyetzintle iloas, hua naja ayecmo neyes nebieye. </div>
<div class='s'>Öque de tlacpac biloatz </div>
<div class='p'>
<span class="verse" id="JN3_31">31&#160;</span>Öque de tlacpac biloatz, cache bieyetzintle iloac de innochtie. Öque icaca de tlöltecpactle de tlöltecpactle pertenesierebe, hua sösantle de tlöltecpactle quejtoa. Öque biloatz de elfecac cache bieyetzintle iloac de innochtie. 
<span class="verse" id="JN3_32">32&#160;</span>Hua lo que tli quejtaque hua lo que tli quecajque, yaja inu quejtulo. Hua cöso nionöque amo queselea lo que tli quejtulo. 
<span class="verse" id="JN3_33">33&#160;</span>Öque queselea lo que tli quejtulo, icaca testigo de que Deus iloac melöhuac. 
<span class="verse" id="JN3_34">34&#160;</span>Pos öque Deus tiehualtitlanuc, tlajtule de Deus quejtulo. Pos Deus tiemacalo tieEspíritu amo sa tepetzi. 
<span class="verse" id="JN3_35">35&#160;</span>Tajtle tietlasojtlalo tieConietzi, hua noche sösantle tietiemöcteliluc ipa tiemöhua. 
<span class="verse" id="JN3_36">36&#160;</span>Öque moneltoca ca tieConietzi, quepea nemelestle nochepa. Cache öque amo tieneltoca tieConietzi, amo quepeas nemelestle, tlöcamo tiecualöneles Deus icaca ipa yaja.  </div>
<div class='psalmlabel' id='JN4_0'> 4</div>
<div class='s'>Jesús hua sente sohuatl de estado de Samaria </div>
<div class='p'>
<span class="verse" id="JN4_1-2">1-2&#160;</span>Inu fariseos oquecajque que Jesús quemeyaqueliloöya cache meyactie tiemachtejcöhua que Xohuö, hua cache meyactie quencuötiequeliloöya. Mös amo quencuötiequeliloöya Jesús, tlöcamo tiemachtejcöhua quencuötiequiöya. Cuöc Jesús oquematque de tli tlajtoöya inu fariseos, 
<span class="verse" id="JN4_3">3&#160;</span>oquixoac de estado de Judea, hua obiloac ocsajpa ca estado de Galilea. 
<span class="verse" id="JN4_4">4&#160;</span>Hua tieconbenieroöya para panoas ca estado de Samaria. 
<span class="verse" id="JN4_5">5&#160;</span>Entunses ohualiloac ipa sente puieblo de Samaria itucö Sicar, itlac inu peröso de tlöle tli Jacob oquemacac iconie Josie. 
<span class="verse" id="JN4_6">6&#160;</span>Hua ompa oyeya öpuso de Jacob. Jesús ye oseyabihuac ipampa ojtle, hua por inu onetlöliluc itienco öpuso. Hua ye oyeya quieme ca pan tlajca. </div>
<div class='p'>
<span class="verse" id="JN4_7">7&#160;</span>Ohuöla sente sohuatl de Samaria para quequextis ötzintle. Hua Jesús oquelfejque: </div>
<div class='p'>―Xeniechmaca ma nötle. </div>
<div class='p'>
<span class="verse" id="JN4_8">8&#160;</span>Pos tiemachtejcöhua ye onyajque ipan puieblo oquecoato tli quecuösque. 
<span class="verse" id="JN4_9">9&#160;</span>Hua inu sohuatl samaritana otieyelfe: </div>
<div class='p'>―Pues tejuatzi tejoreyo tomobetzteca. ¿Quiene noso teniechmotlajtlanelelea naja tli temitis? Pues naja necaca nesohuatl nesamaritana. </div>
<div class='p'>Oquejto ejqueu ipampa joriojte amo moneque ca samaritanos. 
<span class="verse" id="JN4_10">10&#160;</span>Onöhuatihuac Jesús hua oquelfejque: </div>
<div class='p'>―Tlö tequixomatesquea tietlöocoles Deus, hua tecmatesquea oquenuju metzelfea: “Xeniechmaca ma nötle”, taja tetlajtlanesquiöya de yaja, hua yaja metzmacasquiöya ötzintle tli quetiemaca nemelestle. </div>
<div class='p'>
<span class="verse" id="JN4_11">11&#160;</span>Sohuatl otieyelfe: </div>
<div class='p'>―Señor, amo tomopilea tli ica tomoquextelis, hua öpuso bejcatla. ¿De cöne, noso, tomopilea inu ötzintle tli quetiemaca nemelestle? 
<span class="verse" id="JN4_12">12&#160;</span>¿Cache tebieye tomomajtzinojteca que totöta Jacob? Pues yaja inu öque tiechmacac ini nönca öpuso, hua de itech oötlic yaja mismo, hua ipeljua, hua iyulcöhua. </div>
<div class='p'>
<span class="verse" id="JN4_13">13&#160;</span>Onöhuatihuac Jesús hua oquelfejque: </div>
<div class='p'>―Öque conis de ini nönca ötzintle, ocsajpa ömeques; 
<span class="verse" id="JN4_14">14&#160;</span>cache öque conis ötzintle tli naja necmacas, ayecmo quiema ömeques. Cache ötzintle tli naja necmacas iyes ijtecopa yaja quieme sente ömieyale de ötzintle tli quistas para quetiemacas nemelestle nochepa. </div>
<div class='p'>
<span class="verse" id="JN4_15">15&#160;</span>Entunses sohuatl otieyelfe: </div>
<div class='p'>―Señor, xeniechmomaquele inu ötzintle, para ma ayecmo nömeque, nimpor ma ayecmo nehuöla hasta necö nejquextiqui de ijtec puso. </div>
<div class='p'>
<span class="verse" id="JN4_16">16&#160;</span>Jesús oquelfejque: </div>
<div class='p'>―Xebeya, xecnutzate monömec hua xehuöla necö. </div>
<div class='p'>
<span class="verse" id="JN4_17">17&#160;</span>Onöhuat sohuatl, hua oquejto: </div>
<div class='p'>―Amo necpea nonömec. </div>
<div class='p'>Quelfejque Jesús: </div>
<div class='p'>―Melöhuac tli tecualejto que amo tecpea monömec. 
<span class="verse" id="JN4_18">18&#160;</span>Pues möcuiltie monömecua ye otequempex, hua tli öxö tecpexteca amo monömec. Ini nönca tli tecualejto icaca melöhuac. </div>
<div class='p'>
<span class="verse" id="JN4_19">19&#160;</span>Otieyelfe sohuatl: </div>
<div class='p'>―Señor, niese ca nequejta tomobetzteca tetlayulepante. 
<span class="verse" id="JN4_20">20&#160;</span>Tobiebetcöhua tieteochihuaya Deus ipa nönca tepietl, hua nemejuantzetzi nemojtalfea nele ijteca que ipa Jerusalén öque tieteochihuas. </div>
<div class='p'>
<span class="verse" id="JN4_21">21&#160;</span>Oquelfejque Jesús: </div>
<div class='p'>―Sohuatl, xeniechneltoca, que yebitz ura, cuöc nimpor ipa ini tepietl, nimpor ipa Jerusalén amo nentieteochihuasque toTajtzi. 
<span class="verse" id="JN4_22">22&#160;</span>Nemejua nentieteochihua öque amo nentieixomate; tejua tetieteochihua öque tetieixomate. Pues nemöquextelestle yebitz por joriojte. 
<span class="verse" id="JN4_23">23&#160;</span>Cache yebitz ura, hua öxö ye oncönca, cuöc yejua tli tlateochihua de melöhuac tieteochihuasque toTajtzi <a href='#FN2' epub:type='noteref' class='noteref'>*</a>ipa inyulo hua de melöhuac. Pues toTajtzi nuyejque quentiemulo giente ejqueu ma tieteochihuacö. 
<span class="verse" id="JN4_24">24&#160;</span>Deus iloac Espíritu, hua quiejquech tieteochihua conbenierebe ma tieteochihuacö *ipa inyulo hua de melöhuac. </div>
<div class='p'>
<span class="verse" id="JN4_25">25&#160;</span>Otieyelfe sohuatl: </div>
<div class='p'>―Necmate nele Mesías huölös, öque mocuitis Cristo öque Deus quexpejpenque. Cuöc yaja huölös tiechpanquextelis noche sösantle. </div>
<div class='p'>
<span class="verse" id="JN4_26">26&#160;</span>Oquelfejque Jesús: </div>
<div class='p'>―Naja neca neCristo, naja tli nonunutzteca ca taja. </div>
<div class='p'>
<span class="verse" id="JN4_27">27&#160;</span>Yecuöquenu ohuölajque tiemachtejcöhua, hua quetietzöbejque ipampa tlajtlajtulutaya ca sohuatl. Cache nionöque amo oquejto: “¿Tli tomotiemolea?” noso “¿Tlica tomonunujtzinoa ca inu sohuatl?” </div>
<div class='p'>
<span class="verse" id="JN4_28">28&#160;</span>Yecuöquenu sohuatl oquecöjtie icu, hua uya ca pa puieblo, hua oquenmelfito niecate giente: </div>
<div class='p'>
<span class="verse" id="JN4_29">29&#160;</span>―Xehualmobicacö, xomojtelicö sente tlöcatl oniechelfejque noche tli onecchi. Amo machea cox beles yejuatzi iloac Cristo öque Deus quixpejpenque. </div>
<div class='p'>
<span class="verse" id="JN4_30">30&#160;</span>Yecuöquenu hualquistiejque de ipa inu puieblo, hua ohuölajque tietlac. </div>
<div class='p'>
<span class="verse" id="JN4_31">31&#160;</span>Mientras necö tiemachtejcöhua tietlötlajtiöya, tieyelfejque: </div>
<div class='p'>―ToTiemachtejcötzi, xomotlacualte. </div>
<div class='p'>
<span class="verse" id="JN4_32">32&#160;</span>Hua yejuatzi oquenmelfejque: </div>
<div class='p'>―Naja necpea sente tlacuale tli nejcua, tli nemejua amo nenquemate. </div>
<div class='p'>
<span class="verse" id="JN4_33">33&#160;</span>Yecuöquenu tiemachtejcöhua entre yejua molfiöya: </div>
<div class='p'>―¿Quie beles canajyeca tiehualequele tlacuale? </div>
<div class='p'>
<span class="verse" id="JN4_34">34&#160;</span>Oquenmelfejque Jesús: </div>
<div class='p'>―Yaja ini notlacual: que ma necchihua tli tietlanequeles öque niechhualtitlanque, hua ma nictlame inu tequetl tli niechmacaque. 
<span class="verse" id="JN4_35">35&#160;</span>¿Amo nenquejtoa nemejua nele oc polebe nöbe mietztle para cuöc öque tlacosechörus? Xequejtacö. Nemiechelfea nemejua: Xetlacheacö cuale ca caltienco que tlatuctle ye otlachecö para öque cuale quecuejcuis. Pos giente cate quiename tlatuctle hua tejua cuale tequenhualecasque para ma yecö tieca Deus. 
<span class="verse" id="JN4_36">36&#160;</span>Hua öque quecuejcuis ini cosecha quepeas itlaxtlöbil, hua quesentlölis para quepeas nemelestle nochepa. Hua ejqueu öque tlatuca hua öque tlacosechöroa ma pajpöquecö sa secne. 
<span class="verse" id="JN4_37">37&#160;</span>Pos necö tequejta que ica melöhuac quiene mojtoa: “Sente icaca öque tlatuca hua ocsente öque tlacosechöroa”. 
<span class="verse" id="JN4_38">38&#160;</span>Naja onemiechtitla nentlacosechörusque cöne nemejua amo netejtequetque. Ocseque tejtequetque hua nemejua nenquepiejque para nentequetesque ca yejua. </div>
<div class='p'>
<span class="verse" id="JN4_39">39&#160;</span>Hua meyactie samaritanos de inu nieca puieblo omoneltocaque tieca yejuatzi ipampa itlajtul sohuatl, quiene oquenpubele: “Oniechelfejque noche tli onecchi”. </div>
<div class='p'>
<span class="verse" id="JN4_40">40&#160;</span>Entunses cuöc ohuölajque samaritanos tietlac tietlötlajtejque ma necöhualo ca yejua. Onecöhualuc ompa ume tunale. 
<span class="verse" id="JN4_41">41&#160;</span>Hua meyactie ocseque omoneltocaque tieca por tietlajtul de yejuatzi. 
<span class="verse" id="JN4_42">42&#160;</span>Hua oquelfiöya sohuatl: </div>
<div class='p'>―Ayecmo sa ca motlajtul toneltoca, tlöcamo sie tejua ye otetiecajque, hua ye tecmate que de melöhuac ini nöiloac tlamöquextiöne de tlöltecpactlöca. </div>
<div class='s'>Jesús quepajtejque iconie sente tlatequepano de rey </div>
<div class='p'>
<span class="verse" id="JN4_43">43&#160;</span>Hua sötiepa de inu ume tunale, oquixoac de ompa, hua biloac ca estado de Galilea. 
<span class="verse" id="JN4_44">44&#160;</span>Pos sie yejuatzi Jesús oquejtojque que sente tlayulepante ipa ipuieblo amo öque ipa quejta. 
<span class="verse" id="JN4_45">45&#160;</span>Hua cuöc oaxihuaco pan Galilea, inu giente de Galilea tieselejque, ipampa oquejtaque noche sösantle tli oquechijque ipa ciudad de Jerusalén ipa inu tunale de yelfetl. Pues yejua nuyejque ompa oyejyeya ipa yelfetl. </div>
<div class='p'>
<span class="verse" id="JN4_46">46&#160;</span>Ohualiloac ocsajpa ipa Caná de Galilea, cöne inu ötzintle oquecuejque vino. Hua oyeya ipa inu puieblo de Capernaum sente tlatequepano de rey. Iconie mococoöya. 
<span class="verse" id="JN4_47">47&#160;</span>Ini nönca, cuöc oquecac que Jesús hualiloac de Judea para Galilea, ohuöla tietlac, hua tietlötlajtiöya ma biloa ichö, hua ma quepajticö iconie, ipampa ye oyeya para meques. 
<span class="verse" id="JN4_48">48&#160;</span>Yecuöquenu oquelfejque Jesús: </div>
<div class='p'>―Nemejua de porsi amo nenqueneque nemoneltocasque tlö amo nenquejta sieñas de tietzöbetl hua bieye tlachihualestle. </div>
<div class='p'>
<span class="verse" id="JN4_49">49&#160;</span>Itlatequepano rey oquejto: </div>
<div class='p'>―Tlöcatzintle, xemaxetite nochö antes meques noconie. </div>
<div class='p'>
<span class="verse" id="JN4_50">50&#160;</span>Hua oquelfejque Jesús: </div>
<div class='p'>―Xebeya, moconie neme. </div>
<div class='p'>Hua inu nieca tlöcatl omoneltocac ica tietlajtul tli Jesús oquelfejque, hua uya. 
<span class="verse" id="JN4_51">51&#160;</span>Cuöc yaja ohualiehuaya itlatequepanojua oquenömequeto, hua quemachestejque que iconie neme. 
<span class="verse" id="JN4_52">52&#160;</span>Yecuöquenu yaja oquentlajtlane tlin ura opie omoyectlöle. Entunses oquelfejque: </div>
<div class='p'>―Iyöla pa sie ura oquecö totunealestle. </div>
<div class='p'>
<span class="verse" id="JN4_53">53&#160;</span>Yecuöquenu yaja ocasojcömat que omochi ipa nieca ura cuöc Jesús oquelfejque: “Moconie neme”. </div>
<div class='p'>Omoneltocac yaja hua tli oyejyeya pa ichö nuyejque omoneltocaque. 
<span class="verse" id="JN4_54">54&#160;</span>Ejqueu por segunda vez Jesús oquechijque sente sieñas de tietzöbetl, sötiepa de que ohualiloac de Judea ca pa Galilea.  </div>
<div class='psalmlabel' id='JN5_0'> 5</div>
<div class='s'>Jesús quepajtejque sente cocoxque itlac öpila </div>
<div class='p'>
<span class="verse" id="JN5_1">1&#160;</span>Sötiepa de ini nönca sösantle, omochihuaya yelfetl de joriojte. Hua biloac Jesús ca ciudad de Jerusalén. </div>
<div class='p'>
<span class="verse" id="JN5_2">2&#160;</span>Hua pan Jerusalén cöne pobielta de calnielojte onca sente öpila tli mocuitea Betzata ca hebreo. Ini nönca quepea möcuile corredurte. 
<span class="verse" id="JN5_3-4">3-4&#160;</span>Ipa ini nöncate corredurte bejbetztotaya meyactie cocoxcötzetzi, ixcocoxcötzetzi, cucuxojtzetzi, hua cuajcuöhuöjque. 
<span class="verse" id="JN5_5">5&#160;</span>Hua ompa oyeya sente tlöcatl tli ye quepeaya treinta y ocho años mococoöya. 
<span class="verse" id="JN5_6">6&#160;</span>Cuöc Jesús oquejtaque ini nönca betzteca, hua oquematque que ye quepeaya meyac xebetl mococoa, quetlajtlanejque: </div>
<div class='p'>―¿Tecneque tepajtes? </div>
<div class='p'>
<span class="verse" id="JN5_7">7&#160;</span>Tienönquele cocoxque: </div>
<div class='p'>―Señor, amo onca sie tlöcatl ma niechcalaque ijtec öpila cuöc ötzintle moyöbe; cache mientras naja nebitz para necalaques ocsente antes que naseti ye otemuc. </div>
<div class='p'>
<span class="verse" id="JN5_8">8&#160;</span>Oquelfejque Jesús: </div>
<div class='p'>―Xemiehua, xecöna mopetl hua xenejneme. </div>
<div class='p'>
<span class="verse" id="JN5_9">9&#160;</span>Hua sa nima inu nieca tlöcatl opajtec, hua ucö ipetl, hua onejne. </div>
<div class='p'>Hua oyeya söbro inu tunale, hua joriojte quepeaya costumbre que mosiebiöya pan söbro. 
<span class="verse" id="JN5_10">10&#160;</span>Yecuöquenu joriojte quelfiöya inu nieca öque opajtec: </div>
<div class='p'>―Söbro tecate. Amo mopermitiroa tecbicas mopetl. </div>
<div class='p'>
<span class="verse" id="JN5_11">11&#160;</span>Oquennönquele: </div>
<div class='p'>―Öque oniechpajte, sie yaja oniechelfe: “Xecöna mopetl hua xenejneme”. </div>
<div class='p'>
<span class="verse" id="JN5_12">12&#160;</span>Yecuöquenu quetlajtlanejque: </div>
<div class='p'>―¿Öquenu inu tlöcatl tli ometzelfe: “Xecöna mopetl hua xenejneme”? </div>
<div class='p'>
<span class="verse" id="JN5_13">13&#160;</span>Hua yaja tli opajtec amo quemateya öquenu iloaya; pues Jesús onenencuaxeluluc ipampa meyactie giente oyejyeya ipa inu nieca locör. 
<span class="verse" id="JN5_14">14&#160;</span>Sötiepa Jesús oquenömejque ipa teopantle hua oquelfejque: </div>
<div class='p'>―Xequejta, ye otepajtec. Ayecmo xetlajtlaco, para majcamo metzase canajyetla cache petzotec. </div>
<div class='p'>
<span class="verse" id="JN5_15">15&#160;</span>Inu tlöcatl uya, hua oquenmacheste joriojte que yejuatzi Jesús öque quepajtejque. 
<span class="verse" id="JN5_16">16&#160;</span>Pos inu joriojte tietepotztocaya Jesús, ipampa quechihualoöya ini nönca sösantle ipa söbro. 
<span class="verse" id="JN5_17">17&#160;</span>Hua Jesús oquennonquelejque: </div>
<div class='p'>―NoTajtzi hasta öxö oc tequetihua, hua naja nuyejque netequete. </div>
<div class='p'>
<span class="verse" id="JN5_18">18&#160;</span>Yecuöquenu, noso, quenequeya joriojte tiemectisque, ipampa amo pa quejtaloöya inu tunale cuöc yejua mosiebiöya, hua cache quenequeya tiemectisque ipampa yejuatzi quejtojque que Deus iloac tieTajtzi, hua ejqueu onechihualoöya iguöl que Deus. </div>
<div class='s'>TieConietzi Deus quepealo checöhualestle </div>
<div class='p'>
<span class="verse" id="JN5_19">19&#160;</span>Yecuöquenu onöhuatihuac Jesús, hua oquenmelfejque: </div>
<div class='p'>―Melöhuac, melöhuac nemiechelfea: Naja, öque neca netieConietzi Tajtle, abele tli necchihuas sa naja mismo, tlöcamo necchihuas lo que tli nequejta que quechihualuteca noTajtzi. Pues noche tli yejuatzi quechihualo, inu nuyejque necchihua naja san quiene ca yejuatzi quechihualo. 
<span class="verse" id="JN5_20">20&#160;</span>Pues noTajtzi niechtlasojtlalo naja que neca netieConietzi, hua niechejtetilo noche sösantle tli yejuatzi quechihualo. Hua cache bejfeye tlachihualesme que ini nöncate niechejtetisque, para que ejqueu nemejua nenquetietzöbejtasque. 
<span class="verse" id="JN5_21">21&#160;</span>Porque noTajtzi quenyulebitilo mimejque, hua quenmacalo nemelestle, hua ejqueu nuyejque naja öque neca netieConietzi nectiemacas nemelestle ca öquenu necneques necmacas. 
<span class="verse" id="JN5_22">22&#160;</span>Pos noTajtzi amo öque quejuscöruro, cache naja niechmacaque checöhualestle para ma nequenjuscöro noche tlöca. 
<span class="verse" id="JN5_23">23&#160;</span>Ejqueu innochtie ma tieyectieniehuacö tieConietzi, san quiene tieyectieniehua noTajtzi. Öque amo niechyectieniehua naja, nuyejque amo tieyectieniehua noTajtzi öque niechhualtitlanque. 
<span class="verse" id="JN5_24">24&#160;</span>Melöhuac, melöhuac nemiechelfea: Öque quecaque notlajtul, hua moneltoca ca yejuatzi öque niechhualtitlanque, quepea nemelestle nochepa. Hua amo öque quecuntenörus, cache ye oquis de ipa mequelestle hua ye quepea nemelestle. </div>
<div class='p'>
<span class="verse" id="JN5_25">25&#160;</span>’Melöhuac, melöhuac nemiechelfea: Huölös ura hua öxö oncönca, cuöc mimejque quecaquesque notlajtul de naja öque neca netieConietzi Deus. Hua innochtie tli quecaque, yejua nemesque. 
<span class="verse" id="JN5_26">26&#160;</span>Ejqueu quiename noTajtzi de porsi quepealo nemelestle, ejqueu nuyejque niechmacaque para que naja nuyejque de porsi necpeas nemelestle. 
<span class="verse" id="JN5_27">27&#160;</span>Hua nuyejque niechmacaque checöhualestle para netlajuscörus ipampa onochi netlöcatl. 
<span class="verse" id="JN5_28">28&#160;</span>Amo xectietzöbejtacö de ini nönca, pues huölös ura cuöc noche tli cate ijtec mejcöcoyocme quecaquesque notlajtul, 
<span class="verse" id="JN5_29">29&#160;</span>hua quisasque de ijtec mejcöcoyocme. Niecate tli oquechijque tlin cuale yulebesque hua quisasque para nemesque. Cache tli oquechijque tli amo cuale, yulebesque hua quisasque para mocuntenörusque. </div>
<div class='s'>Testigos de öquenu Jesús </div>
<div class='p'>
<span class="verse" id="JN5_30">30&#160;</span>’Abele necchihuas niontle sa naja mismo. Quiene nejcaque, ejqueu netlajuscöroa. Hua netlajuscöroa quiene conbenierebe ipampa amo nectiemoa necchihuas tli notlanequeles de naja, tlocamo ma necchihua tietlanequeles de öque niechhualtitlanque. 
<span class="verse" id="JN5_31">31&#160;</span>Tlö naja netlajtusquiöne de naja mismo pues beles amo melöhuac uyesquea notlajtul. 
<span class="verse" id="JN5_32">32&#160;</span>Iloac ocsente tli tlajtulo de naja; hua necmate que tietlajtul tli quejtulo de naja icaca melöhuac. 
<span class="verse" id="JN5_33">33&#160;</span>Nemejua nenquentitlanque tlöca ca Xohuö, hua yaja quenpubele tli melöhuac. 
<span class="verse" id="JN5_34">34&#160;</span>Cache inu tlajtule tli naja necselea amo yaja itlajtul de sente tlöcatl. Pero nequejtoa ini nöncate sösantle para que ejqueu ma xomomöquexticö. 
<span class="verse" id="JN5_35">35&#160;</span>Xohuö oyeya quieme tlöbile tli xutlaya hua tlöbiöya. Hua nemejua nenquecualejtaque para nenpajpöjque sie röto ipa itlöbil. 
<span class="verse" id="JN5_36">36&#160;</span>Cache naja necpea sente testigo tli cache bieye que Xohuö. Pos inu tlachihualestle tli noTajtzi niechmacaque ma necchihua, pos sie yaja tlachihualestle tli necchihua tlajtoa de naja. Quejtoa que noTajtzi niechhualtitlanque. 
<span class="verse" id="JN5_37">37&#160;</span>Hua yejuatzi noTajtzi öque niechhualtitlanque, yejuatzi tlajtuluteca de naja. Hua nimpor ayec nentietiencajque nemejua nimpor ayec nentieijtaque. 
<span class="verse" id="JN5_38">38&#160;</span>Nimpor amo nenquepea tietlajtultzi ipa nemoyulo; pues nemejua amo nemoneltoca noca naja öque yejuatzi niechhualtitlanque. 
<span class="verse" id="JN5_39">39&#160;</span>Nentlatiemoa ipa teotlajtule, ipampa nenquepensöroa que itech teotlajtule nenquepea nemelestle nochepa; hua amo nemomaca cuienta que inu teotlajtule tlajtoa de naja. 
<span class="verse" id="JN5_40">40&#160;</span>Hua amo nenqueneque nenhuölösque notlac para nenquepeasque nemelestle. 
<span class="verse" id="JN5_41">41&#160;</span>Chamöhualestle tli yebitz de tlöca amo necselea. 
<span class="verse" id="JN5_42">42&#160;</span>Cache naja nemiechixomate, que amo nenquepea tietlasojteles Deus ipa nemoyulo. 
<span class="verse" id="JN5_43">43&#160;</span>Naja onehuöla de pörte de noTajtzi, hua amo nenniechselea. Tlö ocsente huölösquea de pörte de sie yaja, yaja inu nenqueselisquea nemejua. 
<span class="verse" id="JN5_44">44&#160;</span>¿Quiene noso cuale nemoneltocasque, tlö nenqueselea chamöhualestle tli nemomaca sente ca ocsente, hua amo nenquetiemoa chamöhualestle tli quetiemaca öque sa yejuatzi Deus iloac? 
<span class="verse" id="JN5_45">45&#160;</span>Amo xecpensörucö que naja nemiechtieyelfis tieixpa noTajtzi. Onca sente öque nemiechtieyelfea. Yaja Moisés, öque itech nenquepea confiönsa. 
<span class="verse" id="JN5_46">46&#160;</span>Pos tlö nemejua nemoneltocane ica Moisés de melöhuac, nenniechneltocasquiöne naja; ipampa yaja otlajcuelo de naja. 
<span class="verse" id="JN5_47">47&#160;</span>Hua tlö amo nemoneltoca ica tli yaja oquejcuelo, ¿quiene nemoneltocasque de tli naja nemiechelfea?  </div>
<div class='psalmlabel' id='JN6_0'> 6</div>
<div class='s'>Jesús quentlacualtejque cinco mil tlöca </div>
<div class='p'>
<span class="verse" id="JN6_1">1&#160;</span>Cuöc opanuc ini nönca sösantle, obiloac Jesús ca ocsie löro ötiescatl bieye de Galilea itucö Tiberias. 
<span class="verse" id="JN6_2">2&#160;</span>Hua tietocaya meyac giente ipampa quejtaya tietzöbeme tli yejuatzi quechihualoöya inca cocoxcotzetzi. 
<span class="verse" id="JN6_3">3&#160;</span>Hua otlejcoac Jesús ipa sente tepietl, hua netlöliluc ompa inca tiemachtejcöhua. 
<span class="verse" id="JN6_4">4&#160;</span>Hua ye miero asetaya tunale para pöscua, yaja yelfetl de joriojte. 
<span class="verse" id="JN6_5">5&#160;</span>Hua cuöc Jesús oquejtaque que ohuölöya tieca lalebes meyactie, oquelfejque Felipe: </div>
<div class='p'>―¿Cöne tejcoasque pöntzi para ma tlacuöcö ini nöncate? </div>
<div class='p'>
<span class="verse" id="JN6_6">6&#160;</span>Cache ini nönca quejtuloöya para queprobörusque. Pos yejuatzi ye quematihuataya tli quechihuasque. 
<span class="verse" id="JN6_7">7&#160;</span>Felipe otieyelfe: </div>
<div class='p'>―Ume cientos <a href='#FN3' epub:type='noteref' class='noteref'>*</a>denarios tomi de pöntzi amo axelis, para cara sesen tlöcatl quecuös tepetzi. </div>
<div class='p'>
<span class="verse" id="JN6_8">8&#160;</span>Otieyelfe sente tiemachtejque, yaja Andrés, icni Semu Piero: </div>
<div class='p'>
<span class="verse" id="JN6_9">9&#160;</span>―Oncönca necö sente pelalactle quepea möcuile pöntzi de ceböda hua unte mimechte. Pero ini tlacuale para meyac giente amo axelis. </div>
<div class='p'>
<span class="verse" id="JN6_10">10&#160;</span>Yecuöquenu Jesús oquejtojque: </div>
<div class='p'>―Xequenchihualticö giente ma motlölicö. </div>
<div class='p'>Hua oyeya meyac xebetl niepa, hua omotlölejque quieme möcuile mil tlöca. 
<span class="verse" id="JN6_11">11&#160;</span>Yecuöquenu ocönque Jesús inu niecaju pöntzi, hua cuöc ye tietlasojcömatelejque Deus, quenxiexelfejque giente tli ye motlölejtaya. Hua ejqueu nuyejque oquechijque ca mimechte, hua giente otlacuajque hasta cöne yejua ayecmo quenequeya. 
<span class="verse" id="JN6_12">12&#160;</span>Hua cuöc yejua ye oijixbeque Jesús oquenmelfejque tiemachtejcöhua: </div>
<div class='p'>―Xecuejcuecö tli ococotocac, majcamo tli niempolebe. </div>
<div class='p'>
<span class="verse" id="JN6_13">13&#160;</span>Entunses oquepejpenque, hua oquentiemitejque majtlactle huan ume chequejme ica pöntzi cojcotoctec de inu möcuile pöntzi de ceböda, tli oquixbecöjque cuöc ye otlacuajque. 
<span class="verse" id="JN6_14">14&#160;</span>Yecuöquenu niecate tlöca, cuöc quejtaque inu nieca tietzöbetl tli Jesús oquechijque, quejtojque: </div>
<div class='p'>―Ini nönca de melöhuac icaca inu tlayulepante öque huölösquea ipa nönca tlöltecpactle. </div>
<div class='p'>
<span class="verse" id="JN6_15">15&#160;</span>Cuöc casojcömatque Jesús que quenequeya huölösque para tieasesque, hua tiechihualtisque para iloas rey, ocsajpa obiloac ca ipa tepietl, yejuatzi tiesiel. </div>
<div class='s'>Jesús nejnemoaya ipa ötzintle </div>
<div class='p'>
<span class="verse" id="JN6_16">16&#160;</span>Hua cuöc ye yohuac, tiemachtejcöhua hualtemuque ca itlac ötiescatl. 
<span class="verse" id="JN6_17">17&#160;</span>Hua ocalajque ijtec börco hua iyösquiöya ca ocsie löro ötiescatl hasta ca pa puieblo de Capernaum. Hua ye tlajtlayohua oyeya, hua Jesús ayemo ohualiloaya inca yejua. 
<span class="verse" id="JN6_18">18&#160;</span>Hua majcoqueya ötzintle ipampa lalebes tlalpitzaya yejyecatl. 
<span class="verse" id="JN6_19">19&#160;</span>Hua cuöc ye onejnemeya börco quieme checuasie noso checume kilómetros, tieijtaque Jesús quiene hualnejnemoatöya ipa ötzintle, hua hualnepachulutöya itlac börco. Hua yejua omajcömejque. 
<span class="verse" id="JN6_20">20&#160;</span>Cache yejuatzi oquemelfejque: </div>
<div class='p'>―Naja necaca: amo xomomajticö. </div>
<div class='p'>
<span class="verse" id="JN6_21">21&#160;</span>Yecuöquenu yejua oquenejque ma calacoa ipan börco. Hua sa nima oaseto börco ipan tlöle cöne yejua oyöya. </div>
<div class='p'>
<span class="verse" id="JN6_22">22&#160;</span>Pa mustlateca inu giente tli oyejyeya ca nepa löro de inu ötiescatl oquejtaque que amo ompa oyejyeya ocseque börcöcucone, tlöcamo sa sente, hua nele Jesús amo calacoac ca tiemachtejcöhua ijtec börcö, tlöcamo sa tiemachtejcöhua onyajque insiesiel. 
<span class="verse" id="JN6_23">23&#160;</span>Cache ocseque börcös de puieblo de Tiberias ohuölajque cierca de inu locör cöne oquecuajque pöntzi sötiepa de cuöc Tlöcatzintle quemacaque tlasojcömatelestle ca Deus. 
<span class="verse" id="JN6_24">24&#160;</span>Entunses cuöc giente oquejtaque que Jesús amo ompa iloaya, nimpor tiemachtejcöhua, ocalajque yejua ijtec börcöcucone, hua onyajque ca Capernaum tiehualtiemojtöya Jesús. </div>
<div class='s'>Jesús iloac pöntzi tli quetiemacalo nemelestle </div>
<div class='p'>
<span class="verse" id="JN6_25">25&#160;</span>Hua cuöc tieniextejque ca nepa löro de ötiescatl, tieyelfejque: </div>
<div class='p'>―ToTiemachtejcötzi, ¿quiema temaxitico necö? </div>
<div class='p'>
<span class="verse" id="JN6_26">26&#160;</span>Oquennönquelejque Jesús, hua oquejtojque: </div>
<div class='p'>―Melöhuac, melöhuac nemiechelfea, que tlö nenniechtiemoa, amo ica porque nenquejtaque inu tietzöbetl, tlöcamo ipampa nenquecuajque pöntzi hua nenyequijixbeque. 
<span class="verse" id="JN6_27">27&#160;</span>Amo xetequetecö por tlacuale tli sa tlame, cache xetequetecö por inu tlacuale tli ayec tlame hua tli quetiemaca nemelestle nochepa. Yaja naja öque onochi netlöcatl nemiechmacas de ini nönca tlacuale, pues noTajtzin Deus quecualejtalo ma necchihua inu. </div>
<div class='p'>
<span class="verse" id="JN6_28">28&#160;</span>Hua tieyelfejque: </div>
<div class='p'>―¿Tli tayesque para tecchihuasque inu tequetl tli Deus quecualejtalo? </div>
<div class='p'>
<span class="verse" id="JN6_29">29&#160;</span>Onöhuatihuac Jesús, hua oquemelfejque: </div>
<div class='p'>―Yaja ini nönca tequetl tli quecualejtalo Deus, que ma xomoneltocacö ca naja öque yejuatzi niechhualtitlanque. </div>
<div class='p'>
<span class="verse" id="JN6_30">30&#160;</span>Yecuöquenu tieyelfejque: </div>
<div class='p'>―¿Tli sösantle tomochibelis noso tli sieña de tietzöbetl tomochibelis para tequejtasque hua toneltocasque mocatzinco? 
<span class="verse" id="JN6_31">31&#160;</span>Tobiebetcöhua quecuajque inu pöntzi itucö maná ompa ipan locör cöne nionöque chönteya. Pues ejqueu tlajcuelulpanca: “Pöntzi de elfecac quenmacaque ma quecuöcö”. </div>
<div class='p'>
<span class="verse" id="JN6_32">32&#160;</span>Hua Jesús oquemelfejque: </div>
<div class='p'>―Melöhuac, melöhuac nemiechelfea: Amo Moisés nemiechmacac inu belaja pöntzi de elfecac cache noTajtzi nemiechmacalo inu belaja pöntzi de elfecac. 
<span class="verse" id="JN6_33">33&#160;</span>Pos inu pöntzi de Deus, icaca tli hualtemuc de elfecac hua quennemitea tlöltecpactlöca. </div>
<div class='p'>
<span class="verse" id="JN6_34">34&#160;</span>Hua tieyelfejque: </div>
<div class='p'>―Tlöcatzintle, seme xetiechmomaquele ini nönca pöntzi. </div>
<div class='p'>
<span class="verse" id="JN6_35">35&#160;</span>Hua Jesús oquemelfejque: </div>
<div class='p'>―Naja necaca neinu pöntzi tli quetiemaca nemelestle. Öque noca yebitz, ayec teosebes; hua öque noca moneltoca ayec ömeques. 
<span class="verse" id="JN6_36">36&#160;</span>Cache ye onemiechelfe, que mös ye nenniechejtaque, pero amo nemoneltoca. 
<span class="verse" id="JN6_37">37&#160;</span>Noche quiejquech niechmacalo noTajtzi huölösque notlac; hua öque beletes noca yebitz, ayec nectojtocas ca queyöhuac. 
<span class="verse" id="JN6_38">38&#160;</span>Ipampa amo onehualtemuc de elfecac para necchihuas notlanequeles de naja, tlöcamo para necchihuas tietlanequeles de yejuatzi öque niechhualtitlanque. 
<span class="verse" id="JN6_39">39&#160;</span>Hua yaja ini tietlanequeles de öque niechhualtitlanque, que de noche tli niechmacaque majcamo necpolo nion sente, tlöcamo cache ma nequenyulebite ipa inu sölúltimo tunale. 
<span class="verse" id="JN6_40">40&#160;</span>Pos yaja ini nönca tietlanequeles noTajtzi, que tlö canajyeca niechejtas naja que neca netieConietzi hua moneltocas ca naja, ma quepea inemeles nochepa. Hua naja necyulebitis ipan sölúltimo tunale. </div>
<div class='p'>
<span class="verse" id="JN6_41">41&#160;</span>Cuöquenu joriojte moquejörojque hua otlajtojque tiecuntra de yejuatzi ipampa yejuatzi quejtojque: “Naja nepöntzi tli hualtemuc de elfecac”. </div>
<div class='p'>
<span class="verse" id="JN6_42">42&#160;</span>Hua yejua oquejtojque: </div>
<div class='p'>―¿Amo yaja ini nönca Jesús iconie Josie hua itajtzi hua inöntzi tejua tequemixomate? ¿Quiene noso quejtoa ini nönca: “Naja onehualtemuc de elfecac”? </div>
<div class='p'>
<span class="verse" id="JN6_43">43&#160;</span>Hua Jesús onöhuatihuac, hua oquemelfejque: </div>
<div class='p'>―Amo xetlajtucö ejqueu entre nemejua. 
<span class="verse" id="JN6_44">44&#160;</span>Nionöque abele huölös noca naja, tlö amo queyulnutzasque noTajtzi öque niechhualtitlanque. Hua naja necyulebitis ipa sölúltimo tunale. 
<span class="verse" id="JN6_45">45&#160;</span>Tlajcuelulpanca ipa libro de tlayulepantejque: “Hua noche inu giente Deus quenmachtisque”. Noche giente tli tiecaque noTajtzi hua quetzecoa de tli quenmachtilo, yejuanu bitze noca. 
<span class="verse" id="JN6_46">46&#160;</span>Amo quejtusneque que canajyeca tieyejtac noTajtzi, cache solamiente naja tli nebitz de Deus, naja quiema netieyejtac noTajtzi. 
<span class="verse" id="JN6_47">47&#160;</span>Melöhuac, melöhuac nemiechelfea: Öque moneltoca quepea nemelestle nochepa. 
<span class="verse" id="JN6_48">48&#160;</span>Naja necaca nepöntzi tli quetiemaca nemelestle. 
<span class="verse" id="JN6_49">49&#160;</span>Nemobiebetcöhua oquecuajque inu maná ipan locör cöne nionöque chönte, pero sötiepa omejmejque. 
<span class="verse" id="JN6_50">50&#160;</span>Cache ini belaja pöntzi tli ohualtemuc de elfecac, tlö canajyeca quecuös de ini nönca pöntzi, amo meques. 
<span class="verse" id="JN6_51">51&#160;</span>Naja nepöntzi tli quetiemaca nemelestle que nehualtemuc de elfecac. Tlö canajyeca quecuös de ini nönca pöntzi, nemes nochepa. Hua pöntzi tli naja necmacas, yaja nonacayo, yaja ini nönca nectiemacas para ma quepeacö nemelestle tlöltecpactlöca. </div>
<div class='p'>
<span class="verse" id="JN6_52">52&#160;</span>Yecuöquenu joriojte mocöcamapanabiöya sente ca ocsente, hua oquejtojque: </div>
<div class='p'>―Ini nönca tlöcatl, ¿quiene noso tiechmacas inacayo ma tejcuöcö? </div>
<div class='p'>
<span class="verse" id="JN6_53">53&#160;</span>Por inu Jesús oquemelfejque: </div>
<div class='p'>―Melöhuac, melöhuac nemiechelfea: Tlö amo nenquecuösque nonacayo de naja que onochi netlöcatl, hua tlö amo nenconisque noyeso, amo nenquepea nemelestle ipa nemoyulo. 
<span class="verse" id="JN6_54">54&#160;</span>Öque quecua nonacayo hua cone noyeso, quepea nemelestle nochepa, hua naja necyulebitis ipa sölúltimo tunale. 
<span class="verse" id="JN6_55">55&#160;</span>Pues nonacayo ica melöhuac tlacuale, hua noyeso melöhuac ötlile. 
<span class="verse" id="JN6_56">56&#160;</span>Öque quecua nonacayo hua cone noyeso seme noca iyes, hua naja neyes ca yaja. 
<span class="verse" id="JN6_57">57&#160;</span>San quiene niechhualtitlanque noTajtzi öque nemoateca, hua naja neneme tiepampa noTajtzi, ejqueu nuyejque öque niechcua, yaja nuyejque nemes nopampa. 
<span class="verse" id="JN6_58">58&#160;</span>Yaja ini nönca belaja pöntzi tli hualtemuc de elfecac, que amo ica quiename inu maná tli oquecuajque nemobiebetcöhua hua omejmejque. Pues öque quecuös ini nönca belaja pöntzi nemes nochepa. </div>
<div class='p'>
<span class="verse" id="JN6_59">59&#160;</span>Noche ini nönca sösantle oquejtojque cuöc quenmachtiloöya giente ipan teopanconetzi ompa Capernaum. </div>
<div class='s'>Tlajtule tli quetiemaca nemelestle nochepa </div>
<div class='p'>
<span class="verse" id="JN6_60">60&#160;</span>Yecuöquenu meyactie de tiemachtejcöhua cuöc oquecajque ini nönca, oquejtojque: </div>
<div class='p'>―Lalebes checöjque cate ini nöncate tlajtulte. ¿Öquenu cuale queselis? </div>
<div class='p'>
<span class="verse" id="JN6_61">61&#160;</span>Pero Jesús quematihuaya ipa tieyulo que tiemachtejcöhua moquejöroöya por tietlajtul, hua oquemelfejque: </div>
<div class='p'>―¿Quie beles ini nönca nemiechcualöntea? 
<span class="verse" id="JN6_62">62&#160;</span>¿Tli noso nenquepensörusque, tlö nenniechejtasque naja tli onochi netlöcatl netlejcus elfecac cöne cachto neyeya? 
<span class="verse" id="JN6_63">63&#160;</span>Solamiente yejuatzi Espíritu cuale quetiemacalo nemelestle; pues <a href='#FN4' epub:type='noteref' class='noteref'>*</a>tonacayo amo tli proviecho quetiemaca. Notlajtulhua tli nemiechelfea yejua cate espirituales hua quetiemaca nemelestle. 
<span class="verse" id="JN6_64">64&#160;</span>Cache oncate seque de nemejua tli amo nemoneltoca. </div>
<div class='p'>Pues Jesús desde ca opie quematihuaya öquemeju amo moneltocaya hua öquenu tieantrecörusquea. 
<span class="verse" id="JN6_65">65&#160;</span>Hua oquejtojque: </div>
<div class='p'>―Ipampaju onemiechelfe que nionöque abele huölös ca naja, tlö amo quemacasque noTajtzi para ma iye ca naja. </div>
<div class='p'>
<span class="verse" id="JN6_66">66&#160;</span>Cuöc oquejtojque inu, meyactie de tiemachtejcöhua omocuejque, hua ayecmo yajtenemeya tieca. 
<span class="verse" id="JN6_67">67&#160;</span>Yecuöquenu oquemelfejque Jesús inu majtlactle huan ume tiemachtejcöhua: </div>
<div class='p'>―¿Nemejua nenqueneque nuyejque nenyösque? </div>
<div class='p'>
<span class="verse" id="JN6_68">68&#160;</span>Otienönquele Semu Piero: </div>
<div class='p'>―Tlöcatzintle, tlö temetzmocöbelisque, ¿öque ica teyösque? Tejuatzi tomopilea tlajtule tli tiechmaca nemelestle nochepa. 
<span class="verse" id="JN6_69">69&#160;</span>Hua tejua toneltocatebitze hua ye tecmate que tejuatzi tomobetzteca tetietlöcatl yectec de Deus. </div>
<div class='p'>
<span class="verse" id="JN6_70">70&#160;</span>Hua Jesús oquenönquelejque: </div>
<div class='p'>―Naja nemiechixpejpe nenmajtlactle huan ume, hua sente de nemejua ica diöblo. </div>
<div class='p'>
<span class="verse" id="JN6_71">71&#160;</span>Pues inu oquejtojque de Judas, iconie de Semu Iscariote. Ipampa Judas tieantrecörusquea, hua yaja oyeya sente de inu majtlactle huan ume.  </div>
<div class='psalmlabel' id='JN7_0'> 7</div>
<div class='s'>Tieicnihua Jesús amo moneltocaya tieca yejuatzi </div>
<div class='p'>
<span class="verse" id="JN7_1">1&#160;</span>Sötiepa de ini nönca sösantle biloatenemeya Jesús ipa estado de Galilea. Pos amo quenequihuaya biloatenemes ipa estado de Judea, ipampa joriojte quenequeya tiemectisque. 
<span class="verse" id="JN7_2">2&#160;</span>Hua ye asetaya yelfetl de joriojte, inu yelfetl de cuajtlapame. 
<span class="verse" id="JN7_3">3&#160;</span>Hua otieyelfejque tieicnihua: </div>
<div class='p'>―Xebeya de necö, hua xebeya ipa Judea, para momachtejcöhua ma quejtacö tli tlachihuale tecchihua. 
<span class="verse" id="JN7_4">4&#160;</span>Porque cuöc öque queneque ma giente quixomatecö yaja amo quechihua sösantle ichtecajtzi. Tlö melöhuac tecchihua ini nönca sösantle xecchihua inmixtla noche giente. </div>
<div class='p'>
<span class="verse" id="JN7_5">5&#160;</span>Ejqueu tlajtoöya tieicnihua Cristo, ipampa yejua amo moneltocaya tieca yejuatzi. 
<span class="verse" id="JN7_6">6&#160;</span>Por inu Jesús oquemelfejque: </div>
<div class='p'>―Noura para necchihuas ayemo hualase; cache para nemejua amo nemiechimportöroa quiema nenquechihuasque canajyetla. 
<span class="verse" id="JN7_7">7&#160;</span>Abele tlöltecpactlöca nemiechtlajyelejtasque nemejua. Pero naja niechtlajyelejta, ipampa naja netlatestificöroa de yejua, que intlachihual amo cuale icaca. 
<span class="verse" id="JN7_8">8&#160;</span>Nemejua xeyöcö ipa ini nönca yelfetl. Naja amo neya ipa ini nönca yelfetl, ipampa ayemo hualase noura, </div>
<div class='p'>
<span class="verse" id="JN7_9">9&#160;</span>Hua cuöc oquemelfejque ini, necöhualuc ipan Galilea. </div>
<div class='s'>Jesús obiloac ipa yelfetl de cuajtlapame </div>
<div class='p'>
<span class="verse" id="JN7_10">10&#160;</span>Cache cuöc ye uyajque tieicnihua ipa yelfetl, yecuöquenu nuyejque yejuatzi obiloac, amo ixmantete, tlöcamo quieme sa ichtecajtzi. 
<span class="verse" id="JN7_11">11&#160;</span>Hua tietiemoöya joriojte ipa inu nieca yelfetl, hua quejtoöya: </div>
<div class='p'>―¿Cöne icaca inu nieca? </div>
<div class='p'>
<span class="verse" id="JN7_12">12&#160;</span>Hua chajchalöneya giente por yejuatzi, pues seque quejtoöya: </div>
<div class='p'>―Cuale tlöcatl icaca. </div>
<div class='p'>Hua ocseque quejtoöya: </div>
<div class='p'>―Amo, cache quencajcayöhua giente. </div>
<div class='p'>
<span class="verse" id="JN7_13">13&#160;</span>Cache nionöque amo tlajtlajtoöya ixmantete de yejuatzi, ipampa quenmabeliöya joriojte. </div>
<div class='p'>
<span class="verse" id="JN7_14">14&#160;</span>Hua cuöc tlajco yelfetl oyeya obiloac Jesús ipa inu teopantle bieye, hua tlamachtiloöya. 
<span class="verse" id="JN7_15">15&#160;</span>Hua quetietzöbejtaya joriojte. Quejtoöya: </div>
<div class='p'>―¿Quiene quemate ömatl ini nönca tlöcatl, hua ayec omomachte? </div>
<div class='p'>
<span class="verse" id="JN7_16">16&#160;</span>Oquennönquelejque Jesús, hua oquejtojque: </div>
<div class='p'>―Notlamachteles amo de naja icaca, tlöcamo de öque niechhualtitlanque. 
<span class="verse" id="JN7_17">17&#160;</span>Tlö canajyeca queneques quechihuas tietlanequeles Deus, quemates de tlö notlamachteles yebitz de Deus noso tlö naja netlajtlajtoa sa por nopörte de naja mismo. 
<span class="verse" id="JN7_18">18&#160;</span>Öque tlajtlatoa por pörte de yaja mismo, yaja quetiemoa ipropio chamöhuales; cache öque quetiemoa tiechamöhuales de yejuatzi öque oquehualtitlanque, ini nönca icaca melöhuac, hua ica intiero yectec. 
<span class="verse" id="JN7_19">19&#160;</span>Moisés nemiechmacac inu ley pero nionöque de nemejua amo quechihua cöso de inu ley. ¿Tli ipampa nenqueneque nenniechmectisque? </div>
<div class='p'>
<span class="verse" id="JN7_20">20&#160;</span>Onöhuatque giente, hua oquejtojque: </div>
<div class='p'>―Demuño tecpea. ¿Öquenu queneque metzmectis? </div>
<div class='p'>
<span class="verse" id="JN7_21">21&#160;</span>Jesús onöhuatihuac, hua oquemelfejque: </div>
<div class='p'>―Sente tlachihuale onecchi, hua nemonochtie nenquetietzöbejtaque por inu. 
<span class="verse" id="JN7_22">22&#160;</span>Melöhuac, Moisés nemiechelfe ma xomonacayutequecö (mös amo opie ca Moisés, tlöcamo cachto tobiebetcöhua omonacayutejque). Hua ipan söbro cuöc nele öque mosiebis, nemejua nenquenacayutejteque sente peltzintle. 
<span class="verse" id="JN7_23">23&#160;</span>Ejqueu nenquenacayuteque tlöcatl ipan söbro, porque nenqueneque nenquecumplirusque inu ley de Moisés, ¿tlica noso nencuajcualöne nemejua ca naja ipampa onecpajte sente tlöcatl ipan söbro para ma iye intiero cuale icuierpo? 
<span class="verse" id="JN7_24">24&#160;</span>Amo xetlajuscörucö sa lo que tli pane niese, cache xetlajuscörucö ca yectelestle. </div>
<div class='s'>¿Belis yaja ini icaca Cristo öque Deus quixpejpenque? </div>
<div class='p'>
<span class="verse" id="JN7_25">25&#160;</span>Yecuöquenu quejtoöya seque tli oyeya de ciudad de Jerusalén: </div>
<div class='p'>―¿Amo yaja ini nönca öque quetiemojtecate para quemectisque? 
<span class="verse" id="JN7_26">26&#160;</span>Hua xequejtacö tlajtlajtojteca ixmantete hua amo tli quelfea. ¿Quie beles tlötlajtoönejme ye ocasojcömatque de melöhuac, tlö yaja ini icaca Cristo öque Deus oquixpejpenque? 
<span class="verse" id="JN7_27">27&#160;</span>Cache ini tlöcatl, tecmate de cöne icaca; hua cuöc huölös Cristo öque Deus oquixpejpenque nionöque amo quemates de cöne yebitz. </div>
<div class='p'>
<span class="verse" id="JN7_28">28&#160;</span>Yecuöquenu tzajtzihuaya Jesús cuöc tlamachtiloöya ipa teopantle bieye. Quejtuloöya: </div>
<div class='p'>―Naja nenniechixomate, hua nenquemate de cöne neca. Hua amo onehuöla por nopörte de naja mismo. Cache niechhualtitlanque öque melöhuac iloac, hua yejuatzi amo nentieixomate nemejua. 
<span class="verse" id="JN7_29">29&#160;</span>Naja netieixomate, ipampa de yejuatzi neca hua yejuatzi niechhualtitlanque. </div>
<div class='p'>
<span class="verse" id="JN7_30">30&#160;</span>Por inu quenequeya tieasesque. Pero nionöque amo omöya tiepa, ipampa ayemo aseya tieura. 
<span class="verse" id="JN7_31">31&#160;</span>Hua meyactie de inu giente omoneltocaque tieca hua quejtoöya: </div>
<div class='p'>―Tlö huölösquiöne ocsente que uyesquiöne Cristo, abele quechihuasquea cache bejbeye tietzöbeme, que tli quechihualo ini nönca tlöcatl. </div>
<div class='s'>Quentitlanque policías ma tieasecö Jesús </div>
<div class='p'>
<span class="verse" id="JN7_32">32&#160;</span>Hua inu fariseos oquecajque quiene giente tlajtlajtoöya de yejuatzi; hua jefes de teopexcötzetzi hua fariseos oquentitlanque policías ma tieasecö. 
<span class="verse" id="JN7_33">33&#160;</span>Hua Jesús oquejtojque: </div>
<div class='p'>―Sa oc tepetzi oncö nemotlac neyes, hua sötiepa neyös tietlac öque niechhualtitlanque. 
<span class="verse" id="JN7_34">34&#160;</span>Nenniechtiemusque, hua amo nenniechniextisque. Hua cöne naja neyes, nemejua abele nenyösque. </div>
<div class='p'>
<span class="verse" id="JN7_35">35&#160;</span>Yecuöquenu joriojte oquejtojque sente ca ocsente: </div>
<div class='p'>―¿Cöne iyös ini nönca para amo tecniextisque? ¿Beles iyös intzölö inu ocseque tli uyajque intzölö griegos, para quenmachtis griegos? 
<span class="verse" id="JN7_36">36&#160;</span>¿Tli quejtusneque inu tlajtule tli oquejto: “Nenniechtiemusque, hua amo nenniechniextisque. Hua cöne naja neyes, nemejua abele nenyösque”? </div>
<div class='s'>Ötlacme de ötzintle tli quetiemaca nemelestle </div>
<div class='p'>
<span class="verse" id="JN7_37">37&#160;</span>Cache pa sölúltimo tunale, inu bieye tunale de yelfetl, Jesús onequetzaluc hua tzajtzihuac. Oquejtojque: </div>
<div class='p'>―Tlö canajyeca ömeque, ma huöla ca naja hua ma ötle. 
<span class="verse" id="JN7_38">38&#160;</span>Öque moneltoca ca naja, ipa mochihuas quieme quejtoa teotlajtule, que de ijtecopa quisasque quieme ötlacme de ötzintle tli quetiemaca nemelestle. </div>
<div class='p'>
<span class="verse" id="JN7_39">39&#160;</span>(Ini nönca oquejtojque de tieEspíritu de Deus, pues innochtie tli moneltocaque tieca Jesús tieselisquea tieEspíritu Deus. Pues ayemo hualiloöya Espíritu ipampa Jesús ayemo oqueselejque tietlaniexteles.) </div>
<div class='s'>Giente amo oyeya de acuierdo entre yejua </div>
<div class='p'>
<span class="verse" id="JN7_40">40&#160;</span>Yecuöquenu seque de inu meyactie giente tli oquecajque ini nönca tlajtule, quejtoöya: </div>
<div class='p'>―De melöhuac ini nönca ica inu tlayulepante tli huölösquea. </div>
<div class='p'>
<span class="verse" id="JN7_41">41&#160;</span>Ocseque quejtoöya: </div>
<div class='p'>―Yaja ini nönca icaca Cristo öque Deus oquixpejpenque. </div>
<div class='p'>Ocseque quejtoöya: </div>
<div class='p'>―Pos amo. ¿De Galilea huölös Cristo? 
<span class="verse" id="JN7_42">42&#160;</span>¿Amo quejtoa teotlajtule nele Cristo huölös de itech ixenöchpelhua rey David, hua de ipa Belén, de inu puieblo cöne nemeya David? </div>
<div class='p'>
<span class="verse" id="JN7_43">43&#160;</span>Hua ca inu mocöcamapanabiöya giente tiepampa yejuatzi. 
<span class="verse" id="JN7_44">44&#160;</span>Seque de yejua quenequeya tieasesque; cache nionöque amo omöya tiepa yejuatzi. </div>
<div class='s'>Tlötlajtoönejme amo moneltocaque </div>
<div class='p'>
<span class="verse" id="JN7_45">45&#160;</span>Hua inu policías ohuölajque intlac jefes de teopexcötzetzi hua inca fariseos. Hua yejua oquenmelfejque: </div>
<div class='p'>―¿Tlica amo nenquehualecaque? </div>
<div class='p'>
<span class="verse" id="JN7_46">46&#160;</span>Policías onöhuatque: </div>
<div class='p'>―Ayec otlajtlajto ocsente tlöcatl quiename ini nönca tlöcatl. </div>
<div class='p'>
<span class="verse" id="JN7_47">47&#160;</span>Yecuöquenu fariseos onöhuatque: </div>
<div class='p'>―¿Nuyejque nemejua nemiechcajcayö? 
<span class="verse" id="JN7_48">48&#160;</span>¿Beles nenquepensöroa que ye omoneltocaque ca yaja seque de tejua tli tetlötlayecönque hua tefariseos? 
<span class="verse" id="JN7_49">49&#160;</span>Cache ini nöncate giente que amo quemate inu ley hua moneltoca ca inu tlöcatl, yejua cate malditos. </div>
<div class='p'>
<span class="verse" id="JN7_50">50&#160;</span>Hua Nicodemo, öque antes uya tietlac Jesús, oyeya intzölo, pues yaja oyeya sente de inu fariseos. Yaja oquemelfe: </div>
<div class='p'>
<span class="verse" id="JN7_51">51&#160;</span>―¿Beles quejtoa toley que ica cuale ma tecjuscörucö sente tlöcatl, tlö amo cachto tejcaquesque tli quejtus inu tlöcatl, hua tecasojcömatesque tli yaja oquechi? </div>
<div class='p'>
<span class="verse" id="JN7_52">52&#160;</span>Onöhuatque hua oquelfejque: </div>
<div class='p'>―¿Beles taja nuyejque teca de Galilea para tetlajtlajtus de inu maniera? Xectlatiemole teotlajtule hua xequejta que de Galilea ayec yebitz sente tlayulepante. </div>
<div class='p'><a href='#FN5' epub:type='noteref' class='noteref'>*</a>[ 
<span class="verse" id="JN7_53">53&#160;</span>Hua onyajque innochtie ca inchajchö.  </div>
<div class='psalmlabel' id='JN8_0'> 8</div>
<div class='s'>Sente sohuatl tlajtlacultec </div>
<div class='p'>
<span class="verse" id="JN8_1">1&#160;</span>Hua Jesús obiloac ipa tepietl itucö los Olivos. </div>
<div class='p'>
<span class="verse" id="JN8_2">2&#160;</span>Hua ca ise cualcö ohualbiloac ipa teopantle bieye, hua meyac tlöca ohuölajque tietlac. Hua ompa onetlöliluc oquenmachtiloöya. 
<span class="verse" id="JN8_3">3&#160;</span>Yecuöquenu tlamachtiöneme de teotlajtule hua fariseos tiehualequelejque sente sohuatl tli tlajtlaculchijtaya ca tlöcatl; hua oquetlölejque tlanepantla. 
<span class="verse" id="JN8_4">4&#160;</span>Otieyelfejque Jesús: </div>
<div class='p'>―Maestro, ini nönca sohuatl otecaseque miero cuöc tlajtlaculchijteca ca inu tlöcatl. 
<span class="verse" id="JN8_5">5&#160;</span>Hua ipa toley Moisés otiechnahuate ma tectecalticö öque quechihua ini nönca. Tejuatzi noso ¿tli tomojtalfea? </div>
<div class='p'>
<span class="verse" id="JN8_6">6&#160;</span>Cache ini nönca tieyelfiöya para tietanteörusque, para cuale tietieyelfisque. Cache Jesús onepiechuluc tlölpa, tlajcueluloöya ipan tlöle ica tiemajpel. 
<span class="verse" id="JN8_7">7&#160;</span>Hua cuöc yejua quenelchihuaya tietlajtlaniöya, onequetzaluc, hua oquemelfejque: </div>
<div class='p'>―Öque de nemejua amo quepea tlajtlacule, ma case tietetu hua ma quemuchele yaja cachto. </div>
<div class='p'>
<span class="verse" id="JN8_8">8&#160;</span>Hua ocsajpa onepiechuluc, hua tlajcueluloöya ipa tlöle. 
<span class="verse" id="JN8_9">9&#160;</span>Hua yejua cuöc oquecajque, opiejque oquequistajque ca sie sente; opiejque desde tli cache biebentzetzi hasta ca tli cache pelalacme. Hua onecöhualuc tieinsiel Jesús, hua sohuatl tli oyeya tlanepantla. 
<span class="verse" id="JN8_10">10&#160;</span>Hua cuöc nequetzaluc Jesús, oquelfejque: </div>
<div class='p'>―Sohuatl, ¿cöne cate niecate giente? ¿Nionöque amo metzcuntenöro? </div>
<div class='p'>
<span class="verse" id="JN8_11">11&#160;</span>Hua yaja oquejto: </div>
<div class='p'>―Nionöque, Tlöcatzintle. </div>
<div class='p'>Yecuöquenu Jesús oquelfejque: </div>
<div class='p'>―Nimpor naja amo temetzcuntenöroa. Xebeya, hua desde öxö ayecmo xetlajtlaco.] </div>
<div class='s'>Jesús iloac tlöbile de tlöltecpactle </div>
<div class='p'>
<span class="verse" id="JN8_12">12&#160;</span>Hua oquennunutzque Jesús pa ocsente tunale, hua oquejtojque: </div>
<div class='p'>―Naja necaca netlöbile de tlöltecpactlöca. Öque niechtoca, ayec nejnemes ipa tlayohuaquelestle, cache quepeas tlöbile tli quetiemaca nemelestle. </div>
<div class='p'>
<span class="verse" id="JN8_13">13&#160;</span>Yecuöquenu fariseos otieyelfejque: </div>
<div class='p'>―Taja tetlatestificöroa de taja mismo; lo que tli taja tequejtoa amo melöhuac. </div>
<div class='p'>
<span class="verse" id="JN8_14">14&#160;</span>Onöhuatihuac Jesús, hua oquemelfejque: </div>
<div class='p'>―Mös naja netlatestificöroa de naja mismo, pero lo que tli nequejtoa icaca melöhuac, ipampa necmate de cöne onehuöla hua cöne neya. Cache nemejua amo nenquemate de cöne nebitz, nimpor cöne neya. 
<span class="verse" id="JN8_15">15&#160;</span>Nemejua nentlajuscöroa san quiene ca pane niese; cache naja amo öque necjuscöroa. 
<span class="verse" id="JN8_16">16&#160;</span>Pero tlö naja netlajuscörus, netlajuscörus quiene melöhuac ica. Ipampa amo necaca nosiel, tlöcamo tecate sa secne naja hua noTajtzi öque niechhualtitlanque. 
<span class="verse" id="JN8_17">17&#160;</span>Hua ipa nemoley tlajcuelulpanca que cuöc ume tlöca tlatestificöroa intlamelöjcöpoales icaca melöhuac. 
<span class="verse" id="JN8_18">18&#160;</span>Naja neca sente tli netlatestificöroa de naja mismo, hua yejuatzi noTajtzi öque niechhualtitlanque nuyejque tlatestificöruro de naja. </div>
<div class='p'>
<span class="verse" id="JN8_19">19&#160;</span>Hua tieyelfejque: </div>
<div class='p'>―¿Cöne icaca motajtzi? </div>
<div class='p'>Onöhuatihuac Jesús: </div>
<div class='p'>―Amo nenniechixomate naja, nimpor noTajtzi amo nentieixomate. Tlö nenniechixomatesquea naja, nuyejque noTajtzi nentieixomatesquea. </div>
<div class='p'>
<span class="verse" id="JN8_20">20&#160;</span>Ini nönca tlajtule oquejtojque Jesús cuöc tlamachtiloöya ipa teopantle bieye ipa inu nieca locör cöne giente oquetlöliöya tomi. Hua amo öque otieasec, ipampa ayemo aseya tieura. </div>
<div class='s'>Cöne naja neyös abele nenyösque </div>
<div class='p'>
<span class="verse" id="JN8_21">21&#160;</span>Hua ocsajpa oquemelfejque Jesús: </div>
<div class='p'>―Naja neyös, hua nenniechtiemusque, cache ipa nemotlajtlacul nenmejmequesque. Cöne naja neya, nemejua abele nenyösque. </div>
<div class='p'>
<span class="verse" id="JN8_22">22&#160;</span>Por inu quejtoöya joriojte: </div>
<div class='p'>―¿Beles momectis yaja? Pues quejtoa: “Cöne naja neya, nemejua abele nenyösque”. </div>
<div class='p'>
<span class="verse" id="JN8_23">23&#160;</span>Hua quemelfiloöya: </div>
<div class='p'>―Nemejua nencate de tlölpa; naja necaca de tlacpac. Nemejua nencate de ini nönca tlöltecpactle; naja amo neca de ini nönca tlöltecpactle. 
<span class="verse" id="JN8_24">24&#160;</span>Por inu onemiechelfe que nenmejmequesque ipa nemotlajtlacul; ipampa tlö amo nemoneltocasque que <a href='#FN6' epub:type='noteref' class='noteref'>*</a>naja necaca, nemejua ipa nemotlajtlacul nenmejmequesque. </div>
<div class='p'>
<span class="verse" id="JN8_25">25&#160;</span>Entunses tieyelfejque: </div>
<div class='p'>―¿Taja öquenu teca? </div>
<div class='p'>Ejqueu noso Jesús oquemelfejque: </div>
<div class='p'>―Naja neca san quiene ca ye onemiechelfe desde cuöc onepie. 
<span class="verse" id="JN8_26">26&#160;</span>Meyac sösantle necpea para nemiechelfis de nemejua mismo hua necpea que nemiechjuscörus. Pos yejuatzi öque niechhualtitlanque iloac melöhuac, hua lo que tli naja onejcac de yejuatzi yaja inu nequenpubelea tlöltecpactlöca. </div>
<div class='p'>
<span class="verse" id="JN8_27">27&#160;</span>Cache yejua joriojte amo casojcömatque que yejuatzi quennunutzaloöya de tieTajtzi. 
<span class="verse" id="JN8_28">28&#160;</span>Entunses oquemelfejque Jesús: </div>
<div class='p'>―Cuöc niechajcoquesque naja, öque onochi netlöcatl, yecuöquenu nencasojcömatesque que *naja necaca. Hua amo yetla necchihua por nopörte de naja mismo; cache lo que tli noTajtzi niechmachtilo, yaja inu nequejtoa. 
<span class="verse" id="JN8_29">29&#160;</span>Hua yejuatzi öque niechhualtitlanque noca iloac. Amo sa nosiel niechcöhualo, ipampa lo que tli yejuatzi quecualejtalo yaja inu seme necchihua. </div>
<div class='p'>
<span class="verse" id="JN8_30">30&#160;</span>Hua cuöc Jesús quejtuloöya ini nönca sösantle, meyactie omoneltocaque tieca. </div>
<div class='s'>Lo que tli melöhuac nemiechlibrörus </div>
<div class='p'>
<span class="verse" id="JN8_31">31&#160;</span>Hua inu joriojte tli moneltocaque tieca Jesús quemelfiloöya ejqueyi: </div>
<div class='p'>―Tlö nemejua nenquesequirojtasque ipa notlajtul, nenyesque de melöhuac nomachtejcöhua. 
<span class="verse" id="JN8_32">32&#160;</span>Hua nenquixomatesque tli melöhuac, hua inu tli melöhuac nemiechlibrörus para ayecmo nenyesque nenesclavos. </div>
<div class='p'>
<span class="verse" id="JN8_33">33&#160;</span>Tienönquelejque: </div>
<div class='p'>―Teipeljua de Abraham tecate tejua, hua ayec tecate teiesclavos de nionöque canajyeca. ¿Quiene noso tomojtalfea tejuatzi que tochihuasque telibres? </div>
<div class='p'>
<span class="verse" id="JN8_34">34&#160;</span>Jesús quennönquelejque: </div>
<div class='p'>―Melöhuac, melöhuac nemiechelfea, que noche tli tlajtlacoa mochihua esclavo de tlajtlacule. 
<span class="verse" id="JN8_35">35&#160;</span>Hua sente esclavo amo mocöhuas ipan chöntle nochepa, pero iconie de chöne mocöhuas nochepa. 
<span class="verse" id="JN8_36">36&#160;</span>Hua ejqueu, tlö tieConietzi Deus nemiechlibrörus, nenlibres nenyesque de melöhuac. 
<span class="verse" id="JN8_37">37&#160;</span>Necmate que nemejua nencate nenipeljua de Abraham, cache nenqueneque nenniechmectisque, ipampa notlajtul amo quepea locör ipa nemoyulo. 
<span class="verse" id="JN8_38">38&#160;</span>Naja nequejtoa lo que tli onequejtac tietlac noTajtzi; hua nemejua por nemopörte nenquechihua lo que tli onenquecajque de itlac nemotöta. </div>
<div class='s'>Amo Cuale Tlöcatl icaca nemotöta </div>
<div class='p'>
<span class="verse" id="JN8_39">39&#160;</span>Onöhuatque hua otieyelfejque: </div>
<div class='p'>―Totajtzi icaca yaja Abraham. </div>
<div class='p'>Oquemelfejque Jesús: </div>
<div class='p'>―Tlö nenyejyene de melöhuac nenipeljua Abraham, itlachihual Abraham nenquechihuasquea. 
<span class="verse" id="JN8_40">40&#160;</span>Cache öxö nenqueneque nenniechmectisque naja tli onemiechpubele tlin melöhuac, tli onejcac de Deus. Amo ejqueu oquechi Abraham. 
<span class="verse" id="JN8_41">41&#160;</span>Nemejua nenquechihua itlachihual de ocsente nemotöta. </div>
<div class='p'>Yecuöquenu tieyelfejque: </div>
<div class='p'>―Tejua amo teichtecaconieme; tejua sa sie Tajtli tetiepea, yejuatzi Deus. </div>
<div class='p'>
<span class="verse" id="JN8_42">42&#160;</span>Yecuöquenu Jesús oquemelfejque: </div>
<div class='p'>―Tlö nemotajtzi iloasquiöne Deus, melöhuac nenniechtlasojtlasquiöne; pues naja de Deus onehualquis, hua onehuöla. Hua amo onehuöla por nopörte de naja mismo, cache yejuatzi niechhualtitlanque. 
<span class="verse" id="JN8_43">43&#160;</span>¿Tlica amo nencasojcömate tli nequejtoa? Ipampa abele nenqueyejcaque notlajtul. 
<span class="verse" id="JN8_44">44&#160;</span>Nemejua inu Diöblo icaca nemotöta, hua lo que tli queliebea nemotöta yaja inu nenqueneque nenquechihuasque. Yaja omochi mequestiero desde ca opie, hua amo quechijtebitz tlin melöhuac, ipampa amo onca tlin melöhuac ica yaja. Istlacatlajtoa, porque ejqueu ica de porsi. Pues yaja icaca istlacatque, hua tajtle de niecate tli istlacatlajtoa. 
<span class="verse" id="JN8_45">45&#160;</span>Pero naja nequejtoa tlin melöhuac, hua por inu amo nemoneltoca ca naja. 
<span class="verse" id="JN8_46">46&#160;</span>¿Öquenu de nemejua queniextis tlajtlacule notech? Entunses tlö nequejtoa tlin melöhuac, ¿tlica noso amo nemoneltoca ca naja? 
<span class="verse" id="JN8_47">47&#160;</span>Öque ica de Deus, tietlajtultzi Deus quecaque. Por inu amo nenquecaque nemejua, ipampa amo nencate de Deus. </div>
<div class='s'>Antes que otlöcatene Abraham naja ye necaca </div>
<div class='p'>
<span class="verse" id="JN8_48">48&#160;</span>Yecuöquenu onöhuatque joriojte, hua otieyelfejque: </div>
<div class='p'>―¿Amo tiel tequejtoa tejua, que taja tecaca tesamaritano hua tecpea demunio? </div>
<div class='p'>
<span class="verse" id="JN8_49">49&#160;</span>Onöhuatihuac Jesús: </div>
<div class='p'>―Naja amo necpea demunio, tlöcamo pa netieyejta noTajtzi. Hua nemejua amo pa nenniechejta. 
<span class="verse" id="JN8_50">50&#160;</span>Amo nectiemoa quiene necpeas chamöhualestle. Onca öque niechtiemolilo chamöhualestle, hua yejuatzi iloac öque tlajuscöruro. 
<span class="verse" id="JN8_51">51&#160;</span>Melöhuac, melöhuac nemiechelfea, öque queneltoca notlajtul, ayec meques. </div>
<div class='p'>
<span class="verse" id="JN8_52">52&#160;</span>Yecuöquenu joriojte tieyelfejque: </div>
<div class='p'>―Öxö melöhuac ye tecmate que taja tecpea demunio. Abraham omec hua nuyejque omejmejque tlayulepantejque, hua taja tequejtoa: “Öque queneltoca notlajtul, ayec meques”. 
<span class="verse" id="JN8_53">53&#160;</span>¿Cache tebieye tomomajteca que totöta Abraham, öque nuyejque omec? Hua inu tlayulepantejque omejmejque. ¿Öquenu tecpensöroa que taja tecaca? </div>
<div class='p'>
<span class="verse" id="JN8_54">54&#160;</span>Onöhuatihuac Jesús: </div>
<div class='p'>―Tlö naja nochamöhuas naja mismo, nochamöhuales amo balierebe. Cache öque niechchamöhualo yejuatzi noTajtzi, öque nemejua nenquejtoa que nele iloac nemoDeus. 
<span class="verse" id="JN8_55">55&#160;</span>Hua amo nentieixomate. Cache naja netieixomate. Hua tlö nequejtusquiöne que amo netieixomate, neyene quieme nemejua neistlacatene. Pero netieixomate hua necneltoca tietlajtultzi. 
<span class="verse" id="JN8_56">56&#160;</span>Abraham nemotajtzi opajpöc cuöc oquepensöro de que naja nehuölös. Hua oquejtac tunale cuöc nehuöla hua oquepex meyac pöquelestle. </div>
<div class='p'>
<span class="verse" id="JN8_57">57&#160;</span>Ejqueu noso otieyelfejque joriojte: </div>
<div class='p'>―Nimpor ayemo tecpea cincuenta años, hua ¿beles ye otequejtac Abraham? </div>
<div class='p'>
<span class="verse" id="JN8_58">58&#160;</span>Oquemelfejque Jesús: </div>
<div class='p'>―Melöhuac, melöhuac nemiechelfea: Antes que tlöcatene Abraham *naja ye necaca. </div>
<div class='p'>
<span class="verse" id="JN8_59">59&#160;</span>Yecuöquenu joriojte ocönque teme para tietecaltisque Jesús, porque quejtuloöya que iloac Deus. Cache onejyönaluc, hua oquixoac de ipan teopantle.  </div>
<div class='psalmlabel' id='JN9_0'> 9</div>
<div class='s'>Jesús quepajtejque sente tlöcatl tli otlöcat ixcocoxque </div>
<div class='p'>
<span class="verse" id="JN9_1">1&#160;</span>Hua cuöc opanoac Jesús ca sie locör, oquejtaque sente tlöcatl que oyeya ixcocoxque desde cuöc otlöcat. 
<span class="verse" id="JN9_2">2&#160;</span>Hua tiemachtejcöhua tietlajtlanejque, oquejtojque: </div>
<div class='p'>―ToTiemachtejcötzi, ¿öquenu otlajtlaco, ini nönca noso yejua itötajua, para otlöcat ixcocoxque? </div>
<div class='p'>
<span class="verse" id="JN9_3">3&#160;</span>Onöhuatihuac Jesús: </div>
<div class='p'>―Nimpor ini amo otlajtlaco, nimpor itötajua. Cache omochi ini para ma moniexte tietlachihual Deus itech yaja. 
<span class="verse" id="JN9_4">4&#160;</span>Combenierebe ma tecchihuacö tli tietlachihual de yejuatzi öque niechhualtitlanque, mientras oc tlaniese. Ompabitz yohuale, cuöc nionöque abele tli ayes. 
<span class="verse" id="JN9_5">5&#160;</span>Mientras oncö neca ipa ini tlöltecpactle, netlöbile necaca para ca tlöltecpactlöca. </div>
<div class='p'>
<span class="verse" id="JN9_6">6&#160;</span>Cuöc oquejtojque ini, ochejchaluc tlölpa. Oquechejchijque soquetl ca tiechejchal, hua oquetlölelejque ipa ixtelolojua inu ixcocoxque. 
<span class="verse" id="JN9_7">7&#160;</span>Hua oquelfejque: </div>
<div class='p'>―Xebeya, xomoxömite ijtec xabie de Siloé. ―Siloé quejtusneque, Tlatitlantle. </div>
<div class='p'>Yecuöquenu uya inu ixcocoxque, hua omoxöme, hua cuöc hualmocuec ye hualtlajtlachixtöya. 
<span class="verse" id="JN9_8">8&#160;</span>Yecuöquenu tli icaltech chajchönteya, hua tli ca ye niepa oquejtaque quiene motlajtlaijtlaniöya, quejtoöya: </div>
<div class='p'>―¿Amo yaja ini öque motlajtlaijtlaniöya? </div>
<div class='p'>
<span class="verse" id="JN9_9">9&#160;</span>Seque quejtoöya: </div>
<div class='p'>―Yaja icaca. </div>
<div class='p'>Hua ocseque: </div>
<div class='p'>―Amo. Sabele yaja. </div>
<div class='p'>Yaja quejtoöya: </div>
<div class='p'>―Naja necaca. </div>
<div class='p'>
<span class="verse" id="JN9_10">10&#160;</span>Hua oquelfejque: </div>
<div class='p'>―Entunses ¿quiene otetlachix? </div>
<div class='p'>
<span class="verse" id="JN9_11">11&#160;</span>Onöhuat yaja hua oquejto: </div>
<div class='p'>―Inu tlöcatl öque tietucö Jesús, oquechejchijque soquetl, hua oquetlölejque ipa nixtelolojua, hua oniechelfejque: “Xebeya ipa Siloé, hua xomoxöme”. Hua oneya, hua onoxöme, hua onecasec notlacheales. </div>
<div class='p'>
<span class="verse" id="JN9_12">12&#160;</span>Yecuöquenu oquelfejque: </div>
<div class='p'>―¿Cöne ica inu nieca? </div>
<div class='p'>Yaja oquejto: </div>
<div class='p'>―Amo necmate. </div>
<div class='s'>Inu fariseos otlajtlanque quiene opajtec </div>
<div class='p'>
<span class="verse" id="JN9_13">13&#160;</span>Oquebicaque intlac fariseos inu tlöcatl tli ca ye niepa oyeya ixcocoxque. 
<span class="verse" id="JN9_14">14&#160;</span>Hua oyeya ipa söbro cuöc Jesús oquechejchijque soquetl, hua oquetlachealtejque. Pues joriojte seme mosiebea ipa söbro. 
<span class="verse" id="JN9_15">15&#160;</span>Oquetlajtlanejque nuyejque fariseos quiene ocasec itlacheales. Hua yaja oquemelfe: </div>
<div class='p'>―Oniechtlölelejque soquetl ipa nixtelolojua, hua onoxöme, hua ye netlachea. </div>
<div class='p'>
<span class="verse" id="JN9_16">16&#160;</span>Yecuöquenu seque de inu fariseos oquejtojque: </div>
<div class='p'>―Ini nönca Jesús amo de Deus, ipampa amo quemalfea söbro. </div>
<div class='p'>Cache ocseque quejtoöya: </div>
<div class='p'>―Pero sente tlöcatl tlajtlacultec ¿quiene cuale quechihuas tietzöbetl quiename ini? </div>
<div class='p'>Hua amo oyejyeya de acuierdo yejua. 
<span class="verse" id="JN9_17">17&#160;</span>Ocsajpa oquelfejque inu ixcocoxque: </div>
<div class='p'>―¿Taja, tli tequejtoa de inu nieca öque metztlachealte? </div>
<div class='p'>Yaja oquejto: </div>
<div class='p'>―Pues iloac tlayulepante. </div>
<div class='p'>
<span class="verse" id="JN9_18">18&#160;</span>Cache joriojte amo moneltocaya de yaja, quiene oyeya ixcocoxque, hua quiene ocasec itlacheales, hasta senamo oquennutzque itötajua 
<span class="verse" id="JN9_19">19&#160;</span>hua oquentlajtlanejque, oquemelfejque: </div>
<div class='p'>―¿Yaja ini nönca nemoconie, öque nemejua nenquejtoa otlöcat ixcocoxque? ¿Quiene, noso, ye tlachea öxö? </div>
<div class='p'>
<span class="verse" id="JN9_20">20&#160;</span>Onöhuatque itötajua hua oquejtojque: </div>
<div class='p'>―Tejua tecmate yaja ini nönca toconie, hua quiema otlöcat ixcocoxque. 
<span class="verse" id="JN9_21">21&#160;</span>Cache quiene öxö ye tlachea, amo tecmate; noso öquenu oquetlachealte, tejua amo tecmate. Yaja ye tlöcatl icaca; xomotlajtlanelicö yaja ma quejto. </div>
<div class='p'>
<span class="verse" id="JN9_22">22&#160;</span>Ini nönca oquejtojque itötajua, ipampa quenmabeliöya joriojte. Pues joriojte ye omotlölejque de acuierdo que tlö canajyeca quejtus que Jesús iloac Cristo öque Deus tieixpejpenque, ma quisa para que ayecmo ma calaque ipan teopanme hua ma ayecmo quepea pörte ca icompanierojua. 
<span class="verse" id="JN9_23">23&#160;</span>Por inu oquejtojque itötajua: “Ye tlöcatl icaca; xomotlajtlanelicö yaja”. </div>
<div class='p'>
<span class="verse" id="JN9_24">24&#160;</span>Hua ca inu, ocsajpa oquenutzque inu tlöcatl tli ixcocoxque oyeya. Oquelfejque: </div>
<div class='p'>―Sa Deus xetiemochamöbele. Pues tejua tecmate que nieca tlöcatl icaca tlajtlacultec lalebes. </div>
<div class='p'>
<span class="verse" id="JN9_25">25&#160;</span>Yecuöquenu yaja onöhuat, hua oquejto: </div>
<div class='p'>―Tlö lalebes tlajtlacultec, amo necmate. Pos sa ini necmate, que naja neyeya neixcocoxque, hua öxö ye netlachea. </div>
<div class='p'>
<span class="verse" id="JN9_26">26&#160;</span>Hua ocsajpa oquelfejque: </div>
<div class='p'>―¿Tli metzchibele? ¿Quiene metztlachealte? </div>
<div class='p'>
<span class="verse" id="JN9_27">27&#160;</span>Oquennönquele: </div>
<div class='p'>―Ye onemiechmolfele, hua amo nemocaquitea. ¿Tlica ocsajpa nemonequitea ma nemiechmolfele? ¿Nemonequitea nuyejque nemejuantzetzi nemobetztasque nentiemachtejcöhua de yejuatzi? </div>
<div class='p'>
<span class="verse" id="JN9_28">28&#160;</span>Hua ocajajuaque, hua oquejtojque: </div>
<div class='p'>―Taja tecaca temachtejque de yaja; cache tejua teimachtejcöhua de Moisés tecate. 
<span class="verse" id="JN9_29">29&#160;</span>Tejua tecmate que oquenunutzque Deus Moisés; cache ini nönca amo tecmate de cöne icaca. </div>
<div class='p'>
<span class="verse" id="JN9_30">30&#160;</span>Onöhuat inu nieca tlöcatl, hua oquemelfe: </div>
<div class='p'>―Melöhuac, naja nectietzöbejta ipampa nemejuantzetzi amo nemomachitea de cöne iloac ini nönca tlöcatl, hua yejuatzi oniechtlachealtejque naja. 
<span class="verse" id="JN9_31">31&#160;</span>Hua tecmate que Deus amo quencaquihua tlin tlajtlaculteque. Cache tlö canajyeca tiemabelea Deus, hua quechihua tli tietlanequeles, inun quiema quecaquihua yaja. 
<span class="verse" id="JN9_32">32&#160;</span>Desde cuöc opie tlöltecpactle ayec omocac que canajyeca oquetlachealte sente tlöcatl tli otlöcat ixcocoxque. 
<span class="verse" id="JN9_33">33&#160;</span>Tlö ini nönca tlöcatl amo iloasquiöne de Deus, abele tli ayihuasquea. </div>
<div class='p'>
<span class="verse" id="JN9_34">34&#160;</span>Oquenönquelejque, hua oquelfejque: </div>
<div class='p'>―Ipan tlajtlacule de atiro otetlöcat, ¿hua taja tetiechmachtis tejua? </div>
<div class='p'>Yecuöquenu oquetojtocaque para ayecmo quiema iyös ipa teopanme. </div>
<div class='s'>Ixcocolestle ipa öque iyulo </div>
<div class='p'>
<span class="verse" id="JN9_35">35&#160;</span>Oquecajque Jesús quiene oquetojtocaque; hua oqueniextejque. Oquelfejque: </div>
<div class='p'>―¿Tomoneltoca taja tieca öque omochi tlöcatl? </div>
<div class='p'>
<span class="verse" id="JN9_36">36&#160;</span>Hua onöhuat yaja, oquejto: </div>
<div class='p'>―Pos ¿öquenu yejuatzi, Tlöcatzintle, para noneltocas ca yejuatzi? </div>
<div class='p'>
<span class="verse" id="JN9_37">37&#160;</span>Oquelfejque Jesús: </div>
<div class='p'>―Taja ye otequejtac, pues naja öque netlajtlajtojteca ca taja, naja necaca. </div>
<div class='p'>
<span class="verse" id="JN9_38">38&#160;</span>Hua yaja oquejto: </div>
<div class='p'>―Noneltoca, noTlöcatzintle. </div>
<div class='p'>Hua tieteochi. </div>
<div class='p'>
<span class="verse" id="JN9_39">39&#160;</span>Hua oquejtojque Jesús: </div>
<div class='p'>―Naja para netlajuscörus onehuöla ipa ini tlöltecpactle: para que niecate tli amo tlajtlachea, ma tlacheacö; hua tlin tlajtlachea ma ixcocoxcöteacö. </div>
<div class='p'>
<span class="verse" id="JN9_40">40&#160;</span>Hua seque de inu fariseos tli oyejyeya ca yejuatzi oquecajque ini nönca, hua otieyelfejque: </div>
<div class='p'>―¿Belis tequejtus que tejua nuyejque tecate teixcocoxcötzetzi? </div>
<div class='p'>
<span class="verse" id="JN9_41">41&#160;</span>Oquenmelfejque Jesús: </div>
<div class='p'>―Tlö melöhuac nenixcocoxcötzetzi nenyene ipa nemoyulo, amo nenquepeasquiöne tlajtlacule. Cache öxö ica quiename nenquejtoa, pos nentlajtlachea. Pos por inu nemopanca nemotlajtlacul.  </div>
<div class='psalmlabel' id='JN10_0'> 10</div>
<div class='s'>Ejiemplo de calnielojte hua calnielojpexque </div>
<div class='p'>
<span class="verse" id="JN10_1">1&#160;</span>’Melöhuac, melöhuac nemiechelfea: Öque amo calaque ca pan trönca de corröl de calnielojte tlöcamo mocalactea ca ocsie löro, ini nönca tlachteque hua de porsi ichtejque icaca. 
<span class="verse" id="JN10_2">2&#160;</span>Cache öque calaque ca pa trönca, yaja ini ica calnielojpexque de inu calnielojte. 
<span class="verse" id="JN10_3">3&#160;</span>Tlajpexque quetlaijtlapolfea para calaques calnielojpexque, hua calnielojte quetiencaque. Hua icalnielojua quentzajtzelea quiene ca intojtucö hua quenquextea. 
<span class="verse" id="JN10_4">4&#160;</span>Hua cuöc ye oquenquexte ca queyöhuac noche tli ihuöxca, yaja quenyecöna hua calnielojte quetoca, ipampa calnielojte quixomate calnielojpexque cuöc yaja tzajtze. 
<span class="verse" id="JN10_5">5&#160;</span>Pero öque amo quixomate yejua amo quetoca, cache chucholoa cuöc tzajtze, ipampa amo quejixomate. </div>
<div class='p'>
<span class="verse" id="JN10_6">6&#160;</span>Yaja ini nönca ejiemplo oquepujque Jesús. Cache yejua amo casojcömatque tlica ejqueu oquemelfiloöya. </div>
<div class='s'>Jesús iloac tocuale calnielojpexque </div>
<div class='p'>
<span class="verse" id="JN10_7">7&#160;</span>Ejqueu noso Jesús ocsajpa oquemelfejque: </div>
<div class='p'>―Melöhuac, melöhuac nemiechelfea: Naja necaca netrönca de calnielojte. 
<span class="verse" id="JN10_8">8&#160;</span>Noche tli cachto de naja ohuölajque, ichtejque cate; cache calnielojte amo oquentiencajque. 
<span class="verse" id="JN10_9">9&#160;</span>Naja netrönca. Öque por naja calaques, momöquextis; calaques hua quisas hua queniextis tlacuale. 
<span class="verse" id="JN10_10">10&#160;</span>Ichtejque amo yebitz tlöcamo para tlachteques hua para tlamectis hua tlaniempolus. Naja onehuöla para ma quepeacö nemelestle, inu nemelestle tli bel lalebes cuale ica. 
<span class="verse" id="JN10_11">11&#160;</span>Naja necuale necalnielojpexque. Sente cuale calnielojpexque quetiemaca inemeles por impampa calnielojte. 
<span class="verse" id="JN10_12">12&#160;</span>Cache öque sa tequetque, tli amo icaca calnielojpexque, hua amo ihuöxcahua inu calnielojte, cuöc yaja quejta yebitz coyutl, quencajcöhua calnielojte, hua choloa. Hua coyutl quemajase hua quencuaxieloa calnielojte. 
<span class="verse" id="JN10_13">13&#160;</span>Ejqueu choloa tequetque ipampa sa tequetque icaca, hua amo de melöhuac quentlachilea calnielojte. 
<span class="verse" id="JN10_14">14&#160;</span>Naja necuale necalnielojpexque. Hua nequemixomate nocalnielojua, hua tli nohuöxcahua niechixomate. 
<span class="verse" id="JN10_15">15&#160;</span>NoTajtzi niechixomatihua, hua ejqueu nuyejque naja netieixomate noTajtzi. Hua nectiemaca nonemeles por impampa nocalnielojua. 
<span class="verse" id="JN10_16">16&#160;</span>Nuyejque nequenpea ocseque calnielojte tli amo cate ipa ini nönca colöl. Niecate nuyejque niechconbenieroa nequenhualecas, hua niechtiencaquesque notlajtul. Hua noche nocalnielojua yesque sa secne ca sa sente calnielojpexque. 
<span class="verse" id="JN10_17">17&#160;</span>Por inu niechtlasojtlalo noTajtzi, ipampa naja nectiemaca nonemeles, para ocsajpa necönas. 
<span class="verse" id="JN10_18">18&#160;</span>Amo öque niechcuejcuelea, cache naja mismo nectiemaca. Necpea beletelestle para nectiemacas, hua necpea beletelestle para ocsajpa necönas. Ejqueu oniechmandörojque noTajtzi. </div>
<div class='p'>
<span class="verse" id="JN10_19">19&#160;</span>Hua ocsajpa omocöcamapanabejque joriojte ipampa ini nönca tlajtule. 
<span class="verse" id="JN10_20">20&#160;</span>Hua meyactie de yejua quejtoöya: </div>
<div class='p'>―Quepea demunio, hua lulucojtzi icaca. ¿Tli para nenquecaque? </div>
<div class='p'>
<span class="verse" id="JN10_21">21&#160;</span>Quejtoöya ocseque: </div>
<div class='p'>―Ini nönca tlajtule amo yaja de öque quepea demunio. ¿A poco cuale demunio quetlachealtis sente ixcocoxque? </div>
<div class='s'>Joriojte amo moneltocaque tieca Jesús </div>
<div class='p'>
<span class="verse" id="JN10_22">22&#160;</span>Hua pa inu tiempo omochi yelfetl de oquededicörojque teopantle bieye ipa ciudad de Jerusalén. Hua oyeya tlaquiscötla cuöc lalebes siehua. 
<span class="verse" id="JN10_23">23&#160;</span>Hua Jesús onejnemoatenemeya pan teopantle cöne corredur de Salomón. 
<span class="verse" id="JN10_24">24&#160;</span>Hua tieyehualojque joriojte, hua tieyelfejque: </div>
<div class='p'>―¿Hasta quiema tecneque tetiechtlapolultejtas? Tlö taja teCristo öque Deus oquixpejpenque, xetiechelfe ixmantete. </div>
<div class='p'>
<span class="verse" id="JN10_25">25&#160;</span>Oquennönquelejque Jesús: </div>
<div class='p'>―Ye onemiechelfe hua amo nemoneltoca. Ini tlachihualestle tli naja necchihua tietucöyupa noTajtzi, yaja tlachihuale tlatestificöroa de naja. 
<span class="verse" id="JN10_26">26&#160;</span>Cache nemejua amo nemoneltoca, ipampa amo nencate de nocalnielojua. 
<span class="verse" id="JN10_27">27&#160;</span>Nocalnielojua niechtiencaque, hua naja nequemixomate, hua niechtoca. 
<span class="verse" id="JN10_28">28&#160;</span>Hua naja nequenmaca nemelestle nochepa. Hua ayec ixniempolebesque, hua nionöque amo niechenquextelis de nomötla. 
<span class="verse" id="JN10_29">29&#160;</span>NoTajtzi Deus niechmacaque nocalnielojua. Yejuatzi cache checöhuac iloac que nionöque, hua nionöque abele quenquextelis de tiemöpa noTajtzi. 
<span class="verse" id="JN10_30">30&#160;</span>Naja hua noTajtzi sasie tecate. </div>
<div class='p'>
<span class="verse" id="JN10_31">31&#160;</span>Yecuöquenu ocsajpa joriojte ocönque teme para tietecaltisque. 
<span class="verse" id="JN10_32">32&#160;</span>Oquennönquelejque Jesús: </div>
<div class='p'>―Meyac tlachihuale ye onemiechejtete de noTajtzi. ¿Ipampa cötlaja tlachihuale de ini nöncate nenniechtecaltea? </div>
<div class='p'>
<span class="verse" id="JN10_33">33&#160;</span>Tienönquelejque joriojte: </div>
<div class='p'>―Ipampa tlin cuale tlachihuale amo temetztecaltisque, tlöcamo ipampa techecuatlajtoa. Pues taja tecaca tetlöcatl hua tomochihua quieme tlö teDeus. </div>
<div class='p'>
<span class="verse" id="JN10_34">34&#160;</span>Oquennönquelejque Jesús: </div>
<div class='p'>―¿Beles amo nenquelnömeque de que tlajcuelulpanca ejqueyi ipa nemoömatl de ley: “Naja onequejto, nendeuste nencate”? 
<span class="verse" id="JN10_35">35&#160;</span>Pues oquencuitejque deuste yejua niecate öque inca ohuöla tlajtule de Deus. (Hua teotlajtule abele öque quexexetunis.) 
<span class="verse" id="JN10_36">36&#160;</span>¿Tlica noso nenquejtoa nemejua que naja sa nechecuatlajtoa? Pos ejqueu nenquejtoa sampor naja onequejto que netieConietzi Deus necaca. Pues noTajtzi niechixpejpenque hua niechhualtitlanque ipan tlöltecpactle. 
<span class="verse" id="JN10_37">37&#160;</span>Tlö amo necchihua tietlachihuales noTajtzi, amo xeniechneltocacö. 
<span class="verse" id="JN10_38">38&#160;</span>Cache tlö necchihua, mös naja amo nenniechneltoca, xomoneltocacö ica tlachihualestle para que ejqueu nenquematesque hua nemomacasque cuienta que noTajtzi noca iloac hua naja neca tieca noTajtzi. </div>
<div class='p'>
<span class="verse" id="JN10_39">39&#160;</span>Hua ocsajpa quenejnequeya tieasesque. Cache yejuatzi obiloac de inmöcopa. </div>
<div class='p'>
<span class="verse" id="JN10_40">40&#160;</span>Hua ocsajpa obiloac ca nie löro de ötlactle de Jordán, ipa inu nieca locör cöne cachto tlacuötiequiöya Xohuö; hua ompa necöhualuc. 
<span class="verse" id="JN10_41">41&#160;</span>Hua meyactie ohuölajque tieca. Hua quejtoöya: </div>
<div class='p'>―Xohuö melöhuac amo tli tietzöbetl oquechi. Cache noche tli oquejto Xohuö de ini nönca tlöcatl icaca melöhuac. </div>
<div class='p'>
<span class="verse" id="JN10_42">42&#160;</span>Hua ompa meyactie omoneltocaque ca yejuatzi.  </div>
<div class='psalmlabel' id='JN11_0'> 11</div>
<div class='s'>Omec Lázaro </div>
<div class='p'>
<span class="verse" id="JN11_1">1&#160;</span>Mococoöya sente tlöcatl itucö Lázaro, tli nemeya ipa puieblo de Betania, cöne nuyejque nejnemeya icnijte María hua Marta. 
<span class="verse" id="JN11_2">2&#160;</span>(Pues ini María yaja öque tieajalöbele Tlöcatzintle ica pajtle ajfeyoc, hua oquepojpu tieicxehua ca itzo. Pos mococoöya icni itucö Lázaro.) 
<span class="verse" id="JN11_3">3&#160;</span>Icnihua tietlatitlanelejque Jesús, hua tieyelfejque: </div>
<div class='p'>―Tlöcatzintle, xomojtele, öque lalebes tomotlasojtelea mococoa. </div>
<div class='p'>
<span class="verse" id="JN11_4">4&#160;</span>Hua cuöc oquecajque Jesús, oquejtojque: </div>
<div class='p'>―Ini nönca cocolestle amo ica para ma meque, cache icaca para ma niese tietlachihuales Deus, para ejqueu Deus ma niechmacacö chamöhualestle naja que neca netieConietzi. </div>
<div class='p'>
<span class="verse" id="JN11_5">5&#160;</span>Hua Jesús quentlasojtlaloöya Marta, hua icni sohuatl, hua Lázaro. 
<span class="verse" id="JN11_6">6&#160;</span>Hua cuöc quecajque que mococoöya Lázaro, necöhualuc oc ume tunale ca ompa cöne oiloaya. 
<span class="verse" id="JN11_7">7&#160;</span>Entunses sötiepa de ini nönca oquemelfejque tiemachtejcöhua: </div>
<div class='p'>―Teyabe ocsajpa pan estado de Judea. </div>
<div class='p'>
<span class="verse" id="JN11_8">8&#160;</span>Tieyelfejque tiemachtejcöhua: </div>
<div class='p'>―ToTiemachtejcötzi, joriojte quiemach quenejnequeya metzmotecaltelisque, ¿hua ocsajpa tomobicas ompa? </div>
<div class='p'>
<span class="verse" id="JN11_9">9&#160;</span>Nöhuatihuac Jesús: </div>
<div class='p'>―¿Amo quepea tunale majtlactle huan ume ura? Öque nejnemes ca tunale amo moteputlamis, ipampa quejta tlöbile de ini nönca tlöltecpactle. 
<span class="verse" id="JN11_10">10&#160;</span>Cache öque nejneme ca yohuale, moteputlamea, ipampa amo onca tlöbile. Oc turavea ica ca tunale para naja; amoyetla niechpasörus. </div>
<div class='p'>
<span class="verse" id="JN11_11">11&#160;</span>Cuöc oquejtojque ini, sötiepa oquenmelfejque: </div>
<div class='p'>―Toamigo Lázaro ye coche, cache neyös para nequexetiti de icocheles. </div>
<div class='p'>
<span class="verse" id="JN11_12">12&#160;</span>Entunses tiemachtejcöhua tieyelfejque: </div>
<div class='p'>―Tlöcatzintle, tlö quejtus coche, beles pajtes. </div>
<div class='p'>
<span class="verse" id="JN11_13">13&#160;</span>Cache ini quejtuloöya Jesús de imequeles. Hua yejua quepensörojque beles tlajtlajtuloöya de icocheles. 
<span class="verse" id="JN11_14">14&#160;</span>Yecuöquenu Jesús oquemelfejque ixmantete: </div>
<div class='p'>―Lázaro ye omec. 
<span class="verse" id="JN11_15">15&#160;</span>Hua necpea pöquelestle nemopampa porque ejqueu nemoneltocasque, porque naja amo ompa neyeya. Pero ma teyöcö itlac. </div>
<div class='p'>
<span class="verse" id="JN11_16">16&#160;</span>Yecuöquenu Tumös, öque mocuitea Dídimo noso Cuhuötzi, oquemelfe ocseque machtejque: </div>
<div class='p'>―Teyabe nuyejque tejua para temejmequesque ca yejuatzi. </div>
<div class='s'>Jesús iloac yulebelestle hua nemelestle </div>
<div class='p'>
<span class="verse" id="JN11_17">17&#160;</span>Entunses cuöc ohualiloac Jesús, oqueniextiluco que ye nöbe tunale quepea ijtec mejcöcoyoctle. 
<span class="verse" id="JN11_18">18&#160;</span>Öxö, Betania oyeya itlac Jerusalén, quieme yeye kilómetros ca bejca. 
<span class="verse" id="JN11_19">19&#160;</span>Hua meyactie joriojte ohuölajque intlac Marta hua María, para quenyulölisque ipampa imicni que ye omec. 
<span class="verse" id="JN11_20">20&#160;</span>Entunses Marta cuöc oquecac que Jesús hualiloöya, oquis para tienömequeto, cache María ompa omocö pa chöntle yehuataya. 
<span class="verse" id="JN11_21">21&#160;</span>Hua Marta otieyelfe Jesús: </div>
<div class='p'>―Tlöcatzintle, tlö oncö tomobetztane, nocni amo omequene. 
<span class="verse" id="JN11_22">22&#160;</span>Cache necmate nuyejque que oc turavea noche tli tomotlajtlanis ca Deus, Deus metzmomaquelilus. </div>
<div class='p'>
<span class="verse" id="JN11_23">23&#160;</span>Oquelfejque Jesús: </div>
<div class='p'>―Yulebes mocni ocsajpa. </div>
<div class='p'>
<span class="verse" id="JN11_24">24&#160;</span>Marta otieyelfe: </div>
<div class='p'>―Naja necmate que yulebes cuöc innochtie yulebesque ipa inu sölúltimo tunale. </div>
<div class='p'>
<span class="verse" id="JN11_25">25&#160;</span>Oquelfejque Jesús: </div>
<div class='p'>―Naja neyulebelestle hua nenemelestle. Öque moneltoca ca naja, mös ye omec, nemes. 
<span class="verse" id="JN11_26">26&#160;</span>Hua noche öque neme hua moneltoca ca naja, ayec meques. ¿Tomoneltoca de ini? </div>
<div class='p'>
<span class="verse" id="JN11_27">27&#160;</span>Otieyelfe: </div>
<div class='p'>―Quiema, Tlöcatzintle. Naja noneltocateca que tejuatzi teCristo tetieConietzi Deus, que tehualmobicac ipa ini nönca tlöltecpactle. </div>
<div class='s'>Jesús onchucoac </div>
<div class='p'>
<span class="verse" id="JN11_28">28&#160;</span>Hua cuöc ye oquejto inu, uya, hua oquenutzato icni María sa ichtecajtzi, hua oquelfe: </div>
<div class='p'>―Tomaestro oncö iloac hua metznutzalo. </div>
<div class='p'>
<span class="verse" id="JN11_29">29&#160;</span>Yaja cuöc oquecac, omoquetztequis sa nima hua uya tietlac. 
<span class="verse" id="JN11_30">30&#160;</span>(Pos ayemo hualiloaya Jesús ca pa puieblo, cache oc iloaya ca queyöhuac cöne Marta tienömequeto.) 
<span class="verse" id="JN11_31">31&#160;</span>Entunses inu joriojte tli oyejyeya ca María ipa chöntle, hua queyulöliöya, cuöc oquejtaque quiene omoquetztequis hua oquistie, quetocaque. Pos oquepensörojque que iya chucati ompa cöne mejcöcoyoctle. 
<span class="verse" id="JN11_32">32&#160;</span>Cache María, cuöc onasec cöne iloaya Jesús hua otieyejtac, omotlancuöquetz tieixtla, hua otieyelfe: </div>
<div class='p'>―Tlöcatzintle, tlö oncö tomobetztane amo omequene nocni. </div>
<div class='p'>
<span class="verse" id="JN11_33">33&#160;</span>Yecuöquenu Jesús, cuöc oquejtaque chucataya ca tiehua joriojte tli huölöya ca yaja, ocualönoac ipa tieyulo hua netequepachuluc. 
<span class="verse" id="JN11_34">34&#160;</span>Hua oquejtojque: </div>
<div class='p'>―¿Cöne nenquetlölejque? </div>
<div class='p'>Otieyelfejque: </div>
<div class='p'>―Tlöcatzintle, xehualmobica hua xomojtelique. </div>
<div class='p'>
<span class="verse" id="JN11_35">35&#160;</span>Hua ochucoac Jesús. 
<span class="verse" id="JN11_36">36&#160;</span>Yecuöquenu oquejtojque joriojte: </div>
<div class='p'>―Xomojtelicö quiene lalebes quetlasöjtlaloöya. </div>
<div class='p'>
<span class="verse" id="JN11_37">37&#160;</span>Hua seque de yejua oquejtojque: </div>
<div class='p'>―Ini nönca öque oquetlachealtejque ixcocoxque, ¿quie abele quechihualusquiöya majcamo meque ini nönca? </div>
<div class='s'>Lázaro onyule </div>
<div class='p'>
<span class="verse" id="JN11_38">38&#160;</span>Hua Jesús lalebes neyulcoculuc ocsajpa, hua ohualiloac ipa mejcöcoyoctle. Ini nönca oyeya sente ustutl tli quepeaya sente tietetu ipa. 
<span class="verse" id="JN11_39">39&#160;</span>Oquejtojque Jesús: </div>
<div class='p'>―Xequejcuenicö tietetu. </div>
<div class='p'>Marta, icni de öque omec, otieyelfe: </div>
<div class='p'>―Tlöcatzintle, ye ijyöc, ipampa ye quepea nöbe tunale. </div>
<div class='p'>
<span class="verse" id="JN11_40">40&#160;</span>Jesús oquelfejque: </div>
<div class='p'>―¿Amo ye otemetzelfe, que tlö tomoneltocas, tequejtas quiene lalebes bieye iloac Deus? </div>
<div class='p'>
<span class="verse" id="JN11_41">41&#160;</span>Yecuöquenu oquejcuenejque tietetu. Hua Jesús oajcopatlachealuc hua oquejtojque: </div>
<div class='p'>―NoTajtzi, temetzmotlasojcömatelea ipampa teniechmocaquite. 
<span class="verse" id="JN11_42">42&#160;</span>Naja necmate que seme teniechmocaquitea; cache ipampa nöncate giente tli niechyehualojtecate onequejto, para ma moneltocacö que tejuatzi teniechhualmotitlanele. </div>
<div class='p'>
<span class="verse" id="JN11_43">43&#160;</span>Hua cuöc oquejtojque ini nönca, oquetzajtzelejque checöhuac: </div>
<div class='p'>―Lázaro, xequisa ca queyöhuac. </div>
<div class='p'>
<span class="verse" id="JN11_44">44&#160;</span>Hua öque oyeya mejque, oquis, hualijilpetöya pa imöhua hua pa icxehua ica tatapajtle; hua ixöyac hualquemelejtöya ica sente tzotzomajtle. Oquemelfejque Jesús: </div>
<div class='p'>―Xectojtomacö hua xejcöhuacö ma beya. </div>
<div class='s'>Joriojte quenequeya tiemectisque Jesús </div>
<div class='p'>
<span class="verse" id="JN11_45">45&#160;</span>Yecuöquenu meyactie joriojte tli ohuölajque ca María, hua oquejtaque inu sösantle tli quechijque Jesús, omoneltocaque tieca. 
<span class="verse" id="JN11_46">46&#160;</span>Cache seque joriojte onyajque intlac fariseos, hua oquemelfejque de lo que tli Jesús oquechijque. 
<span class="verse" id="JN11_47">47&#160;</span>Yecuöquenu jefes de teopexcötzetzi hua fariseos omosentlölejque, hua oquejtojque: </div>
<div class='p'>―¿Tli tecchihuasque? Pos ini nönca tlöcatl meyac tietzöbeme quechihua. 
<span class="verse" id="JN11_48">48&#160;</span>Tlö tejcöhuasque ejqueu, noche giente moneltocasque ca yaja. Entunses huölösque romanos, hua tiechejcuenelisque tonación hua ini löcor yectec. </div>
<div class='p'>
<span class="verse" id="JN11_49">49&#160;</span>Hua Caifás, sente de yejua tlayecönque de teopexcötzetzi, oyeya tlajtocöteopexque ipa inu nieca xebetl. Yaja oquemelfe: </div>
<div class='p'>―Nemejua amo tli nenquemate 
<span class="verse" id="JN11_50">50&#160;</span>nimpor amo nenquenenebelea. Pos cache nemiechconbenieroa que sente tlöcatl ma meque hua amo noche puieblo, para majcamo noche nönca giente ixniempolebe. </div>
<div class='p'>
<span class="verse" id="JN11_51">51&#160;</span>Cache ini nönca oquejto amo por ipörte yaja mismo; tlöcamo ipampa yaja oyeya tlajtojcöteopexque ipa inu nieca xebetl, por inu otlayulepante quiene Jesús mecoasquea por intequepa inu giente. 
<span class="verse" id="JN11_52">52&#160;</span>Hua amo sa por impampa inu nieca giente de joriojte, tlöcamo nuyejque mecoasquea para quensietelisque tiepelhua Deus tli ca nobeyo cate pan tlöltecpactle. 
<span class="verse" id="JN11_53">53&#160;</span>Ejqueu noso desde pa inu nieca tunale inu teopexcötzetzi hua fariseos quetiemoöya maniera quiene tiemectisque. </div>
<div class='p'>
<span class="verse" id="JN11_54">54&#160;</span>Hua ipampaju Jesús ayecmo biloatenemeya ixmantete intzölö joriojte. Cache oquixoac de ompa hua biloac pa sente tlöle ca itienco cöne nionöque chönte, ipa sente puieblo itucö Efraín. Hua ompa iloaya ca tiehua tiemachtejcöhua. </div>
<div class='p'>
<span class="verse" id="JN11_55">55&#160;</span>Pos inu pöscua de joriojte ye sierca oyeya. Hua meyactie otlejcoque de inu nieca tlöle ca inu ciudad de Jerusalén antes ases pöscua, para mochepöhuasque para que ejqueu cuale quecuösque de inu tlacuale de pöscua. 
<span class="verse" id="JN11_56">56&#160;</span>Hua tietiemoöya Jesús, hua monunutzaya ipa teopantle bieye, quejejtoöya: </div>
<div class='p'>―¿Tli nenquejtoa? ¿Beles amo huölös ipa ini nönca yelfetl? </div>
<div class='p'>
<span class="verse" id="JN11_57">57&#160;</span>Hua jefes de teopexcötzetzi hua fariseos otlanahuatejque tlö canajyeca quemate cöne iloac ma quejto, pues quenejnequeya tieasesque.  </div>
<div class='psalmlabel' id='JN12_0'> 12</div>
<div class='s'>María quemejmelo pajtle ajfeyoc de nardo ipa tieicxehua Jesús </div>
<div class='p'>
<span class="verse" id="JN12_1">1&#160;</span>Entunses checuasie tunale antes de pöscua Jesús obiloac ipa inu puieblo de Betania, cöne oyeya Lázaro öque oqueyulebitejque de intzölö mimejque. 
<span class="verse" id="JN12_2">2&#160;</span>Hua quechejchijque sente tlacuale. Hua Marta tlaxiexeloöya, hua Lázaro nuyejque yehuataya ca ocseque itlac miesa tietlac yejuatzi. 
<span class="verse" id="JN12_3">3&#160;</span>Yecuöquenu María ucö tlajco kilo pajtle ajfeyoc de nochaja nardo lalebes pateyo. Hua tieajalöbele Jesús pa tieicxehua hua tiepojpubele tieicxehua ca itzo. Noche cuale oijnecuestejtaya de inu pajtle ajfeyoc. 
<span class="verse" id="JN12_4">4&#160;</span>Hua sente de tiemachtejcöhua, Judas Iscariote öque tieantrecörus, ejqueyi oquejto: </div>
<div class='p'>
<span class="verse" id="JN12_5">5&#160;</span>―¿Tlica amo omonamacac ini nönca pajtle por tres cientos denarios tomi hua öque quentlöocoliöne porubejte? </div>
<div class='p'>
<span class="verse" id="JN12_6">6&#160;</span>Pos ejqueu oquejto, amo ipampa quentlachiliöya tli porubejte, tlöcamo ipampa oyeya ichtejque hua oyeya tesoriero de inu machtejque, hua quechtequeya de inu tomi tli quebicatenemeya. 
<span class="verse" id="JN12_7">7&#160;</span>Yecuöquenu Jesús oquejtojque: </div>
<div class='p'>―Xejcajcöhua. Pues quechihua ini nönca para nieca tunale cuöc niechtlölpachusque. 
<span class="verse" id="JN12_8">8&#160;</span>Pues tli porubejte seme nenquenpeasque nemotzölö, cache naja amo nochepa nenniechpeasque. </div>
<div class='s'>Quetiemoöya maniera para quemectisque Lázaro </div>
<div class='p'>
<span class="verse" id="JN12_9">9&#160;</span>Entunses meyactie tlöca de joriojte quematque que yejuatzi ompa iloaya. Hua ohuölajque amo sampor tiepampa Jesús, tlöcamo nuyejque para quejtasque Lázaro, öque queyulebitejque de intzölö mimejque. 
<span class="verse" id="JN12_10">10&#160;</span>Hua jefes de teopexcötzetzi motlölejque de acuierdo para nuyejque quemectisque Lázaro. 
<span class="verse" id="JN12_11">11&#160;</span>Pues meyactie de joriojte oyöya hua moneltocaya tieca Jesús ipampa yaja. </div>
<div class='s'>Jesús ocalacoac pa Jerusalén ipa sente purojconetzi </div>
<div class='p'>
<span class="verse" id="JN12_12">12&#160;</span>Pa mustlateca, meyac tlöca tli ohuölajque ipa yelfetl oquecajque que Jesús hualiloöya ca Jerusalén. 
<span class="verse" id="JN12_13">13&#160;</span>Entunses ocönque imömöyo suyötl, hua tienömequeto, hua tzajtzajtzetöya: </div>
<div class='p'>―¡Osana! Tonochtie ma tetieyectieniehuacö öque biloatz tietucöyupantzinco Tlöcatzintle, yejuatzi öque iloac Rey de Israel. </div>
<div class='p'>
<span class="verse" id="JN12_14">14&#160;</span>Hua oqueniextejque Jesús sente purojconetzi, hua ipa otlejcoac. Omochi quiene tlajcuelulpanca: </div>
<div class='q'>
<span class="verse" id="JN12_15">15&#160;</span>Amo xomomajticö, giente de Sión noso Jerusalén. </div>
<div class='q'>Xequejtacö nemoRey biloatz. </div>
<div class='q'>Yehualutebitz ipa sente purojconetzi, iconie purolama. </div>
<div class='p'>
<span class="verse" id="JN12_16">16&#160;</span>Ini nönca sösantle amo casojcömatque tiemachtejcöhua ca opie; cache cuöc Jesús ye oqueselejque tietlaniexteles, entunses oquelnömejque quiene tlajcuelulpa oyeya de yejuatzi, hua quiene yejua oquechijque ini nönca sösantle para yejuatzi. 
<span class="verse" id="JN12_17">17&#160;</span>Hua meyactie tlöca ompa oyejyeya tli oquejtaque cuöc quenutzque Lázaro de ijtec mejcöcoyoctle hua queyulebitejque de intzölö mimejque. Yejua quepoaya de inu sösantle. 
<span class="verse" id="JN12_18">18&#160;</span>Por inu nuyejque ohuölajque meyac giente tienömequeco, ipampa oquecajque que yejuatzi oquechijque ini nönca tietzöbetl. 
<span class="verse" id="JN12_19">19&#160;</span>Cache fariseos omolfejque sente ca ocsente: </div>
<div class='p'>―Xequejtacö quiene amo tetlaxexicoa. Xequejtacö. Pos noche tlöltecpactlöca quetoca. </div>
<div class='s'>Seque griegos quenequeya tieijtasque Jesús </div>
<div class='p'>
<span class="verse" id="JN12_20">20&#160;</span>Hua oyeya seque griegos tli quepeaya costumbre tlejcusque ipa Jerusalén para tieteochihuasque Deus ipa yelfetl. 
<span class="verse" id="JN12_21">21&#160;</span>Hua ini nöncate omopachojque itlac Felipe, öque oyeya de Betsaida de estado de Galilea. Oquetlajtlanejque hua oquelfejque: </div>
<div class='p'>―Señor, tecneque tetieyejtasque Jesús. </div>
<div class='p'>
<span class="verse" id="JN12_22">22&#160;</span>Ohuöla Felipe hua oquelfico Andrés. Yecuöquenu Andrés ohuöla ca tiehua Felipe hua yejua tieyelfejque Jesús. 
<span class="verse" id="JN12_23">23&#160;</span>Yecuöquenu Jesús oquennönquelejque, oquemelfejque: </div>
<div class='p'>―Ye asec ura cuöc naja tli onochi netlöcatl necselis chamöhualestle. 
<span class="verse" id="JN12_24">24&#160;</span>Melöhuac, melöhuac nemiechelfea: Tlö sente trigo amo quechayöhua ipan tlöle para meques hua motucas, pos mocöhua isiel. Cache tlö meque, lalebes mochihua. 
<span class="verse" id="JN12_25">25&#160;</span>Öque quetlasojtla inemeles, quepolus. Hua öque quetlajyelejta inemeles ipa ini nönca tlöltecpactle, amo quepolus, tlöcamo quepeas nemelestle nochepa. 
<span class="verse" id="JN12_26">26&#160;</span>Tlö yeca niechtequepanoa, ma niechtoca. Hua cöne naja neyes, nuyejque ompa iyes notlatequepano. Tlö canajyeca niechtequepanoa, noTajtzi quechamöhuasque. </div>
<div class='s'>Tieajcoquesque Jesús öque nechihualuc tlöcatl </div>
<div class='p'>
<span class="verse" id="JN12_27">27&#160;</span>’Öxö notequepachoa ipa noyulo. ¿Hua tli nequejtus? Beles nequejtus: “NoTajtzi, xeniechmocaltechelfe de ipa ini nönca ura”. Pero abele nequejtus inu, pues para inu onehuöla pa ini nönca ura. Cache cuale ma nequejto: 
<span class="verse" id="JN12_28">28&#160;</span>“NoTajtzi, xomochamöbele motucöyutzi”. </div>
<div class='p'>Yecuöquenu ohuöla sente tlajtule de elfecac tli oquejto: </div>
<div class='p'>―Ye onecchamö hua ocsajpa necchamöhuas. </div>
<div class='p'>
<span class="verse" id="JN12_29">29&#160;</span>Hua tlöca tli ompa oyejyeya hua tli oquecajque, quejtoöya que otlatlatzcuepo. Ocseque quejtoöya: </div>
<div class='p'>―Öngel tienunutza. </div>
<div class='p'>
<span class="verse" id="JN12_30">30&#160;</span>Onöhuatihuac Jesús, hua oquejtojque: </div>
<div class='p'>―Amo ohuöla ini nönca tlajtule nopampa, tlöcamo nemopampa nemejua. 
<span class="verse" id="JN12_31">31&#160;</span>Öxö Deus quecuntenörusque ini nönca tlöltecpactle. Öxö tlajtoöne de ini nönca tlöltecpactle Deus quetojtocasque. 
<span class="verse" id="JN12_32">32&#160;</span>Hua naja, cuöc niechajcoquesque de ipa ini nönca tlöltecpactle, noche giente nequenhualecas para ma yecö ca naja. </div>
<div class='p'>
<span class="verse" id="JN12_33">33&#160;</span>Hua ini nönca quejtuloöya para ma casojcömatecö de tli mequelestle mecoas. 
<span class="verse" id="JN12_34">34&#160;</span>Entunses tienönquelejque tlöca: </div>
<div class='p'>―Pos tejua otejcajque que inu ley quejtoa que Cristo öque Deus quixpejpenque mocöhuas nochepa. ¿Quiene noso tequejtoa taja nele ijteca que öque omochi tlöcatl cajcoquesque para ma meque? ¿Öquenu ini nönca öque omochi tlöcatl? </div>
<div class='p'>
<span class="verse" id="JN12_35">35&#160;</span>Yecuöquenu Jesús oquemelfejque: </div>
<div class='p'>―Sa oc tepetzi iyes tlöbile nemotzölö. Xenejnemecö mientras oc nenquepea tlöbile, para majcamo nemiechnöhualase tlajtlayohuaquelestle. Pues öque yajteneme ipan tlajtlayohuaquelestle amo quemate cöne iya. 
<span class="verse" id="JN12_36">36&#160;</span>Mientras nenquepea tlöbile, xomoneltocacö ica tlöbile, para nemochihuasque nentiepeljua de yejuatzi öque iloac tlöbile. </div>
<div class='s'>Joriojte amo monejneltocaque </div>
<div class='p'>Ini nönca sösantle oquejtojque Jesús, hua obiloac, hua nejyönaluto de yejua. 
<span class="verse" id="JN12_37">37&#160;</span>Mösque quechijque meyac tietzobeme imixtla yejua amo moneltocaya tieca. 
<span class="verse" id="JN12_38">38&#160;</span>Ini nönca omochi para ma mocumpliro inu tlajtule tli oquejto inu tlayulepante Isaías: </div>
<div class='q'>Tlöcatzintle, nionöque amo moneltocac de totlajtul, </div>
<div class='q'>hua nionöque amo oquejtac tiechecöhuales Tlöcatzintle. </div>
<div class='p'>
<span class="verse" id="JN12_39">39&#160;</span>Por inu abele omoneltocaque. Pos ocsajpa oquejto Isaías: </div>
<div class='q'>
<span class="verse" id="JN12_40">40&#160;</span>Quixcocoxcötelejque imixtelolojua de yejua, </div>
<div class='q'>hua quenyultepitzojque </div>
<div class='q'>para majcamo tlacheacö ca imixtelolojua </div>
<div class='q'>hua majcamo casojcömatecö ca inyulo </div>
<div class='q'>para amo moyulcuepasque hua naja amo nequenpajtis. </div>
<div class='m'>
<span class="verse" id="JN12_41">41&#160;</span>Ini nönca sösantle oquejto Isaías ipampa oquejtac quiene lalebes bieye iloac Cristo hua otlajtlajto de yejuatzi. 
<span class="verse" id="JN12_42">42&#160;</span>Hua meyactie hasta de tlötlayecönque omoneltocaque ca yejuatzi, cache ipampa quenmabeliöya fariseos amo ixmantete quejtoöya, para majcamo quentojtocacö para ayecmo calaquesque ipa teopanme. 
<span class="verse" id="JN12_43">43&#160;</span>Pues cache quenequeya inu chamöhualestle tli yebitz de tlöca hua amo inu chamöhualestle tli yebitz de Deus. </div>
<div class='s'>Tietlajtultzi Jesús quenjuscörus giente ipa solúltimo tunale </div>
<div class='p'>
<span class="verse" id="JN12_44">44&#160;</span>Pero Jesús otzajtzihuac hua oquejtojque: </div>
<div class='p'>―Öque moneltoca ca naja, amo moneltoca sa ca naja, tlöcamo ca öque niechhualtitlanque. 
<span class="verse" id="JN12_45">45&#160;</span>Hua öque niechejta naja tieyejta öque niechhualtitlanque. 
<span class="verse" id="JN12_46">46&#160;</span>Naja onehuöla quieme netlöbile pa ini nönca tlöltecpactle para que noche öque noca moneltoca, majcamo mocöhua pa tlajtlayohuaquelestle. 
<span class="verse" id="JN12_47">47&#160;</span>Hua öque quecaques notlajtul hua amo quechihua cöso, naja amo necjuscöroa, ipampa amo nehuöla nequenjuscöruco tlöltecpactlöca, cache nequenmöquextico tlöltecpactlöca. 
<span class="verse" id="JN12_48">48&#160;</span>Öque niechtlajyelejta, hua amo quesele notlajtul, onca tli quejuscöroa. Tlajtule tli naja nequejtoa, yaja inu quejuscörus ipa inu sölúltimo tunale. 
<span class="verse" id="JN12_49">49&#160;</span>Pues naja amo netlajtlajto sa por nopörte naja, cache noTajtzi öque niechhualtitlanque, yejuatzi niechmandörojque de tli netlanunutzas hua de tli nequejtus. 
<span class="verse" id="JN12_50">50&#160;</span>Hua necmate que lo que tli yejuatzi tlamandöruro quetiemaca nemelestle nochepa. Por inu, cuöc naja netlajtlajtoa es que nequejtoa san quiene ca noTajtzi niechelfejque.  </div>
<div class='psalmlabel' id='JN13_0'> 13</div>
<div class='s'>Jesús quemecxepajpöjque tiemachtejcöhua </div>
<div class='p'>
<span class="verse" id="JN13_1">1&#160;</span>Öyeya antes de cuöc mochihuas inu yelfetl de pöscua. Ye quematihuaya Jesús que tieura ye oaseco para biloas de ipa ini nönca tlöltecpactle para ca tiecatzinco tieTajtzi. Quentlasojtlaloöya inu giente tli tiehuöxcahua tli oyejyeya pan tlöltecpactle. Hua ejqueu quentlasojtlaque tönto lalebes que oquenejque mecoaco por yejua. 
<span class="verse" id="JN13_2">2&#160;</span>Hua ye asec ura para tlacuösque, hua Diöblo ye oquetlöle ipa iyulo Judas, iconie Semu Iscariote, para ma tieantrecöro. 
<span class="verse" id="JN13_3">3&#160;</span>Hua Jesús quematihuataya que tieTajtzi tiemöctelejque noche sösantle, hua que hualquixoac de Deus, hua ye miero biloas tieca Deus. 
<span class="verse" id="JN13_4">4&#160;</span>Ca inu, onequetzaluc de cöne tlacualoöya hua oquequextejque tietlaquie. Hua ocönque sente babiero, hua netlajcoilpiluc. 
<span class="verse" id="JN13_5">5&#160;</span>Yecuöquenu oquetiecaque ötzintle ijtec ajpöstle, hua quepiehualtejque quemecxepajpöcaloöya hua quenhuötzque inmecxehua ca inu babiero tli ica netlajcoilpiluc. 
<span class="verse" id="JN13_6">6&#160;</span>Entunses ohualbiloac itlac Semu Piero. Hua yaja otieyelfe: </div>
<div class='p'>―Tlöcatzintle, ¿tejuatzi teniechmoyecxepajpöquelis? </div>
<div class='p'>
<span class="verse" id="JN13_7">7&#160;</span>Onöhuatihuac Jesús hua oquelfejque: </div>
<div class='p'>―Tli naja necchihua, taja amo tecmate öxö; cache tecasojcömates sötiepa. </div>
<div class='p'>
<span class="verse" id="JN13_8">8&#160;</span>Otieyelfe Piero: </div>
<div class='p'>―Amo quiema teniechmoyecxepajpöquelis. </div>
<div class='p'>Onöhuatihuac Jesús: </div>
<div class='p'>―Tlö amo temetzecxepajpöcas, amo tecpeas pörte ca naja. </div>
<div class='p'>
<span class="verse" id="JN13_9">9&#160;</span>Otieyelfe Semu Piero: </div>
<div class='p'>―Tlöcatzintle, majcamo sa nocxehua, tlocamo nuyejque nomöhua hua notzonteco. </div>
<div class='p'>
<span class="verse" id="JN13_10">10&#160;</span>Oquelfejque Jesús: </div>
<div class='p'>―Öque ye omajölte, ayecmo quenesesitöroa mopajpöcas, tlöcamo ma sa quepajpöca icxehua, hua ye noche chepöhuac ica. Hua nemejua ye nenchepöjque nencate, mös amo nemonochtie. </div>
<div class='p'>
<span class="verse" id="JN13_11">11&#160;</span>Pues yejuatzi quematihuaya öque tieantrecörusquea, hua por inu oquejtojque: “Amo nenchepöjque nemonochtie”. </div>
<div class='p'>
<span class="verse" id="JN13_12">12&#160;</span>Ejqueu, sötiepa de cuöc oquemecxepajpöjque, oneöquiluc tietlaquie hua ocsajpa netlöliluc itlac miesa, hua oquemelfejque: </div>
<div class='p'>―¿Nenquemate tlininu nemiechonchibele? 
<span class="verse" id="JN13_13">13&#160;</span>Nemejua nenniechcuitea Maestro hua Tlöcatzintle. Hua cuale tli nenquejtoa, ipampa tiel melöhuac ejqueu necaca. 
<span class="verse" id="JN13_14">14&#160;</span>Entunses tlö naja nenemoTlöcatzintle hua nenemoMaestro necaca hua nemiechecxepajpöc, conbenierebe que nemejua nuyejque ma xomoyecxepajpocacö sie tlöcatl ca ocsie tlöcatl. 
<span class="verse" id="JN13_15">15&#160;</span>Ipampa ini nönca nemiechejtetejtiehua ejiemplo, para que quiename naja onecchi ca nemejua, nemejua nuyejque ejqueu xecchihuacö. 
<span class="verse" id="JN13_16">16&#160;</span>Melöhuac, melöhuac nemiechelfea: Sente esclavo amo cache bieye ica que itieco, nimpor sente tlatitlantle amo cache bieye que öque cualtitla. 
<span class="verse" id="JN13_17">17&#160;</span>Tlö nenquemate ini nönca sösantle, cuale nenyesque tlö nenquechijtasque. 
<span class="verse" id="JN13_18">18&#160;</span>Amo nequejtoa ini de nemonochtie; naja necmate oquemeju nequemixpejpe. Cache ini nönca pasorebes para ma mochihua tli tlajcuelulpanca: “Oque quecua de nopöntzi, yaja ye omocuec cuntra de naja”. 
<span class="verse" id="JN13_19">19&#160;</span>Desde öxö nequejtoa antes de cuöc mochihuas, para que cuöc mochihuas, nemoneltocasque que <a href='#FN7' epub:type='noteref' class='noteref'>*</a>naja neca. 
<span class="verse" id="JN13_20">20&#160;</span>Melöhuac, melöhuac nemiechelfea: Öque queselis öque naja nectitlanes, naja niechselea, hua öque naja niechselea, tieselea öque niechhualtitlanque. </div>
<div class='s'>Jesús oquejtojque que yeca tieantrecörus </div>
<div class='p'>
<span class="verse" id="JN13_21">21&#160;</span>Cuöc Jesús ye oquejtojque ini nönca, onetequepachuluc ipa tieyulo, hua oquejtojque ixmantete: </div>
<div class='p'>―Melöhuac, melöhuac nemiechelfea, sente de nemejua niechantrecörus. </div>
<div class='p'>
<span class="verse" id="JN13_22">22&#160;</span>Yecuöquenu tiemachtejcöhua sa mojojtaya entre yejua, pues öquenu de yejua iyes. 
<span class="verse" id="JN13_23">23&#160;</span>Hua sente de inu tiemachtejcöhua, öque Jesús quetlasojtlaloöya, obetztaya ipa tiepiecho Jesús. 
<span class="verse" id="JN13_24">24&#160;</span>Hua Semu Piero oquenutz ini nönca hua oquelfe ma tlajtlane öquenu noso iyes de öque yejuatzi tlajtlajtulo. 
<span class="verse" id="JN13_25">25&#160;</span>Por inu yaja omonacascatiecac ipa tiepiecho Jesús, hua otieyelfe: </div>
<div class='p'>―NoTlöcatzintle, ¿öquenuju? </div>
<div class='p'>
<span class="verse" id="JN13_26">26&#160;</span>Entunses onöhuatihuac Jesús: </div>
<div class='p'>―Yaja inu nieca öque naja necmacas pöntzi tli necpolactis. </div>
<div class='p'>Yecuöquenu quepolactejque pöntzi hua oquemacaque Judas, iconie Semu Iscariote. 
<span class="verse" id="JN13_27">27&#160;</span>Hua sötiepa de inu sencamatl, Satanás ocalac ipa iyulo. Yecuöquenu Jesús oquelfejque: </div>
<div class='p'>―Tli taja tecchihuas, pues isejco xecchijtebetze. </div>
<div class='p'>
<span class="verse" id="JN13_28">28&#160;</span>Cache nionöque de tli oyejyeya ipa miesa amo casojcomatque tli ipampa quejtojque ini nönca. 
<span class="verse" id="JN13_29">29&#160;</span>Pues seque quepensöroöya que beles oquejtojque ipampa Judás oyeya tesoriero, hua beles yaja ica Jesús quelfiloöya: “Xejcoate tli tiechpoloa para yelfetl”, noso beles ma quenmaca yetla öque porubejte. 
<span class="verse" id="JN13_30">30&#160;</span>Hua cuöc yaja oquecua inu sencamatl, sa nima oquistie. Ye oyeya ca yohuale cuöquenuju. </div>
<div class='s'>Sente mandamiento yancuec </div>
<div class='p'>
<span class="verse" id="JN13_31">31&#160;</span>Yecuöquenu cuöc yaja oquistie, oquejtojque Jesús: </div>
<div class='p'>―Öxö ye necselis chamöhualestle naja tli onochi netlöcatl, hua Deus nuyejque quepeasque chamöhualestle por naja. 
<span class="verse" id="JN13_32">32&#160;</span>Pos tlö Deus quepeasque chamöhualestle por naja, entunses yejuatzi mismo nuyejque niechmacasque chamöhualestle, hua sa nima niechmacasque. 
<span class="verse" id="JN13_33">33&#160;</span>Nopeljua, sa oc tepetzi nemotlac neyes. Nenniechtiemusque. Pero quieme ye onequemelfe joriojte, öxö ejqueu nemiechelfea nemejua, que cöne naja neya, nemejua abele nenyösque. 
<span class="verse" id="JN13_34">34&#160;</span>Sente yancuec mandamiento naja nemiechmaca, que yaja ini nönca: Xomotlajtlasojtlacö entre nemejua. Quiene naja nemiechtlasojtla, nuyejque nemejua xomotlasojtlacö. 
<span class="verse" id="JN13_35">35&#160;</span>Ejqueu noche giente nemiechixomatesque que nemejua nencate nennomachtejcöhua, tlö nemotlajtlasojtlasque sente ca ocsente. </div>
<div class='s'>Jesús oquejtojque que Piero quejtus que amo tieixomate </div>
<div class='p'>
<span class="verse" id="JN13_36">36&#160;</span>Otieyelfe Semu Piero: </div>
<div class='p'>―Tlöcatzintle, ¿cöne tomobicas? </div>
<div class='p'>Onöhuatihuac Jesús: </div>
<div class='p'>―Cöne naja neya, abele teniechtocas öxö, cache sötiepa teniechtocas. </div>
<div class='p'>
<span class="verse" id="JN13_37">37&#160;</span>Otieyelfe Piero: </div>
<div class='p'>―Tlöcatzintle, ¿tlica abele temetzmotoquelis öxö? Nonemeles nectiemacas mopampantzinco. </div>
<div class='p'>
<span class="verse" id="JN13_38">38&#160;</span>Oquenönquelejque Jesús: </div>
<div class='p'>―¿Monemeles tectiemacas nopampa? Melöhuac, melöhuac temetzelfea, que ye yexpa tequejtus que amo teniechixomate antes de que tzatzes canteliex.  </div>
<div class='psalmlabel' id='JN14_0'> 14</div>
<div class='s'>Jesús iloac ojtle para öque iyös ca tieTajtzi </div>
<div class='p'>
<span class="verse" id="JN14_1">1&#160;</span>’Ma ayecmo xomoyultequepachucö. Xecsequirojtacö xomoneltocacö ca Deus; xecsequirojtacö xomoneltocacö nuyejque ca naja. 
<span class="verse" id="JN14_2">2&#160;</span>Ipa tiechö noTajtzi meyactie calme oncate, hua tlö cana amo ejqueu oyene ye nemiechantesipöroöne. Pues neya necyejyectlöliti locör para nemejua. 
<span class="verse" id="JN14_3">3&#160;</span>Hua tlö neya hua necyejyectlöliti locör para nemejua, nehuölös ocsajpa, hua naja nemiechönaqui, para que cöne naja neyes, nemejua nuyejque ompa nenyesque. 
<span class="verse" id="JN14_4">4&#160;</span>Hua cöne naja neyös nemejua nenquemate ojtle. </div>
<div class='p'>
<span class="verse" id="JN14_5">5&#160;</span>Otieyelfe Tumös: </div>
<div class='p'>―Tlöcatzintle, amo tecmate cöne tomobica, ¿quiene noso tecmatesque ojtle? </div>
<div class='p'>
<span class="verse" id="JN14_6">6&#160;</span>Oquelfejque Jesús: </div>
<div class='p'>―Naja neojtle hua nemelöhuac hua nenemelestle. Abele öque huölös tietlac noTajtzi, tlöcamo por naja. 
<span class="verse" id="JN14_7">7&#160;</span>Tlö ye nenniechixomate naja, nuyejque nentieixomatesque noTajtzi. Pos desde öxö ye nentieixomatejtecate, hua ye onentieijtaque. </div>
<div class='p'>
<span class="verse" id="JN14_8">8&#160;</span>Otieyelfe Felipe: </div>
<div class='p'>―Tlöcatzintle, xetiechmojtetele moTajtzi hua sa ca inu basta para tejua. </div>
<div class='p'>
<span class="verse" id="JN14_9">9&#160;</span>Jesús oquelfejque: </div>
<div class='p'>―Ye onebejcö lalebes ca nemejua, hua ¿beles ayemo teniechixomate, Felipe? Öque ye niechejtac naja, nuyejque ye otieyejtac noTajtzi. ¿Quiene noso teniechelfea taja: “¿Xetiechmojtetele moTajtzi?” 
<span class="verse" id="JN14_10">10&#160;</span>¿Beles amo tomoneltoca cuöc nequejtoa que naja necaca tieca noTajtzi, hua noTajtzi iloac ca naja? Inu tlajtulme tli nemiechnunutza naja, amo nemiechnunutza por nopörte de naja; cache noTajtzi öque seme iloac ca naja, yejuatzi quechihualo tietlachihual. 
<span class="verse" id="JN14_11">11&#160;</span>Xeniechneltocacö que naja necaca tieca noTajtzi hua noTajtzi iloac ca naja. Cache tlö amo nemoneltocasque sampor naja nequejtoa, xomoneltocacö ipampa inu mismo tlachihuale tli necchihua. </div>
<div class='p'>
<span class="verse" id="JN14_12">12&#160;</span>’Melöhuac, melöhuac nemiechelfea, que inu tlachihuale tli naja necchihua nuyejque quechihuas öque noca moneltoca. Hua cache bieye tlachihuale quechihuas que ini, ipampa naja neyös ca noTajtzi. 
<span class="verse" id="JN14_13">13&#160;</span>Hua noche sösantle tli nentlajtlanesque notucöyupa, inu necchihuas, para ejqueu noTajtzi queselisque chamöhualestle por medio de naja tli netieConietzi neca. 
<span class="verse" id="JN14_14">14&#160;</span>Tlö yetla nenniechtlajtlanesque notucöyupa naja mismo necchihuas. </div>
<div class='s'>Hualiloas Espíritu de Deus </div>
<div class='p'>
<span class="verse" id="JN14_15">15&#160;</span>’Tlö nenniechtlasojtla, nenquechihuasque lo que tli nemiechmandöroa. 
<span class="verse" id="JN14_16">16&#160;</span>Hua naja netietlötlajtis noTajtzi hua nemiechmacasque ocsente Tlapaliebiöne, para ma iloa ca nemejua nochepa, 
<span class="verse" id="JN14_17">17&#160;</span>yejuatzi Espíritu tli melöhuac. Hua tlöltecpactlöca abele tieselea, ipampa amo tieyejta, nimpor amo tieixomate. Cache nemejua nentieixomate, ipampa biloateneme nemoca hua ipa nemoyulo <a href='#FN8' epub:type='noteref' class='noteref'>*</a>iloac. </div>
<div class='p'>
<span class="verse" id="JN14_18">18&#160;</span>’Amo nemiechcöhuas nenicnutzetzi; nehuölös ca nemejua. 
<span class="verse" id="JN14_19">19&#160;</span>Sa oc tepetzi, hua tlöltecpactlöca ayecmo niechejtasque; cache nemejua nenniechejtasque. Porque naja neneme, por inu nemejua nuyejque nennemesque. 
<span class="verse" id="JN14_20">20&#160;</span>Ipa inu nieca tunale nemejua nenquematesque que naja neca tieca noTajtzi, hua nemejua nencate ca naja, hua naja ca nemejua. 
<span class="verse" id="JN14_21">21&#160;</span>Öque quepea nomandamiento, hua quechihua, yaja inu tlöcatl niechtlasojtla. Hua öque niechtlasojtla, quetlasojtlasque noTajtzi, hua naja nectlasojtlas hua noniextis ca yaja. </div>
<div class='p'>
<span class="verse" id="JN14_22">22&#160;</span>Otieyelfe Judas, amo yaja Iscariote: </div>
<div class='p'>―Tlöcatzintle, ¿tlica tomoniextejtzinus ca tejua, hua amo ca tlöltecpactlöca? </div>
<div class='p'>
<span class="verse" id="JN14_23">23&#160;</span>Onöhuatihuac Jesús, hua oquelfejque: </div>
<div class='p'>―Tlö canajyeca niechtlasojtla, entunses quechihuas tli naja nequejtoa. Hua noTajtzi quetlasojtlasque, hua tehuölösque ica yaja, hua tochöntisque ica yaja. 
<span class="verse" id="JN14_24">24&#160;</span>Öque amo niechtlasojtla, amo quechihua cöso de notlajtul. Ini tlajtule tli nenquecajque amo nohuöxca, pues tiehuöxca noTajtzi öque niechhualtitlanque. </div>
<div class='p'>
<span class="verse" id="JN14_25">25&#160;</span>’Ini nönca sösantle ye onemiechnunutz mientras oc turavea neca nemotlac. 
<span class="verse" id="JN14_26">26&#160;</span>Cache Tlapaliebiöne, yejuatzi Espíritu Sönto öque noTajtzi tiehualtitlanesque notucöyupa, yejuatzi nemiechmachtisque noche sösantle. Hua nemiechtlalnömectisque noche sösantle tli naja ye onemiechelfe. 
<span class="verse" id="JN14_27">27&#160;</span>Yulsiebelestle nemiechcöbelejtiehua. Naja mismo nemiechyulsiebea. Amo nemiechyulsiebea naja san quiene ca tlayulsiebea tlöltecpactlöca. Majcamo xomoyultequepachucö nimpor majcamo xomomajticö. 
<span class="verse" id="JN14_28">28&#160;</span>Ye onenquecajque que naja mismo ye onemiechelfe: “Neya ocsie löro, hua nehuölös ocsajpa ca nemejua”. Tlö nenniechtlasojtlane de melöhuac, nenquepeasquiöne pöquelestle de que naja neya tieca noTajtzi. Pues noTajtzi cache bieye iloac que naja. 
<span class="verse" id="JN14_29">29&#160;</span>Öxö noso ye onemiechelfe antes de cuöc mochihuas, para que cuöc mochihuati nemoneltocasque. 
<span class="verse" id="JN14_30">30&#160;</span>Ayecmo meyac tiempo netlajtlajtus ca nemejua, ipampa ompabitz tlajtoöne de nönca tlöltecpactle. Hua yaja amo tli quepea ca naja. 
<span class="verse" id="JN14_31">31&#160;</span>Cache pasörebes ini nönca para ma quemajtacö tlöltecpactlöca que netietlasojtla noTajtzi hua que san quiene ca noTajtzi niechhualtitlanque ma necchihua, ejqueu necchijtebitz. Xomoquetzacö. Teyabe de necö.  </div>
<div class='psalmlabel' id='JN15_0'> 15</div>
<div class='s'>Jesús iloac uvastemecatl tli melöhuac </div>
<div class='p'>
<span class="verse" id="JN15_1">1&#160;</span>’Naja necaca neuvastemecatl tli melöhuac, hua noTajtzi queixutilo. 
<span class="verse" id="JN15_2">2&#160;</span>Cöra sente nomömöyo tli notech ica hua amo tlamochihualtea, quecaltechusque. Hua cöra sente tli tlamochihualtea, quetejtequelisque imömöyocuconehua para ma tlamochihualte cache. 
<span class="verse" id="JN15_3">3&#160;</span>Nemejua ye nenchepacteque nencate por inu tlajtule tli naja ye onemiechnunutz. 
<span class="verse" id="JN15_4">4&#160;</span>Xeyetacö notech naja hua naja neyes ca nemejua. San quiene ca sente mömöyutl abele tlamochihualtis sie yaja, tlö amo iyes itech temecatl, ejqueu nuyejque nemejua abele tli nequechihuasque tlö amo nenyetasque notech naja. 
<span class="verse" id="JN15_5">5&#160;</span>Naja netemecatl, nemejua nennomömöyo. Öque yetas notech naja hua naja ca yaja, yaja ini tlamochihualtis lalebes. Pues sin naja abele tli nenquechihuasque. 
<span class="verse" id="JN15_6">6&#160;</span>Tlö canajyeca amo yetas notech naja Deus quetlajcalesque ca queyöhuac quiename sente amo cuale mömöyutl, hua huöques. Hua quenpejpenasque inu mömöyume amo cualteque hua quentlajcalesque ijtec tletzintle, hua xutlasque. 
<span class="verse" id="JN15_7">7&#160;</span>Tlö nenyetasque notech hua notlajtul yetas ca nemejua, xetlajtlanecö noche tli nenquenequesque, hua ejqueu mochihuas ca nemejua. 
<span class="verse" id="JN15_8">8&#160;</span>Cuöc nemejua nenqueneltoca notlajtul hua ixmantete niese que nencate nennomachtejcöhua, entunses quepealo chamöhualestle noTajtzi. 
<span class="verse" id="JN15_9">9&#160;</span>San quiene ca noTajtzi niechtlasojtlalo, nuyejque naja ejqueu nemiechtlasojtlac. Xeyetacö ipa notlasöjteles. 
<span class="verse" id="JN15_10">10&#160;</span>Tlö nenquechihuasque tli nemiechmandöroa, nenyetasque ipa notlasojteles. Pos ejqueu naja nuyejque necchihua tli niechmandörojque de noTajtzi hua neyeteca ipa tietlasojteles. 
<span class="verse" id="JN15_11">11&#160;</span>Yaja ini nönca sösantle ye onemiechelfe, para que nopajpöqueles ma iye ca nemejua, hua nemopajpöqueles ma momeyaquele. </div>
<div class='p'>
<span class="verse" id="JN15_12">12&#160;</span>’Yaja ini tli nemiechmandöroa: Xomotlajtlasojtlacö quieme naja nemiechtlasojtla. 
<span class="verse" id="JN15_13">13&#160;</span>Abele öque quepeas cache bieye tlasojtelestle de que öque quetiemacas inemeles por impampa iamigos. 
<span class="verse" id="JN15_14">14&#160;</span>Nemejua nencate nennoamigos, tlö nenquechihua noche sösantle tli naja nemiechmandöroa. 
<span class="verse" id="JN15_15">15&#160;</span>Ayecmo nemiechcuitis nennoesclavos, ipampa sente esclavo amo quemate tli quechihua itieco. Cache nemiechcuitea nennoamigos, ipampa noche sösantle tli onejcac de noTajtzi, ye onemiechmacheste. 
<span class="verse" id="JN15_16">16&#160;</span>Nemejua amo nenniechixpejpenque naja, tlöcamo naja nemiechixpejpe nemejua; hua onemiechtlöle para nenquechihuasque tli nemiechelfe. Hua nemotlachihuales mocöhuas nochepa. Ejqueu noche lo que tli nentietlajtlanelisque noTajtzi notucöyupa, yejuatzi nemiechmacasque. 
<span class="verse" id="JN15_17">17&#160;</span>Yaja ini nemiechmandöroa: Xomotlajtlasojtlacö. </div>
<div class='s'>Tlöltecpactlöca nemiechtlajyelejtasque </div>
<div class='p'>
<span class="verse" id="JN15_18">18&#160;</span>’Tlö tlöltecpactlöca nemiechtlajyelejta, xecmajtacö que niechtlajyelejtaque naja cachto de nemejua. 
<span class="verse" id="JN15_19">19&#160;</span>Tlö nenyene de tlöltecpactlöca, tlöltecpactlöca nemiechtlasojtlasquiöne porque quentlasojtla tli de yejua cate. Cache ipampa amo nencate de tlöltecpactlöca, tlöcamo naja nemiechixpejpe de intzölö tlöltecpactlöca, ipampaju tlöltecpactlöca nemiechtlajyelejta. 
<span class="verse" id="JN15_20">20&#160;</span>Xequelnömequecö ini tlajtule tli onemiechelfe. Sente esclavo amo ica cache bieye que itieco. Tlö naja niechtepotztocaque nuyejque nemejua nemiechtepotztocasque. Tlö amo oquechijque tlöltecpactlöca lo que tli onequejto naja, nuyejque amo quechihuasque tli nenquejtusque nemejua. 
<span class="verse" id="JN15_21">21&#160;</span>Cache noche ini nönca sösantle nemiechchibelisque ipampa nenquebica notucöyu, pues amo tieixomate öque niechhualtitlanque. 
<span class="verse" id="JN15_22">22&#160;</span>Tlö amo nehuölöne, nimpor amo nequennunutzane, amo quepeasquiöne tlajtlacule, cache öxö amo quepea tli ipampa quejtusque que amo tlajtlaculteque. 
<span class="verse" id="JN15_23">23&#160;</span>Öque niechtlajyelejta, nuyejque tietlajyelejta noTajtzi. 
<span class="verse" id="JN15_24">24&#160;</span>Tlö intzölö yejua amo necchihuane tlachihuale tli ocseque amo oquechijque, amo quepeasquiöne tlajtlacule. Cache öxö ye otiechejtaque hua otiechtlajyelejtaque naja ca tiehua noTajtzi. 
<span class="verse" id="JN15_25">25&#160;</span>Ini nönca pasöre para ma mochihua inu tlajtule tli tlajcuelulpanca pa inu libro de ley tli yejua quetoca: “Sin arasu niechtlajyelejtaque”. </div>
<div class='p'>
<span class="verse" id="JN15_26">26&#160;</span>’Cache hualiloas Tlapaliebiöne, yejuatzi Espíritu tli melöhuac, hua yejuatzi biloatz de noTajtzi. Naja netiehualtitlanes ca nemejua de ompa tietlac noTajtzi. Hua cuöc hualiloas tlatestificörurus de naja. 
<span class="verse" id="JN15_27">27&#160;</span>Hua nemejua nuyejque xetlatestificörucö, ipampa notlac neyejyeya desde ca opie.  </div>
<div class='psalmlabel' id='JN16_0'> 16</div>
<div class='p'>
<span class="verse" id="JN16_1">1&#160;</span>’Ini nönca sösantle ye onemiechelfe para majcamo xejcöhuacö nemoneltoqueles. 
<span class="verse" id="JN16_2">2&#160;</span>Giente nemiechtojtocasque de ipan teopame. Hasta yebitz ura que noche quiejquech nemiechmectisque quepensörusque que ca inu tietequepanojtecate Deus. 
<span class="verse" id="JN16_3">3&#160;</span>Hua ini nönca sösantle quechihuasque ipampa amo tieixomatque noTajtzi nimpor naja amo niechixomatque. 
<span class="verse" id="JN16_4">4&#160;</span>Cache ini nönca sösantle ye onemiechelfe para que cuöc nieca ura huölös, nenquelnömequesque de lo que tli naja onemiechelfe. </div>
<div class='s'>Tli quechihuasque yejuatzi Espíritu </div>
<div class='p'>’Cache ini nönca sösantle amo onemiechelfe ca opie, ipampa naja neyeya ca nemejua. 
<span class="verse" id="JN16_5">5&#160;</span>Cache öxö neya tieca öque niechhualtitlanque. Hua nionöque de nemejua niechtlajtlanea: “¿Cöne tomobica?” 
<span class="verse" id="JN16_6">6&#160;</span>Cache ipampa onemiechelfe ini nönca sösantle, tequepachule ocalac ipa nemoyulo. 
<span class="verse" id="JN16_7">7&#160;</span>Pero naja nemiechpubelis tli melöhuac, que cache cuale iyes para nemejua por que naja neyös. Ipampa tlö naja amo neyös Tlapaliebiöne amo hualiloas nemoca. Cache tlö neyös, netiehualtitlanes ca nemejua. 
<span class="verse" id="JN16_8">8&#160;</span>Hua cuöc ye ohualiloac quenchihualtisque ma moyulnunutzacö tlöltecpactlöca de intlajtlacul, hua de yectelestle hua de inu condenación. 
<span class="verse" id="JN16_9">9&#160;</span>Moyulnunutzasque de tlajtlacule ipampa amo monejneltoca ca naja. 
<span class="verse" id="JN16_10">10&#160;</span>Hua moyulnunutzasque de yectelestle, ipampa neya tieca noTajtzi, hua ayecmo nenniechejtasque. 
<span class="verse" id="JN16_11">11&#160;</span>Hua moyulnunutzasque de condenación ipampa Deus ye öquecuntenörojque tlajtoöne de ini nönca tlöltecpactle. </div>
<div class='p'>
<span class="verse" id="JN16_12">12&#160;</span>’Oc necpea meyac sösantle tli nemiechpubelis, cache ayebele nenquexicusque öxö. 
<span class="verse" id="JN16_13">13&#160;</span>Cache cuöc ye ohualiloac Espíritu tli melöhuac, yejuatzi nemiechyecönasque ipa noche tli melöhuac. Pues amo tlajtlajtulus por tiepörte de yejuatzi mismo, tlöcamo noche tli quecaquesque yaja inu quejtusque. Hua nemiechmachestisque de meyac sösantle tli sötiepa mochihuas. 
<span class="verse" id="JN16_14">14&#160;</span>Hua yejuatzi niechchamöhuasque naja porque nemiechmachestisque meyac sösantle de naja. 
<span class="verse" id="JN16_15">15&#160;</span>Noche inu sösantle tli de noTajtzi nuyejque de naja ica. Por inu onequejto que nemiechmachestisque sösantle de naja. </div>
<div class='s'>Tequepachule mocuepas pöquelestle </div>
<div class='p'>
<span class="verse" id="JN16_16">16&#160;</span>’Sa oc tepetzi hua ayecmo nenniechejtasque; hua oc tepetzi hua ye ocsajpa nenniechejtasque. </div>
<div class='p'>
<span class="verse" id="JN16_17">17&#160;</span>Yecuöquenu omolfejque seque de tiemachtejcöhua: </div>
<div class='p'>―¿Tlininiji tli tiechelfilo: “Sa oc tepetzi hua amo nenniechejtasque; hua ocsajpa sa oc tepetzi hua nenniechejtasque”, hua: “Naja neyös tieca noTajtzi”? </div>
<div class='p'>
<span class="verse" id="JN16_18">18&#160;</span>Pos oquejtojque: </div>
<div class='p'>―¿Tlininiji quejtulo: “Sa oc tepetzi”? Amo tecasojcömate tli quejtulo. </div>
<div class='p'>
<span class="verse" id="JN16_19">19&#160;</span>Hua ocasojcömatque Jesús que quenequeya tietlajtlanesque, hua oquemelfejque: </div>
<div class='p'>―¿Nentlajtlane nemotzölö de ini nönca tli onequejto: “Sa oc tepetzi hua amo nenniechejtasque, ocsajpa oc tepetzi hua nenniechejtasque”? 
<span class="verse" id="JN16_20">20&#160;</span>Melöhuac, melöhuac nemiechelfea: Nemejua nenchucasque hua nemotlöocoltisque, hua tlöltecpactlöca pajpöquesque. Nemejua nenquepeasque tequepachule, cache nemotequepachul mocuepas pöquelestle. 
<span class="verse" id="JN16_21">21&#160;</span>Sente sohuatl cuöc mixebe, quecocoa icuierpo, ipampa oasico iura. Cache sötiepa de cuöc ye oquetlocatilte peltzintle ayecmo quelnömeque tietunie, tlöcamo quepea pöquelestle ipampa otlöcat sente peltzintle ipan tlöltecpactle. 
<span class="verse" id="JN16_22">22&#160;</span>Pos nuyejque nemejua öxö nenquepea tequepachule. Cache ocsajpa nemiechejtas, hua nemoyulo pajpöques, hua amo öque nemiechcuejcuelis nemopajpöqueles. 
<span class="verse" id="JN16_23">23&#160;</span>Hua ipa inu nieca tunale amo nenniechtlajtlanisque niontle. Melöhuac, melöhuac, nemiechelfea: NoTajtzi nemiechmacasque noche tli nentietlajtlanelisque notucöyupa. 
<span class="verse" id="JN16_24">24&#160;</span>Hasta öxö amo tli nentlajtlantecate notucöyupa. Xetlajtlanecö noso, hua nenquepeasque para que nemopajpöqueles ma momeyaquele. </div>
<div class='s'>Ye onecxexico tlöltecpactle </div>
<div class='p'>
<span class="verse" id="JN16_25">25&#160;</span>’Ini nönca sösantle onemiechnunutz ca tlajtule tli amo nencasojcömate. Yebitz ura cuöc ayecmo nemiechnunutzas ca tlajtule tli amo nencasojcömate, cache ixmantete nemiechmachestis de noTajtzi. 
<span class="verse" id="JN16_26">26&#160;</span>Ipa inu nieca tunale nentlajtlanesque notucöyupa. Hua amo nemiechelfea que netietlötlajtis noTajtzi nemopampa. 
<span class="verse" id="JN16_27">27&#160;</span>Pues sie yejuatzi noTajtzi nemiechtlasojtlalo, porque nemejua nenniechtlasojtlaque, hua nemoneltocaque que naja onehuölie de Deus. 
<span class="verse" id="JN16_28">28&#160;</span>Onehuölie de tietlac noTajtzi hua onaseco ipa nönca tlöltecpactle. Öxö ye nejcöjtiehuas nönca tlöltecpactle hua ocsajpa neyös tieca noTajtzi. </div>
<div class='p'>
<span class="verse" id="JN16_29">29&#160;</span>Oquejtojque tiemachtejcöhua: </div>
<div class='p'>―Xomojtele, öxö tetiechmonunuchelea ixmantete, hua amo ca tlajtule tli amo tecasojcömate. 
<span class="verse" id="JN16_30">30&#160;</span>Öxö tecmate que tejuatzi tomomachitea noche sösantle, hua amo tomonesesitörfea ma canajyeca metzmotlajtlanele pues ye tomomachitea tlin inu queneque tlajtlanes. Por inu toneltoca que tejuatzi melöhuac tehualmoquextejtie de Deus. </div>
<div class='p'>
<span class="verse" id="JN16_31">31&#160;</span>Oquennönquelejque Jesús: </div>
<div class='p'>―¿Öxö nemoneltoca? 
<span class="verse" id="JN16_32">32&#160;</span>Xequejtacö, que yebitz ura, hua ye oasico, cuöc nemiechnencuaxelusque, cara sente ipa iojfe, hua nenniechcöjtiehuasque nosiel. Cache amo nosiel neca, porque noTajtzi notlac iloac. 
<span class="verse" id="JN16_33">33&#160;</span>Ini nönca sösantle ye onemiechelfe para noca nenquepeasque yulsiebelestle. Ipan tlöltecpactle nenquepeasque tequepachule, cache xecpeacö confiönsa, porque naja ye onecxexico tlöltecpactle hua itlachihual.  </div>
<div class='psalmlabel' id='JN17_0'> 17</div>
<div class='s'>Jesús netlajtlötlajtiluc ca tieTajtzi </div>
<div class='p'>
<span class="verse" id="JN17_1">1&#160;</span>Ini nönca sösantle oquejtojque Jesús. Hua ajcopatlachealuc ca elfecac hua oquejtojque: </div>
<div class='p'>―NoTajtzi, ye oaseco ura. Xeniechmomaquele chamöhualestle naja tli neca nemoConietzi, para nuyejque ejqueu naja temetzmochamöbelis tejuatzi. 
<span class="verse" id="JN17_2">2&#160;</span>Pos ye teniechmomaquele noche checöhualestle para ca noche giente para que innochtie quiejquech teniechmomaquele ma nequenmaca nemelestle nochepa. 
<span class="verse" id="JN17_3">3&#160;</span>Hua nemelestle nochepa ica que ma metzmixomachelicö que sa tejuatzi teDeus tomobetzteca de melöhuac hua ma niechixomatecö naja neJesucristo öque tejuatzi oteniechhualmotitlane. 
<span class="verse" id="JN17_4">4&#160;</span>Naja ye temetzmacac chamöhualestle ipa tlöltecpactle. Ye onectlame motequeyojtzi tli teniechmomaquele ma necchihua. 
<span class="verse" id="JN17_5">5&#160;</span>Öxö noso, noTajtzi, xeniechmomaquele chamöhualestle tejuatzi mismo, inu nieca chamöhualestle tli necpeaya motlactzinco cachto de cuöc oyeya tlöltecpactle. </div>
<div class='p'>
<span class="verse" id="JN17_6">6&#160;</span>’Inu niecate tlöca tli teniechmomaquele de intzölö tlöltecpactlöca ye onequemelfe ixmantete de quiene tomobetzteca tejuatzi. Mohuöxcatzetzihua oyejyeya, hua teniechenmomaquele, hua yejua oqueneltocaque motlajtultzi. 
<span class="verse" id="JN17_7">7&#160;</span>Öxö quemajtecate que noche sösantle tli teniechmomaquele yebitz de tejuatzi. 
<span class="verse" id="JN17_8">8&#160;</span>Pues inu tlajtule tli teniechmomaquele, onequenmacac. Hua yejua oqueselejque, hua oquematque que de melöhuac onehuölquis de tejuatzi. Hua omoneltocaque que tejuatzi teniechhualmotitlane. 
<span class="verse" id="JN17_9">9&#160;</span>Naja notlajtlötlajtea por yejua. Amo notlajtlötlajtea por tlöltecpactlöca, tlöcamo por niecate tli teniechenmomaquele, ipampa mohuöxcatzetzihua cate. 
<span class="verse" id="JN17_10">10&#160;</span>Hua noche sösantle tli nohuöxca, mohuöxcatzi, hua tli mohuöxcatzi, nohuöxca. Hua naja necpea chamöhualestle por medio de yejua. 
<span class="verse" id="JN17_11">11&#160;</span>Hua ayecmo neyes ipan tlöltecpactle, cache ini nöncate mocöhuasque ipan tlöltecpactle hua naja neya mocatzinco. NoTajtzi yectec, xequenmomalfele para ma quesequirucö ca tejuatzi, quiename teniechmojtetele que tejuatzi tomobetzteca. Xequenmomalfele para ma yecö sasie, quieme nuyejque tejua sasie tecate. 
<span class="verse" id="JN17_12">12&#160;</span>Cuöc naja neyeya inca yejua, naja nequenmalfiöya para ma quesequirucö ca tejuatzi, quiename teniechmojtetele que tejuatzi tomobetzteca. Naja onequenmalfe hua nionöque de yejua amo oixniempole, tlöcamo solamiente nieca tli de porsi iya ipa ixniempolebelestle para ma mochihua tli tlajcuelulpanca. 
<span class="verse" id="JN17_13">13&#160;</span>Cache öxö neya mocatzinco. Hua nequejtoa ini nönca sösantle ipan tlöltecpactle, para ma quepeacö nopajpöqueles hua ma momeyaquele inca yejua. 
<span class="verse" id="JN17_14">14&#160;</span>Naja ye onequenmacac motlajtultzi, hua tlöltecpactlöca ye quentlajyelejta, ipampa amo cate de tlöltecpactlöca quieme naja nuyejque amo neca de tlöltecpactlöca. 
<span class="verse" id="JN17_15">15&#160;</span>Amo notlajtlötlajtea para tequenmoquextelis de ipa ini nönca tlöltecpactle, tlöcamo para tequenmomalfelis de noche tlin amo cuale. 
<span class="verse" id="JN17_16">16&#160;</span>Amo cate de ini nönca tlöltecpactle, quieme naja nuyejque amo neca de tlöltecpactle. 
<span class="verse" id="JN17_17">17&#160;</span>Xequenmonencuaxelfe por medio de lo que tli melöhuac para ma yecö yecteque. Motlajtultzi, yaja inu icaca melöhuac. 
<span class="verse" id="JN17_18">18&#160;</span>Quieme tejuatzi teniechhualmotitlane ipa tlöltecpactle, ejqueu nuyejque nequentitla ipan tlöltecpactle. 
<span class="verse" id="JN17_19">19&#160;</span>Hua por impampa yejua naja mismo nonencuaxeloa para necchihuas ini tequetl, para nuyejque yejua ma monencuaxelucö hua ma yecö yecteque por medio de lo que tli melöhuac. </div>
<div class='p'>
<span class="verse" id="JN17_20">20&#160;</span>’Cache amo notlajtlötlajtea sa para ini nöncate nomachtejcöhua, tlöcamo nuyejque para quiejquech moneltocasque noca por intlajtul de nomachtejcöhua. 
<span class="verse" id="JN17_21">21&#160;</span>Notlajtlötlajtea para que innochtie ma yecö sasie, san quiene ca tejuatzi, noTajtzi, tomobetzteca ca naja hua naja ca tejuatzi, ejqueu nuyejque yejua ma yecö ca tejua. Hua ejqueu tlöltecpactlöca ma moneltocacö que tejuatzi teniechhualmotitlane. 
<span class="verse" id="JN17_22">22&#160;</span>Hua inu tlaniextelestle tli teniechmomaquele nuyejque naja onequenmacac, para ma yecö sasie quieme tejua tecate nuyejque sasie. 
<span class="verse" id="JN17_23">23&#160;</span>Naja ma neye ca yejua, hua tejuatzi ca naja, para ma yecö yejua sasie de melöhuac. Ejqueu tlöltecpactlöca ma momacö cuienta que tejuatzi teniechhualmotitlane hua que tequenmotlasojtelea yejua quieme nuyejque teniechmotlasojtelea. 
<span class="verse" id="JN17_24">24&#160;</span>NoTajtzi, necneque que niecate tli teniechenmomaquele nuyejque ma yecö ca naja cöne naja neyes, para ma quejtacö notlaniexteles tli teniechmomaquele porque teniechmotlasojtele desde antes que omochejchi ini nönca tlöltecpactle. 
<span class="verse" id="JN17_25">25&#160;</span>NoTajtzi yectec, tlöltecpactlöca amo metzmixomachelejque, cache naja temetzmixomachele, hua ini nöncate ye oquematque que tejuatzi teniechhualmotitlane. 
<span class="verse" id="JN17_26">26&#160;</span>Hua naja nequemelfe ixmantete de quiene tomobetzteca tejuatzi, hua nequemelfis cache. Ejqueu inu tlasojtelestle tli ica teniechmotlasojtele ma iye ipa inyulo, hua naja ma neye ca yejua.  </div>
<div class='psalmlabel' id='JN18_0'> 18</div>
<div class='s'>Enemigos de Jesús tieaseque </div>
<div class='p'>
<span class="verse" id="JN18_1">1&#160;</span>Cuöc Jesús ye oquejtojque ini nönca sösantle, biloac ca tiemachtejcöhua ca ocsie löro öpöntle itucö Cedrón, cöne oyeya sente locör cuajcamac. Ipa inu locör calacoac Jesús ca tiehua tiemachtejcöhua. 
<span class="verse" id="JN18_2">2&#160;</span>Hua Judas, öque tieantrecörusquea inca tieenemigos, quixomateya inu nieca locör. Pos meyacpa Jesús nesentlöliloöya ompa ca tiemachtejcöhua. 
<span class="verse" id="JN18_3">3&#160;</span>Judas, noso, quemönato soltörojte ca tiehua policías de tlötlayecönque de teopexcotzetzi hua de fariseos. Hua oaseto ompa ica tlobilte, hua tlobilecutl, hua teposme. 
<span class="verse" id="JN18_4">4&#160;</span>Cache Jesús, ipampa quematiloöya noche inu sösantle tli tiepa huölös, oquixoac ca cöne yejua oyejyeya hua oquemelfejque: </div>
<div class='p'>―¿Öquenu nenquetiemoa? </div>
<div class='p'>
<span class="verse" id="JN18_5">5&#160;</span>Otieyelfejque: </div>
<div class='p'>―Jesús de puieblo de Nazaret. </div>
<div class='p'>Oquemelfejque Jesús: </div>
<div class='p'>―Naja neca. </div>
<div class='p'>(Hua nuyejque ompa oyeya ca yejua Judas, öque tietiemöctiöya ca yejua.) 
<span class="verse" id="JN18_6">6&#160;</span>Hua cuöc oquemelfejque: “Naja necaca”, otzinquisque hua obejbiebetzeto ipan tlöle. </div>
<div class='p'>
<span class="verse" id="JN18_7">7&#160;</span>Ocsajpa oquentlajtlanejque: </div>
<div class='p'>―¿Öquenu nenquetiemoa? </div>
<div class='p'>Hua yejua oquejtojque: </div>
<div class='p'>―Jesús de Nazaret. </div>
<div class='p'>
<span class="verse" id="JN18_8">8&#160;</span>Onöhuatihuac Jesús: </div>
<div class='p'>―Ye onemiechelfe que naja neca. Tlö quejtus naja nenniechtiemoa, xequencöhuaco ini nöncate ma yöcö. </div>
<div class='p'>
<span class="verse" id="JN18_9">9&#160;</span>Ejqueu oquejtojque Jesús para ma mochihua inu tlajtule tli oquejtojque: “Öque teniechenmomaquele, nion sente de yejua amo necpolo”. </div>
<div class='p'>
<span class="verse" id="JN18_10">10&#160;</span>Yecuöquenu Semu Piero, öque quepeaya sente espöda, oquequexte, hua oquemacac iesclavo de tlajtojcöteopexque, hua oquetequele inacas tli ca imöyecmö. Hua inu esclavo mocuitiöya Malco. 
<span class="verse" id="JN18_11">11&#160;</span>Yecuöquenu Jesús oquelfejque Piero: </div>
<div class='p'>―Xejcalaque moespöda ijtec icuetlaxyo. Inu bölso de tiecoco tli oniechmacaque noTajtzi necpea que neconis. </div>
<div class='s'>Tiebicaque Jesús ca tlajtojcöteopexque </div>
<div class='p'>
<span class="verse" id="JN18_12">12&#160;</span>Yecuöquenu soltörojte hua coroniel, hua guardia de joriojte, tieaseque Jesús hua tieijilpejque. 
<span class="verse" id="JN18_13">13&#160;</span>Hua cachto tiebicaque itlac Anás, pues yaja oyeya imönta de Caifás, öque oyeya tlajtojcöteopexque ipa inu nieca xebetl. 
<span class="verse" id="JN18_14">14&#160;</span>Hua yaja ini Caifás öque oquentlajtulmacac joriojte nele conbenierebe ma meque sente tlöcatl por intequepa puieblo. </div>
<div class='s'>Piero oquejto que amo tieixomate Jesús </div>
<div class='p'>
<span class="verse" id="JN18_15">15&#160;</span>Hua Semu Piero hua ocsente de tiemachtejcöhua tietocaque Jesús. Hua tlajtojcöteopexque quixomateya inu ocsente machtejque, hua yaja ocalac ca Jesús ipa ipötio de tlajtojcöteopexque. 
<span class="verse" id="JN18_16">16&#160;</span>Cache Piero omocö ca queyöhuac ipa trönca. Hua oquis inu ocsente machtejque öquenu tlajtojcöteopexque quixomateya. Hua inu machtejque oquenunutz sohuatl tlajpexque hua oquecalaque Piero. 
<span class="verse" id="JN18_17">17&#160;</span>Yecuöquenu inu sohuatl öque quexutiöya trönca oquelfe Piero: </div>
<div class='p'>―¿Beles nuyejque taja tecaca sente de imachtejcöhua de ini nönca tlöcatl? </div>
<div class='p'>Oquejto yaja: </div>
<div class='p'>―Naja amo. </div>
<div class='p'>
<span class="verse" id="JN18_18">18&#160;</span>Hua ompa ijijcataya policías hua esclavos. Ye oquechejchijque tletzintle de tecole, ipampa lalebes siehua, hua yejua omotojtotunejtaya. Hua nuyejque ijcataya Piero inca yejua omototunejtaya. </div>
<div class='s'>Tlajtojcöteopexque otlajtlajto ca Jesús </div>
<div class='p'>
<span class="verse" id="JN18_19">19&#160;</span>Entunses inu tlajtojcöteopexque tietlajtlane Jesús de tiemachtejcöhua hua de tietlamachteles. 
<span class="verse" id="JN18_20">20&#160;</span>Jesús oquelfejque: </div>
<div class='p'>―Naja ixmantete onequennunutz ca noche giente. Naja seme onequenmachtiöya ipa teopancucone hua ipa teopantle bieye cöne mosentlolea noche joriojte, hua amo tli onequejto sa ichtecajtzi. 
<span class="verse" id="JN18_21">21&#160;</span>¿Tli ipampa teniechtlajtlanea naja? Xequentlajtlane yejua tli oquecajque de lo que tli onequennunutz; yejuanu quemate tli naja onequejto. </div>
<div class='p'>
<span class="verse" id="JN18_22">22&#160;</span>Hua cuöc yejuatzi oquejtojque ini, sente policía tli ompa ijcataya, tiecamatetlatzcuepune Jesús, hua oquejto: </div>
<div class='p'>―¿Ejqueu tecnönquelea tlajtojcöteopexque? </div>
<div class='p'>
<span class="verse" id="JN18_23">23&#160;</span>Nöhuatihuac Jesús: </div>
<div class='p'>―Tlö onequejto tli amo cuale, xecmelöjcopoa de tli amo cuale onequejto. Hua tlö cuale tli nequejtoa, ¿tli ipampa teniechmaca? </div>
<div class='p'>
<span class="verse" id="JN18_24">24&#160;</span>Entunses Anás tietitla ica Caifás tlajtojcöteopexque. Ilpihuatöya. </div>
<div class='s'>Ocsajpa Piero oquejto que amo tieixomate Jesús </div>
<div class='p'>
<span class="verse" id="JN18_25">25&#160;</span>Ompa ijcataya Semu Piero omototunejtaya. Hua inu giente oquelfejque: </div>
<div class='p'>―¿Beles taja nuyejque tecaca sente imachtejque? </div>
<div class='p'>Yaja oquenegöro, hua oquejto: </div>
<div class='p'>―Pues naja amo. </div>
<div class='p'>
<span class="verse" id="JN18_26">26&#160;</span>Sente esclavo de tlajtojcöteopexque oyeya de ifamilia de öquenuju Piero oquenacastejtec. Yaja oquelfe Piero: </div>
<div class='p'>―¿Amo temetzejtac naja ica Jesús mismo ompa cöne cuajcamac? </div>
<div class='p'>
<span class="verse" id="JN18_27">27&#160;</span>Hua Piero ocsajpa quenegöro. Hua nima otzajtzec canteliex. </div>
<div class='s'>Jesús ca Pilöto </div>
<div class='p'>
<span class="verse" id="JN18_28">28&#160;</span>Entunses tiebicaque Jesús de itlac Caifás ca pa inu palacio noso Pretorio cöne chönteya inu cubernadur que itucö Pilöto. Hua cualco oyeya. Hua yejua amo ocalajque ipa Pretorio para majcamo mopetzonelucö porque quenequeya yesque chepöjque para cuale quecuösque inu tlacuale de pöscua. Pues tlö joriojte calaque ipa inchö de tli amo joriojte, quejtoa yejua que ye omopetzonelojque. 
<span class="verse" id="JN18_29">29&#160;</span>Yecuöquenu oquis Pilöto ca queyöhuac intlac, hua oquejto: </div>
<div class='p'>―¿De tli nenquetieyelfejtecate ini nönca tlöcatl? </div>
<div class='p'>
<span class="verse" id="JN18_30">30&#160;</span>Onöhuatque hua oquelfejque: </div>
<div class='p'>―Tlö ini nönca amo quechihuasquiöya tli amo cuale, amo temetzmomöctelisquiöne. </div>
<div class='p'>
<span class="verse" id="JN18_31">31&#160;</span>Yecuöquenu oquejto Pilöto: </div>
<div class='p'>―Xecbicacö nemejua hua xecjuscörucö por nemoley. </div>
<div class='p'>Hua joriojte oquelfejque: </div>
<div class='p'>―Mocubiernojtzi amo tiechpermitiroa yeca tecmectisque. </div>
<div class='p'>
<span class="verse" id="JN18_32">32&#160;</span>Ejqueu oquejtojque para ma mochihua tietlajtultzi Jesús tli oquejtojque cuöc quenmacheste de tli mequelestle mecoas.<a href='#FN9' epub:type='noteref' class='noteref'>*</a> </div>
<div class='p'>
<span class="verse" id="JN18_33">33&#160;</span>Entunses Pilöto ocsajpa ocalac ipa Pretorio hua otienutz Jesús. Otieyelfe: </div>
<div class='p'>―¿Taja tecaca terey de joriojte? </div>
<div class='p'>
<span class="verse" id="JN18_34">34&#160;</span>Onöhuatihuac Jesús: </div>
<div class='p'>―¿Tequejtoa ini nönca sampor tequejtoa noso yeca ometznunutz de naja? </div>
<div class='p'>
<span class="verse" id="JN18_35">35&#160;</span>Pilöto tienönquele. </div>
<div class='p'>―¿Beles nejoreyo naja? Amo, cache motlöcaicnihua, hua jefes de teopexcötzetzi metzmöctejque nomöpa. ¿Tli otecchi? </div>
<div class='p'>
<span class="verse" id="JN18_36">36&#160;</span>Nöhuatihuac Jesús: </div>
<div class='p'>―Noreino amo icaca de nönca tlöltecpactle. Tlö neyene nerey de sente reino ipa ini nönca tlöltecpactle notlatequepanojua momagasquiöne para majcamo niechtiemöcticö inca joriojte. Al contrörio, noreino amo de necö. </div>
<div class='p'>
<span class="verse" id="JN18_37">37&#160;</span>Yecuöquenu tieyelfe Pilöto: </div>
<div class='p'>―¿Tlöjcu taja tecaca terey? </div>
<div class='p'>Onöhuatihuac Jesús: </div>
<div class='p'>―Naja necaca nerey quieme taja tequejto. Pos para ini naja onetlöcat, hua onehuöla ipa nönca tlöltecpactle para ini, para ma necmelöjcopoa de lo que tlin melöhuac. Noche öque moneltoca ica tli melöhuac niechtiencaque. </div>
<div class='p'>
<span class="verse" id="JN18_38">38&#160;</span>Otieyelfe Pilöto: </div>
<div class='p'>―¿Hua tlin inu yaja lo que tli ica melöhuac? </div>
<div class='s'>Pilöto tietiemacac Jesús ma tiecoruspelucö </div>
<div class='p'>Hua cuöc oquejto ini nönca, oquis ocsajpa inca joriojte, hua oquemelfe: </div>
<div class='p'>―Naja amo nequejtelea niontle tlajtlacule. 
<span class="verse" id="JN18_39">39&#160;</span>Cache nemejua nenquepea costumbre, nele naja nemiechcajcöbeles sente tlöcatl ma quisa de ipan cörsel ipan pöscua. ¿Nenqueneque noso ma nejcajcöhua ini nönca Rey de joriojte? </div>
<div class='p'>
<span class="verse" id="JN18_40">40&#160;</span>Yecuöquenu innochtie otzajtzajtzeque ocsajpa, oquejtojque: </div>
<div class='p'>―Ini nönca amo xomocajcöbele, tlöcamo xomocajcöbele yaja Barrabás. </div>
<div class='p'>Pos Barrabás oyeya ichtejque.  </div>
<div class='psalmlabel' id='JN19_0'> 19</div>
<div class='p'>
<span class="verse" id="JN19_1">1&#160;</span>Entunses Pilöto tlanahuate ma tiemönelicö Jesús, hua ma tiebejbitequecö. 
<span class="verse" id="JN19_2">2&#160;</span>Hua soltörojte queyejyectienque sente coruna de betztle, hua tietlölelejque ipa tietzonteco hua tietlaquentejque ca tatapajtle mororojtec quiename möquea reyes. 
<span class="verse" id="JN19_3">3&#160;</span>Hua ohuölöya ca yejuatzi hua oquejtoöya: </div>
<div class='p'>―¡Ma neme Rey de joriojte! </div>
<div class='p'>Hua tiecamatetlajtlatzcuepuniöya. </div>
<div class='p'>
<span class="verse" id="JN19_4">4&#160;</span>Yecuöquenu Pilöto oquis ocsajpa, hua oquemelfe joriojte: </div>
<div class='p'>―Xequejtacö, necö necbicatz ca queyöhuac para nenquejtasque que naja amo tli tlajtlacule necniextelea. </div>
<div class='p'>
<span class="verse" id="JN19_5">5&#160;</span>Entunses oquixoac Jesús ca queyöhuac. Quebicaloöya inu coruna de betztle hua tietlaquie mororojtec. Hua oquemelfe Pilöto: </div>
<div class='p'>―Xequejtacö, nönca tlöcatl. </div>
<div class='p'>
<span class="verse" id="JN19_6">6&#160;</span>Hua cuöc tieijtaque jefes de teopexcötzetzi hua policías, otzajtzajtzeque: </div>
<div class='p'>―Xomocoruspelfe, xomocoruspelfe. </div>
<div class='p'>Oquemelfe Pilöto: </div>
<div class='p'>―Xecönaco nemejua hua xejcoruspelucö, ipampa naja amo tli necniextelea tlajtlacule. </div>
<div class='p'>
<span class="verse" id="JN19_7">7&#160;</span>Oquenönquelejque joriojte: </div>
<div class='p'>―Tejua tecpea sente ley hua san quiene ca quejtoa inu ley ijteca ma meque ini nönca, ipampa quejtoa nele iloac tieConietzi Deus. </div>
<div class='p'>
<span class="verse" id="JN19_8">8&#160;</span>Hua cuöc Pilöto oquecac ini nönca tlajtule, omomajte cache. 
<span class="verse" id="JN19_9">9&#160;</span>Hua ocalac ocsajpa ipa Pretorio hua otieyelfe Jesús: </div>
<div class='p'>―¿De cöne taja teca? </div>
<div class='p'>Cache Jesús amo oquenönquelejque. 
<span class="verse" id="JN19_10">10&#160;</span>Yecuöquenu tieyelfe Pilöto: </div>
<div class='p'>―¿Naja amo teniechnönquelea? ¿Amo tecmate que naja necpea checöhualestle para temetzcajcöhuas, hua nuyejque necpea checöhualestle para temetzcoruspelus? </div>
<div class='p'>
<span class="verse" id="JN19_11">11&#160;</span>Onöhuatihuac Jesús: </div>
<div class='p'>―Niontle checöhualestle amo tecpeane ca naja, tlö amo metzmacasquiöya de tlacpac. Por inu öque niechmöcte ca taja cache bieye tlajtlacule quepea. </div>
<div class='p'>
<span class="verse" id="JN19_12">12&#160;</span>Desde cuöquenu quenequeya Pilöto tiecajcöhuas, cache joriojte tzajtzajtzeya, hua quejtoöya: </div>
<div class='p'>―Tlö ini nönca tomocajcöbelis, amo tomobetzteca teamigo de César. Öque beletes quejtoa que ica rey, ica enemigo de inu belaja rey César. </div>
<div class='p'>
<span class="verse" id="JN19_13">13&#160;</span>Entunses Pilöto cuöc oquecac ini nönca tlajtule, tiebicac Jesús ca queyöhuac hua omotlöle ipa sieta de tlajtoöne ipa inu löcor tli quecuitea Tepejpechtle, hua ca hebreo Gabata. 
<span class="verse" id="JN19_14">14&#160;</span>Hua ye oyeya viernes de inu semöna de pöscua hua quieme pan tlajca. Hua oquemelfe joriojte: </div>
<div class='p'>―Xequejtacö nemorey. </div>
<div class='p'>
<span class="verse" id="JN19_15">15&#160;</span>Cache yejua otzajtzajtzeque: </div>
<div class='p'>―Xomoquextele, xomoquextele. Xomocoruspelfe. </div>
<div class='p'>Oquemelfe Pilöto: </div>
<div class='p'>―¿Nemorey nejcoruspelus? </div>
<div class='p'>Onöhuatque jefes de teopexcötzetzi: </div>
<div class='p'>―Amo tecpea rey tlöcamo sa yaja César. </div>
<div class='p'>
<span class="verse" id="JN19_16">16&#160;</span>Entunses Pilöto tietiemöcte inca yejua para ma tiecoruspelucö. </div>
<div class='s'>Jesús omecoac pan corujtzi </div>
<div class='p'>Hua otieaseque Jesús. 
<span class="verse" id="JN19_17">17&#160;</span>Hua yejuatzi oquixoac, oquebicaloöya tiecorujtzi. Biloac hasta inu locör tli mocuitea Calaviera noso Locör de Mejcötzontecomatl, hua mocuitea ca hebreo Gólgota. 
<span class="verse" id="JN19_18">18&#160;</span>Hua ompa tiecoruspelojque. Hua tieca quencoruspelojque unte ocseque, ca sie löro sente hua ca ocsie löro ocsente hua yejuatzi nepantla. 
<span class="verse" id="JN19_19">19&#160;</span>Hua oquejcuelo nuyejque Pilöto sente tucöyutl hua oquetlöle icpac corujtzi. Hua tlajcuelule ejqueyi oyeya: JESÚS DE PUIEBLO DE NAZARET, REY DE JORIOJTE. 
<span class="verse" id="JN19_20">20&#160;</span>Hua meyactie joriojte oquetlajtultejque ini nönca tucöyutl. Pues cöne tiecoruspelojque Jesús amo bejca oyeya de inu ciudad. Hua tlajcuelulpa oyeya ca hebreo, hua ca latín, hua ca griego. 
<span class="verse" id="JN19_21">21&#160;</span>Hua jefes de teopexcötzetzi de joriojte oquelfejque Pilöto: </div>
<div class='p'>―Amo xomojcuelfe, “Rey de Joriojte”, tlöcamo xomojcuelfe que yaja oquejto que ica Rey de Joriojte. </div>
<div class='p'>
<span class="verse" id="JN19_22">22&#160;</span>Onöhuat Pilöto: </div>
<div class='p'>―Tli onequejcuelo, ye onequejcuelo. </div>
<div class='p'>
<span class="verse" id="JN19_23">23&#160;</span>Hua cuöc soltörojte ye tiecoruspelojque Jesús, ocönque tietzotzomajua, hua oquechijque nobe pörtes, para cara siesente soltöro sente pörte. Hua nuyejque tietlaquie ocönque. Cache tietlaquie amo tlajtzöntle oyeya, tlöcamo noche intiero oyeya desde tlacpac. 
<span class="verse" id="JN19_24">24&#160;</span>Entunses omolfejque sente ca ocsente: </div>
<div class='p'>―Majcamo tectzomunicö, tlöcamo ma tecriförucö, abier öquenu quetlöne. </div>
<div class='p'>Ejqueu oquechijque para ma mochihua tli tlajcuelulpanca cöne quejtoa: </div>
<div class='q'>Quexiexelojque intzölö yejua notzotzomajua, </div>
<div class='q'>hua queriförojque notlaquie. </div>
<div class='m'>Hua soltörojte ejqueu oquechijque. </div>
<div class='p'>
<span class="verse" id="JN19_25">25&#160;</span>Hua itlac tiecorujtzi de Jesús ijijcataya tienönajtzi hua icni sohuatl de tienönajtzi, ca tiehua María, isohua Cleofas, hua nuyejque María de puieblo de Magdala. 
<span class="verse" id="JN19_26">26&#160;</span>Entunses Jesús oquejtaque tienönajtzi, hua inu tiemachtejque öque lalebes quetlasojtlaloöya, ompa ijcataya. Cuöquenu quelfejque tienönajtzi: </div>
<div class='p'>―Sohuatl, xomojtele niecaju moconietzi. </div>
<div class='p'>
<span class="verse" id="JN19_27">27&#160;</span>Entunses oquelfejque tiemachtejque: </div>
<div class='p'>―Xequejta niecaju monöntzi. </div>
<div class='p'>Hua desde nieca ura inu tiemachtejque oquebicac tienöntzi ca ichö. </div>
<div class='p'>
<span class="verse" id="JN19_28">28&#160;</span>Sötiepa de ini nönca, cuöc Jesús oquematque que noche sösantle ye omochi, para ma mochihua tli tlajcuelulpanca, oquejtojque: </div>
<div class='p'>―Naja nömeque. </div>
<div class='p'>
<span class="verse" id="JN19_29">29&#160;</span>Hua ompa oyeya sente xoctle tientaya de pinögre. Entunses giente oquetiemitejque sente sunectle ca pinögre, hua queyehualuchtelejque sente tlacutl de hisopo, hua oquepachojque itlac tiecamac. 
<span class="verse" id="JN19_30">30&#160;</span>Hua cuöc Jesús ye oconihuac pinögre oquejtojque: </div>
<div class='p'>―Ye omosencö noche. </div>
<div class='p'>Hua oquepiechojque tietzonteco, omecoac. </div>
<div class='s'>Sente soltöro tietecoyöbele tiemesecuelnacastla Jesús </div>
<div class='p'>
<span class="verse" id="JN19_31">31&#160;</span>Hua oyeya viernes de inu semöna. Inu joriojte amo quenejnequeya ma mocöhuacö mimejque ipa coruscuajme ipa söbro, ipampa inu söbro bieye tunale de yelfetl oyeya. Por inu oquelfejque Pilöto ma quenpojpostequelicö imecxehua de niecate tli coruspelcataya para ma mejmequecö nima, hua ejqueu ma quemejcuenicö de ompa. 
<span class="verse" id="JN19_32">32&#160;</span>Hua ohuölajque soltörojte, hua oquenpojpostequelico imecxehua de inu unteme ocseque tli quencoruspelojque ca yejuatzi. 
<span class="verse" id="JN19_33">33&#160;</span>Cache ohuölajque tieca Jesús, hua tieijtaque quiene ye omecoac. Entunses ayecmo tiepojpostejquelejque tieicxehua. 
<span class="verse" id="JN19_34">34&#160;</span>Cache sente de inu soltörojte tietecoyöbele tiemesecuelnacastla ca ilönsa, hua sa nima oquis yestle hua ötzintle. </div>
<div class='p'>
<span class="verse" id="JN19_35">35&#160;</span>Hua öquenu oquejtac yaja quepujteca. Hua ica melöhuac lo que tli quepoa. Hua yaja quemate que quejtojteca tli melöhuac. Ejqueu quechihua para que nemejua nuyejque ma xomoneltocacö. 
<span class="verse" id="JN19_36">36&#160;</span>Pos ini nönca sösantle omochi para ma mochihua tli tlajculelulpanca: “Amo quepostequesque nion sente de tiememetehua”. 
<span class="verse" id="JN19_37">37&#160;</span>Hua nuyejque ocsente tlajcuelule quejtoa: “Tieijtasque öque tietecoyöjque”. </div>
<div class='s'>Tietlöltucaque Jesús ijtec sente mejcöustutl </div>
<div class='p'>
<span class="verse" id="JN19_38">38&#160;</span>Sötiepa de ini nönca sösantle, Josie de Arimatea, öque oyeya tiemachtejque de Jesús, mös sa ichtecajtzi ipampa quenmabeliöya joriojte, yaja oquetlötlajte Pilöto para quejcuenis tiecuierpo Jesús. Hua Pilöto oquecö ma quejcuene. Yecuöquenu ohuöla hua oquejcuene tiecuierpo. 
<span class="verse" id="JN19_39">39&#160;</span>Hua ohuöla nuyejque Nicodemo, öque tli cachto ohuöla tieca Jesús ca yohuale. Yaja oquehualecac quieme cincuenta kilos de pajtle tli mocuitea mirra hua aloes para quequemelusque tiecuierpo. 
<span class="verse" id="JN19_40">40&#160;</span>Entunses oquebicaque tiecuierpo Jesús, hua oquequemelojque ca tzotzomajtle ca tiehua inu pajme san quiene ca quepea costumbre joriojte ca motojtuca. 
<span class="verse" id="JN19_41">41&#160;</span>Hua ca ompa cöne tiecoruspelojque oyeya sente locör cuajcamac hua ijtec cuajcamac oyeya sente mejcöustutl yancuec cöne ayemo öque motuca. 
<span class="verse" id="JN19_42">42&#160;</span>Ompa noso quetlölejque tiecuierpo Jesús, porque oyeya viernes de inu semöna de pöscua de joriojte, hua inu nieca mejcöustutl sa nima ompa oyeya.  </div>
<div class='psalmlabel' id='JN20_0'> 20</div>
<div class='s'>Jesús oyulejque </div>
<div class='p'>
<span class="verse" id="JN20_1">1&#160;</span>Pos ipa primiero tunale de semöna, María Magdalena ohuöla itlac mejcöustutl ca ise cuöc oc tlajtlayohua oyeya. Hua oquejtac que inu tietetu ye omojcuene de itech pobielta de inu mejcöustutl. 
<span class="verse" id="JN20_2">2&#160;</span>Yecuöquenu otzecuintie, hua ohuöla ica Semu Piero, hua ca inu ocsente de tiemachtejcöhua öque quetlasojtlaloöya Jesús. Hua oquemelfe: </div>
<div class='p'>―Ye quebicaque tiecuierpo Tlöcatzintle de ijtec mejcöustutl, hua amo tecmate cöne quetlölejque. </div>
<div class='p'>
<span class="verse" id="JN20_3">3&#160;</span>Hua oquistiejque Piero hua inu ocsente machtejque, hua uyajque cöne oyeya mejcöustutl. 
<span class="verse" id="JN20_4">4&#160;</span>Hua omomiemerojque innehua. Hua inu ocsente tiemachtejque cache omomero que Piero hua oaseto cachto itlac mejcöustutl. 
<span class="verse" id="JN20_5">5&#160;</span>Hua otlachix hua oquejtac tatapajme ompa betztaya. Cache amo ocalac. 
<span class="verse" id="JN20_6">6&#160;</span>Entunses oaseto Semu Piero nuyejque, öque quetocaya, hua ocalac ijtec mejcöustutl hua oquejtac tatapajme betztaya. 
<span class="verse" id="JN20_7">7&#160;</span>Hua inu cuötzotzomajtle tli oyeya ipa tietzönteco amo betztaya ica ocseque tzotzomajme tlöcamo tejcuextaya ipa locör nencua. 
<span class="verse" id="JN20_8">8&#160;</span>Yecuöquenu ocalac inu ocsente machtejque nuyejque, öque ohuöla cachto itlac mejcöustutl. Hua oquejtac hua omoneltocac. 
<span class="verse" id="JN20_9">9&#160;</span>Pos ayemo quemateya tli tlajcuelulpa oyeya, que quepeaya que mochihuasquea ejqueu ma yulebihua de intzölö mimejque. 
<span class="verse" id="JN20_10">10&#160;</span>Hua omocuejque tiemachtejcöhua ca inchajchö. </div>
<div class='s'>Jesús neniextiluc ca María de puieblo de Magdala </div>
<div class='p'>
<span class="verse" id="JN20_11">11&#160;</span>Pos María oyeya ca queyöhuac chucataya itlac mejcöustutl. Entunses cuöc ochucataya otlachix ijtec mejcöustutl. 
<span class="verse" id="JN20_12">12&#160;</span>Hua oquemejtac unte öngeles motlajtlaquentejtaya ica tzotzomajtle istöc. Oyejyehuataya sente cöne ca oyeya tiecuötzoncuöc hua ocsente cöne ca oyeya tieicxetla, cöne oquetlölejque tiecuierpo Jesús. 
<span class="verse" id="JN20_13">13&#160;</span>Hua oquelfejque: </div>
<div class='p'>―Sohuatl, ¿tlica techuca? </div>
<div class='p'>Oquemelfe: </div>
<div class='p'>―Ipampa ye tiebicaque noTlöcatzintle hua amo necmate cöne tietlölito. </div>
<div class='p'>
<span class="verse" id="JN20_14">14&#160;</span>Hua cuöc oquejto ini nönca, omocuec ca icuetlapa, hua tieyejtac Jesús ijcatihuataya. Cache amo quemateya tlö yejuatzi Jesús. 
<span class="verse" id="JN20_15">15&#160;</span>Jesús oquelfejque: </div>
<div class='p'>―Sohuatl, ¿tlica techuca? ¿Öquenu tectiemoa? </div>
<div class='p'>Yaja oquepensöro beles yaja tlajpexque. Otieyelfe: </div>
<div class='p'>―Señor, tlö tejuatzi tetiemobiquele, xeniechmolfele cöne tetiemotlölelito, hua naja netiebicas. </div>
<div class='p'>
<span class="verse" id="JN20_16">16&#160;</span>Jesús oquelfejque: </div>
<div class='p'>―María. </div>
<div class='p'>Omocuec yaja, hua otieyelfe ca hebreo: </div>
<div class='p'>―¡Rabboni! ―Quejtusneque, NoTiemachtejcötzi. </div>
<div class='p'>
<span class="verse" id="JN20_17">17&#160;</span>Jesús oquelfejque: </div>
<div class='p'>―Amo xeniechquejquitzque, ipampa ayemo netlejco tieca noTajtzi. Cache xebeya intlac nocnihua hua xequemelfe: “Netlejcus tieca noTajtzi öque nuyejque iloac nemoTajtzi, tieca noDeus öque nuyejque iloac nemoDeus”. </div>
<div class='p'>
<span class="verse" id="JN20_18">18&#160;</span>Uya María Magdalena quenpubelito tiemachtejcöhua que otieyejtac Tlöcatzintle, hua que yejuatzi oquelfejque ini nönca sösantle. </div>
<div class='s'>Jesús neniextiluc ca tiemachtejcöhua </div>
<div class='p'>
<span class="verse" id="JN20_19">19&#160;</span>Hua cuöc ye yohuac oyeya ipa inu nieca tunale, inu primiero tunale de semöna, tzötzactaya cöne tiemachtejcöhua omosentlölejque. Pos oquentzajtzajque pobieltajte ipampa quenmabeliöya joriojte. Yecuöquenu ohualiloac Jesús, hua nepantla de yejua onequetzaluc. Hua oquemelfejque: </div>
<div class='p'>―Xomoyulsiebicö. </div>
<div class='p'>
<span class="verse" id="JN20_20">20&#160;</span>Hua cuöc oquejtojque ini nönca, oquemejtetejque tiemöhua hua tiemesecuelnacastla. Hua tiemachtejcöhua opajpöjque cuöc tieijtaque Tlöcatzintle. 
<span class="verse" id="JN20_21">21&#160;</span>Yecuöquenu Jesús oquemelfejque ocsajpa: </div>
<div class='p'>―Xomoyulsiebicö. Ejqueu quiene ca oniechhualtitlanque noTajtzi, ejqueu nuyejque nemiechtitlane naja. </div>
<div class='p'>
<span class="verse" id="JN20_22">22&#160;</span>Hua cuöc oquejtojque ini nönca, oquemelpitzque hua oquenmelfejque: </div>
<div class='p'>―Xetieselicö Espíritu Sönto. 
<span class="verse" id="JN20_23">23&#160;</span>Öque beletes tlöca nenquentlapojpolfisque intlajtlacul, ye tlapojpolfele icaca. Hua tlö nenquejtusque que intlajtlacul de seque ma impa mocöhua, ye impa mocöhua. </div>
<div class='s'>Jesús hua Tumös </div>
<div class='p'>
<span class="verse" id="JN20_24">24&#160;</span>Cache Tumös, sente de inu majtlactle huan ume, öque nuyejque mocuitea Dídimo (quejtusneque Cuhuötzi), yaja amo ompa oyeya ca yejua cuöc Jesús ohualiloac. 
<span class="verse" id="JN20_25">25&#160;</span>Entunses oquelfiöya ocseque tiemachtejcöhua: </div>
<div class='p'>―Tetieijtaque Tlöcatzintle. </div>
<div class='p'>Cache yaja oquemelfe: </div>
<div class='p'>―Tlö amo nequejtas tiemöhua hua nejcalaquis nomajpel ijtec cöne cojcoyunteca de calöböste hua nejcalaquis nomö ijtec tiemesecuel, amo noneltocas de porsi. </div>
<div class='p'>
<span class="verse" id="JN20_26">26&#160;</span>Sötiepa de checuieye tunale tiemachtejcöhua oyejyeya ocsajpa tlaijtec, hua ca yejua oyeya Tumös. Ohualiloac Jesús, mös tzötzactaya pobieltajte, hua innepantla onequetzaluc. Hua oquemelfejque: </div>
<div class='p'>―Xomoyulsiebicö. </div>
<div class='p'>
<span class="verse" id="JN20_27">27&#160;</span>Sa nima oquelfejque Tumös: </div>
<div class='p'>―Xejcualeca momajpel necö hua xequemejta nomöhua. Hua xecbetlötzo momö, hua xejcalaque ijtec nomesecuel. Hua amo xeye ejqueu que amo tomoneltocane tlöcamo xomoneltoca. </div>
<div class='p'>
<span class="verse" id="JN20_28">28&#160;</span>Tumös onöhuat hua otieyelfe: </div>
<div class='p'>―NoTlöcatzintle hua noDeus. </div>
<div class='p'>
<span class="verse" id="JN20_29">29&#160;</span>Jesús oquelfejque: </div>
<div class='p'>―Tomoneltocac, Tumös, ipampa teniechejtac. Cuale inmicnupel noche niecate tli moneltoca mös amo niechejtaque. </div>
<div class='s'>Tlica omojcuelo nönca ömatl </div>
<div class='p'>
<span class="verse" id="JN20_30">30&#160;</span>Hua nuyejque oquechijque Jesús meyac ocseque sösantle de tietzöbetl imixtla tiemachtejcöhua. Cache amo nequemejcuelo ipa ini nönca ömatl. 
<span class="verse" id="JN20_31">31&#160;</span>Noche tli quepea nönca ömatl onequejcuelo para ma xomoneltocacö que Jesús iloac Cristo, öque Deus tieixpejpenque, hua que iloac tieConietzi Deus. Pues tlö nemoneltoca nenquepeasque nemelestle tietucöyupantzinco.  </div>
<div class='psalmlabel' id='JN21_0'> 21</div>
<div class='s'>Jesús neniextiluc ca checume tiemachtejcöhua </div>
<div class='p'>
<span class="verse" id="JN21_1">1&#160;</span>Sötiepa de ini nönca sösantle oneniextiluc Jesús ocsajpa inca tiemachtejcöhua ipa inu ötiescatl de Tiberias. Hua ejqueyi opasöre. 
<span class="verse" id="JN21_2">2&#160;</span>Sa secne oyejyeya Semu Piero, hua Tumös, öque mocuitea Dídimo (quejtusneque Cuhuötzi), hua Natanael, öque oyeya de Caná de Galilea, hua ipeljua Zebedeo, hua oc unte de tiemachtejcöhua. 
<span class="verse" id="JN21_3">3&#160;</span>Oquemelfe Semu Piero: </div>
<div class='p'>―Neya netlajtlamöti. </div>
<div class='p'>Oquelfejque: </div>
<div class='p'>―Teyabe tejua nuyejque ca taja. </div>
<div class='p'>Uyajque hua tlejcoque ipa sente börco, hua pa inu yohuale amo tli ocaseque. </div>
<div class='p'>
<span class="verse" id="JN21_4">4&#160;</span>Hua cuöc ye tlaniestaya Jesús onequetzaluc itienco ötiescatl. Cache tiemachtejcöhua amo quemateya tlö yejuatzi Jesús. 
<span class="verse" id="JN21_5">5&#160;</span>Entunses Jesús oquemelfejque: </div>
<div class='p'>―Pelantotu, amo nenquepea tli nenquecuösque ¿motiel? </div>
<div class='p'>Tienönquelejque: </div>
<div class='p'>―Amo. </div>
<div class='p'>
<span class="verse" id="JN21_6">6&#160;</span>Hua yejuatzi oquemelfejque: </div>
<div class='p'>―Xectlajcalecö tarröya ca imöyecömpa börco, hua nenqueniextisque. </div>
<div class='p'>Yecuöquenu oquetlajcalque ca ompa, hua öxö abele quequextiöya, ipampa lalebes meyactie mimechte. 
<span class="verse" id="JN21_7">7&#160;</span>Yecuöquenu inu nieca tiemachtejque öque quetlasojtlaloöya Jesús oquelfe Piero: </div>
<div class='p'>―Yejuatzi Tlöcatzintle iloac. </div>
<div class='p'>Entunses Semu Piero, cuöc oquecac que yejuatzi Tlöcatzintle, omotlajcoilpe ca itzotzomajua, pues ye oquequexte itlaquie. Hua omotlajcal ijtec ötzintle. 
<span class="verse" id="JN21_8">8&#160;</span>Cache ocseque tiemachtejcöhua ohuölajque pa börco (pues amo bejca oyejyeya de itiencö ötiescatl tlöcamo quieme sie sientos mietros), hua quehualecaya tarröya ca mimechte. </div>
<div class='p'>
<span class="verse" id="JN21_9">9&#160;</span>Hua cuöc ohuölajque cöne tlölhuöjque, oquejtaque que ompaca tletzintle de tecole, hua sente meche icpac, hua pöntzi. 
<span class="verse" id="JN21_10">10&#160;</span>Oquemelfejque Jesús: </div>
<div class='p'>―Xejcualecacö mimechte tli quiemach nenquemaseque. </div>
<div class='p'>
<span class="verse" id="JN21_11">11&#160;</span>Entunses otlejcoc Semu Piero ipa börco, hua oquehualecac tarröya ca ipa tlölhuöjque. Hualtientöya ca meyactie mimechte bejbeye. Oquepex ciento cincuenta y tres. Hua mös meyactie oyejyeya amo otzomu tarröya. 
<span class="verse" id="JN21_12">12&#160;</span>Oquemelfejque Jesús: </div>
<div class='p'>―Xehuölöcö, xetlacuöcö. </div>
<div class='p'>Hua nionöque de tiemachtejcöhua amo quenequeya tietlajtlanesque: </div>
<div class='p'>―¿Öquenu tejuatzi? </div>
<div class='p'>Pues quemajtaya que bel yejuatzi Tlöcatzintle. 
<span class="verse" id="JN21_13">13&#160;</span>Ohualiloac Jesús hua ocönque pöntzi hua oquenmajmacaque, hua meche nuyejque. 
<span class="verse" id="JN21_14">14&#160;</span>Ca ini nönca ye oyeya yexpa neniextiloöya Jesús inca tiemachtejcöhua sötiepa de cuöc oyulebihuac de intzölö mimejque. </div>
<div class='s'>Jesús hua Piero </div>
<div class='p'>
<span class="verse" id="JN21_15">15&#160;</span>Hua cuöc ye otlacuajque, Jesús oquelfejque Semu Piero: </div>
<div class='p'>―Semu, iconie Xohuö, ¿teniechtlasojtla cache que ini nöncate? </div>
<div class='p'>Otieyelfe: </div>
<div class='p'>―Quiema, noTlöcatzintle. Tejuatzi tomomachitea que temetzmonequitea. </div>
<div class='p'>Oquelfejque: </div>
<div class='p'>―Xequentlacualte nocalnielojcuconehua. </div>
<div class='p'>
<span class="verse" id="JN21_16">16&#160;</span>Ca ujpa ocsajpa oquelfejque: </div>
<div class='p'>―Semu, iconie Xohuö, ¿teniechtlasojtla? </div>
<div class='p'>Otieyelfe: </div>
<div class='p'>―Quienamo, noTlöcatzintle. Tejuatzi tomomachitea que temetzmonequitea. </div>
<div class='p'>Oquelfejque: </div>
<div class='p'>―Xequenmixute nocalnielojua. </div>
<div class='p'>
<span class="verse" id="JN21_17">17&#160;</span>Ca yexpa oquelfejque: </div>
<div class='p'>―Semu, iconie Xohuö, ¿teniechneque? </div>
<div class='p'>Omotequepacho Piero ipampa oquelfejque öxö ca yexpa: “¿Teniechneque?” </div>
<div class='p'>Hua otieyelfe: </div>
<div class='p'>―NoTlöcatzintle, tejuatzi tomomachitea noche sösantle. Tejuatzi tomomachitea que temetzmonequitea. </div>
<div class='p'>Oquelfejque Jesús: </div>
<div class='p'>―Xequentlacualte nocalnielojua. 
<span class="verse" id="JN21_18">18&#160;</span>Melöhuac, melöhuac temetzelfea: Cuöc cache tepelalactle oteyeya, sie taja tomotlaquentiöya, hua teyöya cöne tecnequeya. Cache cuöc ye tebiebentzi, temösohuas para yeca ocsente metztlaquentis, hua metzbicas cöne taja amo tecneques. </div>
<div class='p'>
<span class="verse" id="JN21_19">19&#160;</span>Hua ini nönca oquelfejque para quemachestisque ica tli mequelestle mequesquea para que ejqueu quepeasque chamöhualestle Deus. Hua cuöc ye oquejtojque ini, oquelfejque: </div>
<div class='p'>―Xeniechtoca. </div>
<div class='s'>Jesús hua tiemachtejque öque quetlasojtlaloöya </div>
<div class='p'>
<span class="verse" id="JN21_20">20&#160;</span>Nuyejque tlatocatöya nieca tiemachtejque öque quetlasojtlaloöya Jesús, öque nuyejque omonacascatiecac ipa tiepiecho cuöc otlacualuc, hua tietlajtlane Tlöcatzintle: “¿Öquenu metzmantrecörfis?” Öxö cuöc omocuec Piero, oquejtac nieca tlatocatöya. 
<span class="verse" id="JN21_21">21&#160;</span>Hua cuöc oquejtac ini nönca, otieyelfe Jesús: </div>
<div class='p'>―Tlöcatzintle, ¿hua ini tlöcatl, tli quepasörus? </div>
<div class='p'>
<span class="verse" id="JN21_22">22&#160;</span>Oquelfejque Jesús: </div>
<div class='p'>―Tlö quejtus que naja necneques ma yaja mocöhua hasta senamo naja nehuölös, ¿taja tli tecpea tequejtas ca inu? Pues taja xeniechtoca. </div>
<div class='p'>
<span class="verse" id="JN21_23">23&#160;</span>Entunses ini nönca tlajtule oquis intzölö tocnihua, nele ini nönca tiemachtejque amo meques. Cache Jesús amo oquelfejque que amo meques, tlöcamo oquejtojque: “Tlö quejtus que naja necneques ma yaja mocöhua hasta senamo naja nehuölös, ¿taja tli tecpea tequejtas ca inu?” </div>
<div class='p'>
<span class="verse" id="JN21_24">24&#160;</span>Yaja ini nönca tiemachtejque ica öque quepujteca de ini nönca sösantle, hua oquejcuelo ini nönca sösantle. Hua tecmajtecate que lo que tli quepoa icaca melöhuac. </div>
<div class='p'>
<span class="verse" id="JN21_25">25&#160;</span>Hua onca nuyejque ocseque meyac sösantle tli oquechijque Jesús, que tlö mojcuelusquiöya sente por sente, necnenebelea beles nimpor ipa noche tlöltecpactle amo aquesquiöya inu ömame tli mojcuelusquiöya.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#JN3_5"><span class="notemark">*</span> 3:5</a>
 <span class="ft">“Espíritu” hua “yejyecatl” cate sa sie tlajtule ca griego. </span></p></aside>
<aside epub:type='footnote' id="FN2"><p class="f"><a class="notebackref" href="#JN4_23"><span class="notemark">*</span> 4:23</a>
 <span class="ft">Cuale nuyejque motradusirus: “Por tieEspíritu Deus”. </span></p></aside>
<aside epub:type='footnote' id="FN3"><p class="f"><a class="notebackref" href="#JN6_7"><span class="notemark">*</span> 6:7</a>
 <span class="ft">Sente tunale de tequetl motlaxtlöhuaya ca sie denario tomi. </span></p></aside>
<aside epub:type='footnote' id="FN4"><p class="f"><a class="notebackref" href="#JN6_63"><span class="notemark">*</span> 6:63</a>
 <span class="ft">Cuale nuyejque motradusirus: “nonacayo sa isiel”. </span></p></aside>
<aside epub:type='footnote' id="FN5"><p class="f"><a class="notebackref" href="#JN7_52"><span class="notemark">*</span> 7:52</a>
 <span class="ft">Sa quiesquete manuscritos quepejpea 7.53―8.11. Seque quepejpea sötiepa de capitulo 21, ocseque quepea sötiepa de Lucas 21.38. Meyactie de tli cachto omojcuelojque amo quepejpea. </span></p></aside>
<aside epub:type='footnote' id="FN6"><p class="f"><a class="notebackref" href="#JN8_24"><span class="notemark">*</span> 8:24</a>
 <span class="ft">“Naja necaca” oyeya sente de tietucöyutzetzihua Deus. Xomojtelicö Exodo 3.14. </span></p></aside>
<aside epub:type='footnote' id="FN7"><p class="f"><a class="notebackref" href="#JN13_19"><span class="notemark">*</span> 13:19</a>
 <span class="ft">Xomojtelicö 8.58. </span></p></aside>
<aside epub:type='footnote' id="FN8"><p class="f"><a class="notebackref" href="#JN14_17"><span class="notemark">*</span> 14:17</a>
 <span class="ft">Meyactie manuscritos quejtoa: “iloas”. </span></p></aside>
<aside epub:type='footnote' id="FN9"><p class="f"><a class="notebackref" href="#JN18_32"><span class="notemark">*</span> 18:32</a>
 <span class="ft">Joriojte amo tlacoruspeloa. </span></p></aside>

<hr />
</div>
</div></body></html>
