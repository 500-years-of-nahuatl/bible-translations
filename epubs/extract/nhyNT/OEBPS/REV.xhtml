<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhy" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol totajtzin Dios = El Nuevo Testamento Apocalipsis 1</title>
</head>
<body dir='ltr'>
<ul class='tnav'>
<li><a href='index.xhtml'>Apocalipsis</a></li>
</ul><ul class='tnav'><li><a href='REV.xhtml#RV1_0'>1</a></li>
<li><a href='REV.xhtml#RV2_0'>2</a></li>
<li><a href='REV.xhtml#RV3_0'>3</a></li>
<li><a href='REV.xhtml#RV4_0'>4</a></li>
<li><a href='REV.xhtml#RV5_0'>5</a></li>
<li><a href='REV.xhtml#RV6_0'>6</a></li>
<li><a href='REV.xhtml#RV7_0'>7</a></li>
<li><a href='REV.xhtml#RV8_0'>8</a></li>
<li><a href='REV.xhtml#RV9_0'>9</a></li>
<li><a href='REV.xhtml#RV10_0'>10</a></li>
</ul><ul class='tnav'>
<li><a href='REV.xhtml#RV11_0'>11</a></li>
<li><a href='REV.xhtml#RV12_0'>12</a></li>
<li><a href='REV.xhtml#RV13_0'>13</a></li>
<li><a href='REV.xhtml#RV14_0'>14</a></li>
<li><a href='REV.xhtml#RV15_0'>15</a></li>
<li><a href='REV.xhtml#RV16_0'>16</a></li>
<li><a href='REV.xhtml#RV17_0'>17</a></li>
<li><a href='REV.xhtml#RV18_0'>18</a></li>
<li><a href='REV.xhtml#RV19_0'>19</a></li>
<li><a href='REV.xhtml#RV20_0'>20</a></li>
</ul><ul class='tnav'>
<li><a href='REV.xhtml#RV21_0'>21</a></li>
<li><a href='REV.xhtml#RV22_0'>22</a></li>
</ul>

<div class='main' id='RV0_0'>

<div class='mt'>JESUCRISTO OKITITIJ IN SAN JUAN TLAN SATEPAN TLAPANOS  </div>
<div class='psalmlabel' id='RV1_0'> 1</div>
<div class='s'>Tlan Jesucristo okititij in Juan </div>
<div class='p'>

<span class="verse" id="RV1_1">1&#160;</span>Itech yin tiotlajkuilole nikijta tlan Jesucristo onechititij katlej mach ok wejkawitl para tlapanos. Dios okimakak in Jesucristo yin tlamantle para ma techititi in tejwan tiitekipanojkawan. Iwan Jesucristo onechwaltitlanilij se iángel para ma nechititiki yin tlamantle. Nej niJuan niktekipanoa in toTajtzin Dios. 
<span class="verse" id="RV1_2">2&#160;</span>Nej namechilwia nochi tlan melawak de tlan onikitak iwan tlan Jesucristo onechilwij de itlajtol in Dios. </div>
<div class='p'>
<span class="verse" id="RV1_3">3&#160;</span>Ma paki akin kileroa yin tlajtole de tlan satepan tlapanos, iwan ma paki akin kikaki iwan kichiwa nochi tlan nian ijkuilitok. Porke ya ajsitiwitz in tonale. </div>
<div class='s'>Juan okintlajkuililij in tokniwan tlaneltokakej de itech chikomen tiopanmej </div>
<div class='p'>
<span class="verse" id="RV1_4">4&#160;</span>Nej niJuan, namechtlajkuililia namejwan antlaneltokakej de itech chikomen tiopanmej katlej ankatej itech estado de Asia. Ma Dios amechtiochiwa iwan ma amechmaka yolosewilistle. Jesucristo yen katlej achtoj yoyeka, yen katlej axan onkaj, iwan yen katlej satepan witz. Iwan chikome espíritus noijki ma amechtiochiwakan iwan ma amechmakakan yolosewilistle, katlej katej iyakapan Dios kan tlanawatia. 
<span class="verse" id="RV1_5">5&#160;</span>Noijki Jesucristo ma amechtiochiwa iwan ma amechmaka yolosewilistle katlej inawak tiktlaliaj nochi totlaneltokalis itech nochi tlan kijta, katlej omikke porke okijtoj tlan melawak. Yen katlej achtoj omoyolkuik satepan de omikke iwan mach oksemi mikis, iwan yen kinnawatia nochtin in tlatlanawatijkej de ixko yin tlaltikpak. Jesucristo techtlasojtla iwan ika ieso yotechchipawilij toyolo de nochi totlajtlakol. 
<span class="verse" id="RV1_6">6&#160;</span>Yej otechmakak poder para tieskej kej titlanawatijkej, iwan para tiktekipanoskej iPapan in toSeñor Jesucristo kej titiopixkej. In weyikixtilistle iwan poder ma yeto nochipa iaxka. Ijkón ma yeto. </div>
<div class='p'>
<span class="verse" id="RV1_7">7&#160;</span>Xikitakan, Cristo witz ijtik mixtle. Nochtin in tlakaj kitaskej, iwan noijki kitaskej nekatej tlakaj katlej okikestzopitijkej. Iwan nochtin in tlaltikpaktlakaj chokaskej nijkuak kitaskej. Melawak, ijkón tlamochiwas. </div>
<div class='p'>
<span class="verse" id="RV1_8">8&#160;</span>“Nej niachtoj iwan Nej niitlamian de nochi tlamantle, ijkón ken abecedario pewa ika A iwan tlami ika Z”, ijkón kijta in toSeñor, katlej kipia nochi poder, katlej achtoj yoyeka, katlej axan onkaj, iwan katlej satepan witz. </div>
<div class='s'>Juan okitak in Cristo itech imawisotlanex </div>
<div class='p'>
<span class="verse" id="RV1_9">9&#160;</span>Nej namokni Juan, nej noijki nitlajyowia ken namejwan por yen toSeñor Jesucristo. Iwan nej, noijki ken namejwan, nikchia ika yolchikawalistle katlej nechmaka in Jesucristo, nik se tonale tieskej ompa kan Dios tlanawatia. Nej onieka ipan se tlale katlej pankistok itech atl itoka Patmos. Ompa onechkawatoj katlej kikokoliaj in toTajtzin Dios porke nej onikintlapowiaya in tlakaj de itlajtol in Dios iwan onikinmatiltiaya de tlan nikmati de Jesucristo. 
<span class="verse" id="RV1_10">10&#160;</span>Itech se tonale domingo, in Espíritu Santo onikmachilij owalaj notech, iwan onikakke ik nokuitlapan se tlajtole chikawak kej se tlapitzalistle. 
<span class="verse" id="RV1_11">11&#160;</span>Onechilwij: </div>
<div class='p'>―Nej niachtoj iwan Nej niitlamian de nochi tlamantle, ijkón ken abecedario pewa ika A iwan tlami ika Z. Xikijkuilo tlan tikita, iwan tlan tikijkuilos xikintitlanili in tlaneltokakej katlej katej itech nekatej chikomen tiopanmej de estado de Asia, kijtosneki katlej katej itech weyikan de Éfeso, itech weyikan de Esmirna, itech weyikan de Pérgamo, itech weyikan de Tiatira, itech weyikan de Sardis, itech weyikan de Filadelfia iwan itech weyikan de Laodicea. </div>
<div class='p'>
<span class="verse" id="RV1_12">12&#160;</span>Nej onimokuepke para nikitas akin nechtlapowia, iwan nijkuak onimokuepke, onikitak chikome kandelerojtin de oro, 
<span class="verse" id="RV1_13">13&#160;</span>iwan tlatlajko de yen yonmej chikome kandelerojtin, onikitak yen katlej omochij tlakatl, otzotzolejtoka ika itzotzol weyak asta itech ikxiwan, iwan okipiaya se itlajkoilpika de oro patlawak asta ielpan. 
<span class="verse" id="RV1_14">14&#160;</span>Itzonkal oyeka istak ken ichkatl istak, o noso istak ken tesiwitl, iwan ixtololowan oxotlatokaj ken tlitl. 
<span class="verse" id="RV1_15">15&#160;</span>Ikxiwan opetlaniaj ken tepostle de bronce kostik ken nijkuak kipatiltiaj ijtik tlitl. Iwan itlajtol omokakia chikawak ken nijkuak kukuyokaj miekej weyamej. 
<span class="verse" id="RV1_16">16&#160;</span>Itech iyekma okinpiaya chikome sitlaltin, iwan de ijtik itenko okisaya se espada de ojkan itlatekia. Ixko sa tekitl opetlania ken tonale nijkuak chikawak petlani. </div>
<div class='p'>
<span class="verse" id="RV1_17">17&#160;</span>Nijkuak onikitak, oniwetzito ikxitlan kej nimikkatl. Pero Yej okitlalij iyekma nopan iwan onechilwij: </div>
<div class='p'>―Amo ximomawti. Nej niachtoj iwan Nej niitlamian de nochi tlamantle, 
<span class="verse" id="RV1_18">18&#160;</span>Nej katlej niyolitok. Nej onimikka, pero axan niyolitok iwan mach ok keman nimikis. Nej nikinpixtok in yabejtin para welis niktlapos o noso niktzakuas in puerta de yen mikilistle iwan de yen puerta kan katej in animajtin katlej yomikkej. 
<span class="verse" id="RV1_19">19&#160;</span>Xikijkuilo kiné, nochi tlan yotikitak, tlan axan tlamochiwa, iwan tlan satepan tlamochiwas. 
<span class="verse" id="RV1_20">20&#160;</span>Axan nimitzilwis katlej mach akaj kimati tlan kijtosneki in chikome sitlaltin katlej otikinmitak itech noyekma, iwan de yen chikome kandelerojtin de oro. In chikome sitlaltin kijtosneki yen tlayekankej katlej kinmonekuitlawiaj in chikome tiopanmej. Iwan in chikome kandelerojtin kijtosneki yen chikome tiopanmej.  </div>
<div class='psalmlabel' id='RV2_0'> 2</div>
<div class='s'>Kintlajkuililiaj in tiopantlaneltokakej katlej katej itech weyikan de Éfeso </div>
<div class='p'>
<span class="verse" id="RV2_1">1&#160;</span>’Xiktlajkuilili in tlayekanke de yen tiopan katlej kajki itech weyikan de Éfeso iwan ijkín xikilwi: “Ijkín kijta katlej kinpia chikome sitlaltin itech iyekma, iwan nemi tlatlajko de yen chikome kandelerojtin de oro: 
<span class="verse" id="RV2_2">2&#160;</span>Nej nikmati nochi tlan tikchiwa, iwan kenik titekipanoa chikawak iwan tikxikoa nochi tlan tipanoa. Iwan nikmati nik mach tikinxikoa in tlakaj katlej mach kualtin, iwan tikinyejyekoa katlej kijtaj nik yejwan tlatitlaniltin de Dios iwan mach melawak, iwan tikmomaka kuenta nik san tekajkayajkej. 
<span class="verse" id="RV2_3">3&#160;</span>Nikmati nik titlajyowia iwan tikxikoa nochi tlan tipanoa, iwan titekipanoa chikawak por Nej iwan mach timosotlawa. 
<span class="verse" id="RV2_4">4&#160;</span>Pero nikpia se tlamantle katlej moneki nimitzilwis. Mach ok tinechtlasojtla ken achtoj otinechtlasojtlaya. 
<span class="verse" id="RV2_5">5&#160;</span>Por yonik, xikelnamiki kenik otinechtlasojtlaya in achtoj, iwan ximoyolkuepa iwan xikchiwa ken achtoj otikchiwaya. Tla amo ijkón tikchiwas, niwitz iwan nimitzkixtilis mokandelero de Éfeso kan katej in tiopantlaneltokakej, tla amo timoyolkuepas. 
<span class="verse" id="RV2_6">6&#160;</span>Pero onkaj se tlamantle katlej kuale tikchiwa: mach tikwelita tlan kichiwaj in nicolaítas, ijkón ken Nej noijki mach nikwelita tlan kichiwaj. 
<span class="verse" id="RV2_7">7&#160;</span>Akin kineki kimomakas kuenta, ma kikaki tlan iEspíritu in toTajtzin Dios kinmilwia in tiopantlaneltokakej. Akinmej tlatlaniskej, Nej nikinmakas ma kikuakan itlakilo in tlatokkuawitl katlej kitemaka nemilistle, katlej kajki kan paraíso kan sa tekitl tlakualkan, kan kajki in toTajtzin Dios.” </div>
<div class='s'>Kintlajkuililiaj in tiopantlaneltokakej katlej katej itech weyikan de Esmirna </div>
<div class='p'>
<span class="verse" id="RV2_8">8&#160;</span>’Xiktlajkuilili noijki in tlayekanke de yen tiopan katlej kajki itech weyikan de Esmirna iwan ijkín xikilwi: “Ijkín kijta katlej yen achtoj iwan yen itlamian de nochi tlamantle, katlej omikka iwan oksemi omoyolkuik: 
<span class="verse" id="RV2_9">9&#160;</span>Nej nikmati nochi tlan tikchiwa, nochi in tlajyowilistle katlej tipanoa, iwan nikmati nik tipobre maski melawak tiriko inawak Dios. Iwan nikmati nik sa tekitl tlapoaj mach kuale de tej katlej motenewaj judiojtin, o noso ikonewan Dios, iwan mach melawak sino yejwan katej kej se grupo de itekipanojkawan in Satanás. 
<span class="verse" id="RV2_10">10&#160;</span>Amo ximomawti de tlan tipanos. Porke in diablo kintzakuas telpiloyan sekimej de amejwan para amechyejyekos, iwan antlajyowiskej majtlaktle tonale. Pero xitlaneltokato nonawak asta ijkuak timikis, iwan Nej nimitzmakas kej tlaxtlawile in yankuik nemilistle katlej mach keman tlamis. 
<span class="verse" id="RV2_11">11&#160;</span>Akin kineki kimomakas kuenta, ma kikaki tlan iEspíritu in toTajtzin Dios kinmilwia in tiopantlaneltokakej. Akinmej tlatlaniskej mach ojpa mikiskej, kijtosneki mach yaskej ijtik tliko kan mach keman sewis in tlitl.” </div>
<div class='s'>Kintlajkuililiaj in tiopantlaneltokakej katlej katej itech weyikan de Pérgamo </div>
<div class='p'>
<span class="verse" id="RV2_12">12&#160;</span>’Xiktlajkuilili noijki in tlayekanke de yen tiopan katlej kajki itech weyikan de Pérgamo iwan ijkín xikilwi: “Ijkín kijta katlej kipia iespada de ojkan itlatekia: 
<span class="verse" id="RV2_13">13&#160;</span>Nej nikmati nochi tlan tikchiwa iwan nikmati kan tichanti. Tichanti kan Satanás tlanawatia, pero maski ompa tichanti, tej ok titlaneltokatok nonawak. Maski okimiktijkej in Antipas katlej otetlapowiaya de Nej, ompa kan chanti Satanás, tej mach keman otinechkaj. 
<span class="verse" id="RV2_14">14&#160;</span>Pero nikpia kanaj keski tlajtole katlej moneki nimitzilwis. Ompa mowan katej sekimej katlej kichiwaj tlan kijta itlamachtil in Balaam. Porke in Balaam okimachtij in Balac kenamij kichiwas para ma tlajtlakokan in tlakaj de Israel. Okinmilwij ma kikuakan in tlamanale katlej kinmanilia in santojtin iwan ma momekatikan. 
<span class="verse" id="RV2_15">15&#160;</span>Noijki ompa mowan katej sekimej katlej kichiwaj tlan kijta intlamachtil in nicolaítas, katlej Nej mach nikwelita. 
<span class="verse" id="RV2_16">16&#160;</span>Por yonik, ximoyolkuepa porke tla amo timoyolkuepas, niwitz iwan nikinmagas (nikinmakas) ika noespada katlej kisa de ijtik noten. 
<span class="verse" id="RV2_17">17&#160;</span>Akin kineki kimomakas kuenta, ma kikaki tlan iEspíritu in toTajtzin Dios kinmilwia in tiopantlaneltokakej. Akin tlatlanis, nikmakas ma kikua in tlakuale itoka maná katlej tlatitok ilwikak. Iwan noijki nikmakas se tetzintle istak kan ijkuilitos se yankuik tokayitl (tokayotl) katlej mach akaj kixmatis, sino san yen akin kiresibiros.” </div>
<div class='s'>Kintlajkuililiaj in tiopantlaneltokakej katlej katej itech weyikan de Tiatira </div>
<div class='p'>
<span class="verse" id="RV2_18">18&#160;</span>’Xiktlajkuilili noijki in tlayekanke de yen tiopan katlej kajki itech weyikan de Tiatira iwan ijkín xikilwi: “Ijkín kijta iKone in Dios, katlej kinpia ixtololowan katlej xotlatokej ken tlitl iwan kinpia ikxiwan petlantokej ken tepostle bronce: 
<span class="verse" id="RV2_19">19&#160;</span>Nej nikmati nochi tlan tikchiwa. Nikixmati motlasojtlalis, motlaneltokalis, motekitilis inawak Dios iwan noijki nikmati nik tikxikoa tlan tipanoa. Noijki nikmati nik axan okachi titekipanoa iwan amo ken achtoj. 
<span class="verse" id="RV2_20">20&#160;</span>Pero nikpia se tlajtole katlej moneki nimitzilwis. In siwatl Jezabel katlej motenewa profeta, tikkawilia ma kinmachti notekipanojkawan. Kinmachtia ma momekatikan iwan ma kikuakan in tlamanale katlej kinmaniliaj in santojtin. 
<span class="verse" id="RV2_21">21&#160;</span>Yon siwatl Nej yonikmakak tiempo para ma moyolkuepa para ayakmo ma kinmomekati in tlakaj, pero mach tlakaki. 
<span class="verse" id="RV2_22">22&#160;</span>Por yonik, in yon siwatl niktoktis ma mokoko chikawak asta ma sa weto ipan itlapech, iwan noijki akinmej kinmomekatia noijki nikintoktis ma mokokokan iwan ma tlajyowikan miek tla amo kikawaskej yon tlajtlakole katlej kichiwaj ken yon siwatl kichiwa. 
<span class="verse" id="RV2_23">23&#160;</span>Iwan ikonewan in yon siwatl nikinmiktis. Ijkón, nochtin in tiopantlaneltokakej kimomakaskej kuenta nik in Nej nochi kuale nikmati tlanon kiyejyekoaj in tlakaj ipan intlalnamikilis iwan ipan inyolo. Iwan kada se de amejwan namechmakas según tlan ankichijkej. 
<span class="verse" id="RV2_24">24&#160;</span>Pero namejwan katlej ankatej ompa Tiatira, katlej mach ankitlakitaj yon tlamachtile iwan mach ankixmatij tlan yejwan kitenewaj weyi tlamachtile de Satanás katlej miekej mach kimatij, para amejwan mach itlaj oksé tlamantle namechnawatia. 
<span class="verse" id="RV2_25">25&#160;</span>Pero xikneltokatokan in tlamachtile katlej ya ankimatij asta ijkuak oksemi niwitz. 
<span class="verse" id="RV2_26">26&#160;</span>Akinmej tlatlaniskej iwan kichijtoskej tlan Nej nikneki asta ijkuak mikiskej, Nej nikintlalis yejwan ma tlanawatikan itech nochtin in paismej 
<span class="verse" id="RV2_27">27&#160;</span>ijkón ken noPapan onechtlalij ma nitlanawati. Iwan ika se vara de tepostle ken ivara in tekiwaj ika kintlajtlamiskej in paismej, kej yeskia kintlajtlapanaskej xoktzinmej. 
<span class="verse" id="RV2_28">28&#160;</span>Nej nikpalewis akin tlatlanis para ma yeto nowan nijkuak niwitz, porke Nej nikaj ken sitlale katlej kisa kualkan. 
<span class="verse" id="RV2_29">29&#160;</span>Akin kineki kimomakas kuenta, ma kikaki tlan iEspíritu in toTajtzin Dios kinmilwia in tiopantlaneltokakej.”  </div>
<div class='psalmlabel' id='RV3_0'> 3</div>
<div class='s'>Kintlajkuililiaj in tiopantlaneltokakej katlej katej itech weyikan de Sardis </div>
<div class='p'>
<span class="verse" id="RV3_1">1&#160;</span>’Xiktlajkuilili noijki in tlayekanke de yen tiopan katlej kajki itech weyikan de Sardis iwan ijkín xikilwi: “Ijkín kijta katlej kinpia chikome Espíritus de Dios iwan chikome sitlaltin: Nej nikmati nochi tlan tikchiwa, iwan nikmati nik miekej kijtaj tikpia nemilistle inawak Dios pero amo melawak, sino tikaj kej timikkatl. 
<span class="verse" id="RV3_2">2&#160;</span>Xiijsato, iwan xikchikajto katlej ok tikpixtok katlej ya ixpolitok. Porke nikita mach kuale tlan tikchijtok inawak Dios. 
<span class="verse" id="RV3_3">3&#160;</span>Por yonik, xikelnamiki tlan omitzmachtijkej iwan tlan otikakke. Xikchiwa iwan ximoyolkuepa. Porke tla amo tiijsatos, niwitz kej se ichtekke iwan mach tikmomakas kuenta tlan ora noonkisaki. 
<span class="verse" id="RV3_4">4&#160;</span>Pero tikinpixtok ompa Sardis sekimej katlej mach ya kisokiotia innemilis ika tlajtlakole. Yejwan nowan nemiskej ika intlaken istak, porke yejwan okichijkej tlan omonekia kichiwanij. 
<span class="verse" id="RV3_5">5&#160;</span>Akinmej tlatlaniskej, tlakentitoskej de istak, iwan mach nikintokayopolos de itech libro kan ijkuilitok intoka nochtin akinmej kipiaj yankuik nemilistle katlej mach keman tlamis, sino nikinteixmachtis (nikinteititis) ixpan noPapan iwan inmixpan iangelwan. 
<span class="verse" id="RV3_6">6&#160;</span>Akin kineki kimomakas kuenta, ma kikaki tlan iEspíritu in toTajtzin Dios kinmilwia in tiopantlaneltokakej.” </div>
<div class='s'>Kintlajkuililiaj in tiopantlaneltokakej katlej katej itech weyikan de Filadelfia </div>
<div class='p'>
<span class="verse" id="RV3_7">7&#160;</span>’Xiktlajkuilili noijki in tlayekanke de yen tiopan katlej kajki itech weyikan de Filadelfia iwan ijkín xikilwi: “Ijkín kijta katlej yolchipawak iwan yolmelawak, katlej kipia in yabe de yen rey David, katlej kipia poder para tlatlapos o noso tlatzakuas kan Yej tlanawatia. Nijkuak Yej tlatlapoa mach akaj weli kitzakua. Iwan nijkuak Yej tlatzakua mach akaj weli tlatlapoa: 
<span class="verse" id="RV3_8">8&#160;</span>Nej nikmati nochi tlan tikchiwa. Nej yonimitztlapolij se puerta katlej mach akaj welis kitzakuas. Maski mach tichikawak, tej tikchiwa tlan kijta notlajtol, iwan mach keman tikijta mach tinechixmati. 
<span class="verse" id="RV3_9">9&#160;</span>Ijkón kiné, in tlakaj katlej mach kualtin katlej powij iwan Satanás, katlej motenewaj judiojtin o noso ikonewan in Dios, katlej san tekajkayajkej, Nej nikchiwas ma motlankuaketzakan mokxitlan, para ma kimatikan nik Nej nimitztlasojtla. 
<span class="verse" id="RV3_10">10&#160;</span>Iwan komo tikchiwa tlan kijta notlajtol iwan tikxikoa ika tlajyowilistle, por yonik Nej nimitzpalewis para amo ma mitzajsi itech nekáj ora in tlajyowilistle katlej witz itech nochi in tlaltikpak, para nikinyejyekos nochtin in tlaltikpaktlakaj. 
<span class="verse" id="RV3_11">11&#160;</span>Niwitz san niman. Xikneltokato nochipa notlajtol, para amakaj ma mitzkixtili motlaxtlawil katlej mitztokaroa. 
<span class="verse" id="RV3_12">12&#160;</span>Akinmej tlatlaniskej, Nej nikchiwas yejwan ma yekan kej pilartin itech itiopan noDios, iwan mach ok keman kisaskej de ompa. Iwan inpan nikijkuilos itoka in noDios iwan itoka iweyikan noDios, katlej yankuik Jerusalén katlej waltemos de ilwikak kan kajki noDios. Iwan noijki inpan nikijkuilos in yankuik notoka. 
<span class="verse" id="RV3_13">13&#160;</span>Akin kineki kimomakas kuenta, ma kikaki tlan iEspíritu in toTajtzin Dios kinmilwia in tiopantlaneltokakej.” </div>
<div class='s'>Kintlajkuililiaj in tiopantlaneltokakej katlej katej itech weyikan de Laodicea </div>
<div class='p'>
<span class="verse" id="RV3_14">14&#160;</span>’Xiktlajkuilili noijki in tlayekanke de yen tiopan katlej kajki itech weyikan de Laodicea iwan ijkín xikilwi: “Ijkín kijta katlej kisentlalia itlajtol, katlej kijta tlan melawak de Dios, iwan por Yej, in Dios okichij nochi tlan onkaj: 
<span class="verse" id="RV3_15">15&#160;</span>Nej nikmati nochi tlan tikchiwa. Nikmati nik mach tisesek iwan nion mach titotonik. Okachi kuale tla tieni tisesek o noso titotonik. 
<span class="verse" id="RV3_16">16&#160;</span>Pero komo san tiyamankatotonik, iwan amo tisesek nimpor amo titotonik, tonses Nej nimitzkixtis de nonawak ken nijkuak nikixtia notlakuepal de ijtik noten porke tej san tiyamankatotonik. 
<span class="verse" id="RV3_17">17&#160;</span>Porke tej tikijta tiriko, iwan tikijta mach itlaj mitzpoloa. Pero mach tikmomaka kuenta nik ixpan Dios in tej tipobre, mach itlaj tikpia, tiktemaka lástima, mach titlachia iwan tixitlatztik. 
<span class="verse" id="RV3_18">18&#160;</span>Por yonik, Nej nimitzilwia xikkowa nonawak oro katlej yokichipajkej ijtik tlitl iwan ya chipawak para ijkón melawak xieto tiriko. Iwan nonawak xikkowa tzotzole istak para ximotzotzolti para ayakmo xipinawa por tixitlatztik. Iwan noijki nonawak xikkowa pajtle para moixtololowan para kuale xitlachia. 
<span class="verse" id="RV3_19">19&#160;</span>Nej nikinmajwa iwan nikinkastigaroa akinmej nikintlasojtla. Ijkón kiné, xinechtlakita ika nochi moyolo iwan ximoyolkuepa. 
<span class="verse" id="RV3_20">20&#160;</span>Xikkaki. Nej nikaj kan puerta nitlatatalatok. Tla akaj kikakis notlajtol iwan kitlapos in puerta, Nej nikalakis iwan nitlakuas iwan, iwan yej noijki tlakuas nowan. 
<span class="verse" id="RV3_21">21&#160;</span>Akinmej tlatlaniskej, Nej nikinkawilis nowan ma motlalikan kan nitlanawatia, ijkón ken Nej onitlatlanke iwan onimotlalij iwan noPapan kan Yej tlanawatia. 
<span class="verse" id="RV3_22">22&#160;</span>Akin kineki kimomakas kuenta, ma kikaki tlan iEspíritu in toTajtzin Dios kinmilwia in tiopantlaneltokakej.”  </div>
<div class='psalmlabel' id='RV4_0'> 4</div>
<div class='s'>Kiweyikixtiaj in toTajtzin Dios ompa ilwikak </div>
<div class='p'>
<span class="verse" id="RV4_1">1&#160;</span>Satepan de yin, onikitak se puerta tlapotok ompa ilwikak. Iwan nekáj chikawak tlajtole kej tlapitzalistle, katlej achtoj onechtlapowij, onechilwij: </div>
<div class='p'>―Xiwaltlejko nian, iwan nimitzititis nochi tlan tlapanos satepan. </div>
<div class='p'>
<span class="verse" id="RV4_2">2&#160;</span>Ijkuakón in Espíritu Santo onikmachilij owalaj notech, iwan onikitak se siya ompa ilwikak, iwan itech yon siya onikitak akaj ompa ewatok. 
<span class="verse" id="RV4_3">3&#160;</span>Iwan katlej oewatoka itech yon siya omotaya kej se tetl petlantok itoka jaspe o noso cornalina. Iwan siya kiyawalojtok se akosamalotl, katlej opetlania kej se tetl itoka esmeralda. 
<span class="verse" id="RV4_4">4&#160;</span>Yon siya noijki okiyawalojtokaj oksekimej senpoale iwan nawi siyajtin, iwan itech yonmej siyajtin oewatokaj senpoale iwan nawi tetajtzitzintin, otlakentitokaj de istak iwan okipiayaj itech intzontekon se korona de oro. 
<span class="verse" id="RV4_5">5&#160;</span>Iwan kan kajki yon siya okisaya miek tlapejpetlanalistle, otlakukuyokaya iwan otlatijtikuinia. Iwan iyakapan siya otlikuitokaj chikome tlanextin, kijtosneki yen chikome espíritus de Dios. 
<span class="verse" id="RV4_6">6&#160;</span>Iyakapan siya noijki oyeka itlaj kej se mar sa tekitl chipawak kej teskatl asta pepetlani. </div>
<div class='p'>Tlatlajko iwan ik iyawalojkan yon siya, oyekaj nawin katlej yolitokej katlej otentokaj de ixtololomej ik inyakapan iwan ik inkuitlapan. 
<span class="verse" id="RV4_7">7&#160;</span>Se katlej yolitok omotaya kej se lión, oksé omotaya kej se toro, oksé okipiaya ixko kej se tlakatl, iwan oksé omotaya kej se kuixin (águila) patlantok. 
<span class="verse" id="RV4_8">8&#160;</span>Nochtin yonmej nawin katlej yolitokej okinpiayaj chikuasen inmajaswan kada se, iwan ik tlixko iwan ik tlijtik okinpiayaj miekej ixtololomej. Tonayan iwan yuak mach omosewiayaj de okijtoayaj: </div>
<div class='q'>Santo, Santo, Santo, </div>
<div class='q'>Señor, Dios katlej kipia nochi poder, </div>
<div class='q'>katlej achtoj yoyeka, katlej axan onkaj iwan katlej satepan witz. </div>
<div class='p'>
<span class="verse" id="RV4_9">9&#160;</span>Iwan nijkuak in yonmej katlej yolitokej okimakayaj weyikixtilistle, tetlakitalistle iwan tlasojkamachilistle, katlej ewatok ipan isiya, katlej yolitok iktlanke (ik tlami), 
<span class="verse" id="RV4_10">10&#160;</span>in senpoale iwan nawi tetajtzitzintin omotlankuaketzayaj iyakapan katlej ewatok ipan isiya, iwan okiweyikixtiayaj katlej yolitok iktlanke, iwan okitlaliayaj inkorona iyakapan siya, iwan okijtoayaj: </div>
<div class='q'>
<span class="verse" id="RV4_11">11&#160;</span>ToTeko Dios, tejwatzin motech powi para timitzmakaskej </div>
<div class='q'>miek weyikixtilistle iwan miek tetlakitalistle, porke tejwatzin tikpia weyi mopoder. </div>
<div class='q'>Tejwatzin otikchij nochi tlan onkaj, </div>
<div class='q'>tejwatzin otikmonekiltij ma yekan, iwan por yonik otikinchij.  </div>
<div class='psalmlabel' id='RV5_0'> 5</div>
<div class='s'>Juan okitak in libro iwan Ichkatzin </div>
<div class='p'>
<span class="verse" id="RV5_1">1&#160;</span>Ijkuakón onikitak itech iyekma de yen katlej oewatoka ipan siya, iwan onikitak se libro tetejkuixtok ijkuilitok ik tlixko iwan ik tlijtik iwan otzaktoka ika chikome seyojtin. 
<span class="verse" id="RV5_2">2&#160;</span>Iwan onikitak se ángel katlej kipia poder katlej otlajtlania chikawak: </div>
<div class='p'>―¿Akin itech powi kitlapos in libro iwan kintzayanas in seyojtin? </div>
<div class='p'>
<span class="verse" id="RV5_3">3&#160;</span>Pero mach akaj oyeka ompa itech ilwikak nimpor ixko yin tlaltikpak nimpor itlampa in tlaltikpak akin ma itech powi kitlapos in libro, iwan nion para kitas tlanon ijkuilitok. 
<span class="verse" id="RV5_4">4&#160;</span>Iwan nej sa tekitl onichokak, porke mach oyeka nion se akin ma itech powi para kitlapos iwan kileros in libro, iwan nion para kitas tlanon ijkuilitok. 
<span class="verse" id="RV5_5">5&#160;</span>Ijkuakón se de yen tetajtzitzintin onechilwij: </div>
<div class='p'>―Amo xichoka, porke in lión katlej walajtok nelwatl de familia de Judá iwan noijki de familia de David, Yej yotlatlanke para welis kitlapos in libro iwan kintzayanas in chikome seyojtin. </div>
<div class='p'>
<span class="verse" id="RV5_6">6&#160;</span>Ijkuakón onikitak moketok se Ichkatzin tlatlajko de yen siya iwan tlatlajko de yen nawin katlej yolitokej, iwan tlatlajko de yen tetajtzitzintin. Yon Ichkatzin omotaya kej yokimiktijkaj. Okinpiaya chikome ikuakuawan iwan chikome ixtololowan. In chikome ixtololowan kijtosneki yen chikome espíritus de Dios katlej okintitlankej ixko nochi in tlaltikpak. 
<span class="verse" id="RV5_7">7&#160;</span>Yon Ichkatzin oyáj kan kajki in siya, iwan okitzkij in libro katlej okipiaya itech iyekma de yen katlej oewatoka itech siya. 
<span class="verse" id="RV5_8">8&#160;</span>Nijkuak okitzkij in libro, in nawin katlej yolitokej iwan senpoale iwan nawi tetajtzitzintin, omotlankuaketzkej iyakapan Ichkatzin. Kada se de yonmej tetajtzitzintin okipiaya se arpa, iwan okinmitkiaj kopajtin de oro tentokej de kopale, iwan yon kopale kijtosneki yen intiotzajtzilis de yen katlej iaxkawan in Dios. 
<span class="verse" id="RV5_9">9&#160;</span>Yejwan okitlakuikayaj (okuikayaj) se yankuik tlakuikale: </div>
<div class='q'>Tejwatzin motech powi para tikitzkis in libro iwan tikintzayanas in seyojtin. </div>
<div class='q'>Porke omitzmiktijkaj, iwan ika moeso otikinkoj para ma yekan iaxkawan in toTajtzin Dios, </div>
<div class='q'>nochtin in tlaltikpaktlakaj, nochtin katlej tlapoaj tlatlamantle tlajtole, de nochtin pueblojtin, iwan de nochtin paismej. </div>
<div class='q'>
<span class="verse" id="RV5_10">10&#160;</span>Iwan otikintlalij ma yekan kej tlanawatijkej iwan kej tiopixkej para kitekipanoskej in toTajtzin Dios, </div>
<div class='q'>iwan para tlanawatiskej ixko yin tlaltikpak. </div>
<div class='p'>
<span class="verse" id="RV5_11">11&#160;</span>Satepan onitlachixke iwan onikinkakke miekej angelestin katlej okiyawalojtokaj in siya, iwan okinyawalojtokaj in nawin katlej yolitokej, iwan noijki okinyawalojtokaj in senpoale iwan nawi tetajtzitzintin. Oyekaj miekej miyones de angelestin. 
<span class="verse" id="RV5_12">12&#160;</span>Iwan okijtoayaj chikawak: </div>
<div class='q'>In Ichkatzin katlej okimiktijkaj </div>
<div class='q'>itech powi ma kipia poder iwan ma kipia rikojyotl, </div>
<div class='q'>ma kipia ixtlamachilistle iwan ma kipia chikawalistle, </div>
<div class='q'>ma kipialikan tetlakitalistle, ma kimakakan weyikixtilistle iwan noijki nochtin ma kiyektenewakan. </div>
<div class='p'>
<span class="verse" id="RV5_13">13&#160;</span>Iwan nochi tlamantle tlan Dios okichij, katlej katej ilwikak, katlej katej ixko yin tlaltikpak iwan katlej katej itlampa yin tlaltikpak, iwan katlej katej ijtik atl, onikinkakke okijtojkej: </div>
<div class='q'>Nochtin ma kiyektenewakan, ma kipialikan tetlakitalistle, ma kimakakan weyikixtilistle iwan ma kipia poder, </div>
<div class='q'>iktlanke (ik tlami) ma yeto nochi iaxka katlej ewatok ipan isiya iwan noijki ma yeto iaxka in Ichkatzin. </div>
<div class='p'>
<span class="verse" id="RV5_14">14&#160;</span>In nawin katlej yolitokej okijtoayaj: </div>
<div class='q'>―¡Ijkón ma yeto! </div>
<div class='p'>In senpoale iwan nawi tetajtzitzintin omotlankuaketzkej iwan okiweyikixtijkej katlej yolitok iktlanke (ik tlami).  </div>
<div class='psalmlabel' id='RV6_0'> 6</div>
<div class='s'>In Ichkatzin okintzayanke in seyojtin </div>
<div class='p'>
<span class="verse" id="RV6_1">1&#160;</span>Ijkuakón onikitak in Ichkatzin okitzayanke se seyo de yen chikome seyojtin, iwan onikakke se de yen nawi katlej yolitokej okijtoj chikawak kej se tlatikuinalistle: </div>
<div class='p'>―¡Xiwiki iwan xikita! </div>
<div class='p'>
<span class="verse" id="RV6_2">2&#160;</span>Onitlachixke, iwan onikitak se kabayo istak, iwan katlej ipan oyetiaya okitzkijtoka se arko. Iwan okimakakej se korona, iwan okiske kej se tlatlanke para tlatlanis okachi. </div>
<div class='p'>
<span class="verse" id="RV6_3">3&#160;</span>Nijkuak yon Ichkatzin okitzayanke ipan ome seyo, onikakke in oksé katlej yolitok, okijtoj: </div>
<div class='p'>―¡Xiwiki iwan xikita! </div>
<div class='p'>
<span class="verse" id="RV6_4">4&#160;</span>Iwan okiske oksé kabayo, oyeka chichiltik, iwan katlej ipan oyetiaya okimakakej se weyi espada iwan okimakakej poder para ma kichiwa mach ok ma motlasojtlakan in tlaltikpaktlakaj iwan ma momijmiktikan san entre yejwan. </div>
<div class='p'>
<span class="verse" id="RV6_5">5&#160;</span>Nijkuak yon Ichkatzin okitzayanke ipan eyi seyo, onikakke oksé katlej yolitok, okijtoj: </div>
<div class='p'>―¡Xiwiki iwan xikita! </div>
<div class='p'>Nej onitlachixke, iwan onikitak se kabayo tliliwik, iwan katlej ipan oyetiaya okipiaya se libra (librajxikale) itech ima. 
<span class="verse" id="RV6_6">6&#160;</span>Iwan onikakke se tlajtole tlatlajko de kan katej in nawin katlej yolitokej, okijtoayaj: </div>
<div class='p'>―Se kilo de trigo o noso eyi kilo de cebada ipatij tlan se tlakatl kitlani por tekipanoa se tonale. Pero amo san xikawilti in aseite iwan vino. </div>
<div class='p'>
<span class="verse" id="RV6_7">7&#160;</span>Nijkuak in Ichkatzin okitzayanke ipan nawi seyo, onikakke noijki in ya ipan nawi katlej yolitok, okijtoj: </div>
<div class='p'>―¡Xiwiki iwan xikita! </div>
<div class='p'>
<span class="verse" id="RV6_8">8&#160;</span>Onitlachixke, iwan onikitak se kabayo kostik, iwan katlej ipan oyetiaya oyeka itoka Mikilistle. Iwan ikuitlapan owalaya in lugar kan yawij mikkamej. Iwan okimakakej poder para kinmijmiktis se kuarta parte de nochtin in tlaltikpaktlakaj. Para kinmijmiktis ika guerra, ika apistle, ika kokolistle, iwan ika yolkamej tekuanimej. </div>
<div class='p'>
<span class="verse" id="RV6_9">9&#160;</span>Nijkuak yon Ichkatzin okitzayanke ipan makuile seyo, onikitak itlampa artal inmanimajwan de katlej okinmiktijkej porke okineltokayaj itlajtol in toTajtzin Dios, iwan porke okitematiltiayaj itlajtol. 
<span class="verse" id="RV6_10">10&#160;</span>Iwan okijtoayaj chikawak: </div>
<div class='p'>―Señor, tejwatzin tiyolchipawak iwan nochipa tikijta tlan melawak, ¿asta keman tikinmixkomakas (tikintzonmanas) iwan tikintlaxtlawaltis in tlaltikpaktlakaj katlej otechmiktijkej? </div>
<div class='p'>
<span class="verse" id="RV6_11">11&#160;</span>Ijkuakón okinmakakej intlaken istak, iwan okinmilwijkej ok ma mosewikan ok keski tonale, asta ma majxitikan nochtin oksekimej inmikniwan katlej kitekipanoaj in toTajtzin Dios katlej noijki kinmiktiskej ken yejwan. </div>
<div class='p'>
<span class="verse" id="RV6_12">12&#160;</span>Nijkuak in Ichkatzin okitzayanke ipan chikuasen seyo, onikitak sa tekitl chikawak otlalolinke. In tonale otliliwiak kej itzotzol se mikatl tliliwik, in metztle ochichiliwiak kej estle, 
<span class="verse" id="RV6_13">13&#160;</span>iwan sitlaltin de ilwikak owetzkej ixko yin tlaltikpak, ijkón ken nijkuak in ejekatl kitepewa itlakilo in igos. 
<span class="verse" id="RV6_14">14&#160;</span>In ilwikak opoliwik kej yeskia se amatl omotejkuixke, iwan nochtin in tepemej iwan tlalmej katlej pankistokej itech atl omijkuanijkej de kan oyekaj. 
<span class="verse" id="RV6_15">15&#160;</span>Iwan in tlatlanawatijkej de ixko yin tlaltikpak, in tlayekankej, in rikojtin, in kapitanmej de soldadojtin, in tlakaj katlej chijchikawakej, in tlakaj katlej tekipanoaj kej tlanamaktin, iwan katlej inselti monawatiaj, oyajkej omotlatitoj ijtik kuyoktin iwan ijtik tepejximej. 
<span class="verse" id="RV6_16">16&#160;</span>Iwan okinmilwiayaj in tepemej iwan tepejximej: </div>
<div class='p'>―Topan xiwetzikij, iwan xitechtlaatikan para amo ma techita nekáj katlej ewatok ipan isiya, iwan para amo ma techajsi in temawtij kualanilistle de yen Ichkatzin. </div>
<div class='p'>
<span class="verse" id="RV6_17">17&#160;</span>Porke yoajsiko in weyi tonale de ikualanilis, iwan mach akaj welis kixikos.  </div>
<div class='psalmlabel' id='RV7_0'> 7</div>
<div class='s'>Okinseyarojkej 144, 000 judiojtin </div>
<div class='p'>
<span class="verse" id="RV7_1">1&#160;</span>Satepan de yin, onikinmitak nawi angelestin moketokej itech nawi eskinajtin de yen tlaltikpak, katlej okintzakuilijtokaj in nawi ejekamej para amo ma ejeka ixko yin tlaltikpak, nion ixko atl, iwan nion itech kuanmej. 
<span class="verse" id="RV7_2">2&#160;</span>Noijki onikitak oksé ángel katlej otlejkoya ik ikisayan tonale, katlej okipiaya iseyo in Dios katlej nochipa yolitok. Yon ángel okintzajtzilij chikawak in nawi angelestin katlej okinmakakej poder para tlaijtlakoskej ipan tlaltikpak iwan itech atl, okijtoj: </div>
<div class='p'>
<span class="verse" id="RV7_3">3&#160;</span>―Ayamo xikijtlakokan in tlaltikpak, nion ayamo xikijtlakokan in atl, iwan nion ayamo xikinmijtlakokan in kuanmej, achtoj moneki tikinseyaroskej itekipanojkawan in toTajtzin Dios ika se seyo itech inmixkuak. </div>
<div class='p'>
<span class="verse" id="RV7_4">4&#160;</span>Iwan onikakke okintenejkej se siento iwan omenpoale iwan nawi mil tlakaj katlej okinseyarojkej itech inmixkuak de nochtin in majtlaktin iwan ome familias de Israel. </div>
<div class='q'>
<span class="verse" id="RV7_5">5&#160;</span>De familia de Judá oyekaj majtlaktle iwan ome mil katlej okinseyarojkej. </div>
<div class='q'>De familia de Rubén okinseyarojkej majtlaktle iwan ome mil, </div>
<div class='q'>de familia de Gad okinseyarojkej majtlaktle iwan ome mil, </div>
<div class='q'>
<span class="verse" id="RV7_6">6&#160;</span>de familia de Aser okinseyarojkej majtlaktle iwan ome mil, </div>
<div class='q'>de familia de Neftalí okinseyarojkej majtlaktle iwan ome mil, </div>
<div class='q'>de familia de Manasés okinseyarojkej majtlaktle iwan ome mil, </div>
<div class='q'>
<span class="verse" id="RV7_7">7&#160;</span>de familia de Simeón okinseyarojkej majtlaktle iwan ome mil, </div>
<div class='q'>de familia de Leví okinseyarojkej majtlaktle iwan ome mil, </div>
<div class='q'>de familia de Isacar okinseyarojkej majtlaktle iwan ome mil, </div>
<div class='q'>
<span class="verse" id="RV7_8">8&#160;</span>de familia de Zabulón okinseyarojkej majtlaktle iwan ome mil, </div>
<div class='q'>de familia de José okinseyarojkej majtlaktle iwan ome mil, </div>
<div class='q'>iwan de familia de Benjamín okinseyarojkej majtlaktle iwan ome mil. </div>
<div class='s'>Miekej tlakaj otlakentitokaj de istak </div>
<div class='p'>
<span class="verse" id="RV7_9">9&#160;</span>Satepan de yin, onitlachixke iwan onikinmitak sa tekitl miekej tlakaj asta mach akaj welis kinpoas. Owalajkej de nochtin paismej, de nochi tlatlamantin tlakajtin, de nochtin pueblojtin, iwan de nochtin katlej tlapoaj tlatlamantle tlajtole. Omoketokaj iyakapan siya iwan iyakapan in Ichkatzin. Okipiayaj intlaken istak iwan okikitzkijtokaj sekin soyatl itech inma. 
<span class="verse" id="RV7_10">10&#160;</span>Iwan chikawak otzajtziaj, okijtoayaj: </div>
<div class='q'>Totemakixtilis witz de toTajtzin Dios, </div>
<div class='q'>katlej ewatok ipan isiya, </div>
<div class='q'>iwan noijki witz de yen Ichkatzin. </div>
<div class='m'>
<span class="verse" id="RV7_11">11&#160;</span>Iwan nochtin in angelestin omoketokaj okiyawalojtokaj in siya iwan okinyawalojtokaj in tetajtzitzintin, iwan noijki okinyawalojtokaj in nawin katlej yolitokej. Iwan omotlankuaketzkej iyakapan siya asta okitennamikej in tlale iwan okiweyikixtijkej in toTajtzin Dios. 
<span class="verse" id="RV7_12">12&#160;</span>Okijtojkej: </div>
<div class='q'>¡Ijkón ma yeto! Dios ma yeto iaxka axan iwan iktlanke (ik tlami) in yektenewalistle, </div>
<div class='q'>weyikixtilistle, ixtlamachilistle, tlasojkamachilistle, </div>
<div class='q'>tetlakitalistle, poder iwan chikawalistle. Ijkón ma yeto. </div>
<div class='p'>
<span class="verse" id="RV7_13">13&#160;</span>Ijkuakón se de yen tetajtzitzintin onechtlajtlanij: </div>
<div class='p'>―¿Akinmej yinmej katlej tlakentitokej ika intlaken istak, iwan de kan owalajkej? </div>
<div class='p'>
<span class="verse" id="RV7_14">14&#160;</span>Iwan nej onikilwij: </div>
<div class='p'>―Señor, mach nikmati. Tejwatzin tikmati akinmej iwan de kan owalajkej. </div>
<div class='p'>Iwan Yej onechilwij: </div>
<div class='p'>―Yinmej yejwan katlej opanokej in temawtij tlajyowilistle. Iwan axan yokiskej iwan yokipakej intlaken ika ieso in Ichkatzin iwan yoistayakej. 
<span class="verse" id="RV7_15">15&#160;</span>Por yonik katej iyakapan isiya in Dios, iwan kitekipanoaj itech itiopan yuale tonale. Iwan katlej ewatok ipan isiya kinpalewis porke inwan yetos. 
<span class="verse" id="RV7_16">16&#160;</span>Mach ok tiojsiwiskej iwan mach ok amikiskej, mach ok tonaltlatlaskej iwan nion mach ok tonalmikiskej. 
<span class="verse" id="RV7_17">17&#160;</span>Porke in Ichkatzin katlej kajki tlatlajko de yen siya, kinmonekuitlawis kej ichkamej iwan kinwikas itech ameyaltin katlej kitemakaj nemilistle. Iwan toTajtzin Dios kinwajwachilis inmixayo.  </div>
<div class='psalmlabel' id='RV8_0'> 8</div>
<div class='s'>Okitzayankej in chikome seyo </div>
<div class='p'>
<span class="verse" id="RV8_1">1&#160;</span>Nijkuak in Ichkatzin okitzayanke ipan chikome seyo de yen libro, mach ok itlaj omokakke ompa ilwikak kej tlajko ora. 
<span class="verse" id="RV8_2">2&#160;</span>Satepan onikinmitak chikome angelestin katlej omoketokaj iyakapan Dios, iwan kada se okimakakej se tlapitzale. 
<span class="verse" id="RV8_3">3&#160;</span>Satepan owalaj oksé ángel iwan omoketzke iyakapan artal, iwan okipiaya se popochtepalkatl de oro. Iwan okimakakej miek kopale para ma kichichino iyakapan Dios iwan ma tlejko ipokyo san sekan iwan intiotzajtzilis de nochtin in tokniwan yolchipawakej. Iwan yon ángel okitlalij in kopale ipan artal de oro katlej oyeka iyakapan siya. 
<span class="verse" id="RV8_4">4&#160;</span>Ipokyo in kopale okiske de itech in popochtepalkatl katlej okipixtoka in ángel itech ima, otlejkok in poktle iwan intiotzajtzilis in tokniwan yolchipawakej iwan oajsito asta inawak Dios. 
<span class="verse" id="RV8_5">5&#160;</span>Ijkuakón in ángel okitzkij in popochtepalkatl, okitemitij ika tlixochtle de yen tlitl katlej oyeka ipan artal, iwan okitlamotlak ipan tlaltikpak. Opéj tlatijtikuini, tlakukuyoka, tlapejpetlani iwan tlalolini. </div>
<div class='s'>Otlapitzkej in angelestin </div>
<div class='p'>
<span class="verse" id="RV8_6">6&#160;</span>Satepan in chikome angelestin katlej okipiayaj in chikome tlapitzaltin omoyektlalijkej para tlapitzaskej. </div>
<div class='p'>
<span class="verse" id="RV8_7">7&#160;</span>Se ángel achtoj otlapitzke, iwan ijkuakón otesiwik ixko yin tlaltikpak iwan owetzke tlitl nelitok iwan estle. Iwan otlatlak se tercera parte de yen tlaltikpak, otlatlak nochi in kuawyoj iwan nochi in xiwyoj. </div>
<div class='p'>
<span class="verse" id="RV8_8">8&#160;</span>In ya ipan ome ángel otlapitzke, iwan ijkuakón owetzke ijtik atl kej se tepetl xotlatok. Iwan se tercera parte de yen atl omokuepke estle. 
<span class="verse" id="RV8_9">9&#160;</span>Se tercera parte de nochtin in yolkamej katlej oyekaj ijtik atl omikkej, iwan se tercera parte de nochtin in barkojtin oxakualikej. </div>
<div class='p'>
<span class="verse" id="RV8_10">10&#160;</span>In ya ipan eyi ángel otlapitzke, iwan ijkuakón se weyi sitlale owetzke de ilwikak katlej oxotlatiwalaya kej okotl. Owetziko ipan se tercera parte de nochtin in weyamej iwan ameyaltin katlej katej ixko yin tlaltikpak. 
<span class="verse" id="RV8_11">11&#160;</span>In sitlale oyeka itoka Chichik. Iwan se tercera parte de nochi in atl de ixko yin tlaltikpak ochichiyak, iwan miekej tlaltikpaktlakaj omikkej por okonikej in yon atl. </div>
<div class='p'>
<span class="verse" id="RV8_12">12&#160;</span>In ya ipan nawi ángel otlapitzke, iwan ijkuakón se tercera parte de yen tonale, in metztle, iwan sitlaltin osewkej. In tonale iwan metztle mach ok otlawijkej chikawak porke osewkej se tercera parte. </div>
<div class='p'>
<span class="verse" id="RV8_13">13&#160;</span>Satepan onikitak se ángel patlantinemi tlatlajko ilwikak, iwan onikakke okijtoj chikawak: </div>
<div class='p'>―¡Ay, ay! ¡Pobrestin katlej chantij ixko yin tlaltikpak nijkuak tlapitzaskej in oksekimej eyin angelestin katlej ok poliwij!  </div>
<div class='psalmlabel' id='RV9_0'> 9</div>
<div class='p'>
<span class="verse" id="RV9_1">1&#160;</span>In ya ipan makuile ángel otlapitzke, iwan onikitak se sitlale katlej owetziko de ilwikak asta ipan tlaltikpak. Yon sitlale okimakakej in yabe para kitlapos in kuyoktle katlej mach kipia kan tlantok. 
<span class="verse" id="RV9_2">2&#160;</span>Okitlapoj in yon kuyoktle, iwan okiske miek poktle kej yeskia ipokyo se orno. Yon poktle okitlatleyualtij in tonale iwan ejekatl. 
<span class="verse" id="RV9_3">3&#160;</span>De ijtik yon poktle okiskej miekej chapulimej katlej opatlaniaj ixko yin tlaltikpak. Iwan yonmej chapulimej okinmakakej poder para tetzopitiskej kej yeskia kolomej. 
<span class="verse" id="RV9_4">4&#160;</span>Okinnawatijkej amo ma kijtlakokan in xiwitl, nion itlaj katlej xoxowik, iwan nion se kuawitl, sino san yen tlaltikpaktlakaj katlej mach kipiaj iseyo in Dios itech inmixkuak. 
<span class="verse" id="RV9_5">5&#160;</span>Pero mach okinkawilijkej ma kinmiktikan in tlaltikpaktlakaj, sino san ma kinkojkokokan makuile metztle. Oyeka sa tekitl tekokoj ken nijkuak akaj kitzopitia se kolotl. 
<span class="verse" id="RV9_6">6&#160;</span>Itech yonmej tonaltin in tlaltikpaktlakaj kinekiskej ma mikikan pero mach welis. Iwan maski kinekiskej mikiskej, in mikilistle kincholilis. </div>
<div class='p'>
<span class="verse" id="RV9_7">7&#160;</span>In chapulimej (xolinmej) oyekaj kej kabayojtin katlej moesojkej para yaskej itech guerra. Itech intzontekon okipiayaj kej se korona de oro, iwan inmixko oyeka kej ixko se tlakatl. 
<span class="verse" id="RV9_8">8&#160;</span>Okipiayaj intzonkal kej itzonkal se siwatl, iwan intlanwan oyeka kej itlanwan se lión. 
<span class="verse" id="RV9_9">9&#160;</span>Itech intlalnakayo okipiayaj kej intlaken de tepostle katlej ika omotzakuiliayaj. Iwan inmajaswan okukuyokayaj chikawak ken nijkuak in kabayojtin kintlatlalochtiaj in karretajtin itech guerra. 
<span class="verse" id="RV9_10">10&#160;</span>Okipiayaj inkuitlapil kej ikuitlapil se kolotl iwan okipiayaj inmin (inmimij). Iwan okipiayaj poder itech inkuitlapil para kinkojkokoskej in tlaltikpaktlakaj makuile metztle. 
<span class="verse" id="RV9_11">11&#160;</span>In chapulimej (xolinmej) okipiayaj se intlanawatij, yen ángel de yen kuyoktle katlej mach kipia kan tlantok. Yon ángel ika tlajtole hebreo itoka Abadón, iwan ika tlajtole griego itoka Apolión, kijtosneki teijtlakoj. </div>
<div class='p'>
<span class="verse" id="RV9_12">12&#160;</span>Opanok in yakinika tekokojkayotl, pero ok opoliwia ok ome tekokojkayotl para panos. </div>
<div class='p'>
<span class="verse" id="RV9_13">13&#160;</span>In ya ipan chikuasen ángel otlapitzke, iwan onikakke se tlajtole katlej omokakke tlatlajko de yen nawi kuakuawmej katlej oyekaj itech artal de oro katlej oyekaj iyakapan Dios. 
<span class="verse" id="RV9_14">14&#160;</span>Yon tlajtole okilwij in ya ipan chikuasen ángel katlej okipixtoka itlapitzal: </div>
<div class='p'>―Xikinkajkawa in nawi angelestin katlej ilpitokej inakastlan weyatl katlej itoka Eufrates. </div>
<div class='p'>
<span class="verse" id="RV9_15">15&#160;</span>In yonmej nawi angelestin yokinyektlalijkaj para kichiwaskej intekiw itech yon ora, itech yon tonale, itech yon metztle iwan itech yon xiwitl, iwan ijkuakón okinkajkajkej para ma kinmiktikan se tercera parte de nochtin in tlaltikpaktlakaj. 
<span class="verse" id="RV9_16">16&#160;</span>Iwan nej onikakke okintenejkej ome siento miyones de soldadojtin katlej kipiaj inkabayojwan. </div>
<div class='p'>
<span class="verse" id="RV9_17">17&#160;</span>Ijkón onikinmitak in kabayojtin iwan katlej inpan oyetiayaj, onikinmitak kej yeskia oniteemiktoka. Iwan katlej inpan oyetiayaj okipiayaj inmelpantlaken de tepostle. Yon tepostle okipiaya eyi kolor. Oyeka chichiltik kej tlitl, asultik kej ilwikak, iwan kostik kej azufre. In kabayojtin okipiayaj intzontekon kej itzontekon se lión, iwan de ijtik inten okisaya tlitl, okisaya poktle, iwan okisaya azufre. 
<span class="verse" id="RV9_18">18&#160;</span>Ika yin eyi kokolistle, omikkej se tercera parte de nochtin in tlaltikpaktlakaj. Omikkej ika tlitl, ika poktle, iwan ika azufre katlej okisaya de ijtik inten in kabayojtin. 
<span class="verse" id="RV9_19">19&#160;</span>Porke in poder de yonmej kabayojtin okipixtokaj itech inten iwan itech inkuitlapil. Porke inkuitlapil oyekaj kej koamej katlej okipiayaj intzontekon iwan otetzopitiayaj. </div>
<div class='p'>
<span class="verse" id="RV9_20">20&#160;</span>Pero in oksekimej tlaltikpaktlakaj, katlej mach omikkej ika yonmej kokolistin, mach okikajkej de tlajtlakolchiwaskej. Sino okiseguirojkej okinweyikixtiayaj in mach kualtin ejekamej iwan santojtin de oro, de plata, de bronce, de tetl, iwan de kuawitl, katlej mach tlachiaj, nion mach tlakakij, iwan nion mach nejnemij. 
<span class="verse" id="RV9_21">21&#160;</span>Iwan nion mach okikajkej de temiktiskej, de texoxaskej (tebrujojwiskej), de momekatiskej, iwan de tlachtekiskej.  </div>
<div class='psalmlabel' id='RV10_0'> 10</div>
<div class='s'>In ángel katlej okipiaya se librojtzin </div>
<div class='p'>
<span class="verse" id="RV10_1">1&#160;</span>Satepan onikitak oksé ángel chikawak katlej owaltemoaya de ilwikak, kikentiwitz mixtle iwan ikpak okualkuia se akosamalotl. Ixko opetlania ken tonale, iwan ikxiwan omotayaj kej pilartin tlikuitokej. 
<span class="verse" id="RV10_2">2&#160;</span>Okipixtoka itech ima se librojtzin tlapotok, iwan okitlalij iyekikxi ipan atl iwan iopochikxi okitlalij ipan tlaltikpak. 
<span class="verse" id="RV10_3">3&#160;</span>Iwan otzajtzik chikawak ken ijkuak tzajtzi se lión. Iwan nijkuak otzajtzik, omokakke chikome tlatikuinalistin okinankilijkej. 
<span class="verse" id="RV10_4">4&#160;</span>Iwan nijkuak in yonmej chikome tlatikuinalistin owaltlajtojkej, nej ya nikijkuiloani, pero ijkuakón onikakke se tlajtole de ilwikak onechilwij: </div>
<div class='p'>―Amo xikijkuilo tlan okijtojkej in chikome tlatikuinalistin, sino san tej xikmato tlan okijtojkej. </div>
<div class='p'>
<span class="verse" id="RV10_5">5&#160;</span>Satepan in ángel katlej onikitak moketok ipan atl iwan ipan tlaltikpak, okiketzke iyekma ik ilwikak 
<span class="verse" id="RV10_6">6&#160;</span>iwan okijtoj se tlajtole, asta okijtoj Dios tlachixtok katlej yolitok nochipa, katlej okichij in ilwikak, in tlaltikpak, in atl, iwan nochi tlan onkaj intech. Okijtoj: </div>
<div class='p'>―Ya ajsis ora, mach ok wejkawas. 
<span class="verse" id="RV10_7">7&#160;</span>Porke nijkuak ajsis tonale nijkuak in ya ipan chikome ángel tlapitzas, ijkuakón panos nochi tlan ayamo okimatiaj in tlaltikpaktlakaj, tlan Dios ya wejkawitl okinmilwij itekipanojkawan profetajtin de tlan tlapanos. </div>
<div class='p'>
<span class="verse" id="RV10_8">8&#160;</span>In tlajtole katlej onikakke katlej omokakke de ilwikak, oksemi onechilwij: </div>
<div class='p'>―Xiwia, iwan xikitzki in librojtzin katlej tlapotok itech ima in ángel katlej moketok ipan atl iwan ipan tlaltikpak. </div>
<div class='p'>
<span class="verse" id="RV10_9">9&#160;</span>Oniaj kiné kan oyeka in ángel iwan onikilwij ma nechmaka in librojtzin, iwan yej onechilwij: </div>
<div class='p'>―Xikitzki iwan xikua. Ijtik moten tikmachilis tzopelik kej nektle, pero ik moijtik tikmachilis chichik. </div>
<div class='p'>
<span class="verse" id="RV10_10">10&#160;</span>Ijkuakón onikitzkij in librojtzin de itech ima in ángel iwan onikuaj. Iwan ijtik noten onikmachilij tzopelik, pero nijkuak oniktoloj, ik noijtik onikmachilij chichik. 
<span class="verse" id="RV10_11">11&#160;</span>Satepan in ángel onechilwij: </div>
<div class='p'>―Moneki oksemi tikinmatiltis in tlaltikpaktlakaj tlan Dios kijta. Xikinmatilti tlan panoskej katlej katej itech nochtin pueblojtin iwan paismej, katlej tlapoaj ika oksekin tlatlamantle tlajtole iwan noijki katlej tlatlanawatijkej.  </div>
<div class='psalmlabel' id='RV11_0'> 11</div>
<div class='s'>Omen testigojtin </div>
<div class='p'>
<span class="verse" id="RV11_1">1&#160;</span>Satepan onechmakakej se kuawitl kej metro, iwan onechilwijkej: </div>
<div class='p'>―Ximoketza iwan xiktamachiwa itiopan Dios iwan artal. Iwan xikinpoa keskimej katlej ompa kiweyikixtiaj in Dios. 
<span class="verse" id="RV11_2">2&#160;</span>Pero amo xiktamachiwa in patio katlej kajki kalan de yen tiopan, porke yon patio yokinmaktilijkej in tlakaj katlej mach judiojtin. Yejwan ipan tlajtlaksaskej iweyikan Dios omenpoale iwan ome metztle. 
<span class="verse" id="RV11_3">3&#160;</span>Iwan nej nikintitlanis ome notestigojwan profetajtin para ma kitematiltikan tlan tlapanos de tlan nej nikinmilwis. Yejwan kitematiltiskej notlajtol se mil iwan ome siento iwan eyinpoale tonaltin, iwan motzotzoltiskej ika intzotzol tetzojtzopitij katlej konakiaj in tlakaj nijkuak mikkayoaj. </div>
<div class='p'>
<span class="verse" id="RV11_4">4&#160;</span>Yonmej omen notestigojwan profetajtin kijtosneki yejwan ome olivoskuanmej iwan ome kandelerojtin, katlej katej iyakapan Dios katlej tlanawatia ixko yin tlaltikpak. 
<span class="verse" id="RV11_5">5&#160;</span>Iwan tla akaj kinekis itlaj kintoktis in yonmej omen, yejwan kixtiskej tlitl de ijtik inten iwan kinchichinoskej inkontraswan. Ijkón kiné, akin kinekis itlaj kintoktis, ijkón nik mikis. 
<span class="verse" id="RV11_6">6&#160;</span>Yonmej ome testigojtin profetajtin kipiaj poder para kitzakuaskej in ilwikak, para amo ma kiawi nijkuak kitematiltiskej tlan tlapanos de tlan Dios kinmilwis. Noijki yejwan kipiaj poder para kikuepaskej estle in atl, iwan noijki para kitlajyowiltiskej in tlaltikpak ika nochi tlamantle kokolistle, san kech yejwan kinekiskej. 
<span class="verse" id="RV11_7">7&#160;</span>Iwan nijkuak tlamiskej de kitematiltiskej tlan Dios okinmilwij, in amo kuale yolkatl katlej kisas de ijtik in kuyoktle katlej mach kipia kan tlantok, yas en kontra de yejwan, iwan kintlanis, iwan kinmiktis. 
<span class="verse" id="RV11_8">8&#160;</span>Intlalnakayo melatoskej ipan ojmej de yen weyikan de Jerusalén kan toSeñor Jesucristo okimajmasoltijkej itech krus. Yon weyikan kitokayoawiltiaj noijki Sodoma o noso Egipto. Porke in tlakaj de yon weyikan kipiaj inyolo mach kuale noijki ken tlakaj de weyikan de Sodoma iwan de país de Egipto. 
<span class="verse" id="RV11_9">9&#160;</span>In tlakaj de nochtin pueblojtin, de nochi tlatlamantin tlakajtin, de nochtin katlej tlapoaj tlatlamantle tlajtole, iwan de nochtin paismej, kitaskej intlalnakayo de yonmej omen mikkamej melatoskej eyi tonale iwan tlajko, iwan mach kitekawiliskej ma kintookakan. 
<span class="verse" id="RV11_10">10&#160;</span>In tlaltikpaktlakaj pakiskej porke yomikkej in yonmej omen, sa tekitl kiwelitaskej iwan asta kimomamakaskej tlatliokoliltin se iwan oksé, porke in yonmej omen profetajtin mach ok tlakuejsoskej. 
<span class="verse" id="RV11_11">11&#160;</span>Pero satepan de eyi tonale iwan tlajko, se espíritu katlej kitemaka nemilistle katlej Dios kititlanis, kalakis intech in yonmej omen profetajtin iwan mewaskej. Iwan nochtin akinmej kinmitaskej sa tekitl momawtiskej. 
<span class="verse" id="RV11_12">12&#160;</span>Satepan yonmej omen testigojtin profetajtin kikakiskej se tlajtole chikawak, kinmilwis: </div>
<div class='p'>―Xitlejkokan nian tlakpak. </div>
<div class='p'>Yejwan tlejkoskej ilwikak ijtik se mixtle iwan inkontraswan kinmitaskej. 
<span class="verse" id="RV11_13">13&#160;</span>San niman ijkuakón chikawak tlalolinis iwan se majtlaktle parte de nochi in weyikan xitinis, iwan mikiskej chikome mil tlakaj ika yon tlalolinalistle. Oksekimej katlej mach mikiskej, sa tekitl momawtiskej, iwan kiweyikixtiskej in toTajtzin Dios katlej kajki ilwikak. </div>
<div class='p'>
<span class="verse" id="RV11_14">14&#160;</span>Ijkón nik opanok in ya ipan ome tekokojkayotl, pero ok opoliwia oksé tekokojkayotl katlej witz san niman para ajsis ya ipan eyi tekokojkayotl. </div>
<div class='s'>In chikome ángel otlapitzke </div>
<div class='p'>
<span class="verse" id="RV11_15">15&#160;</span>In ya ipan chikome ángel otlapitzke, iwan omokakej miekej tlajtoltin ompa ilwikak, okijtojkej chikawak: </div>
<div class='q'>Nochi in tlaltikpak kan tlanawatiaj in tlaltikpaktlakaj ya iaxka in toTajtzin Dios iwan de Jesucristo. </div>
<div class='q'>Iwan Yej tlanawatis iktlanke (ik tlami). </div>
<div class='m'>
<span class="verse" id="RV11_16">16&#160;</span>Ijkuakón in senpoale iwan nawi tetajtzitzintin katlej oewatokaj ipan insiya iyakapan toTajtzin Dios, omotlankuaketzkej asta okitennamikej in tlale iwan okiweyikixtijkej in toTajtzin Dios, 
<span class="verse" id="RV11_17">17&#160;</span>okijtojkej: </div>
<div class='q'>Timitztlasojkamachiliaj, Señor, </div>
<div class='q'>tejwatzin Dios katlej tikpia nochi poder, </div>
<div class='q'>tejwatzin katlej achtoj yotieka, katlej axan tikaj iwan katlej nochipa tietos, </div>
<div class='q'>timitztlasojkamachiliaj porke yotikonanke mopoder iwan yopéj titlanawatia. </div>
<div class='q'>
<span class="verse" id="RV11_18">18&#160;</span>In tlaltikpaktlakaj de nochtin paismej kualanij monawak, </div>
<div class='q'>pero yoajsiko in tonale katlej ika mokualanalis tikintitlanis kan tlajyowiskej, </div>
<div class='q'>yoajsiko in tonale para tikinmixkomakas (tikintzonmanas) iwan tikintlaxtlawis in mikkamej. </div>
<div class='q'>Noijki yoajsiko in tonale para tikintlaxtlawis motekipanojkawan profetajtin, </div>
<div class='q'>iwan katlej otikinpejpenke ma yekan moaxkawan, iwan katlej mitztlakitaj, </div>
<div class='q'>wejweyin iwan tzitzikinmej. </div>
<div class='q'>Iwan noijki yoajsiko in tonale para tikinmixpolos katlej kixpoloaj in tlaltikpak. </div>
<div class='p'>
<span class="verse" id="RV11_19">19&#160;</span>Ijkuakón otlapowik itiopan Dios katlej kajki ilwikak, iwan ompa ijtik tiopan omotaya in kaja kan oyeka in akuerdo katlej Dios okichij inwan itlaneltokakej. Chikawak otlapejpetlanke, otlakukuyokak, otlatijtikuinke, otlalolinke iwan chikawak otesiwik.  </div>
<div class='psalmlabel' id='RV12_0'> 12</div>
<div class='s'>In siwatl iwan koatl </div>
<div class='p'>
<span class="verse" id="RV12_1">1&#160;</span>Satepan omotak se weyi señal itech ilwikak. Omotak se siwatl petlantok ken tonale, iwan in metztle oyeka ikxitlan, iwan okikuaonakijtoka se korona de majtlaktle iwan ome sitlaltin. 
<span class="verse" id="RV12_2">2&#160;</span>Yon siwatl ootztitoka ika ikone, iwan otzajtzia chikawak porke ya tlakatis ikone. 
<span class="verse" id="RV12_3">3&#160;</span>Satepan omotak oksé señal itech ilwikak. Omotak se weyi koatl chichiltik, okinpiaya chikome itzontekonwan, majtlaktle ikuakuawan, iwan se korona itech kada se itzontekon. 
<span class="verse" id="RV12_4">4&#160;</span>Ika ikuitlapil okintepej se tercera parte de nochtin in sitlaltin de ilwikak iwan okintlamotlak ixko yin tlaltikpak. Yon koatl omoketzke iyakapan siwatl katlej ya kitlakatilis ikone, para kikualis san niman nijkuak tlakatis. 
<span class="verse" id="RV12_5">5&#160;</span>In siwatl okitlakatilij se chokotzin, katlej kinnawatis ika ivara de tepostle nochtin in tlaltikpaktlakaj de nochtin paismej. Ijkuakón ikone okikixtilijkej iwan okiwikilijkej inawak Dios kan ewatok itech isiya para ompa Iwan yetos. 
<span class="verse" id="RV12_6">6&#160;</span>In siwatl ocholoj iwan oyáj kan tlawaki, kan Dios yokiyektlalilijka se lugar para ompa ma kitlamakakan se mil iwan ome siento iwan eyinpoale tonaltin. </div>
<div class='p'>
<span class="verse" id="RV12_7">7&#160;</span>Satepan omochij se guerra itech ilwikak. In arcángel Miguel iwan oksekimej angelestin katlej yej kinyekana okichijkej guerra iwan yon koatl. In koatl iwan iangelwan noijki inwan okimomagakej (omomakakej), 
<span class="verse" id="RV12_8">8&#160;</span>pero mach owelikej otlatlankej, iwan mach ok oyeka lugar para yejwan itech ilwikak. 
<span class="verse" id="RV12_9">9&#160;</span>Ijkuakón in koatl iwan iangelwan okinkixtijkej de ilwikak iwan okintlamotlakej asta ipan tlaltikpak. Yon koatl yen katlej yoyeka desde ya wejkawitl, katlej yokinkajkayaj miekej tlaltikpaktlakaj, katlej noijki itoka diablo o noso Satanás. </div>
<div class='p'>
<span class="verse" id="RV12_10">10&#160;</span>Ijkuakón onikakke se tlajtole chikawak ompa ilwikak, okijtoj: </div>
<div class='p'>―Yoejkok in tonale nijkuak nochtin katlej iaxkawan in Dios kinmakixtiskej, yoneske ipoder in toTajtzin Dios iwan yopéj tlanawatia. Iwan Cristo noijki yokiresibiroj tekiwajkayotl, porke yokiwaltlamotlakej de ilwikak in Amo Kuale Tlakatl katlej teistlakawij de yen tokniwan, katlej okinmistlakawiaya yuale tonale iyakapan Dios. 
<span class="verse" id="RV12_11">11&#160;</span>In tokniwan okitlankej in Amo Kuale Tlakatl ika ieso in Ichkatzin iwan ika itlajtol Cristo katlej yejwan okitematiltijkej. Porke mach okimakaskej kipoloskej innemilis, sino omotemaktijkej (omotemaktilijkej) maski ma kinmiktikan. 
<span class="verse" id="RV12_12">12&#160;</span>Por yonik kiné, ma yeto pakilistle ompa ilwikak. Xipakikan namejwan katlej ankatej ilwikak. Pero, pobrestin katlej chantij ixko tlaltikpak iwan katlej katej ijtik atl. Porke in diablo yotemok kan amejwan ankatej, sa tekitl kualani, porke kimati nik sa keski tonale kipia para kichiwas tlan yej kineki. </div>
<div class='p'>
<span class="verse" id="RV12_13">13&#160;</span>Nijkuak in koatl okimomakak kuenta nik yokiwaltlamotlakej ipan tlaltikpak, opéj kitemojtinemi in siwatl katlej okitlakatilij ikone. 
<span class="verse" id="RV12_14">14&#160;</span>Pero in siwatl okimakakej ome iajaswan wejweyin de se weyi kuixin (águila), para ma patlani wejka de kan kajki in yon koatl iwan ma wia asta kan tlawaki, kan kitlamakaskej eyi xiwitl iwan tlajko. 
<span class="verse" id="RV12_15">15&#160;</span>In koatl okikixtij miek atl de ijtik iten kej se weyatl para ma kiwika in siwatl. 
<span class="verse" id="RV12_16">16&#160;</span>Pero in tlaltikpak okipalewij in siwatl. In tlaltikpak otlapowik iwan okitoloj in weyatl katlej in koatl okikixtij de ijtik iten. 
<span class="verse" id="RV12_17">17&#160;</span>In koatl sa tekitl okualanke inawak in yon siwatl, iwan oyáj inwan okimomagato (okinmomakato) oksekimej ipilwan in yon siwatl, katlej kichiwaj tlan Dios kijta iwan tetlapowiaj de Jesucristo. Iwan yon koatl omoketzato itempan atl ijtik xale.  </div>
<div class='psalmlabel' id='RV13_0'> 13</div>
<div class='s'>Omen yolkamej amo kualtin </div>
<div class='p'>
<span class="verse" id="RV13_1">1&#160;</span>Iwan onikitak okiske de ijtik atl se amo kuale yolkatl katlej okinpiaya chikome itzontekonwan iwan majtlaktle ikuakuawan. Itech kada se ikuakuaw okipiaya se korona, iwan itech kada se itzontekon oijkuilitoka se tokayotl bierotik katlej okiwikaltiaya in toTajtzin Dios. 
<span class="verse" id="RV13_2">2&#160;</span>Yon amo kuale yolkatl omotaya kej se tigre, iwan okinpiaya ikxiwan kej ikxiwan se oso, iwan okipiaya iten kej iten se lión. In koatl okimakak ipoder in amo kuale yolkatl iwan okitlalij ipan isiya, iwan noijki okimakak weyi tekiwajkayotl. 
<span class="verse" id="RV13_3">3&#160;</span>Se de yen itzontekon in amo kuale yolkatl omotaya kej yeskia okikuatzontekej iwan omotaya kej ya mikkatl. Pero yon kan okikuatzontekej opajtik, iwan nochtin in tlaltikpaktlakaj sa omotlajtlachialtijkej (omomajmawtijkej) iwan nochtin pewa yawij inawak in amo kuale yolkatl. 
<span class="verse" id="RV13_4">4&#160;</span>Okiweyikixtijkej in koatl porke okimakak tekiwajkayotl in amo kuale yolkatl, iwan noijki okiweyikixtijkej in amo kuale yolkatl. Okijtojkej: </div>
<div class='p'>―Mach akaj oksé kipia poder ken yin amo kuale yolkatl. ¿Akin welis mokitzkis iwan yej? </div>
<div class='p'>
<span class="verse" id="RV13_5">5&#160;</span>Noijki okikawilijkej in amo kuale yolkatl ma moweyineki ika iten iwan ma kiwikalti in Dios. Iwan noijki okikawilijkej ma tlanawati omenpoale iwan ome metztle. 
<span class="verse" id="RV13_6">6&#160;</span>Iwan ijkón okichij. Otlawikaltij inawak Dios, okiwikaltij itoka iwan kan chanti, iwan noijki okinwikaltij katlej chantij ilwikak. 
<span class="verse" id="RV13_7">7&#160;</span>Noijki okikawilijkej ma inwan kimomaga in tokniwan yolchipawakej asta ma kintlani. Iwan okimakakej poder para kinnawatis nochtin in tlaltikpaktlakaj, de nochtin pueblojtin, de nochtin katlej tlapoaj tlatlamantle tlajtole, iwan de nochtin paismej. 
<span class="verse" id="RV13_8">8&#160;</span>Iwan nochtin in tlaltikpaktlakaj katlej mach kipiaj intoka ijkuilitok itech libro, kan nestok intoka de nochtin katlej kipiaj yankuik nemilistle, okiweyikixtijkej in amo kuale yolkatl. Yon libro omochij desde antes de kichiwani in Dios in tlaltikpak. In Ichkatzin katlej okimiktijkej, yen kipia in yon libro. </div>
<div class='p'>
<span class="verse" id="RV13_9">9&#160;</span>Akin kineki kimomakas kuenta, ma kikaki. 
<span class="verse" id="RV13_10">10&#160;</span>Akin tetzakuas, noijki kitzakuaskej. Akin temiktis, noijki kimiktiskej. Por yonik, in tokniwan yolchipawakej moneki kixikoskej tlan panoskej, iwan moneki kitlaliskej intlaneltokalis inawak Dios. </div>
<div class='p'>
<span class="verse" id="RV13_11">11&#160;</span>Satepan onikitak oksé amo kuale yolkatl, pankistiwitz de ipan tlaltikpak. Okinpiaya ome ikuakuawan kej ikuakuawan se ichkatzin, pero otlajtoaya kej se koatl. 
<span class="verse" id="RV13_12">12&#160;</span>Iwan noijki okipiaya poder no ken oksé amo kuale yolkatl katlej achtoj omonextij iwan katlej ompa iwan okatka. Yin ya ipan ome amo kuale yolkatl okintoktij nochtin in tlaltikpaktlakaj ma kiweyikixtikan in achtoj amo kuale yolkatl, katlej oyeka kuatlatzontektle iwan opajtik. 
<span class="verse" id="RV13_13">13&#160;</span>Noijki okinchiwaya wejweyin señalestin, iwan asta okichiwaya ma wetzi tlitl de ilwikak asta ipan tlaltikpak inmixpan tlakaj. 
<span class="verse" id="RV13_14">14&#160;</span>Yon amo kuale yolkatl okinkajkayaj in tlaltikpaktlakaj ika yonmej señalestin katlej okikawilijkej ma kinchiwa ixpan oksé amo kuale yolkatl. Iwan okinnawatij ma kichiwakan se iretrato de yen achtoj amo kuale yolkatl, katlej oyeka kuatlatzontektle iwan opajtik. 
<span class="verse" id="RV13_15">15&#160;</span>In ya ipan ome amo kuale yolkatl noijki okimakakej poder para ma kijpitza iretrato in achtoj amo kuale yolkatl, para ma weli ma tlajto yon retrato iwan ma kinmikti nochtin katlej mach kinekij kiweyikixtiskej. 
<span class="verse" id="RV13_16">16&#160;</span>Noijki in ya ipan ome amo kuale yolkatl okintoktij nochtin in tlakaj, katlej wejweyin iwan katlej tzitzikinmej, katlej kimopialiaj iwan katlej mach kimopialiaj, katlej tlanamaktin iwan katlej mach tlanamaktin, ma kintlalilikan se marka itech inyekma o noso itech inmixkuak. 
<span class="verse" id="RV13_17">17&#160;</span>Iwan mach akaj owelia otlakowaya nimpor otlanamakaya tla amo okipiaya yon marka. Yon marka yen itoka in amo kuale yolkatl o noso inúmero yon yolkatl. 
<span class="verse" id="RV13_18">18&#160;</span>Moneki miek ixtlamachilistle itech yin tlamantle. Akin kimomaka kuenta ma kixyejyeko inúmero in amo kuale yolkatl porke onkaj se número katlej kimatij in tlakaj. In número yen chikuasen siento iwan eyinpoale iwan chikuasen (666).  </div>
<div class='psalmlabel' id='RV14_0'> 14</div>
<div class='s'>Intlakuikal de yen 144,000 tlakaj </div>
<div class='p'>
<span class="verse" id="RV14_1">1&#160;</span>Satepan onikitak in Ichkatzin moketok ipan tepetl itoka Sión. Iwan ompa Iwan oyekaj se siento iwan omenpoale iwan nawi mil tlakaj, katlej okipiayaj ijkuilitok itech inmixkuak itoka de yen Ichkatzin iwan itoka de yen iPapan. 
<span class="verse" id="RV14_2">2&#160;</span>Satepan onikakke ik ilwikak kej itlaj chikawak ken nijkuak kukuyokaj miekej weyamej o noso ken nijkuak chikawak tlatikuini. Onikakke kej otlatzotzonayaj miekej ika arpa. 
<span class="verse" id="RV14_3">3&#160;</span>Iwan okitlakuikayaj se yankuik tlakuikale, iyakapan siya iwan inyakapan nawin katlej yolitokej iwan inyakapan in tetajtzitzintin. Mach akaj owelia okitlakuikaya in tlakuikale, sino san yejwan in se siento iwan omenpoale iwan nawi mil tlakaj, katlej Cristo okinkoj ika ieso de intzalko nochtin in tlaltikpaktlakaj. 
<span class="verse" id="RV14_4">4&#160;</span>Yejwan mach otlajtlakojkej inwan siwamej, sino omomalwijkej. Iwan san kan yawi in Ichkatzin yejwan noijki ompa yawij. Yejwan okinkojkej de intzalko nochtin in tlaltikpaktlakaj, para yejwan yeskej in yakinika iaxkawan Dios iwan Ichkatzin. 
<span class="verse" id="RV14_5">5&#160;</span>Mach keman okijtojkej itlaj tlan amo melawak. Mach itlaj tlajtlakole kipiaj. </div>
<div class='s'>Eyin angelestin tlapoaj </div>
<div class='p'>
<span class="verse" id="RV14_6">6&#160;</span>Satepan onikitak oksé ángel opatlania tlatlajko ilwikak katlej okipiaya in yankuik tlajtole katlej temakixtia katlej mach keman tlamis, para kintlapowis in tlaltikpaktlakaj, de nochtin paismej, de nochi tlatlamantin tlakajtin, de nochtin katlej tlapoaj tlatlamantle tlajtole, iwan de nochtin pueblojtin. 
<span class="verse" id="RV14_7">7&#160;</span>Iwan okijtoaya chikawak: </div>
<div class='p'>―Xikimakasikan toTajtzin Dios iwan xikweyikixtikan, porke yoajsik ora para tlaixkomakas (tlatzonmanas). Xikweyikixtikan katlej okichij in ilwikak iwan tlaltikpak, in mar iwan ameyaltin. </div>
<div class='p'>
<span class="verse" id="RV14_8">8&#160;</span>Oksé ángel oyáj ikuitlapan katlej achtoj ángel iwan okijtoj: </div>
<div class='p'>―Yowetzke, yowetzke in weyikan de Babilonia, katlej oyeka kej se siwatl mach kuale katlej kintlatlapololtia in tlakaj iwan kintoktia ma tlajtlakokan ken yej, iwan kintlawantia ika tlajtlakole. Yon weyikan de Babilonia ijkón okintoktiaya in tlakaj de nochi in tlaltikpak. </div>
<div class='p'>
<span class="verse" id="RV14_9">9&#160;</span>Satepan in ya ipan eyi ángel oyáj inkuitlapan nekatej ome angelestin iwan okijtoj ika chikawak tlajtole: </div>
<div class='p'>―Tla akaj kiweyikixtia in amo kuale yolkatl iwan iretrato, iwan motekawilia ma kitlalilikan imarka itech ixkuak o noso itech ima, 
<span class="verse" id="RV14_10">10&#160;</span>Dios kitlajyowiltis ika nochi ichikawalis iwan ika nochi ikualanilis. Iwan kitlajyowiltiskej ika tlitl iwan ika azufre inmixpan iangelwan in Dios iwan ixpan Ichkatzin. 
<span class="verse" id="RV14_11">11&#160;</span>Iwan nochipa tlejkotos in poktle de yen tlitl katlej kitlajyowiltijtos nochipa iwan mach keman sewis. Iwan mach keman kipiaskej nesewile nion tonayan nion yuak nochtin katlej kiweyikixtiskej in amo kuale yolkatl iwan iretrato, iwan nochtin katlej motekawiliskej ma kintlalilikan imarka de yen itoka in amo kuale yolkatl. 
<span class="verse" id="RV14_12">12&#160;</span>Por yonik moneki amo ma mosotlawakan iwan ma kixikokan in tlajyowilistle nochtin in tokniwan yolchipawakej, katlej kitlakitaj itlanawatil iwan kitlaliaj intlaneltokalis inawak Jesús. </div>
<div class='p'>
<span class="verse" id="RV14_13">13&#160;</span>Ijkuakón onikakke se tlajtole de ilwikak. Onechilwij: </div>
<div class='p'>―Xikijkuilo tlan nimitzilwis: “Ma pakikan katlej mikiskej de nian para tlayakapan nochtin katlej kineltokaj in toSeñor.” In Espíritu Santo noijki kijta: “Melawak, sa tekitl ma pakikan, porke yejwan mosewiskej de intekiw, iwan Dios kintlaxtlawis ompa ilwikak por tlan okichijkej.” </div>
<div class='s'>Pixkalistle ixko tlaltikpak </div>
<div class='p'>
<span class="verse" id="RV14_14">14&#160;</span>Ijkuakón onikitak se mixtle istak. Iwan ipan mixtle oewatoka yen katlej omochij tlakatl. Okipiaya se korona de oro ipan itzontekon iwan okikitzkijtoka se oso (ojoso) sa tekitl tlateki. 
<span class="verse" id="RV14_15">15&#160;</span>Iwan oksé ángel okiske de ijtik itiopan Dios iwan okitzajtzilij chikawak katlej ewatok ipan mixtle: </div>
<div class='p'>―Xikteki ika mooso in tlakilotl. Porke yochikawak iwan yoajsik in tonale para se kololos. </div>
<div class='p'>
<span class="verse" id="RV14_16">16&#160;</span>Ijkuakón katlej ewatok ipan mixtle okitemowij ioso ipan tlaltikpak iwan okitekke in tlakilotl. </div>
<div class='p'>
<span class="verse" id="RV14_17">17&#160;</span>Satepan oksé ángel okiske de ijtik itiopan Dios katlej kajki ilwikak, iwan noijki okipiaya se oso sa tekitl tlateki. 
<span class="verse" id="RV14_18">18&#160;</span>Iwan noijki okiske oksé ángel de itech artal katlej okipiaya poder ika tlitl. Iwan okinotzke ika chikawak tlajtole in ángel katlej kipia ioso tlateki. Okilwij: </div>
<div class='p'>―Xiktemowi mooso tlateki, iwan xikololo itlakilo in uvas katlej onkaj ixko tlaltikpak porke yochikawak. </div>
<div class='p'>
<span class="verse" id="RV14_19">19&#160;</span>In ángel okitemowij ioso iwan okololoj in uvas de ixko tlaltikpak. In uvas okitenke ijtik se tanke para ompa mopatzkas. Iayo yon uvas kijtosneki yen inmeso de yejwan katlej kichiwaj tlan amo kuale, katlej Dios sa tekitl kintlajyowiltis porke sa tekitl kikualaniaj. 
<span class="verse" id="RV14_20">20&#160;</span>Yon uvas okipatzkakej kalan de yen weyikan de Jerusalén. Iwan kan oyeka in tanke kan okipatzkakej in uvas okiske estle. Oyeka sa tekitl miek estle iwan otlejkok asta itech infreno in kabayojtin, iwan omotlaloj in estle kanaj eyi siento kilómetro de wejka.  </div>
<div class='psalmlabel' id='RV15_0'> 15</div>
<div class='s'>Chikome angelestin katlej okinpiayaj in salúltimo chikome kokolistin </div>
<div class='p'>
<span class="verse" id="RV15_1">1&#160;</span>Onikitak itech ilwikak oksé señal sa tekitl weyi iwan sa onechtlajtlachialtij (onechmajmawtij). Onikinmitak chikome angelestin katlej okipixtokaj in salúltimo chikome kokolistin. Nijkuak tlamiskej in yonmej chikome kokolistin, noijki tlamis ikualanilis in Dios de inwan tlaltikpaktlakaj. </div>
<div class='p'>
<span class="verse" id="RV15_2">2&#160;</span>Noijki onikitak kej se mar de teskatl nelitok iwan tlitl. Iwan ompa omoketokaj ipan yon mar de teskatl katlej okitlankej in amo kuale yolkatl, katlej amo omotlankuaketzkej iyakapan iretrato, iwan nion amo omotekawilijkej ma kintlalilikan inúmero de itoka. Okinpixtokaj inmarpajwan katlej Dios okinmakak. 
<span class="verse" id="RV15_3">3&#160;</span>Iwan okitlakuikayaj (okuikayaj) se tlakuikale katlej Moisés okijkuiloj katlej okitekipanoaya in toTajtzin Dios, iwan noijki otlakuikayaj para yen Ichkatzin. Ijkín nik otlakuikayaj: </div>
<div class='q'>Weyi iwan tetlajtlachialtij (temajmawtij) nochi tlan tejwatzin otikchij, </div>
<div class='q'>Señor, tejwatzin Dios katlej tikpia nochi poder. </div>
<div class='q'>Tikchiwa tlan kuale iwan tlan melawak, </div>
<div class='q'>tejwatzin tiRey de nochtin paismej. </div>
<div class='q'>
<span class="verse" id="RV15_4">4&#160;</span>¿Akin amo mitzimakasis, Señor? </div>
<div class='q'>¿Akin amo mitzweyikixtis? </div>
<div class='q'>San yen tejwatzin tiyolchipawak, </div>
<div class='q'>iwan nochtin tlaltikpaktlakaj de nochtin paismej witzej iwan mitzweyikixtiskej, </div>
<div class='q'>porke in tlaltikpaktlakaj kitaj nik tikchiwa nochi tlan kuale. </div>
<div class='p'>
<span class="verse" id="RV15_5">5&#160;</span>Satepan onikitak itech ilwikak in weyi tiopan iwan otlatlapowik Kan Tlixpantzin, kan kajki in akuerdo katlej Dios okichij inwan itlaneltokakej. 
<span class="verse" id="RV15_6">6&#160;</span>Ijtik in weyi tiopan okiskej in chikome angelestin katlej okinpixtokaj in chikome kokolistin. Otlakentitokaj ika tzotzole katlej kuale itoka lino, chipawak iwan opetlania. Noijki okipiayaj intlajkoilpika de oro asta inmelpan. 
<span class="verse" id="RV15_7">7&#160;</span>Satepan se de yen nawi katlej yolitokej, okinmakak kada se de yen chikome angelestin se kopa de oro tentok de ikualanilis in Dios katlej nochipa yolitok. 
<span class="verse" id="RV15_8">8&#160;</span>In weyi tiopan otenke de poktle katlej owalaj de imawisotlanex iwan de ipoder in Dios. Iwan mach akaj owelia okalakia ijtik in weyi tiopan mientras in chikome angelestin ayamo otlamiaj okinnokiayaj in chikome kokolistin.  </div>
<div class='psalmlabel' id='RV16_0'> 16</div>
<div class='s'>Chikome kopajtin de ikualanilis Dios </div>
<div class='p'>
<span class="verse" id="RV16_1">1&#160;</span>Satepan onikakke se chikawak tlajtole katlej okiske de ijtik in weyi tiopan, iwan okinmilwij in chikome angelestin: </div>
<div class='p'>―Xiwian xikinnokitij ipan tlaltikpak in chikome kopajtin katlej tentokej de ikualanilis in Dios, para kintlajyowiltis in tlaltikpaktlakaj. </div>
<div class='p'>
<span class="verse" id="RV16_2">2&#160;</span>Achtoj se ángel oyáj iwan okinokij ikopa ipan tlaltikpak, iwan nochtin in tlaltikpaktlakaj katlej okipiayaj imarka in amo kuale yolkatl iwan katlej okiweyikixtiayaj iretrato, intech okiskej tzotzomej sa tekitl bierotikej iwan sa tekitl tetonejkej. </div>
<div class='p'>
<span class="verse" id="RV16_3">3&#160;</span>In ya ipan ome ángel okinokij ikopa ijtik atl, iwan in atl omokuepke estle kej ieso se mikkatl, iwan nochtin in yolkamej katlej onemiaj ijtik atl omikkej. </div>
<div class='p'>
<span class="verse" id="RV16_4">4&#160;</span>In ya ipan eyi ángel okinokij ikopa ijtik weyamej iwan ijtik ameyaltin, iwan nochi in atl omokuepke estle. 
<span class="verse" id="RV16_5">5&#160;</span>Satepan onikakke in ángel katlej kinawatia in atl. Okijtoj: </div>
<div class='p'>―Tejwatzin otikchij ken moneki, Señor, tejwatzin tiyolchipawak, tejwatzin katlej axan tikaj iwan katlej achtoj yotieka. 
<span class="verse" id="RV16_6">6&#160;</span>Porke yejwan okinmiktijkej katlej moaxkawan iwan moprofetajwan. Iwan axan tejwatzin tikinmaka ma konikan estle, para ma kitlaxtlawakan por tlan okichijkej. </div>
<div class='p'>
<span class="verse" id="RV16_7">7&#160;</span>Noijki onikakke se tlajtole katlej omokakke desde itech artal. Okijtoj: </div>
<div class='p'>―Melawak, Señor, tejwatzin toTajtzin Dios katlej tikpia nochi poder, yon tlan tejwatzin tikchiwa para tikintlajyowiltia in tlakaj, yon melawak iwan tikchiwa ijkón ken intech moneki. </div>
<div class='p'>
<span class="verse" id="RV16_8">8&#160;</span>In ya ipan nawi ángel okinokij ikopa ipan tonale, iwan tonale okimakakej poder para ma kinchichino in tlakaj ika itliyo. 
<span class="verse" id="RV16_9">9&#160;</span>Iwan tlaltikpaktlakaj sa tekitl otlatlakej ika itliyo in tonale, pero mach omoyolpejpenkej (omoyolkuepkej) iwan nion mach okiweyikixtijkej in toTajtzin Dios, katlej kipia poder itech in yonmej kokolistin katlej kintitlanilijtok, sino yej okiwikaltijkej in Dios. </div>
<div class='p'>
<span class="verse" id="RV16_10">10&#160;</span>In ya ipan makuile ángel okinokij ikopa ipan isiya in amo kuale yolkatl, iwan kan tlanawatia otlatleyuak chikawak. Iwan tlakaj asta omonenepiltetexoayaj porke sa tekitl otlajyowiayaj. 
<span class="verse" id="RV16_11">11&#160;</span>Iwan okiwikaltiayaj in toTajtzin Dios katlej kajki ilwikak, porke otlajyowiayaj iwan porke otenkej de tzotzomej, pero maski ijkón, mach okikajkej tlan amo kuale. </div>
<div class='p'>
<span class="verse" id="RV16_12">12&#160;</span>In ya ipan chikuasen ángel okinokij ikopa ijtik in weyatl itoka Eufrates, iwan in atl owakke, para ijkón otlapowik se ojtle kan panoskej in reytin katlej witzej ik ikisayan tonale. </div>
<div class='p'>
<span class="verse" id="RV16_13">13&#160;</span>Satepan onikitak de ijtik iten in koatl, iwan de ijtik iten in amo kuale yolkatl, iwan noijki de ijtik iten in profeta tekajkayaj, okiskej eyin ejekamej mach kualtin katlej omotayaj kej kalamej (ranas). 
<span class="verse" id="RV16_14">14&#160;</span>Yonmej iejekawan in Amo Kuale Tlakatl oweliaj okinchiwayaj wejweyin señalestin. Okisayaj para kinmololoskej nochtin reytin de ixko yin tlaltikpak para momagaskej (momakaskej) iwan Dios itech nekáj weyi tonale katlej yokitlalij in Dios katlej kipia nochi poder. 
<span class="verse" id="RV16_15">15&#160;</span>Ijkuakón Jesucristo okijtoj: “Xikkaki, mach akaj kimati keman niwitz, porke Nej niwitz ijkón ken nijkuak witz se ichtekke. Ma paki akin ijsatos iwan kimalwijtos itzotzol, para satepan amo nemis xitlatztik iwan amo pinawas nijkuak kitaskej.” </div>
<div class='p'>
<span class="verse" id="RV16_16">16&#160;</span>Iwan eyin ejekamej mach kualtin okinmololojkej in reytin se lugar kan kitokaxtiaj ika tlajtole hebreo Armagedón. </div>
<div class='p'>
<span class="verse" id="RV16_17">17&#160;</span>In ya ipan chikome ángel okinokij ikopa ixko ejekatl, iwan omokakke se tlajtole chikawak de kan weyi tiopan de ilwikak, iwan omokakke okiske kan kajki in siya. Okijtoj: </div>
<div class='p'>―Nochi yotlanke yomochij. </div>
<div class='p'>
<span class="verse" id="RV16_18">18&#160;</span>Ijkuakón otlapejpetlanke, otlakukuyokak iwan otlatijtikuinke. Otlalolinke sa tekitl chikawak ixko yin tlaltikpak ke mach keman ijkón nik tlalolini desde ijkuak oneskej in tlakaj ixko yin tlaltikpak. 
<span class="verse" id="RV16_19">19&#160;</span>In weyikan de Babilonia katlej sa tekitl weyi, otlapanke iwan omochij eyi pedaso, iwan in weyikantin de nochi in tlaltikpak oxixitinkej. Dios mach okelkaj in weyikan de Babilonia para kitlajyowiltis chikawak ika ikualanilis. 
<span class="verse" id="RV16_20">20&#160;</span>Nochtin in tlalmej katlej pankistokej itech atl iwan nochtin in tepemej opolikej. 
<span class="verse" id="RV16_21">21&#160;</span>Noijki owetzke wejweyi tesiwitl de ilwikak iwan otepewik inpan tlaltikpaktlakaj. Kada se tesiwitl oyeka etik kej omenpoale kilo. Iwan tlaltikpaktlakaj okiwikaltijkej in toTajtzin Dios por okintitlanilij yon kokolistle de tesiwitl katlej oyeka sa tekitl teixpoloj.  </div>
<div class='psalmlabel' id='RV17_0'> 17</div>
<div class='s'>In siwatl katlej weyi momekatij </div>
<div class='p'>
<span class="verse" id="RV17_1">1&#160;</span>Ijkuakón owalaj se de yonmej chikome angelestin katlej okinpiayaj in chikome kopajtin, iwan onechilwij: </div>
<div class='p'>―Xiwiki iwan nimitzititis tlan panos in siwatl katlej wel momekatij, katlej ewatok inpan miekej amej. 
<span class="verse" id="RV17_2">2&#160;</span>In reytin de nochi in tlaltikpak okimomekatijkej in yon siwatl. Iwan tlaltikpaktlakaj omotlawantijkej ika ivino, kijtosneki in tlaltikpaktlakaj okimomekatijkej in yon siwatl. </div>
<div class='p'>
<span class="verse" id="RV17_3">3&#160;</span>Satepan in Espíritu Santo notech owalaj iwan onechwikak kan tlawaki, iwan onikitak se siwatl ewatok ipan se amo kuale yolkatl chichiltik. Yon amo kuale yolkatl otentoka de tokayomej katlej ika okiwikaltiayaj in toTajtzin Dios, iwan okinpiaya chikome itzontekonwan iwan majtlaktle ikuakuawan. 
<span class="verse" id="RV17_4">4&#160;</span>In siwatl otzotzolejtoka ika itzotzol moradotik iwan chichiltik. Ochijchitoka ika oro, ika perlas iwan ika tetzitzintin katlej petlanij iwan patiojkej. Okitzkijtoka se kopa de oro tentok de tlajtlakole bierotik katlej Dios mach kiwelita, iwan noijki tentok de tlajtlakole mach kuale ken nijkuak in tlakaj kinneltokaj oksekimej diosmej. 
<span class="verse" id="RV17_5">5&#160;</span>Itech ixkuak oijkuilitoka se tokayotl katlej mach akaj okimomakaya kuenta tlan kijtosneki. Yon tokayotl ijkín okijtoayaj: “Weyikan de Babilonia, in tenan de nochtin in siwamej momekatijkej, iwan de nochtin katlej kinneltokaj oksekimej diosmej, iwan de nochi tlajtlakole pitzotik de ixko yin tlaltikpak katlej Dios mach kiwelita.” 
<span class="verse" id="RV17_6">6&#160;</span>Iwan onikmomakak kuenta nik in yon siwatl oiwintitoka ika inmeso de yen tokniwan yolchipawakej iwan ika inmeso de katlej okinmiktijkej por otetlapowiayaj de Jesús. Nijkuak ijkón onikitak, sa tekitl sa onitlajtlachixke (onimomajmawtij). 
<span class="verse" id="RV17_7">7&#160;</span>Ijkuakón in ángel onechilwij: </div>
<div class='p'>―¿Tlanik wel timotlajtlachialtia (timomajmawtia)? Nimitzilwis tlanon kijtosneki tlan otikitak de yon siwatl iwan de yen amo kuale yolkatl katlej ipan yetiw, katlej kinpia chikome itzontekonwan iwan majtlaktle ikuakuawan. 
<span class="verse" id="RV17_8">8&#160;</span>In amo kuale yolkatl katlej otikitak yen katlej achtoj yoyeka, pero axan mach ok yolitok. Pero maski mach ok yolitok, yej walkisas de ijtik kuyoktle katlej mach kipia kan tlantok, iwan satepan yas kan nochipa tlajyowijtos. Iwan nochtin in tlaltikpaktlakaj, katlej mach nestok intoka itech libro kan ijkuilitok intoka nochtin katlej kipiaj yankuik nemilistle desde ijkuak opéj in tlaltikpak, sa tekitl motlajtlachialtiskej (momajmawtiskej) nijkuak kitaskej in amo kuale yolkatl, katlej achtoj yoyeka, pero axan mach yolitok, iwan katlej oksemi witz. </div>
<div class='p'>
<span class="verse" id="RV17_9">9&#160;</span>’Nian onkaj sekin tlamantle para katlej kipiaj kuale intlalnamikilis: In chikome itzontekonwan in amo kuale yolkatl kijtosneki chikome tepemej katlej ipan ewatok in siwatl, 
<span class="verse" id="RV17_10">10&#160;</span>iwan noijki kijtosneki chikomen reytin. Makuiltin de yonmej reytin yomikkej. Se de yonmej reytin axan tlanawatijtok, iwan oksé asta axan mach ya witz. Pero nijkuak witz in yon rey katlej poliwi, mach wejkawas tlanawatis. 
<span class="verse" id="RV17_11">11&#160;</span>In amo kuale yolkatl katlej achtoj yoyeka, iwan katlej axan mach ok yolitok, yen ya ipan chikueyi rey. Yej noijki inwan powi in chikome reytin iwan katlej tlanawatis oksemi, pero satepan yas kan nochipa tlajyowijtos. </div>
<div class='p'>
<span class="verse" id="RV17_12">12&#160;</span>’In majtlaktle kuakuawmej katlej otikinmitak kijtosneki majtlaktle reytin katlej mach ya tlanawatiaj. Pero kinmakaskej tekiwajkayotl de reytin san sekan iwan amo kuale yolkatl, iwan mach wejkawaskej tlanawatiskej. 
<span class="verse" id="RV17_13">13&#160;</span>Yonmej majtlaktin reytin motlaliskej san se tlajtole, intekiwajkayo kimakaskej in amo kuale yolkatl. 
<span class="verse" id="RV17_14">14&#160;</span>Yejwan kimomagaskej (kimomakaskej) iwan Ichkatzin, pero in Ichkatzin kintlanis. Porke in Ichkatzin yen inTeko de nochtin in tekomej iwan yen Tlanawatij de nochtin in tlatlanawatijkej. Iwan katlej katej iwan Ichkatzin, Dios okinnotzke iwan okinpejpenke, iwan nochipa okitlakitakej in Ichkatzin. </div>
<div class='p'>
<span class="verse" id="RV17_15">15&#160;</span>In ángel noijki onechilwij: </div>
<div class='p'>―In yonmej amej katlej otikinmitak, katlej inpan ewatok in siwatl momekatij, kijtosneki yen nochtin in tlaltikpaktlakaj de nochtin pueblojtin, de nochtin katlej tlapoaj tlatlamantle tlajtole, iwan de nochtin paismej. 
<span class="verse" id="RV17_16">16&#160;</span>Iwan yonmej majtlaktin kuakuawmej katlej otikinmitilij in amo kuale yolkatl, kikokoliskej in siwatl momekatij. Kikixtiliskej nochi tlan kipia iwan kixitlatzoskej. Kikuaskej itlalnakayo iwan kichichinoskej ika tlitl. 
<span class="verse" id="RV17_17">17&#160;</span>Dios okintlalilij ipan inyolo in reytin para ma kichiwakan tlan Dios kineki. Yejwan motlaliskej san se tlajtole iwan kimakaskej intekiwajkayo in amo kuale yolkatl, para ma tlanawati asta ijkuak ma mochiwa nochi tlan Dios yokijtoj tlapanos. 
<span class="verse" id="RV17_18">18&#160;</span>Iwan siwatl katlej otikitak, kijtosneki yen weyi weyikan katlej kinnawatia nochtin in reytin de ixko yin tlaltikpak.  </div>
<div class='psalmlabel' id='RV18_0'> 18</div>
<div class='s'>Wetzi in weyikan de Babilonia </div>
<div class='p'>
<span class="verse" id="RV18_1">1&#160;</span>Satepan de yin, onikitak oksé ángel katlej owaltemoaya de ilwikak ika weyi ipoder. Iwan okitlawilij nochi in tlaltikpak ika itlanexo. 
<span class="verse" id="RV18_2">2&#160;</span>Iwan otzajtzik chikawak, okijtoj: </div>
<div class='p'>―Yowetzke, yowetzke in weyikan de Babilonia, axan ompa yomochantijkej in demoniojtin, yomochij inchan in ejekamej mach kualtin, iwan ompa yomotepajsoltijkej nochi tlamantle de totomej mach kualtin iwan mach chipawakej. 
<span class="verse" id="RV18_3">3&#160;</span>Porke nochtin in paismej yomotlawantijkej ika ivino katlej okintoktij ma tlajtlakolchiwakan iwan amo ma kitlakitakan Dios. Kijtosneki nochtin in reytin de ixko yin tlaltikpak okintoktij ma kinneltokakan idioswan. Iwan tlasemankej de nochi in tlaltikpak omorikojtilijkej ika nochi tlamantle tlan kipia in yon weyikan. </div>
<div class='p'>
<span class="verse" id="RV18_4">4&#160;</span>Satepan onikakke oksé tlajtole de ilwikak, okijtoj: </div>
<div class='p'>―Xikisakan de itech yon weyikan, namejwan katlej annoaxkawan, para amo inwan xitlajtlakokan, iwan para amo inwan antlajyowiskej. 
<span class="verse" id="RV18_5">5&#160;</span>Porke yejwan sa panoa kuenta tlajtlakoaj iwan intlajtlakol yoajsito asta ilwikak. Iwan axan Dios yokelnamikke nochi tlan amo kuale tlan kichiwa yon weyikan. 
<span class="verse" id="RV18_6">6&#160;</span>Xikkuepaltikan tlan amo kuale in yon weyikan ijkón ken yej okintoktij tlan amo kuale in oksekimej. Xikkuepaltikan ome tanto de tlan okichij. Ijkón ken yej okichichilij in tlaonilistle para okinmakak in oksekimej, axan yej noijki xikchichililikan in tlaonilistle ome tanto okachi chichik iwan ma koni. 
<span class="verse" id="RV18_7">7&#160;</span>Xikmakakan tekokojkayotl iwan tlajyowilistle no ijkón ken omoweyineke iwan omopaktij ika irikojyo. Porke ipan iyolo kijta: “Nej nian niewatok kej nireina, mach niviuda, iwan mach keman nimoyolkokos.” 
<span class="verse" id="RV18_8">8&#160;</span>Por yonik, san itech se tonale ipan witz tlajyowilistle. Panos mikilistle, neyolkokole, apistle iwan tlatlas. Porke in toSeñor kipia weyi ipoder para kitlajyowiltis. </div>
<div class='p'>
<span class="verse" id="RV18_9">9&#160;</span>In reytin de ixko yin tlaltikpak katlej okimomekatijkej iwan omopaktijkej ika inrikojyo, chokaskej iwan moyolkokoskej nijkuak kitaskej ipokyo in tlitl nijkuak tlatlas in weyikan. 
<span class="verse" id="RV18_10">10&#160;</span>Yejwan san wejka konitoskej porke kimakasiskej itlajyowilis tlan panos, iwan kijtoskej: </div>
<div class='p'>―¡Ay! Pobre de tej, weyikan de Babilonia katlej okachi otitlatlantoka de nochtin. Axan san totokatijkak mopan owalaj motlajyowilis. </div>
<div class='p'>
<span class="verse" id="RV18_11">11&#160;</span>In tlasemankej de nochi in tlaltikpak noijki chokaskej iwan moyolkokoskej por yon weyikan, porke mach ok akaj kinkowilis tlan yejwan kinamakaj. 
<span class="verse" id="RV18_12">12&#160;</span>Mach ok kikowaskej oro, plata, tetzitzintin katlej petlanij, perlas, tzotzole de lino katlej kuale, tzotzole de seda, iwan tzotzole katlej moradotik iwan chichiltik. Noijki nochi tlamantle de kuawitl ajwiak, nochi tlamantle tlachiwale ika marfil, ika kuawitl kuakualtzin, ika tepostle de bronce, ika tepostle de hierro iwan ika tetl de marmol, 
<span class="verse" id="RV18_13">13&#160;</span>canela, xiwitl ajwiakayotl, kopale, mirra, ajwiakayotl katlej se kimotlalilia, vino, aseite, arina katlej kuale, trigo, yolkamej katlej tlamamaj, ichkamej, kabayojtin, karretajtin, iwan asta tlakaj katlej tlanamaktin, kijtosneki in tlakaj katlej kinnamakaj para kitekipanoaj oksé tlakatl nochipa. 
<span class="verse" id="RV18_14">14&#160;</span>Iwan kilwiskej yon weyikan: </div>
<div class='p'>―Mach ok tikpia in welik tlakilotl katlej otikwelitaya. Iwan axan iktlanke (ik tlami) yotikpoloj nochi tlan kuale iwan nochi tlan otikwelitaya. </div>
<div class='p'>
<span class="verse" id="RV18_15">15&#160;</span>In tlasemankej de yonmej tlamantin, katlej omorikojtilijkej itech yon weyikan, san wejka konitoskej in weyikan porke kimakasiskej itlajyowilis tlan panos, iwan yejwan chokaskej iwan moyolkokoskej. 
<span class="verse" id="RV18_16">16&#160;</span>Iwan kijtoskej: </div>
<div class='p'>―¡Ay! Pobre weyikan. Oyeka kej se siwatl otlakentitoka ika kuale tzotzole itoka lino iwan ika tzotzole moradotik iwan chichiltik. Ochijchitoka ika oro, ika tetzitzintin patiojkej katlej petlanij iwan ika perlas. 
<span class="verse" id="RV18_17">17&#160;</span>Axan san totokatijkak otlanke nochi in rikojyotl. </div>
<div class='p'>Nochtin kapitanmej de yen barkojtin, nochtin katlej okitlaxtlajkej para yaskej itech barko, nochtin katlej tekipanoaj itech barko, iwan nochtin katlej tekipanoaj itech atl, san wejka konitoskej in weyikan. 
<span class="verse" id="RV18_18">18&#160;</span>Iwan nijkuak kitaskej ipokyo in tlitl nijkuak tlatlatos in weyikan, kijtoskej: </div>
<div class='p'>―Mach oyeka oksé weyikan katlej okachi ma tlayekanto ke yin weyikan. </div>
<div class='p'>
<span class="verse" id="RV18_19">19&#160;</span>Yejwan mokuatlaltemiskej kej se señas nik sa tekitl moyolkokoaj. Chokaskej iwan moyolkokoskej, kijtoskej: </div>
<div class='p'>―¡Ay! Pobre weyikan. Ika irikojyo omorikojtilijkej nochtin katlej okinpiayaj inbarkojwan. Iwan axan san totokatijkak nochi otlanke. </div>
<div class='p'>
<span class="verse" id="RV18_20">20&#160;</span>Pero xipakikan namejwan katlej ankatej ilwikak porke in weyikan yokixpolojkej. Noijki xipakikan namejwan antlatitlaniltin, namejwan antokniwan yolchipawakej iwan namejwan anprofetajtin, porke Dios yokitlajyowiltij in weyikan por yen tlan amo kuale oamechtoktij. </div>
<div class='p'>
<span class="verse" id="RV18_21">21&#160;</span>Ijkuakón se ángel ika ichikawalis okajkokke se weyi tetl kej imetlayo in molino, iwan okitlamotlak ijtik atl. Iwan okijtoj: </div>
<div class='p'>―Ijkín noijki kitlamotlaskej in weyikan de Babilonia, iwan mach ok keman akaj kitas. 
<span class="verse" id="RV18_22">22&#160;</span>Mach ok keman se kinkakis kintzotzonaskej arpajtin, flautajtin iwan tlapitzaltin itech yon weyikan. Iwan ayakmo yetos nion se tekipanoj de itlaj tlamantle tekitl, iwan mach ok keman mokakis ma tlapayana se molino. 
<span class="verse" id="RV18_23">23&#160;</span>Nion se tlanextle mach ok tlawis itech moweyikan, iwan mach ok keman mokakis ilwichiwaj kan monamiktiaj. Porke motlasemankej oyekaj wejweyikistokej (wejweyititokej) de ipan tlaltikpak, iwan ika motexoxalis (mobrujojkayo) otikinkajkayaj nochtin in paismej. </div>
<div class='p'>
<span class="verse" id="RV18_24">24&#160;</span>Tej weyikan de Babilonia, por tej motlajtlakol, okinmiktijkej in profetajtin iwan katlej Dios iaxkawan, iwan nochtin katlej okinmiktijkej ixko yin tlaltikpak.  </div>
<div class='psalmlabel' id='RV19_0'> 19</div>
<div class='s'>Omokakke weyikixtilistle itech ilwikak </div>
<div class='p'>
<span class="verse" id="RV19_1">1&#160;</span>Satepan de yon, onikinkakke miekej otlajtoayaj chikawak ompa ilwikak. Okijtoayaj: </div>
<div class='q'>Ma tikweyikixtikan in toTajtzin Dios porke Yej techmakixtia. </div>
<div class='q'>Ma tikweyikixtikan porke Yej kipia weyi ipoder. </div>
<div class='q'>
<span class="verse" id="RV19_2">2&#160;</span>Yej tlaixkomaka (tlatzonmanas) ika melajkayotl ijkón ken moneki. </div>
<div class='q'>Yokitlajyowiltij in siwatl katlej weyi momekatij, </div>
<div class='q'>katlej ika imomekatilis okinmijtlakoj in tlaltikpaktlakaj. </div>
<div class='q'>Dios yokikuepaltij in siwatl momekatij inmikilis de yen itekipanojkawan in Dios. </div>
<div class='p'>
<span class="verse" id="RV19_3">3&#160;</span>Iwan oksemi okijtojkej: </div>
<div class='p'>―¡Ma tikweyikixtikan toTajtzin Dios! Porke ipokyo in yon weyikan katlej yokixpolojkej nochipa tlejkotos ipokyo. </div>
<div class='p'>
<span class="verse" id="RV19_4">4&#160;</span>In senpoale iwan nawi tetajtzitzintin iwan in nawin katlej yolitokej, omotlankuaketzkej ipan tlale iwan okiweyikixtijkej in toTajtzin Dios, katlej oewatoka ipan isiya. Iwan okijtojkej: </div>
<div class='p'>―¡Ijkón ma yeto! ¡Ma tikweyikixtikan toTajtzin Dios! </div>
<div class='p'>
<span class="verse" id="RV19_5">5&#160;</span>Ijkuakón omokakke se tlajtole katlej okiske kan kajki in siya iwan okijtoaya: </div>
<div class='q'>Nochtin namejwan katlej ankitekipanoaj </div>
<div class='q'>iwan katlej ankimakasij in toTajtzin Dios, </div>
<div class='q'>wejweyin iwan tzitzikinmej, </div>
<div class='q'>xikweyikixtikan toTajtzin Dios. </div>
<div class='s'>Monamiktia in Ichkatzin iwan kiilwichiwiaj </div>
<div class='p'>
<span class="verse" id="RV19_6">6&#160;</span>Noijki onikakke kej intlajtol de miekej tlakaj, ken nijkuak mokaki kukuyokaj miekej weyamej iwan chikawak tlatijtikuini. Okijtoayaj: </div>
<div class='q'>¡Ma tikweyikixtikan toTajtzin Dios! Porke yopéj tlanawatia in toSeñor, in toTajtzin Dios katlej kipia nochi poder. </div>
<div class='q'>
<span class="verse" id="RV19_7">7&#160;</span>Ma tipakikan, ma titemikan ika pakilistle iwan ma tikweyikixtikan toTajtzin Dios, </div>
<div class='q'>porke yoajsiko in tonale para monamiktis in Ichkatzin, </div>
<div class='q'>iwan katlej yetos isiwa yomoyejyektlalij. </div>
<div class='q'>
<span class="verse" id="RV19_8">8&#160;</span>Iwan okimakakej ma motzotzolti ika itzotzol de lino katlej kuale, chipawak iwan petlantok. </div>
<div class='m'>Lino katlej kuale kijtosneki yen inmelajkanemilis in tokniwan yolchipawakej. </div>
<div class='p'>
<span class="verse" id="RV19_9">9&#160;</span>Ijkuakón in ángel onechilwij: </div>
<div class='p'>―Xikijkuilo: “Ma pakikan akinmej okinnotzkej para tlakuaskej itech ilwitl nijkuak monamiktis in Ichkatzin.” </div>
<div class='p'>Iwan noijki onechilwij: </div>
<div class='p'>―Yin tlajtole melawak itlajtol in Dios. </div>
<div class='p'>
<span class="verse" id="RV19_10">10&#160;</span>Nej onimotlankuaketzke ikxitlan ángel para nikweyikixtis, pero yej onechilwij: </div>
<div class='p'>―Amo xinechweyikixti. Porke nej noijki niktekipanoa in toTajtzin Dios ijkón ken tej iwan mokniwan katlej kichijtokej tlan kijta itlamachtil in Jesús. Moneki xikweyikixti yen toTajtzin Dios. </div>
<div class='p'>Tlan se kitematiltia de Jesús yen yon tlan okachi okintekipachoaya kitematiltiskej in profetajtin. </div>
<div class='s'>Katlej ipan oyetiaya in kabayo istak </div>
<div class='p'>
<span class="verse" id="RV19_11">11&#160;</span>Satepan onikitak in ilwikak tlapotok, iwan owalmonextij se kabayo istak. Iwan katlej ipan oyetiaya itoka Kichiwa Tlan Kijta iwan noijki itoka Melawak. Porke tlaixkomaka (tlatzonmana) iwan temaga (temaka) ken moneki. 
<span class="verse" id="RV19_12">12&#160;</span>Ixtololowan oxotlatokaj kej tlitl, iwan itech itzontekon okinpiaya miekej koronajtin. Iwan okipiaya itoka ijkuilitok katlej mach akaj okimatia tlanon kijtosneki, sino san Yej okimatia. 
<span class="verse" id="RV19_13">13&#160;</span>Otzotzolejtoka ika itzotzol sa matztik ika estle, iwan itoka Dios iTlajtol. 
<span class="verse" id="RV19_14">14&#160;</span>In soldadojtin de ilwikak ikuitlapan owalayaj ipan kabayojtin istakej, otlakentitokaj ika intlaken de lino katlej kuale, istak iwan chipawak. 
<span class="verse" id="RV19_15">15&#160;</span>De ijtik iten okisaya se espada sa tekitl tlateki, katlej ika kinmagas nochtin in paismej. Iwan Yej kinnawatis ika se vara de tepostle kej tekiwaj. Iwan kintoktis ken kitoktiaj in uvas nijkuak ipan tlajtlaksaj para kipatzkaj, kijtosneki sa tekitl kintlajyowiltis ika ikualanilis in Dios katlej kipia nochi poder. 
<span class="verse" id="RV19_16">16&#160;</span>Itech itzotzol iwan itech imetztomawakan oijkuilitoka yin tokayotl: “Tlanawatij de nochtin tlatlanawatijkej iwan inTeko de nochtin tekomej.” </div>
<div class='p'>
<span class="verse" id="RV19_17">17&#160;</span>Satepan onikitak se ángel katlej omoketoka ipan tonale iwan okintzajtzilij chikawak nochtin in totomej katlej patlantinemij ilwikak: </div>
<div class='p'>―Xiwikikan iwan ximololokan para ankikuaskej se weyi tlakuale katlej Dios amechmakas. 
<span class="verse" id="RV19_18">18&#160;</span>Ankinkuaskej intlalnakayo in reytin, intlalnakayo in kapitanmej iwan intlalnakayo in tlakaj katlej chijchikawakej. Noijki ankinkuaskej innakayo in kabayojtin iwan intlalnakayo katlej inpan yetinemij, intlalnakayo de nochtin tlakaj, maski tlanamaktin o noso amo tlanamaktin, maski wejweyin o noso tzitzikinmej. </div>
<div class='p'>
<span class="verse" id="RV19_19">19&#160;</span>Ijkuakón onikitak in amo kuale yolkatl iwan nochtin reytin de ixko yin tlaltikpak iwan insoldadojwan, omololojkej para kimomagaskej iwan katlej ipan oyetiaya in kabayo istak iwan isoldadojwan. 
<span class="verse" id="RV19_20">20&#160;</span>In amo kuale yolkatl okikitzkijkej, iwan noijki okikitzkijkej in profeta tekajkayaj katlej owelia okinchiwaya wejweyin señalestin ixpan amo kuale yolkatl. Ika yonmej señalestin okinkajkayaj katlej omotekawilijkej ma kintlalilikan imarka in amo kuale yolkatl iwan okiweyikixtijkej iretrato. In amo kuale yolkatl iwan profeta tekajkayaj, nochtin omen okintlamotlakej san ken yolitokej ijtik tliko kan xotlatok in tlitl ika azufre. 
<span class="verse" id="RV19_21">21&#160;</span>Iwan nochtin oksekimej insoldadojwan okinmiktijkej ika iespada tlateki katlej okisaya de ijtik iten de yen katlej oyetiaya ipan ikabayo istak. Iwan nochtin in totomej otlakuajkej ika yon nakatl asta kan oixwikej.  </div>
<div class='psalmlabel' id='RV20_0'> 20</div>
<div class='s'>Panoa mil xiwitl </div>
<div class='p'>
<span class="verse" id="RV20_1">1&#160;</span>Satepan onikitak se ángel owaltemoaya de ilwikak kitzkijtiwitz se kadena itech ima iwan se yabe de yen kuyoktle katlej mach kipia kan tlantok. 
<span class="verse" id="RV20_2">2&#160;</span>In ángel okitzkij in koatl, yen katlej yoyeka desde ya wejkawitl, katlej noijki itoka diablo o noso Satanás, iwan okilpij ika kadena para ma ilpito mil xiwitl. 
<span class="verse" id="RV20_3">3&#160;</span>In ángel okitlamotlak in Satanás ijtik in kuyoktle katlej mach kipia kan tlantok iwan ompa okitzakke. Noijki kuale okitzakke in puerta para amo welis kisas in Satanás, para ayakmo ma kinkajkayawa okachi in tlaltikpaktlakaj de nochtin paismej, asta ijkuak ma pano mil xiwitl. Nijkuak tlamis in yon mil xiwitl, kikajkawaskej kanaj keski tonale. </div>
<div class='p'>
<span class="verse" id="RV20_4">4&#160;</span>Satepan onikinmitak miekej siyajtin iwan inpan oewatokaj katlej okinmakakej tekiwajkayotl para tlaixkomakaskej (tlatzonmanaskej). Iwan onikinmitak inmanimajwan de yejwan katlej okinkechtzontekej por okitematiltiayaj in tlamachtile de Jesús iwan por otetlapowiayaj de itlajtol in Dios. Yejwan mach okiweyikixtijkej in amo kuale yolkatl iwan iretrato, iwan nion mach omotekawilijkej ma kintlalilikan imarka in amo kuale yolkatl itech inmixkuak o noso itech inma. Onikinmitak omoyolkuikej iwan otlanawatijkej iwan Cristo mil xiwitl. 
<span class="verse" id="RV20_5">5&#160;</span>Yonmej yejwan katlej achtoj omoyolkuikej. Pero in oksekimej mikkamej mach moyolkuiskej (moyolitiskej) asta ma pano in mil xiwitl. 
<span class="verse" id="RV20_6">6&#160;</span>Sa tekitl ma pakikan in tokniwan yolchipawakej katlej achtoj moyolkuiskej. Yejwan mach mikiskej ojpa ken oksekimej, sino yejwan yeskej tiopixkej inawak Dios iwan inawak Cristo. Iwan tlanawatiskej iwan Cristo mil xiwitl. </div>
<div class='p'>
<span class="verse" id="RV20_7">7&#160;</span>Nijkuak panos in yon mil xiwitl, Satanás mach ok tzaktos, sino kikajkawaskej. 
<span class="verse" id="RV20_8">8&#160;</span>Kisas para kinkajkayawas in tlaltikpaktlakaj de nochtin paismej. Kijtosneki yen Gog iwan Magog. Kinmololos nochtin para kichiwaskej guerra. Yeskej sa tekitl miekej sa ken xale katlej onkaj itempan atl. 
<span class="verse" id="RV20_9">9&#160;</span>Witzej de nochi in tlaltikpak iwan kiyawaloskej kan yeskej in tokniwan yolchipawakej iwan weyikan katlej Dios kitlasojtla. Pero Dios kiwaltitlanis tlitl de ilwikak iwan kinchichinos nochtin. 
<span class="verse" id="RV20_10">10&#160;</span>Iwan diablo, katlej okinkajkayaj, kitlamotlaskej ijtik tliko kan xotlatok in tlitl ika azufre, kan kajki in amo kuale yolkatl iwan profeta tekajkayaj. Ompa tlajyowijtoskej iktlanke (ik tlami) yuale tonale. </div>
<div class='s'>Dios tlaixkomakas (tlatzonmanas) </div>
<div class='p'>
<span class="verse" id="RV20_11">11&#160;</span>Satepan onikitak se weyi siya istak, iwan noijki onikitak katlej ompa ipan oewatoka. Iwan ompa ixpan, in tlaltikpak iwan ilwikak san owalpolikej, porke mach ok oyeka lugar para yejwan. 
<span class="verse" id="RV20_12">12&#160;</span>Iwan onikinmitak in mikkamej, wejweyin iwan tzitzikinmej, omoketokaj iyakapan Dios. Iwan toTajtzin Dios okintlapoj in librojtin, iwan noijki okitlapoj in oksé libro kan oijkuilitokaj intoka nochtin katlej kipiaj yankuik nemilistle. Dios okinmixkomakak in mikkamej iwan okinmakak inlugar según tlan okichijkej, iwan según tlan oijkuilitoka itech yonmej librojtin. 
<span class="verse" id="RV20_13">13&#160;</span>In mikkamej katlej oyekaj ijtik atl okiskej, noijki in mikilistle iwan lugar kan oyekaj animajtin de katlej yomikkaj, okintemakakej in mikkamej katlej okinpixtokaj. Iwan nochtin okinmixkomakakej iwan okinlugartijkej según tlan okichijkej. 
<span class="verse" id="RV20_14">14&#160;</span>Satepan in mikilistle iwan lugar kan oyekaj in animajtin de katlej yomikkaj, okintlamotlakej ijtik tliko. Yon tliko yen ya ipan ojpa mikilistle. 
<span class="verse" id="RV20_15">15&#160;</span>Iwan noijki ompa okintlamotlakej nochtin katlej mach onestokaj intoka itech libro kan ijkuilitokej nochtin katlej kipiaj yankuik nemilistle.  </div>
<div class='psalmlabel' id='RV21_0'> 21</div>
<div class='s'>Yankuik ilwikak iwan yankuik tlaltikpak </div>
<div class='p'>
<span class="verse" id="RV21_1">1&#160;</span>Satepan onikitak se yankuik ilwikak iwan se yankuik tlaltikpak. Porke in achtoj ilwikak iwan achtoj tlaltikpak opolikej, iwan mach ok oyeka in atl. 
<span class="verse" id="RV21_2">2&#160;</span>Nej niJuan, onikitak se weyikan chipawak, yen yankuik weyikan de Jerusalén, owaltemoaya de ilwikak kan kajki in toTajtzin Dios. Sa tekitl kuakualtzin omotaya ken se novia nijkuak mochijchiwa para monamiktis iwan iokich. 
<span class="verse" id="RV21_3">3&#160;</span>Iwan onikakke se tlajtole chikawak de ilwikak. Okijtoj: </div>
<div class='p'>―Xikita. Dios axan chanti inwan tlakaj. Yej inwan chantis iwan yeskej iaxkawan, Yej inewian inwan yetos iwan Yej yetos inDios. 
<span class="verse" id="RV21_4">4&#160;</span>Dios kinmixayowajwatzas, iwan mach ok yetos mikilistle, nion chokilistle, nion neyolkokole, iwan nion tekokojkayotl, porke nochi tlan achtoj oyeka, yopanok. </div>
<div class='p'>
<span class="verse" id="RV21_5">5&#160;</span>Ijkuakón katlej oewatoka ipan isiya, okijtoj: </div>
<div class='p'>―Xikita. Nej nikchiwas nochi tlamantle yankuik. </div>
<div class='p'>Noijki okijtoj: </div>
<div class='p'>―Xikijkuilo tlan nimitzilwia, porke melawak tlan nimitzilwia iwan kuale para kineltokaskej. </div>
<div class='p'>
<span class="verse" id="RV21_6">6&#160;</span>Iwan onechilwij: </div>
<div class='p'>―Nochi ya kuale kajki. Nej niachtoj iwan Nej niitlamian de nochi tlamantle ijkón ken abecedario pewa ika A iwan tlami ika Z. Akin amikis, Nej nikmakas atl de yen ameyale katlej kitemaka yankuik nemilistle, iwan san niktliokolis. 
<span class="verse" id="RV21_7">7&#160;</span>Akin tlatlanis itech nochi tlan amo kuale tlan panos, nikmakas nochi yin tlamantle kej herencia. Iwan Nej nietos niiDios iwan yej yetos nokone. 
<span class="verse" id="RV21_8">8&#160;</span>Pero katlej kimakasij tlajyowiskej nonawak, iwan katlej mach kineltokaj notlajtol, iwan katlej kichiwaj tlan amo nikwelita, iwan katlej temiktijkej, iwan katlej momekatiaj, iwan katlej texoxkej (brujojtij), iwan katlej kinweyikixtiaj in santojtin, iwan nochtin katlej tekajkayajkej, yejwan yaskej ijtik tliko kan xotlatok in tlitl ika azufre. Yen yon katlej ya ipan ojpa mikilistle. </div>
<div class='s'>In yankuik weyikan de Jerusalén </div>
<div class='p'>
<span class="verse" id="RV21_9">9&#160;</span>Satepan owalaj se de yen chikome angelestin katlej okinpixtokaj chikome kopajtin tentokej ika nochi in salúltimo chikome kokolistin. Iwan onechilwij: </div>
<div class='p'>―Xiwiki, iwan nimitzititis in ichpochtle katlej yetos isiwa in Ichkatzin. </div>
<div class='p'>
<span class="verse" id="RV21_10">10&#160;</span>In Espíritu Santo notech oyeka iwan onechwikak ipan se tepetl weyi iwan wejkapan, iwan ompa onechititij in chipawaktzin weyikan de Jerusalén, owaltemoaya de ilwikak kan kajki in Dios. 
<span class="verse" id="RV21_11">11&#160;</span>In weyikan opetlania ika imawisotlanex Dios. Ipetlanilis oyeka kej ipetlanilis se tetl kuakualtzin katlej petlani, kej se tetzintle de jaspe katlej mota kej teskatl. 
<span class="verse" id="RV21_12">12&#160;</span>In weyikan okiyawalojtoka se tepamitl weyi iwan wejkapan, iwan okinpiaya majtlaktle iwan ome puertajtin, iwan noijki oyeka se ángel itech kada se puerta. Iwan itech yonmej puertajtin oijkuilitokaj intoka de yen majtlaktle iwan ome familias de Israel. 
<span class="verse" id="RV21_13">13&#160;</span>Oyekaj eyi puertajtin ik ikisayan tonale, eyi puertajtin ik ajko, eyi puertajtin ik tlani iwan eyi puertajtin ik ipoliwian tonale. 
<span class="verse" id="RV21_14">14&#160;</span>In tepamitl de yen weyikan okinpiaya majtlaktle iwan ome cimientos de temej, iwan itech yonmej temej oijkuilitokaj intoka de yen majtlaktle iwan omen itlatitlanilwan in Ichkatzin. </div>
<div class='p'>
<span class="verse" id="RV21_15">15&#160;</span>In ángel katlej onechtlapowijtoka okipiaya se tlatamachiwalkuawitl (metro) de oro, para ika kitamachiwas in weyikan, ipuertajwan iwan itepanyo. 
<span class="verse" id="RV21_16">16&#160;</span>In weyikan oyeka kuadrado. De weyak iwan de patlawak oyeka san se parejo. In ángel okitamachij in weyikan ika tlatamachiwalkuawitl, iwan okipiaya ome mil iwan ome siento kilómetro kada se lado. De weyak iwan de wejkapan iwan de patlawak oyekaj san se parejo. 
<span class="verse" id="RV21_17">17&#160;</span>Satepan okitamachij in tepamitl, iwan okipiaya eyinpoale iwan nawi metro. In ángel otlatamachij ika itlatamachiwal ijkón ken tejwan titlatamachiwaj. </div>
<div class='p'>
<span class="verse" id="RV21_18">18&#160;</span>In tepamitl oyeka tlachiwale ika tetl de jaspe, iwan weyikan oyeka tlachiwale ika oro katlej omotaya kej vidrio chipawak. 
<span class="verse" id="RV21_19">19&#160;</span>In temej de yen icimiento in tepamitl ochijchitokaj ika miek tlamantle de tetzitzintin kuakualtzitzintin. Ipan se cimiento ochijchitoka ika jaspe, ipan ome cimiento ochijchitoka ika zafiro, ipan eyi cimiento ochijchitoka ika ágata, ipan nawi cimiento ochijchitoka ika esmeralda, 
<span class="verse" id="RV21_20">20&#160;</span>ipan makuile cimiento ochijchitoka ika ónice, ipan chikuasen cimiento ochijchitoka ika cornalina, ipan chikome cimiento ochijchitoka ika crisólito, ipan chikueyi cimiento ochijchitoka ika berilo, ipan chiknawi cimiento ochijchitoka ika topacio, ipan majtlaktle cimiento ochijchitoka ika crisoprasa, ipan majtlaktle iwan se cimiento ochijchitoka ika jacinto, iwan ipan majtlaktle iwan ome cimiento ochijchitoka ika amatista. 
<span class="verse" id="RV21_21">21&#160;</span>In majtlaktle iwan ome puertajtin oyekaj tlachiwaltin ika majtlaktle iwan ome perlas. Kada se puerta oyeka tlachiwale ika se perla. In ojtle katlej okachi weyi de yon weyikan oyeka de oro chipawak kej teskatl. </div>
<div class='p'>
<span class="verse" id="RV21_22">22&#160;</span>Mach onikitak nion se tiopan itech yon weyikan, porke in toSeñor, in Dios katlej kipia nochi poder, iwan Ichkatzin, ompa katej iwan por yonik mach ok moneki tiopan. 
<span class="verse" id="RV21_23">23&#160;</span>Itech yon weyikan mach moneki tlawis in tonale nion metztle, porke imawisotlanex in Dios iwan Ichkatzin yejwan kitlawiliaj. 
<span class="verse" id="RV21_24">24&#160;</span>In tlaltikpaktlakaj de nochtin paismej nemiskej ijtik tlanextle de yon weyikan. Iwan in reytin de nochi in tlaltikpak kiwalkuiskej itech yon weyikan nochi tlan kuale tlan kipiaj. 
<span class="verse" id="RV21_25">25&#160;</span>In puertajtin nochipa tlapotoskej. Mach keman motzakuaskej. Porke nochipa tlanestos iwan mach keman tlatleyuas. 
<span class="verse" id="RV21_26">26&#160;</span>In tlaltikpaktlakaj de nochtin paismej kiwalkuiskej itech yon weyikan nochi tetlakitalistle iwan nochi tlan kipiaj kuakualtzin. 
<span class="verse" id="RV21_27">27&#160;</span>Pero mach keman kalakis itech yon weyikan tlan amo chipawak, nion katlej kichiwaj tlan amo kuale katlej mach kiwelita in Dios, iwan nion katlej tlakajkayawaj. Sino kalakiskej san yejwan katlej nestos intoka itech libro kan ijkuilitok intoka nochtin katlej kipiaj yankuik nemilistle, yejwan katlej iaxkawan in Ichkatzin.  </div>
<div class='psalmlabel' id='RV22_0'> 22</div>
<div class='p'>
<span class="verse" id="RV22_1">1&#160;</span>Satepan in ángel onechititij se weyatl chipawak, katlej kitemaka yankuik nemilistle. Yon atl oyeka chipawak kej teskatl, iwan owalkistoka de kan isiya in toTajtzin Dios iwan de yen Ichkatzin. 
<span class="verse" id="RV22_2">2&#160;</span>Yon atl opanotoka tlatlajko ojtle de yen weyikan. Iwan ojkan lado atlatentle de yen weyatl oyekaj in kuawmej katlej kitemakaj yankuik nemilistle. Yonmej kuawmej tlakij kada metztle, kijtosneki majtlaktle iwan ome buelta se xiwitl, iwan inxiwyo serbiroa para ika mopajtiskej in tlaltikpaktlakaj de nochtin paismej. 
<span class="verse" id="RV22_3">3&#160;</span>Itech yon weyikan mach ok yetos itlaj tlan amo kuale katlej Dios moneki kitlajyowiltis. Isiya in toTajtzin Dios iwan isiya in Ichkatzin yetoskej itech yon weyikan. Ompa itekipanojkawan kitekipanoskej iwan kiweyikixtiskej. 
<span class="verse" id="RV22_4">4&#160;</span>Iwan kitaskej ixko iwan kintlaliliskej ipan inmixkuak itoka in Dios. 
<span class="verse" id="RV22_5">5&#160;</span>Ompa mach ok keman tlatleyuas. Iwan katlej ompa chantiskej mach ok kinekiskej itlaj tlanextle para ika motlawiliskej, nion mach ok monekis ma kintlawili in tonale, porke in toSeñor Dios Yej kintlawilis. Iwan yejwan tlanawatiskej iktlanke (ik tlami). </div>
<div class='s'>Jesucristo mach ok wejkawitl para walmukuepas </div>
<div class='p'>
<span class="verse" id="RV22_6">6&#160;</span>Satepan in ángel onechilwij: </div>
<div class='p'>―Yin tlajtole melawak iwan kuale para kineltokaskej. Iwan toSeñor Dios katlej kinmatiltia in profetajtin tlan tlapanos, okualtitlanke iángel para kinnextilis itekipanojkawan tlan tlapanos san niman. </div>
<div class='p'>
<span class="verse" id="RV22_7">7&#160;</span>Iwan Jesús okijtoj: </div>
<div class='p'>―¡San niman niwitz oksemi! Ma paki akin kichiwas tlan kijta in tlamachtile katlej ijkuilitok itech yin libro katlej kitematiltia tlan tlapanos. </div>
<div class='p'>
<span class="verse" id="RV22_8">8&#160;</span>Nej niJuan, onikakke iwan onikitak nochi yin tlamantle. Iwan satepan de onikakke iwan onikitak, onimotlankuaketzke ikxitlan ángel katlej onechnextilij nochi yon tlamantle para nikweyikixtis. 
<span class="verse" id="RV22_9">9&#160;</span>Pero yej onechilwij: </div>
<div class='p'>―Amo xinechweyikixti. Porke nej noijki niktekipanoa in toTajtzin Dios ijkón ken tej iwan mokniwan profetajtin, iwan nochtin katlej kichiwaj tlan kijta in yin libro. Moneki xikweyikixti yen toTajtzin Dios. </div>
<div class='p'>
<span class="verse" id="RV22_10">10&#160;</span>Noijki onechilwij: </div>
<div class='p'>―Amo san tej xikmato, sino xikinmatilti nochtin tlan kijta itlajtol in Dios katlej ijkuilitok itech yin libro. Porke ya ajsi tonale para tlamochiwas nochi tlan kijta in yin libro. 
<span class="verse" id="RV22_11">11&#160;</span>Iwan tla akaj kineki kichijtos tlan amo kuale, ma kichijto kiné. Iwan akin kineki nemis ika inemilis bierotik, ma nemi bierotik kiné. Iwan akin kineki kichijtos tlan kuale, ma kichijto tlan kuale kiné. Iwan akin kineki moyolchipajtos inawak Dios, ma moyolchipajto kiné. </div>
<div class='p'>
<span class="verse" id="RV22_12">12&#160;</span>Iwan Jesús okijtoj: </div>
<div class='p'>―¡San niman niwitz oksemi! Nikkualkuis in tlaxtlawile para nikmakas kada se tlakatl según tlan okichij. 
<span class="verse" id="RV22_13">13&#160;</span>Yen Nej niachtoj iwan Nej niitlamian de nochi tlamantle ijkón ken abecedario pewa ika A iwan tlami ika Z. </div>
<div class='p'>
<span class="verse" id="RV22_14">14&#160;</span>’Ma pakikan katlej kipakaj intlaken para welis kalakiskej itech puerta de yen weyikan para kikuaskej itlakilo in tlatokkuawitl katlej kitemaka yankuik nemilistle. 
<span class="verse" id="RV22_15">15&#160;</span>Pero mokawaskej kalan katlej kipiaj mach kuale inyolo, katlej texoxkej (brujojtij), katlej momekatiaj, katlej temiktijkej, katlej kinweyikixtiaj insantojwan, iwan nochtin katlej tlakajkayawaj iwan kiwelitaj tlakajkayajtinemiskej. </div>
<div class='p'>
<span class="verse" id="RV22_16">16&#160;</span>’Nej niJesús, onikkualtitlanke noángel para ma amechmatilti nochi in yin tlamantle namejwan katlej antiopantlaneltokakej. Yen Nej ninelwatl katlej niwalajtok de yen rey David, iwan yen Nej niteixwi de yen rey David. Iwan noijki yen Nej nisitlale katlej kisa kualkan. </div>
<div class='p'>
<span class="verse" id="RV22_17">17&#160;</span>In Espíritu Santo iwan isiwa in Ichkatzin kijtaj: </div>
<div class='p'>―Xiwiki. </div>
<div class='p'>Iwan akin kikaki, noijki ma kijto: </div>
<div class='p'>―Xiwiki. </div>
<div class='p'>Iwan tla akaj amiki ipan iyolo, iwan kineki konis in atl katlej kitemaka yankuik nemilistle, ma wiki, iwan ma koni iwan mach itlaj moneki kitlaxtlawas. </div>
<div class='p'>
<span class="verse" id="RV22_18">18&#160;</span>Nochtin akinmej kikakij tlan kijta in tlamachtile katlej ijkuilitok itech yin libro, nikneki namechilwis se tlajtole: Tla akaj kajxitilia oksekin tlajtole de tlan ya kajki ijkuilitok itech yin libro, Dios kitlajyowiltis okachi ika yen kokolistle katlej kajki ijkuilitok itech yin libro. 
<span class="verse" id="RV22_19">19&#160;</span>Iwan tla akaj kikixtilia itlaj tlajtole de tlan ya kajki ijkuilitok itech yin libro, Dios noijki kikixtilis tlan okitokaroaya de yen nekáj tlatokkuawitl katlej kitemaka yankuik nemilistle iwan mach kikawilis ma kalaki itech nekáj chipawaktzin weyikan de tlan ya kijtojtok in yin libro. </div>
<div class='p'>
<span class="verse" id="RV22_20">20&#160;</span>Jesús katlej techmatiltia in yin tlamantle kijta: </div>
<div class='p'>―Ipan melajka, san niman niwitz. </div>
<div class='p'>Ijkón ma yeto. Xiwiki, Señor Jesús. </div>
<div class='p'>
<span class="verse" id="RV22_21">21&#160;</span>In toSeñor Jesucristo ma amechmaka iteiknotlamachilis aminochtin. Ijkón ma yeto.</div><div class="footnote">
<hr />
</div>
</div></body></html>
