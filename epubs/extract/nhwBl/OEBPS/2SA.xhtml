<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhw" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Bíblia 2 SAMUEL 1</title>
</head>
<body dir='ltr'>
<ul class='tnav'>
<li><a href='index.xhtml'>2 SAMUEL</a></li>
</ul><ul class='tnav'><li><a href='2SA.xhtml#S21_0'>1</a></li>
<li><a href='2SA.xhtml#S22_0'>2</a></li>
<li><a href='2SA.xhtml#S23_0'>3</a></li>
<li><a href='2SA.xhtml#S24_0'>4</a></li>
<li><a href='2SA.xhtml#S25_0'>5</a></li>
<li><a href='2SA.xhtml#S26_0'>6</a></li>
<li><a href='2SA.xhtml#S27_0'>7</a></li>
<li><a href='2SA.xhtml#S28_0'>8</a></li>
<li><a href='2SA.xhtml#S29_0'>9</a></li>
<li><a href='2SA.xhtml#S210_0'>10</a></li>
</ul><ul class='tnav'>
<li><a href='2SA.xhtml#S211_0'>11</a></li>
<li><a href='2SA.xhtml#S212_0'>12</a></li>
<li><a href='2SA.xhtml#S213_0'>13</a></li>
<li><a href='2SA.xhtml#S214_0'>14</a></li>
<li><a href='2SA.xhtml#S215_0'>15</a></li>
<li><a href='2SA.xhtml#S216_0'>16</a></li>
<li><a href='2SA.xhtml#S217_0'>17</a></li>
<li><a href='2SA.xhtml#S218_0'>18</a></li>
<li><a href='2SA.xhtml#S219_0'>19</a></li>
<li><a href='2SA.xhtml#S220_0'>20</a></li>
</ul><ul class='tnav'>
<li><a href='2SA.xhtml#S221_0'>21</a></li>
<li><a href='2SA.xhtml#S222_0'>22</a></li>
<li><a href='2SA.xhtml#S223_0'>23</a></li>
<li><a href='2SA.xhtml#S224_0'>24</a></li>
</ul>

<div class='main' id='S20_0'>

<div class='mt'>2 Samuel  </div>
<div class='psalmlabel' id='S21_0'> 1</div>
<div class='s'>David quicajqui para mijqui Saúl </div>
<div class='p'>

<span class="verse" id="S21_1">1&#160;</span>Quema ya mictoya Saúl, David mocuepqui ipan ialtepe Siclag pampa ya tlantoya quintzontlamiltía nopa amalecitame huan nopona mocajqui ome tonati. 
<span class="verse" id="S21_2">2&#160;</span>Huan ipan ne seyoc tonali, ajsico se tlacatl catli quisqui tlen isoldados Saúl. Yaya quihualicayaya iyoyo tzayantoc huan motlalilijtoya tlaltejpoctli ipan itzonteco pampa quipiyayaya hueyi tequipacholi. Huan quema ajsico campa David mohuijtzonqui ica miyac tlatlepanitacayotl. 
<span class="verse" id="S21_3">3&#160;</span>Huajca David quitlatzintoquili nopa tlacatl: </div>
<div class='p'>―¿Canque tihuala? </div>
<div class='p'>―Na nicholojtejqui campa toisraelita masehualhua tlahuilanaj ―tlananquili nopa tlacatl. </div>
<div class='p'>
<span class="verse" id="S21_4">4&#160;</span>Huan David quiilhui: </div>
<div class='p'>―Techilhui tlaque panotoc ipan nopa tlahuilancayotl. </div>
<div class='p'>Huan nopa tlacatl quinanquili: </div>
<div class='p'>―Miyac toisraelita soldados mictoque huan miyac cholojtejtoque. Huan nojquiya mijqui Saúl huan icone, Jonatán. </div>
<div class='p'>
<span class="verse" id="S21_5">5&#160;</span>Huan David quitlatzintoquili: </div>
<div class='p'>―Huan ¿quenicatza tijmatqui para mijqui Saúl huan icone? </div>
<div class='p'>
<span class="verse" id="S21_6">6&#160;</span>Huajca quinanquili: </div>
<div class='p'>―Na niitztoya ipan tepetl Gilboa huan nopona niquitac para Saúl motlatzquiliyaya ipan icuatlamin catli huehueyac. Huan monechcahuiyayaj icualancaitacahua ipan tlahuilanca carros. Nojquiya hualayayaj miyaqui tlacame ipan cahuayos. 
<span class="verse" id="S21_7">7&#160;</span>Huajca ipan nopa tlatoctzi Saúl nechitac huan nechnotzqui. Huan huajca nimonechcahui campa itztoya. 
<span class="verse" id="S21_8">8&#160;</span>Huan yaya nechtlatzintoquili ajqueya na huan niquilhui para nieliyaya se niamalecita tlacatl. 
<span class="verse" id="S21_9">9&#160;</span>Huajca techilhui: ‘Xihuala huan techmicti pampa tlahuel nitlaijiyohuía, huan noja niyoltoc.’ 
<span class="verse" id="S21_10">10&#160;</span>Huajca nimonechcahui huan nijmicti pampa nimomacac cuenta para ayacmo huelis itztos pampa tlahuel mococojtoya. Huan nijcuili icorona catli quipixtoya ipan itzonteco huan nopa costli catli quipixtoya ipan imax huan nimitzhualiquilía ta. </div>
<div class='p'>
<span class="verse" id="S21_11">11&#160;</span>Huan quema quicajqui nochi catli quiijto, David huan nopa tlacame catli itztoyaj ihuaya quitzayanque ininyoyo pampa tlahuel motequipachojque. 
<span class="verse" id="S21_12">12&#160;</span>Huan pejque quichoquilíaj Saúl huan itelpoca Jonatán, huan nopa isoldados TOTECO huan nochi sequinoc israelitame, pampa tlahuel miyac tlacame mictoyaj ipan tlahuilancayotl nopa tonal. Huan mosajqui David huan itequipanojcahua, huan amo tleno quicuajque hasta tlayohua. 
<span class="verse" id="S21_13">13&#160;</span>Huan David quiilhui nopa tlacatl: </div>
<div class='p'>―¿Canque tiehua? </div>
<div class='p'>Huan quinanquili: </div>
<div class='p'>―Na niseyoc tlali ejquetl, niamalecita. </div>
<div class='p'>Huan David quiilhui: </div>
<div class='p'>
<span class="verse" id="S21_14">14&#160;</span>―Huajca ¿para tlen amo timajmajqui timomatlananqui huan tijmicti Saúl catli TOTECO quitlapejpenijtoya huan quitequitlalijtoya? </div>
<div class='p'>
<span class="verse" id="S21_15-16">15-16&#160;</span>Huajca David nimantzi quinotzqui se soldado huan quiilhui: </div>
<div class='p'>―Xijmicti ni tlacatl. </div>
<div class='p'>Huan David quiilhui nopa tlacatl: </div>
<div class='p'>―Timiquis pampa ta ica moseli tiquijto para tijmicti Saúl, nopa tlacatl catli TOTECO quitlapejpenijtoya para elis tlanahuatijquetl. </div>
<div class='p'>Huan isoldado hualajqui huan quimicti ica icuatlamin catli huehueyac. </div>
<div class='s'>David quinchoquili Saúl huan Jonatán </div>
<div class='p'>
<span class="verse" id="S21_17">17&#160;</span>Huan David quisencajqui se huicatl huan huicac tlen Saúl huan icone, Jonatán, catli mictoyaj. 
<span class="verse" id="S21_18">18&#160;</span>Huan tlanahuati ma quinmachtica nopa soldados catli tlali Judá ehuani. Huan ni huicatl nojquiya mopantía ijcuilijtoc ipan nopa ama tlajcuiloli catli itoca Jaser. Huan quej ni quiijtohua: </div>
<div class='q'>
<span class="verse" id="S21_19">19&#160;</span>“Noisraelita icnihua, nopa tlacatl catli más yejyectzi tijpixque, mictoc. </div>
<div class='q'>Yaya catli achi más techmacayaya paquilistli quimictijtoque nepa huejcapa campa tepeme. </div>
<div class='q'>Quena, yaya catli más tetic huetztoc. </div>
<div class='q'>
<span class="verse" id="S21_20">20&#160;</span>Amo xiquinilhuica tocualancaitacahua catli itztoque ipan altepetl Gat. </div>
<div class='q'>Niyon amo xiquinpohuilica catli itztoque ipan tianquis </div>
<div class='q'>ipan altepetl Ascalón para amo ma techhuetzquilica nopa filisteo sihuame. </div>
<div class='q'>Amo tijnequij ma techpinajtica nopa sihuame catli amo quineltocaj TOTECO. </div>
<div class='q'>
<span class="verse" id="S21_21">21&#160;</span>Saúl mijqui ipan tepetl Gilboa. </div>
<div class='q'>Huajca amo quema ma tlaquiyahui nopona. </div>
<div class='q'>Niyon amo quema ma onca ajhuachtli. </div>
<div class='q'>Ma ayacmo tlaelilti pampa nopona mijqui catli motemacac. </div>
<div class='q'>Nopona mijqui Saúl quen se tlen hueli tlacatl, </div>
<div class='q'>quen elisquía amo ya catli quitlapejpeni Toteco. </div>
<div class='q'>
<span class="verse" id="S21_22">22&#160;</span>Saúl huan Jonatán nochipa tlatlaniyayaj ipan tlahuilancayotl. </div>
<div class='q'>Inijuanti quinmictiyayaj inincualancaitacahua, </div>
<div class='q'>masque tlahuel motemacayayaj. </div>
<div class='q'>Amo quema mocuepque ipan se tlahuilancayotl san ininmax, </div>
<div class='q'>pampa nochipa tlatlaniyayaj. </div>
<div class='q'>
<span class="verse" id="S21_23">23&#160;</span>Nochi tojuanti tiquinicneliyayaj huan tlahuel tiquinnequiyayaj. </div>
<div class='q'>Nelía se paquilistli para tiquiniximatise. </div>
<div class='q'>San sejco nemiyayaj quema itztoyaj huan nojquiya san sejco mocajque ipan miquilistli. </div>
<div class='q'>Achi más chicahuac huelque motlalojque que ne hueyi cuajtli catli hueli patlani. </div>
<div class='q'>Elque más tetique inijuanti que se león. </div>
<div class='q'>
<span class="verse" id="S21_24">24&#160;</span>Anisraelita sihuame, xijchoquilica Saúl catli yejyectzi anmechyoyontiyaya ica yoyomitl catli morado quen motlalilíaj sihua tlanahuatiani. </div>
<div class='q'>Quena, Saúl quiyejyecchijqui amoyoyo ica oro, </div>
<div class='q'>huajca xijchoquilica. </div>
<div class='q'>
<span class="verse" id="S21_25">25&#160;</span>Yaya catli motemacac ya mijqui ipan tlahuilancayotl. </div>
<div class='q'>Mijqui Jonatán ipan ne tepetl Gilboa. </div>
<div class='q'>
<span class="verse" id="S21_26">26&#160;</span>Nimitzchoquilía noicni, Jonatán, </div>
<div class='q'>pampa tlahuel nimitzicneli. </div>
<div class='q'>Huan techicneli miyac nojquiya hasta motlaicnelil quitlani inintlaicnelil sihuame. </div>
<div class='q'>
<span class="verse" id="S21_27">27&#160;</span>Mictoque catli más motemacayaya. </div>
<div class='q'>Ayacmo quinemiltíaj inintepos pampa ya mictoque.” </div>
<div class='m'>Quej nopa elqui nopa huicatl catli David quisencajqui para quichoquilis Saúl huan Jonatán.  </div>
<div class='psalmlabel' id='S22_0'> 2</div>
<div class='s'>Quichijque David tlanahuatijquetl ipan tlali Judá </div>
<div class='p'>
<span class="verse" id="S22_1">1&#160;</span>Huan teipa David quitlatzintoquili TOTECO: </div>
<div class='p'>―¿Tijnequi ma niya para niitztos ipan se altepetl ipan tlali Judá? </div>
<div class='p'>Huan TOTECO quinanquili: </div>
<div class='p'>―Quena. </div>
<div class='p'>Huajca David quiilhui: </div>
<div class='p'>―¿Ipan tlaque altepetl niyas? </div>
<div class='p'>Huan TOTECO quiilhui: </div>
<div class='p'>―Xiya altepetl Hebrón. </div>
<div class='p'>
<span class="verse" id="S22_2">2&#160;</span>Huajca David yajqui huan quinhuicac nopa ome isihuajhua. Se itoca Ahinoam catli eliyaya se jezreelita sihuatl huan ne seyoc itoca Abigail catli achtihui eliyaya isihua Nabal tlen Carmel. 
<span class="verse" id="S22_3">3&#160;</span>Huan nojquiya quinhuicac nopa tlacame catli nejnentoyaj ihuaya, sese ica isihua huan iconehua. Huan nochi nopona yajque para itztose ipan altepetl Hebrón. </div>
<div class='p'>
<span class="verse" id="S22_4">4&#160;</span>Huan teipa hualajque nopa tlayacanca tlacame ipan tlali Judá. Huan quialtijque David ica aceite huan quichijque tlanahuatijquetl ipan inintlal. </div>
<div class='p'>Huan teipa quiilhuijque David quenicatza nopa altepeme Jabes ehuani ipan tlali Galaad quitlasojtlaque Saúl itlacayo huan quitlalpachotoj. 
<span class="verse" id="S22_5">5&#160;</span>Huajca David quintitlanqui tlacame ma yaca quinilhuitij ni camanali: “Ma TOTECO anmechtiochihua miyac pampa anquitlasojtlaque nopa mijcatzi Saúl huan ica miyac amotlaicnelijcayo anquitlalpachojque. 
<span class="verse" id="S22_6">6&#160;</span>Huajca ama ma TOTECO anmechtlasojtla. Ma anmechita ica cuali huan ma anmechnextili catli xitlahuac. Huan na nojquiya nimechchihuilis catli cuali por catli anquichijtoque. 
<span class="verse" id="S22_7">7&#160;</span>Huajca ama masque ya mictoc Saúl, amotlanahuatijca, ximoyolchicahuaca, huan ximotemacaca huan ximotlalica tohuaya pampa nopa tlayacanani tlen tlali Judá nechchijtoque niinintlanahuatijca.” </div>
<div class='s'>Is Boset quichijque tlanahuatijquetl ipan tlali Israel </div>
<div class='p'>
<span class="verse" id="S22_8">8&#160;</span>Teipa Abner, icone Ner, catli quinyacanayaya isoldados Saúl quihuicac Is Boset, icone Saúl, ipan altepetl Mahanaim, 
<span class="verse" id="S22_9">9&#160;</span>huan nopona quichijqui tlanahuatijquetl. Huan itlanahuatilis quiajsic tlalme Galaad, Gesuri, Jezreel, Efraín, Benjamín huan hasta nochi catli itoca tlali Israel ica huejcapa. 
<span class="verse" id="S22_10">10&#160;</span>Huan Is Boset quipiyayaya 40 xihuitl quema pejqui tlanahuatía ipan tlali Israel ica huejcapa huan san huejcajqui ome xihuitl. Huan nochi catli itztoyaj ica tlatzintla campa itoca tlali Judá quitoquilijque Tlanahuatijquetl David. 
<span class="verse" id="S22_11">11&#160;</span>Huan David elqui tlanahuatijquetl ipan tlali Judá para chicome xihuitl huan tlajco huan quipixqui ichaj ipan altepetl Hebrón. </div>
<div class='p'>
<span class="verse" id="S22_12">12&#160;</span>Huan teipa Abner quisqui ipan tlali Mahanaim ininhuaya isoldados Tlanahuatijquetl Is Boset huan yajque altepetl Gabaón ipan tlali Judá campa itztoyaj iixhuihua Benjamín, pampa nojquiya quinequiyaya mocuilis nopa tlali Judá para elis iaxca Tlanahuatijquetl Is Boset. 
<span class="verse" id="S22_13">13&#160;</span>Huajca quisqui Joab, icone Sarvia, catli eliyaya tlayacanquetl tlen isoldados David huan yajqui ica isoldados quinnamiquitoj. Huan monamijque campa nopa mantoc atl ipan altepetl Gabaón. Huan isoldados David mocajque ipan se nali, huan isoldados Is Boset ipan seyoc nali nopa mantoc atl. 
<span class="verse" id="S22_14">14&#160;</span>Huan Abner catli eliyaya itlayacanca Is Boset quinotzqui Joab catli eliyaya itlayacanca David, huan quej ni quiilhui: </div>
<div class='p'>―Achtihui ma mohuilanaca san sequin totelpocahua para ma tiquintlachilica huan tiquitase ajqueya tlatlanis. </div>
<div class='p'>Huan Joab tlananquili: </div>
<div class='p'>―Cualtitoc. </div>
<div class='p'>
<span class="verse" id="S22_15">15&#160;</span>Huajca quintlapejpenijque majtlactli huan ome telpoca soldados catli eliyayaj ica David huan majtlactli huan ome telpoca soldados tlen tlali Benjamín huan eliyayaj ica Is Boset. Huan moixnamijque nopa telpocame huan pejque mohuilanaj. 
<span class="verse" id="S22_16">16&#160;</span>Huan sese inijuanti quitzoncalitzqui catli itztoya imelac huan mocalaquilijque inincuatlaminhua catli huehueyac ipan inielchiqui. Huan nochi nopa 24 telpocame mijque ica sempa. Huan yeca quitocaxtijque nopa lugar “campa tlahuilanque ica cuatlaminme catli huejhuehueyac”, huan mocahua ipan altepetl Gabaón. 
<span class="verse" id="S22_17">17&#160;</span>Huan teipa pampa amo aqui tlatlantoya, pejque tlahuilanaj nelía chicahuac nochi isoldados David ihuaya isoldados Is Boset. Huan nopa tonal isoldados David tlahuel quintlanque isoldados Is Boset huan inintlayacanca Abner. 
<span class="verse" id="S22_18">18&#160;</span>Huan nojquiya nopona itztoyaj nopa ome iicnihua Joab, nopa tlayacanquetl tlen isoldados David, catli inintoca eliyaya Abisai huan Asael. Huan Joab, Abisai huan Asael nochi eliyayaj iconehua Sarvia. Huan Asael tlahuel hueliyaya motlalohua chicahuac quen se masatl. 
<span class="verse" id="S22_19">19&#160;</span>Huan yaya pejqui quitepotztoca Abner, nopa tlayacanquetl tlen isoldados Is Boset, huan amo tleno quicahuili ma quitzacuili. Amo quicajqui iojhui, niyon nica, niyon neca. San quitoquilijtiyajqui. 
<span class="verse" id="S22_20">20&#160;</span>Huan quema Abner moicancuepqui huan quiitac para quitoquiliyaya, quiilhui: </div>
<div class='p'>―¿Amo ta tiAsael? </div>
<div class='p'>―Quena, na niAsael ―quinanquili. </div>
<div class='p'>
<span class="verse" id="S22_21">21&#160;</span>Huajca Abner quiilhui: </div>
<div class='p'>―Ximijcuini. Xijtoquili seyoc nosoldado huan ximocahua ica nochi catli yaya quipiya. </div>
<div class='p'>Pero Asael amo quinejqui quicahuas. </div>
<div class='p'>
<span class="verse" id="S22_22">22&#160;</span>Huajca Abner sempa quiilhui Asael: </div>
<div class='p'>―¡Techcahua! ¿Para tlen monequi nimitzmictis? Huan ¿tlaque noixayac ica nijtlachilis moicni Joab quema sempa timonamiquise? </div>
<div class='p'>
<span class="verse" id="S22_23">23&#160;</span>Pero Asael amo quitlacaquili, huan huajca Abner quisentlapalhuili ica icuatlamin catli huehueyac huan nopona huetzqui mictoc Asael. Huan teipa nochi catli ajsiyayaj campa huetztoya Asael moquetzayayaj ica tlatlepanitacayotl. 
<span class="verse" id="S22_24">24&#160;</span>Huan teipa Joab huan Abisai pejque quitoquilíaj Abner huan quema calaquito tonati, ya ajsitoyaj ipan se tlachiquili catli itoca Amma nechca Gía ipan nopa ojtli catli yohui para altepetl Gabaón. 
<span class="verse" id="S22_25">25&#160;</span>Huan mosansejcotilijque miyac iixhuihua Benjamín para quipalehuise Abner huan moquetzque tlachiquiltipa. 
<span class="verse" id="S22_26">26&#160;</span>Huan Abner quinotzqui Joab chicahuac ica huejca huan quiilhui: </div>
<div class='p'>―¿Monequi nochipa tijsenhuiquilijtose timomictíaj? ¿Amo timomaca cuenta para tlahuilancayotl techhualiquilía miyac tequipacholi? Xiquintlacahualti mosoldados para ma techcahuaca pampa tiicnime. </div>
<div class='p'>
<span class="verse" id="S22_27">27&#160;</span>Huan Joab quinanquili: </div>
<div class='p'>―Nelía catli nimitzilhuía, sintla ta achtihui amo tiquijtojtosquía ma tiquintlapejpenica 12 totelpocahua para tlahuilanase, amo oncatosquía tlahuilancayotl. Nochi nosoldados san mocueptosquíaj ininchajchaj ama ijnaloc. </div>
<div class='p'>
<span class="verse" id="S22_28">28&#160;</span>Huajca teipa Joab quipitzqui cuacuajtli huan nochi isoldados David moquetzque huan ayacmo tlahuilanque, niyon ayacmo quintoquilijque nopa sequinoc israelitame catli ejque tlali Israel ica huejcapa. 
<span class="verse" id="S22_29">29&#160;</span>Huan Abner huan nochi isoldados nojquiya nejnenque seyohual huan quiixcotonque nopa tlamayamitl huan nopa hueyatl Jordán huan nejnenque hasta ajsitoj ipan altepetl Mahanaim. </div>
<div class='p'>
<span class="verse" id="S22_30">30&#160;</span>Huan Joab nojquiya quinsentili isoldados David huan quinpojqui huan polihuiyayaj 19, huan iyoca polihuiyaya Asael catli Abner quimictijtoya. 
<span class="verse" id="S22_31">31&#160;</span>Pero isoldados David quinmictijtoyaj 360 catli motlalijtoyaj ihuaya Abner, itlayacanca isoldados Tlanahuatijquetl Is Boset, huan nochi itztoyaj iixhuihua Benjamín catli calactoyaj ihuaya. </div>
<div class='p'>
<span class="verse" id="S22_32">32&#160;</span>Huan teipa Joab huan isoldados quihuicaque itlacayo Asael huan quitlalpachojque nechca itata ipan altepetl Belén. Huan teipa nejnenque seyohual huan quema tlanestihualayaya ajsitoj ipan inialtepe, Hebrón.  </div>
<div class='psalmlabel' id='S23_0'> 3</div>
<div class='p'>
<span class="verse" id="S23_1">1&#160;</span>Huan ica ya ni pejqui miyac tlahuilancayotl ica inijuanti catli quitoquiliyayaj icone Saúl huan catli quitoquiliyayaj David. Pero isoldados David achi más momiyaquilijtiyohuiyayaj huan quipixtiyohuiyayaj más chicahualistli. Huan isoldados icone Saúl caxantiyohuiyaya ininchicahualis pampa quitlahuelcajtiyohuiyayaj. </div>
<div class='s'>Ya ni iconehua David catli tlacatque ipan altepetl Hebrón </div>
<div class='q'>
<span class="verse" id="S23_2">2&#160;</span>Huan nopona ipan altepetl Hebrón tlacatque iconehua David: </div>
<div class='q2'>Iachtihui cone quitocaxti Amnón huan eliyaya icone ica Ahinoam catli eliyaya se jezreelita. </div>
<div class='q2'>
<span class="verse" id="S23_3">3&#160;</span>Iompaca cone quitocaxtlali Quileab huan eliyaya icone Abigail catli achtihui eliyaya isihua Nabal catli ejqui altepetl Carmel. </div>
<div class='q2'>Iexpa cone David quitocaxtlali Absalón huan eliyaya icone seyoc isihua catli itoca Maaca catli eliyaya iichpoca Tlanahuatijquetl Talmai catli tlanahuati ipan tlali Gesur. </div>
<div class='q2'>
<span class="verse" id="S23_4">4&#160;</span>Inajpa cone David quitocaxti Adonías huan eliyaya icone seyoc isihua catli itoca Haguit. </div>
<div class='q2'>Imacuilpa cone David quitocaxtlali Sefatías huan eliyaya icone seyoc isihua catli itoca Abital. </div>
<div class='q2'>
<span class="verse" id="S23_5">5&#160;</span>Ichicuasempa cone David quitocaxti Itream huan eliyaya icone seyoc isihua catli itoca Egla. </div>
<div class='m'>Nochi ya ni eliyaya iconehua David catli tlacatque ipan altepetl Hebrón. </div>
<div class='s'>Abner mosansejcotili ihuaya David </div>
<div class='p'>
<span class="verse" id="S23_6">6&#160;</span>Huan nochi nopa xihuitl quema tlahuilanayayaj isoldados David ica isoldados Tlanahuatijquetl Is Boset, Abner itlayacanca Is Boset achi más mohueyimatiyaya. 
<span class="verse" id="S23_7">7&#160;</span>Huan teipa Abner motemacac para cochis ihuaya se sihuatl catli achtihui eliyaya iompaca sihua Tlanahuatijquetl Saúl catli ya mictoya. Huan itoca nopa sihuatl eliyaya Rizpa huan eliyaya icone Aja. Huajca Tlanahuatijquetl Is Boset quitlacahualti Abner huan quiilhui: </div>
<div class='p'>―¿Para tlen ticochtoc ihuaya catli eliyaya icahual notata, Tlanahuatijquetl Saúl? </div>
<div class='p'>
<span class="verse" id="S23_8">8&#160;</span>Huan Abner tlahuel cualanqui ica catli Tlanahuatijquetl Is Boset quiijto, huan quinanquili: </div>
<div class='p'>―¿Techita para se nichichi? ¿Techita nise mocualancaitaca quen catli ehuaj tlali Judá? ¿Quenicatza huelis? Na nimitzchihuilijtoc catli cuali ta huan motata Saúl, huan iicnihua huan ihuampoyohua. Na nihueltosquía nimitztemactilijtosquía ica David, pero amo nijnejqui. San nimitztequipano cuali, huan ama quen notlaxtlahuil, techtelhuía para nitlajtlacolchijtoc ihuaya se sihuatl. 
<span class="verse" id="S23_9">9&#160;</span>Ma Toteco Dios nechtlatzacuilti sintla amo nijpalehuiti David para ma quimoyahuas itlanahuatilis hasta quiajsis nochi tlalme catli TOTECO quiilhuijtoc para quimacas. 
<span class="verse" id="S23_10">10&#160;</span>Nijpalehuis mitzquixtilis ta huan ichaj motata Saúl nochi amotlanahuatilis ipan ni tlali Israel huan nijchihuas ma pano ica David hasta ya quinnahuatis nochi israelitame campa hueli tlen tlali Dan ica huejcapa hasta altepetl Beerseba ica tlatzintla. </div>
<div class='p'>
<span class="verse" id="S23_11">11&#160;</span>Huan Tlanahuatijquetl Is Boset amo huelqui quinanquili Abner pampa quiimacasiyaya. 
<span class="verse" id="S23_12">12&#160;</span>Teipa Abner quintitlanqui tlacame para ma quiitatij David huan para ma quiilhuitij quej ni: “Nochi ni tlali Israel nelía moaxca ta para tijnahuatis. Xijchihua se camanal sencahuali nohuaya huan techmaca nopa tequitl catli nijnequi ipan motlanahuatilis huan nimitzmactilis momaco nochi tlali Israel ica huejcapa.” </div>
<div class='p'>
<span class="verse" id="S23_13">13&#160;</span>Huan David quiijto: “Cualtitoc, nijchihuas se camanal sencahuali mohuaya, pero san se tlamantli monequi. Amo nimitznamiquis para ticamanaltise hasta techhualiquilis nosihua Mical, yaya catli iichpoca Tlanahuatijquetl Saúl catli ya mictoc.” 
<span class="verse" id="S23_14">14&#160;</span>Huan nojquiya para nesis xitlahuac, David quitlajcuilhui Tlanahuatijquetl Is Boset huan quiilhui: “Techmactili nosihua Mical pampa timosencajque ica cuali. Huan nijtlaxtlahui motata Saúl catli tlajtlanqui pampa quinejqui ma niquinmicti nopa 100 filisteo tlacame huan nijchijqui.” </div>
<div class='p'>
<span class="verse" id="S23_15">15&#160;</span>Ama Mical quipixtoya ihuehue catli itoca eliyaya Paltiel huan yaya eliyaya icone Lais. Huajca Tlanahuatijquetl Is Boset tlanahuati para ma quicuilica. 
<span class="verse" id="S23_16">16&#160;</span>Huan ihuehue yajqui ihuaya isihua huan chocatiyajqui. Huan quitoquilijtiyajqui nochi ojtli hasta altepetl Bahurim, huan nopona Abner quiilhui: “Ximocuepa mochaj.” Huan Paltiel mocuepqui ichaj. </div>
<div class='p'>
<span class="verse" id="S23_17">17&#160;</span>Huan Abner quincamanalhui nopa huehue tlacame tlen tlali Israel huan quinilhui: “Achtihui anquinectoyaj para elis amotlanahuatijca David, 
<span class="verse" id="S23_18">18&#160;</span>huajca ama ya ajsic nopa tonal para quej nopa ma eli. TOTECO quiijtojtoc: Elis ica imax David niquinmanahuis israelitame tlen nopa filisteos huan tlen nochi sequinoc inincualancaitacahua.” </div>
<div class='p'>
<span class="verse" id="S23_19">19&#160;</span>Huan Abner nojquiya quincamanalhuito iixhuihua Benjamín. Teipa yajqui altepetl Hebrón quiitato David huan quiilhuito nochi catli nopa tlacame ipan tlali Israel catli iixhuihua Benjamín quinequiyayaj quichihuase. 
<span class="verse" id="S23_20">20&#160;</span>Huan yajque ihuaya Abner 20 tlacame para quiitatij David, huan David quichijqui se hueyi tlacualistli para Abner huan catli ihuaya hualayayaj. 
<span class="verse" id="S23_21">21&#160;</span>Huan teipa Abner quiilhui David: </div>
<div class='p'>―Na nimocuepas nimantzi huan niquinsentiliti nochi tlacame ipan tlali Israel para ma quisencahuaca se camanal sencahuali mohuaya huan ma mitzchihuaca titlanahuatijquetl. Huan quej nopa tiquinnahuatis nochi israelitame quen hasta huejcajya tijnequiyaya. </div>
<div class='p'>Huajca David quinahuatijtejqui, huan Abner yajqui ica cuali. </div>
<div class='s'>Joab quimicti Abner </div>
<div class='p'>
<span class="verse" id="S23_22">22&#160;</span>Huan sanoc onquistoya Abner quema ajsico nopa tlayacanquetl Joab huan isoldados David. Inijuanti yajtoyaj ipan tlahuilancayotl huan quihualicayayaj miyac tlamantli catli quincuilijtoyaj inincualancaitacahua. Huan Abner ayacmo itztoya ihuaya David pampa ya yajtoya ichaj ica cuali. 
<span class="verse" id="S23_23">23&#160;</span>Huan quema ajsicoj Joab huan isoldados catli hualayayaj ihuaya sequinoc, quiilhuijque: Abner, icone Ner, quipaxaloco Tlanahuatijquetl David huan David quiseli ica cuali huan quema quinahuatijtejqui para yas, yajqui ica cuali. 
<span class="verse" id="S23_24">24&#160;</span>Huajca Joab nimantzi yajqui quiitato David huan quiilhui: </div>
<div class='p'>―¿Tlaque tijchijtoc? Abner hualajqui mitzpaxaloco huan tijcahuilijtoc ma cholos tomaco. 
<span class="verse" id="S23_25">25&#160;</span>Cuali tijmati Abner san hualajqui para mitzcajcayahuas. Hualajqui para quitlachilis quenicatza huelis calaquis ipan toaltepe huan teipa sempa hualas techhuilanaqui. </div>
<div class='p'>
<span class="verse" id="S23_26">26&#160;</span>Huan huajca Joab quisqui iixpa David huan quintitlanqui soldados para ma quiajsitij Abner huan ma quiilhuica ma mocuepa. Huan quiajsitoj nechca nopa ameli Sira, huan quiilhuijque ma mocuepa huan mocuepqui ininhuaya nopa soldados. Huan David amo tleno quimatiyaya. 
<span class="verse" id="S23_27">27&#160;</span>Huan quema Abner ajsico campa ipuerta altepetl Hebrón, Joab quiiyocaquixti para camanaltis ihuaya ichtacatzi. Huan nopona Joab quicalaquili imachete iijtico Abner huan nimantzi mijqui. Huan quej nopa Joab momacuepqui pampa quimictijtoya iicni, Asael. 
<span class="verse" id="S23_28">28&#160;</span>Huan quema David quimatqui para quimictijtoya Abner quiijto: “TOTECO quimati para na huan inijuanti catli niquinnahuatía amo tijhuicaj tlajtlacoli pampa quimictijque Abner catli eliyaya icone Ner, pampa amo tleno tijmatiyayaj. 
<span class="verse" id="S23_29">29&#160;</span>Yaya Joab catli quihuica tlajtlacoli ihuaya ichampoyohua. Amo quema ma polihui cocolistli ipan ichaj, niyon amo ma polihuica catli metzcuachotzitzi, niyon catli cuahuactoque, niyon catli miquij ica mayantli, niyon catli miquij ipan tlahuilancayotl.” </div>
<div class='p'>
<span class="verse" id="S23_30">30&#160;</span>Huajca quej nopa Joab huan iicni Abisai quimictijque Abner, pampa Abner achtihuiya quimictijtoya iniicni, Asael, ipan ne tlahuilancayotl catli oncac ipan altepetl Gabaón. </div>
<div class='p'>
<span class="verse" id="S23_31">31&#160;</span>Huajca David quiilhui Joab huan nochi catli itztoyaj ihuaya: “Xijtzayanaca amoyoyo, huan ximoyoyontica ica catli fiero huan xijchoquilica Abner.” Huan David yohuiyaya iniica catli quihuicayayaj itlacayo Abner para quitlalpachotij. 
<span class="verse" id="S23_32">32&#160;</span>Huan quitlalpachojque Abner ipan altepetl Hebrón. Huan David chicahuac chocac nopona campa quitlalpachoyayaj huan nochi catli itztoyaj ihuaya nojquiya chocaque. 
<span class="verse" id="S23_33">33&#160;</span>Huan David quihuicati Abner ica ni huicatl catli tlahuel tetequipacho, quiijtohuayaya quej ni: </div>
<div class='q'>“¿Para tlen timijqui quej ni, Abner? </div>
<div class='q'>Amo quinamiqui. </div>
<div class='q'>Timijqui quen se tlachtejquetl. </div>
<div class='q'>
<span class="verse" id="S23_34">34&#160;</span>Momax amo cana ilpitoya, </div>
<div class='q'>niyon moicxihua amo ilpitoya ica tepos cadena. </div>
<div class='q'>Pero timijqui quen miqui se catli huetzi ininmaco fiero tlacame.” </div>
<div class='p'>Huan nochi catli itztoyaj nopona sempa chocaque. </div>
<div class='p'>
<span class="verse" id="S23_35">35&#160;</span>Huan David amo tlacuajqui nopa tonal. Huan hualajque tlacame huan quiilhuijque para ma tlacua, pero amo quinejqui. Quinilhui: </div>
<div class='p'>―Ma nechtlatzacuilti Toteco sintla nijcuas se pantzi o se tlenijqui hasta ixpolihuis tonati. </div>
<div class='p'>
<span class="verse" id="S23_36">36&#160;</span>Huan nochi nopa israelitame campa hueli quimatque quenicatza David tlahuel quichoquili Abner, huan quinpacti. Melahuac nochi catli David quichihuayaya tepactiyaya. 
<span class="verse" id="S23_37">37&#160;</span>Huan quej nopa quimachilijque nochi israelitame ipan nochi altepeme ipan tlali Judá huan ipan tlali Israel para David amo tlanahuatijtoya ma quimictica Abner. </div>
<div class='p'>
<span class="verse" id="S23_38">38&#160;</span>Huan David quinilhui isoldados: </div>
<div class='p'>―Nelía ama mictoc se tohueyi tlayacanca tiisraelitame. 
<span class="verse" id="S23_39">39&#160;</span>Huan masque TOTECO nechtequitlali nitlanahuatijquetl, amo nijpiya chicahualistli para nijtlatzacuiltis Joab huan Abisai, catli iconehua Sarvia para niquincuepilis ni tlajtlacoli catli quichijtoque. Inijuanti tlahuel yoltetique huan tejtetique. Toteco iseli ma quintlaxtlahui por ni tlajtlacoli catli quichijtoque pampa quimictijque Abner.  </div>
<div class='psalmlabel' id='S24_0'> 4</div>
<div class='s'>Quimictijque Tlanahuatijquetl Is Boset </div>
<div class='p'>
<span class="verse" id="S24_1">1&#160;</span>Huan quema quimatqui Tlanahuatijquetl Is Boset catli eliyaya icone Saúl para Abner mictoya ipan altepetl Hebrón, tlahuel momajmati huan nochi ipan tlali Israel nojquiya moyolmajmatijque. 
<span class="verse" id="S24_2">2&#160;</span>Huan itztoyaj ome tlacame ipan itlanahuatilis Is Boset catli quipiyayayaj inintequi para quinyacanase soldados huan yase ipan sequinoc tlalme tlachtequitij. Se itoca eliyaya Baana huan seyoc Recab, huan inijuanti iconehua Rimón catli ejqui altepetl Beerot huan eliyaya se iixhui Benjamín tlen huejcajya, 
<span class="verse" id="S24_3">3&#160;</span>pampa masehualme catli ejque altepetl Beerot nojquiya eliyayaj iixhuihua Benjamín masque cholojtejque para itztotij ipan altepetl Gitaim huan mocajque nopona quen san paxalohuani hasta ama. </div>
<div class='p'>
<span class="verse" id="S24_4">4&#160;</span>(Jonatán, icone Saúl, quipixtoya se icone catli metzcuachotiyaya catli itoca Mefi Boset. Metzcuachotixqui ipan nopa tonal quema ajsic camanali tlen altepetl Jezreel para mijqui Jonatán catli eliyaya itata nopa oquichpil huan Saúl catli eliyaya ihueyi tata. Ipan nopa tonali nopa oquichpil san quipiyayaya macuili xihuitl, huan se sihuatl catli quimocuitlahuiyaya quicuitejqui nopa conetl para cholojque. Huan pampa motlalohuayaya huan moisihuiltiyaya para cholose, nopa conetl huetzito huan mocajqui metzcuachotic.) </div>
<div class='p'>
<span class="verse" id="S24_5">5&#160;</span>Huan nopa tlayacanani Recab huan Baana yajque ichaj Tlanahuatijquetl Is Boset quema tlajcotona huan chicahuac tonayaya, huan yaya mosiyajquetztoya ipan icuarto. 
<span class="verse" id="S24_6">6&#160;</span>Mochijque quen quinequiyayaj quiquixtise trigo para quitequihuise, huan amo aqui quinitac. 
<span class="verse" id="S24_7">7&#160;</span>Pero Baana huan Recab xitlahuac calajque icuarto ne Tlanahuatijquetl Is Boset campa cochtoya huan quicalaquilijque se cuatlamintli catli huehueyac iijtico huan quimictijque. Huan teipa quiquechtzontejque huan cholojtejque huan quihuicaque itzonteco. Huan nejnenque seyohual para quiixcotonase nopa tlamayamitl huan ajsitoj altepetl Hebrón campa itztoya David. 
<span class="verse" id="S24_8">8&#160;</span>Huan quema ajsitoj, quinextilijque David Is Boset itzonteco huan quiilhuijque: </div>
<div class='p'>―Xijtlachili nica timitzhualiquilijtoque itzonteco Tlanahuatijquetl Is Boset, icone Saúl, catli mitzcualancaitayaya huan quinequiyaya mitzmictis. Huan ama TOTECO quichijtoc ximomacuepa ica Saúl huan nochi iixhuihua. </div>
<div class='p'>
<span class="verse" id="S24_9">9&#160;</span>Huan David quinnanquili Recab huan iicni Baana huan quinilhui: </div>
<div class='p'>―Iixpa TOTECO catli nechmanahuijtoc tlen nochi notequipachol, nimechilhuis catli melahuac. 
<span class="verse" id="S24_10">10&#160;</span>Quema se nechilhuico para Saúl mictoya huan moilhuiyaya se cuali camanali nechhualiquilijtoc, niquitzqui huan nitlanahuati ma quimictica nopona ipan altepetl Siclag huan quej nopa nijtlaxtlahui por nopa camanali catli nechmacac. 
<span class="verse" id="S24_11">11&#160;</span>¿Huajca ama amo anquiitaj achi más monequi nimechchihuilis anfiero tlacame pampa anquimictijque ni cuali tlacatl ipan ichaj campa cochtoya? Quena, nimechtlaxtlahuis por catli anquichijtoque ica Is Boset huan nimechpolihuiltis ipan ni tlaltipactli. </div>
<div class='p'>
<span class="verse" id="S24_12">12&#160;</span>Huan David quinnahuati isoldados ma quinmictica, huan quinmictijque. Huan quintzontequilijque ininmax huan iniicxihua. Huan inintlacayo quicuapilojque nechca nopa mantoc atl ipan altepetl Hebrón. Huan quitlalpachojque itzonteco Tlanahuatijquetl Is Boset ipan Hebrón ipan nopa tecacahuatl campa quitlalpachojtoyaj Abner.  </div>
<div class='psalmlabel' id='S25_0'> 5</div>
<div class='s'>David quichijque tlanahuatijquetl tlen nochi israelitame </div>
<div class='p'>
<span class="verse" id="S25_1">1&#160;</span>Teipa ajsicoj nopa huehue tlacame catli tlayacanayayaj ipan nochi huejhueyi familias catli itztoyaj ipan tlali Israel huan quiitacoj David ipan altepetl Hebrón. Huan quiilhuicoj: “Tojuanti tiicnime huan san se toeso. 
<span class="verse" id="S25_2">2&#160;</span>Masque achtihuiya Saúl eliyaya totlanahuatijca, melahuac ta tieliyaya tiitlamocuitlahuijca huan elqui ta catli nelía techyacanayaya para titlahuilanase. Huan ama TOTECO mitzilhuijtoc para ta tielis totlamocuitlahuijca huan totlanahuatijca tiisraelitame.” </div>
<div class='p'>
<span class="verse" id="S25_3">3&#160;</span>Huajca nopona David quichijqui se camanal sencahuali iixpa TOTECO ica nochi nopa huehue tlacame tlen tlali Israel. Huan inijuanti quialtijque David ica aceite huan quitequitlalijque para elis tlanahuatijquetl tlen nochi israelitame. 
<span class="verse" id="S25_4">4&#160;</span>Huan David quipiyayaya 30 xihuitl quema pejqui tlanahuatía huan tlanahuati 40 xihuitl. 
<span class="verse" id="S25_5">5&#160;</span>Achtihui para chicome xihuitl huan tlajco mosehui ipan altepetl Hebrón huan quinnahuati san nopa israelitame ipan tlali Judá. Huan teipa mosehui ipan altepetl Jerusalén para 33 xihuitl huan quinnahuati nochi israelitame ipan tlali Judá huan ipan tlali Israel. </div>
<div class='s'>Jerusalén mochijqui nopa tlayacanca altepetl </div>
<div class='p'>
<span class="verse" id="S25_6">6&#160;</span>Huan quema nopa tlayacanani quialtijque David para elis inintlanahuatijca, David huan nochi isoldados yajque altepetl Jerusalén para quinquixtitij nopa jebuseos catli itztoyaj nopona. Pero inijuanti quihuihuiitaque huan quitlaijilhuijque David: “Ta amo quema huelis ticalaquis nica. Hasta catli popoyotzitzi huan catli metzcuachome mitztzacuilisquíaj para amo huelis ticalaquis.” </div>
<div class='p'>Quej nopa quiijtojque pampa moilhuijque para David amo huelis calaquis. </div>
<div class='p'>
<span class="verse" id="S25_7">7&#160;</span>Pero David huan isoldados tlatlanque huan moaxcatijque campa nelpano tilahuac huan temachtli nopa tepamitl ipan tepetl Sion, huan ama nochi quitocaxtíaj nopa barrio ipan Jerusalén ica Ialtepe David. 
<span class="verse" id="S25_8">8&#160;</span>Huan quej ni David quitlanqui nopa altepetl. Nopa tonal quema David quicajqui quitlaijilhuíaj, quinilhui isoldados: “Nochi catli anquinequij anquinhuilanase nopa jebuseos, xicalaquica ipan nopa hueyi tubo campa calaqui atl ipan inialtepe. Huan quej nopa anajsitij campa itztoque huan anquinmictise nopa mosisinijca tlacame catli quinequij techtlanise catli inijuanti quintocaxtíaj nopa ‘popoyotzitzi huan metzcuachome’. Tlahuel niquincualancaita.” Ica ni pejqui nopa camanali catli ama quiijtohuaj campa hueli: “Catli popoyotzitzi huan catli metzcuachome amo hueli calaquise ipan ichaj Toteco, pampa quej nopa quintocaxtiyayaj nochi nopa masehualme catli quinhueyichihuayayaj tlaixcopincayome quen quichihuayayaj nopa jebuseos.” </div>
<div class='p'>
<span class="verse" id="S25_9">9&#160;</span>Huan David mochansehui ipan nopa barrio ipan Jerusalén nechca campa quipixqui itepa nelpano tilahuac huan temachtli huan quitocaxtlalijtoya Ialtepe David. Huan quiquetzqui seyoc tepamitl yahualtic ichaj huan ichaj pejqui nopona ipan nopa altepetl catli itoca Milo huan yajqui hasta más calijtic tlen nopa altepetl. </div>
<div class='s'>Hiram quintitlanqui tlacame campa David </div>
<div class='p'>
<span class="verse" id="S25_10">10&#160;</span>Huan David más mohueyichijtiyohuiyaya pampa TOTECO Dios Catli Quinyacana Itequihuajcahua Ma Tlatlanitij itztoya ihuaya. 
<span class="verse" id="S25_11">11&#160;</span>Huan Tlanahuatijquetl Hiram catli quinahuatiyaya altepetl Tiro quititlanili David huejhueyi tlacame para ma quipaxalotij David. Huan ininhuaya quititlanqui miyac tiocuahuitl, huan cuaximani huan calchihuani catli quimatiyayaj quitejtequij tetl para quichihuilise David se hueyi cali. 
<span class="verse" id="S25_12">12&#160;</span>Huan David momacac cuenta para elqui TOTECO catli quitequitlalijtoya para elis inintlanahuatijca israelitame. Huan quimachili para yaya TOTECO catli tlahuel quihueyitlalijtoya itlanahuatilis huan quichijqui pampa TOTECO tlahuel quinicnelía nopa israelitame huan quintlapejpenijtoya para iaxcahua. </div>
<div class='s'>Sequinoc iconehua David </div>
<div class='p'>
<span class="verse" id="S25_13">13&#160;</span>Huan quema David quipatlatoya ichaj tlen altepetl Hebrón hasta Jerusalén, mocuili más isihuajhua huan iompaca sihuajhua, huan tlacatque más iconehua; oquichpilme huan sihuapilme. 
<span class="verse" id="S25_14">14&#160;</span>Ya ni iconehua David catli tlacatque ipan altepetl Jerusalén: Samúa, Sobab, Natán, Salomón, 
<span class="verse" id="S25_15">15&#160;</span>Ibhar, Elisúa, Nefeg, Jafía, 
<span class="verse" id="S25_16">16&#160;</span>Elisama, Eliada huan Elifelet. </div>
<div class='s'>David quintlanqui nopa filisteos </div>
<div class='p'>
<span class="verse" id="S25_17">17&#160;</span>Huan quema nopa filisteos quicajque para israelitame ipan tlali Israel nojquiya quialtijtoyaj David para elis inintlanahuatijca, yajque ica nochi ininsoldados para quiitzquise. Huan David quicajqui para hualayayaj filisteos, huajca yajqui motlatito ipan altepetl Jerusalén ipan nopa cuarto campa más tilahuac itepa huan cuali tzactoc. 
<span class="verse" id="S25_18">18&#160;</span>Huan nopa filisteos hualajque huan mosejsemanque ipan nochi nopa tlamayamitl catli itoca Refaim nechca Jerusalén. 
<span class="verse" id="S25_19">19&#160;</span>Huajca David motlatlajti ica TOTECO huan quiilhui: </div>
<div class='p'>―¿Tijnequi ma niyas niquinhuilanati ni filisteos? ¿Techmactilis nomaco para niquintlanis? </div>
<div class='p'>Huan TOTECO quiilhui: </div>
<div class='p'>―Quena, xiquinhuilanati huan temachtli na nimitzmactilis nochi momaco. </div>
<div class='p'>
<span class="verse" id="S25_20">20&#160;</span>Huajca David quisqui huan quinhuilanqui nopa filisteos huan quintlanqui. Teipa quitocaxtlali nopa lugar Baal Perazim catli quinequi quiijtos “ojtlapojtoc” pampa quiijto: “TOTECO chicahuac ajsitoc ica nocualancaitacahua quen chicahuac quisa atl campa quitlapohua se aojtli.” 
<span class="verse" id="S25_21">21&#160;</span>Huan nopa filisteos cholojque huan quicajtejque inintiotzitzi huan David ica isoldados quintlatijque. </div>
<div class='p'>
<span class="verse" id="S25_22">22&#160;</span>Huan teipa nopa filisteos sempa mocuepque huan mochihuacoj campa itztoyaj achtihuiya ipan nopa tlamayamitl Refaim. 
<span class="verse" id="S25_23">23&#160;</span>Huan sempa David quitlatzintoquili TOTECO tlaque ipaquilis. Huan TOTECO quiilhui: </div>
<div class='p'>―Quena, pero amo xiya xiquinnamiquiti campa iniixmelac. Achtihui xiquinyahualoca ichtacatzi huan xiquisaca xiquinhuilanatij campa nopa cuame balsameras. 
<span class="verse" id="S25_24">24&#160;</span>Huan quema anquicaquise tlahuejchihualistli huejcapa ipan ixihuiyo nopa balsameras quen soldados catli tlacacapatzaj ica iniicxipa, huajca nimantzi xiquintetzopaca, pampa nopa caquistli quinequi quiijtos para na niquistoc para nimechyacanas anquintlanise nopa filisteos. </div>
<div class='p'>
<span class="verse" id="S25_25">25&#160;</span>Huajca David quichijqui senquistoc quen TOTECO quinahuatijtoya huan yaya ininhuaya isoldados pejque quinmictíaj nopa filisteos tlen altepetl Gabaón huan ajsito hasta altepetl Geser.  </div>
<div class='psalmlabel' id='S26_0'> 6</div>
<div class='s'>David quinejqui quihualicas icaxa TOTECO ipan Jerusalén </div>
<div class='p'>
<span class="verse" id="S26_1">1&#160;</span>David sempa quinsentili catli más tlapejpenilme tlen nochi israelita soldados huan mochijque 30 mil soldados. 
<span class="verse" id="S26_2">2&#160;</span>Huan nochi inijuanti quistejque ihuaya David para yase ipan altepetl Baala ipan tlali Judá. Yajque para quihualicase icaxa Toteco Dios. Nopa caxa catli quihuica itoca TOTECO catli quinyacana itequihuajcahua ma tlatlanitij huan catli mocahua itzonixco nopa ome querubines catli eltoque itzonixco nopa caxa. 
<span class="verse" id="S26_3-4">3-4&#160;</span>Huan quiquixtijque icaxa Toteco Dios catli eltoya ipan se tepetl ipan ichaj Abinadab huan quitlalijque ipan se cuacarro yancuic. Huan Uza huan Ahío iconehua Abinadab quihuicaque nopa cuacarro catli quihuicayaya icaxa Toteco Dios. Huan Ahío tlayacantiyohuiyaya. 
<span class="verse" id="S26_5">5&#160;</span>Huan David huan nochi nopa israelitame quitoquilijtiyohuiyayaj. Huan mijtotijtiyohuiyayaj ica miyac paquilistli. Huan huicatiyohuiyayaj iixpa TOTECO ica nochi tlamantli tlatzotzonali quen arpas, salterios, panderos, flautas huan címbalos. </div>
<div class='p'>
<span class="verse" id="S26_6">6&#160;</span>Quema ajsitoj campa itrigo mil Nacón, nopa huacaxme catli quihuicayayaj nopa cuacarro motepotlamijque, huan Uza momatlananqui para quitzacuilis icaxa Toteco Dios para amo huetzis. 
<span class="verse" id="S26_7">7&#160;</span>Huan TOTECO tlahuel cualanqui ica Uza pampa amo quiimacasqui quiitzquis icaxa huan quimicti nopona nechca nopa caxa. </div>
<div class='p'>
<span class="verse" id="S26_8">8&#160;</span>Huan David tlahuel motequipacho por catli quichijtoya TOTECO ica Uza huan quitocaxti nopa lugar Pérez Uza. (Pérez Uza quiijtosnequi “campa Toteco cualanqui ica Uza.”) Huan hasta ama quej nopa itoca. 
<span class="verse" id="S26_9">9&#160;</span>Huan David quiimacasqui TOTECO nopa tonal huan quiijto: “¿Quenicatza huelis nijhuicas icaxa TOTECO campa niitztoc?” 
<span class="verse" id="S26_10">10&#160;</span>Huajca ayacmo quinejqui quihuicas icaxa TOTECO ipan Jerusalén campa itoca Ialtepe David, huan tlanahuati ma quihuicaca ichaj Obed Edom catli achtihui ejquetl ipan altepetl Gat pero ama quipixqui ichaj nechca campa eltoya nopa caxa. 
<span class="verse" id="S26_11">11&#160;</span>Huan nopona mocajqui icaxa TOTECO eyi metztli, huan TOTECO miyac quitiochijqui Obed Edom huan nochi ichaj ehuani. </div>
<div class='s'>David quihuicac icaxa TOTECO ipan Jerusalén </div>
<div class='p'>
<span class="verse" id="S26_12">12&#160;</span>Teipa quema David quimatqui para TOTECO miyac quitiochijtoya Obed Edom pampa quipixqui icaxa, yajqui nopona, huan ica miyac paquilistli quiquixti icaxa Toteco Dios huan quihuicac ipan nopa barrio catli itoca Ialtepe David. 
<span class="verse" id="S26_13">13&#160;</span>Huan quema nopa tlacame catli quihuicayayaj icaxa Toteco Dios quimajcajtoyaj iniicxi chicuase hueltas, moquetzque huan mochixque huan David quitencajqui se toro huan se becerro catli tomahuac quen tlacajcahualistli para Toteco Dios. </div>
<div class='p'>
<span class="verse" id="S26_14">14&#160;</span>Huan David mijtotiyaya ica nochi ichicahualis iixpa TOTECO huan moyoyontijtoya quen ininyoyo totajtzitzi. 
<span class="verse" id="S26_15">15&#160;</span>Huan quej nopa David huan nochi nopa israelitame quihuicatiyajque icaxa TOTECO ica miyac paquilistli. Huan ininhuaya yajque catli tlapitztiyajque. </div>
<div class='p'>
<span class="verse" id="S26_16">16&#160;</span>Huan quema icaxa TOTECO quiaxitijtihualayayaj ipan Ialtepe David, tlachiyayaya ipan ventana Mical, isihua David catli eliyaya icone Saúl, huan quiitac para Tlanahuatijquetl David huitontihualayaya huan mijtotijtihualayaya huan tlahuel quicualancaitac ipan iyolo. </div>
<div class='p'>
<span class="verse" id="S26_17">17&#160;</span>Huan quicalaquijque icaxa TOTECO ipan se yoyon cali catli David quicualtlalijtoya para ya nopa. Huan David quimacac tlacajcahualistli TOTECO catli tlatlatili huan tlacajcahualistli para ma onca tlayoltlalili ihuaya TOTECO. 
<span class="verse" id="S26_18">18&#160;</span>Quema tlanqui quitencahua nopa tlacajcahualistli, David quintiochijqui nochi nopa israelitame ipan itoca TOTECO, yaya catli quinyacana itequihuajcahua ma tlatlanitij. 
<span class="verse" id="S26_19">19&#160;</span>Huan quinmajmacac nochi Israelita tlacame huan sihuame sesen pantzi huan vino, huan se torta tlen xocomecatl huactoc. Teipa quema tlantoya nochi nopa ilhuitl, nopa tlacame huan sihuame mocuepque ininchajchaj. </div>
<div class='p'>
<span class="verse" id="S26_20">20&#160;</span>Huan David nojquiya mocuepqui ichaj para quintiochihuas ichaj ehuani. Huan Mical, isihua catli eliyaya icone Saúl, quisqui huan quinamiquico ihuehue huan quihuihuiitac, huan quiilhui: </div>
<div class='p'>―Fiero tinesiyaya ama, ta catli titlanahuatijquetl ipan Israel. Timonextijtoc iniixpa amoichpoca tequipanojcahua quen tlen hueli tlacatl, pampa timoquixtili motlaque catli huehueyac tlen tlanahuatijquetl. </div>
<div class='p'>
<span class="verse" id="S26_21">21&#160;</span>Huan David quinanquili: </div>
<div class='p'>―Nochi nijchijtoc ica nochi noyolo para nipaquis iixpa TOTECO pampa yaya nechtlapejpenijtoc para nimocahuas nitlanahuatijquetl tlen imasehualhua ipatlaca motata huan ifamilia, huajca yeca nimijtotijtoc iixpa. 
<span class="verse" id="S26_22">22&#160;</span>Huan sintla ninesis noja más nihuihuitic moixpa pampa nimoicnonequi iixpa ya, amo tleno para na. Sequinoc nechhueyitlepanitase pampa nimoicnonejqui iixpa TOTECO hasta nojquiya nechhueyitlepanitase nopa ichpoca tequipanohuani catli ininca ticamanalti. </div>
<div class='p'>
<span class="verse" id="S26_23">23&#160;</span>Huan TOTECO quichijqui Mical, icone Saúl, amo quema ma conepiya hasta mijqui.  </div>
<div class='psalmlabel' id='S27_0'> 7</div>
<div class='s'>David quinequi quichihuas itiopa Toteco Dios </div>
<div class='p'>
<span class="verse" id="S27_1">1&#160;</span>Huajca teipa David mosehui ipan nopa caltlanahuatili huan ayacmo quisayaya para tlahuilanas pampa TOTECO quimacac tlasehuilistli ica nochi icualancaitacahua. 
<span class="verse" id="S27_2">2&#160;</span>Huan David quiilhui nopa tlajtol pannextijquetl Natán: </div>
<div class='p'>―Na nimopantía ipan se cali yejyectzi huan icaxa Toteco Dios eltoc ipan se yoyon cali. </div>
<div class='p'>
<span class="verse" id="S27_3">3&#160;</span>Huan Natán quinanquili: </div>
<div class='p'>―Xijchihua nochi catli tiquita cuali para tijchihuas, pampa TOTECO itztoc mohuaya. </div>
<div class='p'>
<span class="verse" id="S27_4">4&#160;</span>Huan nopa yohuali TOTECO quinojnotzqui Natán huan quiilhui: </div>
<div class='q'>
<span class="verse" id="S27_5">5&#160;</span>Xiya xiquilhuiti notequipanojca David para yaya amo quichihuas se cali campa niitztos. 
<span class="verse" id="S27_6">6&#160;</span>Amo quema nimopantijtoc ipan se caltiopamitl hasta nopa tonal quema niquinquixti amohuejcapan tatahua ipan tlali Egipto huan hasta ama. Nochipa nimopantijtoc ipan se yoyon cali. 
<span class="verse" id="S27_7">7&#160;</span>Ninejnenqui ininhuaya israelitame campa hueli pero amo quema nijtlajtlanijtoc se tlayacanquetl catli nijtlalijtoc para quinmocuitlahuise nomasehualhua para ma nechchihuili se caltiopamitl tlen tiocuahuitl. </div>
<div class='q'>
<span class="verse" id="S27_8">8&#160;</span>Xiquilhui David para na niiTECO catli niquinyacana notequihuajcahua ma tlatlanitij huan niquilhuía ya ni: “Na nimitztlapejpenijtoc para tielis tlanahuatijquetl ipan noisraelita masehualhua quema tieliyaya se tlamocuitlahuijquetl tlen borregojme. 
<span class="verse" id="S27_9">9&#160;</span>Na nimocajtoc mohuaya campa hueli campa tinemiyaya, huan mocualancaitacahua na niquintzontlamiltijtoc. Nimitzchihuas noja más tihueyi hasta tielis hueyi quen nopa tlacame catli más motlepanitaj ipan ni tlaltipactli. 
<span class="verse" id="S27_10">10&#160;</span>Huan nojquiya niquintlapejpenilijtoc se tlali campa niquintlalis noisraelita masehualhua. Huan nopona itztose ipan se tlali catli iniaxca huan ayacmo aqui quincualancamacas. Huan catli fierojtique ayacmo quintlaijiyohuiltise quen quichihuayayaj achtihuiya 
<span class="verse" id="S27_11">11&#160;</span>ipan nopa tonali quema niquintlali jueces ma quinyacanaca noisraelita masehualhua. Huan nijchihuas para tiitztos ica yejyectzi ica mocualancaitacahua.” </div>
<div class='q'>Pero na catli nimoTECO nimitzilhuía para amo ta catli techchihuilis nochaj, pero elis na catli nimitzchihuilis ta, David, se cali tlen tlanahuatiani huan se tlanahuatilistli catli mocahuas para moteipan ixhuihua. 
<span class="verse" id="S27_12">12&#160;</span>Huan quema timiquis huan timosiyajquetzas ica motatahua, na nijtlalis se mocone catli quisas tlen moxinajcho para tlanahuatis huan itlanahuatilis nijchihuas temachtli. 
<span class="verse" id="S27_13">13&#160;</span>Huan yaya catli mocone, quena, nechchihuilis se caltiopamitl huan nijchihuas temachtli itlanahuatil para nochipa. 
<span class="verse" id="S27_14">14&#160;</span>Huan na nielis quen itata huan yaya elis quen nocone. Huan sintla yaya nechixpanos, na nijtlatzacuiltis quen se tetaj quichihua ica icone. Quena, niquintequihuis tlacame tlen sequinoc tlalme para ma quitlatzacuiltica por na. 
<span class="verse" id="S27_15">15&#160;</span>Pero nochipa nijpiyas hueyi noyolo ica ya. Amo quema nijtlahuelcahuas quen nijtlahuelcajqui Saúl catli achtihui elqui tlanahuatijquetl huan nijquixti para nimitztlalis ta titlanahuatis. 
<span class="verse" id="S27_16">16&#160;</span>Huan na niquintlalis moteipan ixhuihua para quipiyase tlanahuatili para nochipa noixpa. Quena, motequiticayo tlen tlanahuatijquetl nimitzmacatoc para nochipa huan nochipa se moteipan ixhui tlanahuatis. </div>
<div class='p'>
<span class="verse" id="S27_17">17&#160;</span>Quej nopa TOTECO quiilhui Natán ipan se tlanextili para ma quiilhuis David. Huan Natán yajqui huan quiilhuito David nochi catli TOTECO quiilhuijtoya. </div>
<div class='s'>David quihueyitlali huan quitlascamatqui TOTECO </div>
<div class='p'>
<span class="verse" id="S27_18">18&#160;</span>Huan Tlanahuatijquetl David yajqui campa nopa Yoyon Tiopamitl huan motlali iixpa TOTECO huan quiijto: </div>
<div class='p'>“TOTECO, ta catli tijpiya nochi tlanahuatili, na amo tleno nopati. Niyon nofamilia amo hueyi para techhueyichijtoc quen tijchijtoc. 
<span class="verse" id="S27_19">19&#160;</span>Huan amo san ya nopa catli ya tijchijtoc, pero nojquiya tiquijtojtoc para noteipan ixhuihua tlanahuatise para nochipa. TOTECO, amo aqui seyoc catli quipiya hueyi iyolo quen ta tijpiya ica na. </div>
<div class='p'>
<span class="verse" id="S27_20">20&#160;</span>“Huan ¿tlaque más huelis nimitzilhuis para nimitztlascamatis? TOTECO, ta catli tijpiya nochi tlanahuatili, ta cuali techyoliximati. 
<span class="verse" id="S27_21">21&#160;</span>Ica mopaquilis tijchihua nochi ni huejhueyi tlamantli quen tiquijtojtoc tijchihuas, huan nochi tijchijtoc pampa hueyi moyolo. Huan techilhui para ma nijmati na tlaque tijchihuas teipa. </div>
<div class='p'>
<span class="verse" id="S27_22">22&#160;</span>“TOTECO, ta catli tijpiya nochi tlanahuatili, tlahuel tihueyi. Amo quema tijcactoque tlen seyoc quen ta. Amo aqui seyoc Dios; ta tiiyojtzi. 
<span class="verse" id="S27_23">23&#160;</span>Huan amo onca seyoc tlali imasehualhua catli quiselijtoque tlatiochihuali quen ta techtiochijtoc tiisraelitame catli techchijtoc timomasehualhua. Ta, Toteco Dios, catli techquixti ipan tlali Egipto huan tiquintojtocac toixpa sequinoc tlali ehuani ica inintiotzitzi, pampa techicnelía. Techchihuili huejhueyi tlanextilijcayotl nepa iniixpa nopa Egipto ehuani. Huan nochi tijchijqui para ma mohueyitlali motoca ta. 
<span class="verse" id="S27_24">24&#160;</span>Pampa, TOTECO, ta tiquijtojtoc para techtlapejpenijtoc tiisraelitame para ma tielica timomasehualhua para nochipa huan ta timochijtoc toDios tojuanti. </div>
<div class='p'>
<span class="verse" id="S27_25">25&#160;</span>“Huajca TOTECO Dios, temachtli xijchihua catli tiquijtojtoc techchihuilis. Xijchihua para notlanahuatil huejcahuas huan para se noteipan ixhui nochipa tlanahuatis moixpa quen tiquijtojtoc. 
<span class="verse" id="S27_26">26&#160;</span>Nochi masehualme ma mitzhueyichihuaca para nochipa. Huan ma nochi quiijtoca: ‘TOTECO, Ta Catli Tiquinyacana Nochi Motequihuajcahua Ma Tlatlanitij, ta catli toDios tiisraelitame.’ Huan para nochipa temachtli xijcahuili se noteipan ixhui ma mosehui quen motlanahuatijca moixpa. </div>
<div class='p'>
<span class="verse" id="S27_27">27&#160;</span>“Pampa ta, TOTECO, Catli Tiquinyacana Motequihuajcahua Ma Tlatlanitij, tijpiya nochi chicahualistli huan ta titoTeco nochi tiisraelitame. Techilhuijtoc para tijchihuas temachtli notlanahuatilis huan yeca na, nimotequipanojca, nimotlatlajtijtoc quej ni para nijselis catli techilhuijtoc. 
<span class="verse" id="S27_28">28&#160;</span>Ta tiTOTECO Dios, ta catli nelnelía tiDios. Huajca melahuac nopa catli cuali catli tiquijtohua techchihuilis. Ta tiquijtojtoc para techchihuilis se nochaj tlen tlanahuatiani catli huejcahuas ica se noteipan ixhui catli tlanahuatis para nochipa. 
<span class="verse" id="S27_29">29&#160;</span>Huajca xijchihua catli tiquijtojtoc. Huan ama techtiochihua huan xiquintiochihua noconehua huan noteipan ixhuihua para nochipa, pampa quej nopa, ta TOTECO Dios, noca timocajtoc para tijchihuas. Huan pampa techtiochijtoc, notlanahuatilis huan noteipan ixhuihua catli tlanahuatise elise tlatiochihualme para nochipa.”  </div>
<div class='psalmlabel' id='S28_0'> 8</div>
<div class='s'>David tlatlanqui campa hueli </div>
<div class='p'>
<span class="verse" id="S28_1">1&#160;</span>Huan teipa David quintlanqui nopa filisteo masehualme huan quinicnotlali. Moaxcati nopa altepetl Gat catli eliyaya inialtepe catli más hueyi. </div>
<div class='p'>
<span class="verse" id="S28_2">2&#160;</span>Nojquiya quintlanqui moabita tlacame huan quinchijqui para ma motecaca tlalchi nejnechca se ilado seyoc. Huan quintamachijque ica ihuehueyaca se mecatl. Huan teipa quintamachijtiyajque sempa ica nopa mecatl, huan nopa tlacame catli inintlacayohua mocajque ipan nopa ompa mecatl ihuehueyaca quinmictijque. Huan tlacame catli inintlacayohua mocajque ipan nopa expa mecatl, quincahuilijque ma itztoca. Huan nopa moabitame catli mocajque yoltoque elque itequipanojcahua David huan quitlaxtlahuijque impuestos. </div>
<div class='p'>
<span class="verse" id="S28_3">3&#160;</span>Huan nojquiya David quitlanqui Tlanahuatijquetl Hadad Ezer catli elqui tlanahuatijquetl ipan altepetl Soba huan eliyaya icone Rehob. Quitlanqui quema yohuiyaya para sempa moaxcatis nochi nopa tlali nechca hueyatl Eufrates. 
<span class="verse" id="S28_4">4&#160;</span>Huan ipan nopa tonal David quinitzqui mil 700 isoldados catli yohuiyayaj cahuayojtipa huan 20 mil catli icxinejnemiyayaj huan quinhuicac ilpitoque. Huan nojquiya quincocohuilijque sese iniicxi nochi nopa cahuayojme catli quihuicayayaj nopa tlahuilanca carros. San quincajqui cuali nopa cahuayojme catli monejqui para quitilanase san 100 tlahuilanca carros. </div>
<div class='p'>
<span class="verse" id="S28_5">5&#160;</span>Huan quema hualajque sirios tlen altepetl Damasco para quipalehuisquíaj Hadad Ezer, nopa tlanahuatijquetl tlen altepetl Soba, David nojquiya quinmicti 22 mil tlen inijuanti. 
<span class="verse" id="S28_6">6&#160;</span>Huan David quintlali miyac soldados para tlamocuitlahuise ipan nopa sirios ipan altepetl Damasco. Huan nopa sirios mocajque itequipanojcahua David huan sesen xihuitl quitlaxtlahuiyayaj impuestos. Huan TOTECO quipalehui David campa hueli campa ya yohuiyaya. </div>
<div class='p'>
<span class="verse" id="S28_7">7&#160;</span>Huan David quincuili nojquiya ininyolixtzajcahua catli itlayacanca soldados Hadad Ezer quihuicayayaj iniixpa huan nochi eliyaya oro. Huan David nochi quihuicac ipan altepetl Jerusalén. 
<span class="verse" id="S28_8">8&#160;</span>Huan nojquiya Tlanahuatijquetl David quicuic tlahuel miyac tlamantli tlen bronce ipan altepeme Beta huan Berotai catli quinahuatiyaya Hadad Ezer. </div>
<div class='p'>
<span class="verse" id="S28_9">9&#160;</span>Quema Tlanahuatijquetl Toi ipan altepetl Hamat quimatqui para David quintlanqui nochi isoldados Hadad Ezer, 
<span class="verse" id="S28_10">10&#160;</span>quititlanqui itelpoca catli itoca Joram para quipaxalos ica yejyectzi huan quihueyitlalis David pampa quitlantoya Hadad Ezer catli eliyaya nojquiya icualancaitaca. Huan Joram quihuiquili David miyac tlamantli tlen oro, plata huan bronce. </div>
<div class='p'>
<span class="verse" id="S28_11">11&#160;</span>Huan Tlanahuatijquetl David quiiyocatlali nochi ni tlamantzitzi para TOTECO quen nojquiya quiiyocatlalijtoya para TOTECO nochi oro huan plata catli tequixtilijtihualajtoya ipan campa hueli altepeme catli quitlantihualajtoya. 
<span class="verse" id="S28_12">12&#160;</span>Quinquixtilijtoya miyac tlamantzitzi tlen nopa sirios, moabitame, amonitame, filisteos, huan amalecitame. Huan nochi quimacac Toteco quen nojquiya quiiyocatlali para ya nochi catli quicuilijtoya Hadad Ezer, nopa tlanahuatijquetl tlen Soba. </div>
<div class='p'>
<span class="verse" id="S28_13">13&#160;</span>Huan quej nopa David mochijqui hueyi campa hueli. Huan quema mocuepqui tlen nopa tlahuilancayotl, David quinmicti 18 mil edomitame ipan nopa Tlamayamitl tlen Istatl. </div>
<div class='p'>
<span class="verse" id="S28_14">14&#160;</span>Huan David quintlali miyac soldados para tlamocuitlahuise ipan tlali Edom. Huan nochi nopa Edom ehuani mochijque itequipanojcahua David, pampa TOTECO quipalehuiyaya David campa hueli yohuiyaya para ma tlatlani. </div>
<div class='s'>Itlayacancahua David </div>
<div class='p'>
<span class="verse" id="S28_15">15&#160;</span>Huan David tlanahuati ipan Israel huan quichijqui catli xitlahuac huan catli cuali ica nochi imasehualhua. 
<span class="verse" id="S28_16">16&#160;</span>Huan Joab, icone Sarvia, eliyaya nopa tlayacanquetl tlen isoldados David. Huan Josafat, icone Ahilud, catli quiijcuilojtiyajqui catli panoc mojmostla ipan itlanahuatilis David. 
<span class="verse" id="S28_17">17&#160;</span>Huan Sadoc, icone Ahitob, huan Ahimelec, icone Abiatar, eliyayaj totajtzitzi. Huan Seraías eliyaya itlajcuilojca David. 
<span class="verse" id="S28_18">18&#160;</span>Huan Benaía, icone Joiada, quinnahuatiyaya nopa soldados catli quimocuitlahuiyayaj David huan catli motlalohuayayaj para quihuicase se camanali quema quititlaniyaya para seyoc lugar. Huan iyoca tlen Benaía, David quinpixqui itelpocahua para itlapalehuijcahua catli más huejhueyi.  </div>
<div class='psalmlabel' id='S29_0'> 9</div>
<div class='s'>David huan Mefi Boset </div>
<div class='p'>
<span class="verse" id="S29_1">1&#160;</span>Se tonal David tlatzintocac: “¿Amo mocajtoc yoltoc niyon se ichaj ehuani Saúl para huelis nijpalehuis por iteicnelil mijcatzi Jonatán catli tlahuel niquicneliyaya?” </div>
<div class='p'>
<span class="verse" id="S29_2">2&#160;</span>Huan quipanti se tlacatl catli tlatequipanojtoya ipan ichaj Saúl catli itoca eliyaya Siba. Huajca quinotzque para yas iixpa Tlanahuatijquetl David. Huan quema ajsito David quiilhui: </div>
<div class='p'>―¿Ta tiSiba? </div>
<div class='p'>Huan quinanquili: </div>
<div class='p'>―Quena. </div>
<div class='p'>
<span class="verse" id="S29_3">3&#160;</span>Huajca David quiilhui: </div>
<div class='p'>―¿Amo mocajtoc yoltoc se acajya tlen ifamilia Saúl catli huelis nijnextilis itlaicnelijcayo Toteco Dios? </div>
<div class='p'>Huan Siba quinanquili: </div>
<div class='p'>―Mocajtoc se icone Jonatán catli amo hueli nejnemi pampa metzcuachotic ipan nochi ome iicxihua. </div>
<div class='p'>
<span class="verse" id="S29_4">4&#160;</span>Huan David quitlatzintoquili Siba canque itztoc. Huan Siba quiilhui para itztoya ipan altepetl Lodebar ipan ichaj Maquir, icone Amiel. 
<span class="verse" id="S29_5-6">5-6&#160;</span>Huajca David nimantzi tlanahuati ma quihualicaca Mefi Boset icone mijcatzi Jonatán huan iixhui mijcatzi Saúl. Huan quema Mefi Boset ajsico iixpa David, motlancuaquetzqui ica miyac tlatlepanitacayotl. </div>
<div class='p'>
<span class="verse" id="S29_7">7&#160;</span>Huan David quiilhui: </div>
<div class='p'>―Amo ximajmahui. Na nelía nijnequi nimitzpalehuis huan nimitzchihuilis catli cuali pampa tlahuel niquicneli motata Jonatán. Na nimitzcuepilis nochi nopa tlali catli eliyaya iaxca mohueyi tata Saúl huan ta tiitztos nica ipan nochaj huan nochipa titlacuas nohuaya. </div>
<div class='p'>
<span class="verse" id="S29_8">8&#160;</span>Huan Mefi Boset mohuijtzonqui tlalchi ica tlatlepanitacayotl. Huan teipa quiilhui David: </div>
<div class='p'>―Na amo nitleno para tlahuel techtlasojtlas. Niitztoc quen san se chichi catli mictoc. </div>
<div class='p'>
<span class="verse" id="S29_9">9&#160;</span>Huan teipa David quinotzqui Siba itequipanojca Saúl huan quiilhui: </div>
<div class='p'>―Nochi catli eliyaya iaxca moteco Saúl huan nochi ichaj ehuani ama nijmactilijtoc Mefi Boset catli itztoc iixhui. 
<span class="verse" id="S29_10">10&#160;</span>Huan ta, moconehua huan motequipanojcahua antequitise ipan nochi itlal para oncas catli monequi para ichaj ehuani, pero Mefi Boset tlacuas mojmostla ipan nomesa nohuaya. </div>
<div class='p'>Huan Siba quinpixtoya 15 iconehua huan 20 itequipanojcahua. 
<span class="verse" id="S29_11">11&#160;</span>Huan Siba quiilhui Tlanahuatijquetl David: </div>
<div class='p'>―Nimotequipanojca nijchihuas nochi catli techilhuijtoc ma nijchihua. </div>
<div class='p'>Huajca Mefi Boset itztoya ipan ichaj Tlanahuatijquetl David huan tlacuajqui ihuaya quen elisquía se icone. 
<span class="verse" id="S29_12">12&#160;</span>Huan Mefi Boset quipixtoya se ioquichpil catli itoca eliyaya Micaía. Huan nochi ichaj ehuani Siba quitequipanohuayayaj Mefi Boset. 
<span class="verse" id="S29_13">13&#160;</span>Pero Mefi Boset catli metzcuachotic ipan nochi ome iicxihua mocajqui para itztos nopona ipan altepetl Jerusalén huan nochipa tlacuayaya ihuaya Tlanahuatijquetl David.  </div>
<div class='psalmlabel' id='S210_0'> 10</div>
<div class='s'>Tlahuilancayotl ica sirios huan amonitame </div>
<div class='p'>
<span class="verse" id="S210_1">1&#160;</span>Huan quema panotoya tonali, mijqui inintlanahuatijca nopa amonitame huan Hanún icone mocajqui tlanahuatijquetl ipan itlanahuatilis. 
<span class="verse" id="S210_2">2&#160;</span>Huan David quiijto: “Na nijchihuas catli cuali ica Hanún, icone Nahas, quen itata quichijqui catli cuali ica na”. Huan David quintitlanqui tlacame para ma quiyoltlalitij pampa mijqui itata. Huan quema ajsitoj ipan inintlal amonitame, 
<span class="verse" id="S210_3">3&#160;</span>nopa tlayacanani catli quipalehuiyayaj Tlanahuatijquetl Hanún quiilhuijque: “¿Para tlen timoilhuía David quintitlantoc ni tlacame para mitzyoltlalise pampa mijqui motata? Amo ya nopa. Quintitlantoc para ma quiiximatiquij cuali totlal huan teipa techhuilanaquij huan techtlanise.” </div>
<div class='p'>
<span class="verse" id="S210_4">4&#160;</span>Huajca Hanún quinitzqui itlatitlanilhua David huan quintequili san se lado ipan inintentzo huehueyac para quinpinahualtis. Huan nojquiya quintequilijque ininyoyo huehueyac hasta inintzinpa, huan quinmajcajque para ma mocuepaca. 
<span class="verse" id="S210_5">5&#160;</span>Huan quema quimatqui David catli quinchihuilijtoyaj itlatitlanilhua, quintitlanqui tlacame para ma quinnamiquitij. Huan quinilhuitoj ma mocahuaca ipan altepetl Jericó hasta quema moscaltis huehueyac inintentzo huan huajca mocuepase, pampa tlahuel tepinajti quen quinchijtoyaj. </div>
<div class='p'>
<span class="verse" id="S210_6">6&#160;</span>Huan quema nopa amonitame quimachilijque para quicualancamacatoyaj David, quintlaxtlahuijque 20 mil sirio tlacame catli icxinejnemiyayaj catli hualajque tlen tlali Bet Rehob huan altepetl Soba. Huan quintlaxtlahuijque se mil tlacame ma hualaca ica nopa tlanahuatijquetl tlen Maaca huan 12 mil tlacame ma hualaca tlen Is Tob. 
<span class="verse" id="S210_7">7&#160;</span>Huan quema David momacac cuenta catli quichihuayaya, quititlanqui icapitán, Joab ica nochi isoldados catli más tetique. 
<span class="verse" id="S210_8">8&#160;</span>Huan nopa amonitame motlalijque para quimocuitlahuise nopa cuapuerta ipan itepa inialtepe. Huan nochi nopa sirio tlacame catli hualajque tlen Soba, Is Tob huan Maaca mochijque quentzi huejca tlen nopa altepetl ipan tlamayamitl. </div>
<div class='p'>
<span class="verse" id="S210_9">9&#160;</span>Huan quema Joab quiitac para oncac quinpixtoya icualancaitacahua, quiniyocatlali nopa israelita soldados catli más tlapejpenilme para yase ihuaya ya huan quinhuilanase nopa sirios. 
<span class="verse" id="S210_10">10&#160;</span>Huan nopa sequinoc soldados quincajtejqui ihuaya iicni, Abisai, para ma quintetzopaca nopa amonitame. 
<span class="verse" id="S210_11">11&#160;</span>Huan Joab quiilhui iicni, Abisai: “Sintla tiquita para nopa sirios techtlanisnequij, techpalehuiqui. Huan sintla na niquitas para nopa amonitame mitztlanisnequij, na nimitzpalehuis. 
<span class="verse" id="S210_12">12&#160;</span>Ximoyolchicahua huan ximotemaca para titlahuilanase chicahuac para tijmanahuise totlal huan toaltepehua tiimasehualhua Toteco Dios. Huan TOTECO ma quichihuas catli ipaquilis ipan ni tlahuilancayotl.” </div>
<div class='p'>
<span class="verse" id="S210_13">13&#160;</span>Huajca Joab huan nochi isoldados monechcahuijque para quinhuilanase nopa sirios, huan nopa sirios cholojtejque. 
<span class="verse" id="S210_14">14&#160;</span>Huan quema nopa amonitame quiitaque para nopa sirios cholohuayayaj, inijuanti nojquiya cholojtejque iniixpa Abisai huan isoldados, huan sempa calajque para motlatise ipan inialtepe. Huan Joab huan nochi isoldados mocuepque para ininchaj ipan altepetl Jerusalén. </div>
<div class='p'>
<span class="verse" id="S210_15">15&#160;</span>Huajca nopa sirios momacaque cuenta para amo yajatij para moixnamiquise ininhuaya nopa israelitame. Huan sempa mocualtlalijque para tlahuilanase, 
<span class="verse" id="S210_16">16&#160;</span>huan hualajqui Hadad Ezer para quinpalehuis. Yaya eliyaya tlanahuatijquetl ipan altepetl Soba. Huan Hadad Ezer tlatitlantoya para ma hualaca nopa sequinoc sirios catli itztoyaj ipan seyoc nali hueyatl Eufrates huan nochi inijuanti ajsicoj ipan se lugar catli itoca Helam. Huan ni soldados quinyacanayaya Sobac catli eliyaya capitán tlen isoldados Hadad Ezer. 
<span class="verse" id="S210_17">17&#160;</span>Huan quema David quiilhuijque catli nopa sirios quichihuayayaj, sempa quinsentili nochi israelita soldados huan quiixcotonque hueyatl Jordán huan yajque Helam. Huan nopa sirios mocualtlalijque huan quihuilanque David ihuaya isoldados. 
<span class="verse" id="S210_18">18&#160;</span>Huan nopa sirios sempa cholojtejque iixpa isoldados David. Huan David quinmicti 700 sirios catli yohuiyayaj ipan tlahuilanca carros, huan 40 mil catli nemiyayaj cahuayojtipa. Nojquiya quicoco Sobac catli quinyacanayaya isoldados Hadad Ezer huan nopona mijqui. 
<span class="verse" id="S210_19">19&#160;</span>Huajca nochi nopa tlanahuatiani momacaque cuenta para amo yajatij ica tlali Israel. Yeca motemacaque ica Israel huan quichijque se camanal sencahuali ininhuaya para quintequipanose. Huajca nopa sirios ayacmo motemacayayaj quinpalehuise nopa amonitame iixpa David pampa majmahuiyayaj.  </div>
<div class='psalmlabel' id='S211_0'> 11</div>
<div class='s'>Itlajtlacol David </div>
<div class='p'>
<span class="verse" id="S211_1">1&#160;</span>Huan teipa quema pejqui yancuic xihuitl, ipan nopa tonal quema nochi tlanahuatiani momatij quisaj para tlahuilanatij, David san quititlanqui Joab huan nopa israelita soldados ma tlahuilanatij. Huan quiyahualotoj altepetl Rabá huan pejqui quinhuilanaj nopa amonitame. Pero David mocajqui ipan Jerusalén. </div>
<div class='p'>
<span class="verse" id="S211_2">2&#160;</span>Huan se tiotlac David mejqui campa mosiyajquetztoya huan pejqui paxalohua calpani icaltlanahuatil. Huan quiitac se sihuatl catli maltiyaya ipan seyoc calpani. Huan David quiitac para tlahuel yejyectzi eliyaya. 
<span class="verse" id="S211_3">3&#160;</span>Huajca tlatzintocac tlaque itoca ne sihuatl, huan quiilhuijque para itoca Betsabé huan eliyaya icone Eliam huan isihua Urías, se heteo tlacatl. 
<span class="verse" id="S211_4">4&#160;</span>Huan David tlatitlanqui para ma quinotzaca nopa sihuatl huan ma quihualiquilica. Huan Betsabé hualajqui huan David cochqui ihuaya. Huan teipa nopa sihuatl mopajpajqui quen quiijtohuayaya itlanahuatilhua Moisés para monequi quichihuas se catli ya nopa quichijtoc huan mocuepqui ichaj. 
<span class="verse" id="S211_5">5&#160;</span>Huan teipa momacac cuenta para quiconemacatoya David huan quititlanili se amatlajcuiloli para ma quimati David. </div>
<div class='p'>
<span class="verse" id="S211_6">6&#160;</span>Huan David quitlajcuilhui Joab para ma quititlanili Urías, nopa heteo tlacatl catli eliyaya ihuehue Betsabé, pampa Urías eliyaya se isoldado David. Huan Joab quititlanqui Urías ma yas ichaj David. 
<span class="verse" id="S211_7">7&#160;</span>Huan quema Urías ajsico ichaj David, David quitlatzintoquili quenicatza itztoc Joab huan isoldados, huan tlaque oncatoc ipan ne tlahuilancayotl. 
<span class="verse" id="S211_8">8&#160;</span>Huan teipa David quiilhui: </div>
<div class='p'>―Xiya mochaj, huan ximalti huan ximosiyajquetza. </div>
<div class='p'>Huan quema quistoya, David quititlanili se tlacualistli catli cuali quen se nemactli. 
<span class="verse" id="S211_9">9&#160;</span>Pero Urías amo yajqui ichaj. Yaya san cochqui nechca puerta ipan icaltlanahuatil David campa cochij itequipanojcahua. 
<span class="verse" id="S211_10">10&#160;</span>Huan quiilhuijque David: </div>
<div class='p'>―Urías amo yajqui cochito ichaj. </div>
<div class='p'>Huajca David quinotzqui Urías huan quiilhui: </div>
<div class='p'>―¿Para tlen amo ticochito mochaj? Pampa ya huejcajtoc para amo ticochtoc ipan mochaj. </div>
<div class='p'>
<span class="verse" id="S211_11">11&#160;</span>Huan Urías quinanquili: </div>
<div class='p'>―Icaxa Toteco, huan noteco Joab, huan nochi israelita soldados tlen tlali Israel huan tlali Judá, mocahuaj ipan cuatitlamitl ipan pilxajcaltzitzi. ¿Quenicatza huelis niyas nochaj nitlacuati, huan nitlaiti huan nicochis ihuaya nosihua? ¡Amo! Amo quema nijchihuas ya nopa. </div>
<div class='p'>
<span class="verse" id="S211_12">12&#160;</span>Huajca quiilhui David: </div>
<div class='p'>―Cualtitoc. Ximocahua ama nica huan mostla nimitzcahuilis timocuepas ipan tlahuilancayotl. </div>
<div class='p'>Huajca Urías mocajqui nopona. 
<span class="verse" id="S211_13">13&#160;</span>Huan David quinotzqui ma tlacua huan ma tlai ihuaya, huan David quiihuinti. Huan quema tlayohuixqui, Urías quisqui huan cochito sempa campa itequipanojcahua David, huan amo yajqui ichaj. </div>
<div class='p'>
<span class="verse" id="S211_14">14&#160;</span>Huan hualmostla David quitlajcuilhui Joab huan quititlanili nopa tlajcuiloli ica Urías. 
<span class="verse" id="S211_15">15&#160;</span>Huan ipan nopa tlajcuiloli quiilhuiyaya ya ni: “Xijtlalica Urías ipan nopa achtihui pamitl tlen soldados iixmelac campa más mahuilili nopa tlahuilancayotl. Huan teipa ximoquixtica huan xijcajtehuaca iseli para ma quicococa huan ma quimictica.” </div>
<div class='p'>
<span class="verse" id="S211_16">16&#160;</span>Huajca quej nopa quichijqui Joab. Quema quiyahualojque nopa altepetl para quihuilanase, Joab quitlali Urías campa quimatiyaya itztoyaj nopa soldados catli más temachme tlen inincualancaitacahua. 
<span class="verse" id="S211_17">17&#160;</span>Huan teipa quisque inincualancaitacahua ipan nopa altepetl huan quinmictijque miyac isoldados David, huan nojquiya mijqui Urías, nopa heteo tlacatl. 
<span class="verse" id="S211_18">18&#160;</span>Huan Joab quititlanqui se tlacatl ma quiilhuiti David nochi catli panotoya ipan nopa tlahuilancayotl. 
<span class="verse" id="S211_19">19&#160;</span>Huan Joab quiilhui itlatitlanil: “Huan quema titlamis tijpohuilía David nochi catli panotoc, 
<span class="verse" id="S211_20">20&#160;</span>sintla yaya cualanis huan mitzilhuis: ‘¿Para tlen anmonechcahuijque ipan itepa nopa altepetl? ¿Amo anquimatiyayaj para huelis tlejcose tepanixco huan quimajcahuasquíaj tlen hueli tepostli?’ 
<span class="verse" id="S211_21">21&#160;</span>O sintla quiijtos: ‘¿Amo anquielnamiquij catli panoc ipan altepetl Tebes quema se sihuatl quimicti Abimelec, icone Jerobaal, ica se metlatl catli quimajcahuili tlen huejcapa? Huajca ¿para tlen anmonechcahuijque tlahuel?’ Huajca sintla quej nopa mitzilhuis David, xiquilhui: ‘Nojquiya mijqui motequipanojca, Urías, nopa heteo tlacatl.’ ” </div>
<div class='p'>
<span class="verse" id="S211_22">22&#160;</span>Huan nopa tlatitlanili quisqui iixpa Joab huan yajqui quiitato David. Huan quema ajsito, nochi quipohuili David quen Joab quiilhuijtoya. 
<span class="verse" id="S211_23">23&#160;</span>Quiilhui: </div>
<div class='p'>―Tocualancaitacahua hualajque para techhuilanasquíaj cuatitla, pero tiquintoquilijque hasta campa calaquitoj ipan inialtepe. 
<span class="verse" id="S211_24">24&#160;</span>Huan nopona ininsoldados catli moquetztoyaj tepanixco pejque techmaquilíaj ica inincuatlamin. Huan huajca mijque se quesqui tlen mosoldados, huan nojquiya mijqui Urías nopa heteo tlacatl. </div>
<div class='p'>
<span class="verse" id="S211_25">25&#160;</span>Huajca David quiilhui nopa tlacatl: </div>
<div class='p'>―Quej ni xiquilhui Joab: Amo ximotequipacho ica catli panotoc. Quemantic miquij soldados ipan tlahuilancayotl quen nopa. San ximonejnehuili quenicatza huelis tiquintetzopas teipa ica noja más soldados hasta tiquintzontlamiltis nochi tocualancaitacahua. Quej nopa xijyolchicahua Joab. </div>
<div class='p'>
<span class="verse" id="S211_26">26&#160;</span>Huan quema nopa sihuatl catli eliyaya isihua Urías quicajqui para mictoya ihuehue, motequipacho huan tlahuel quichoquili. 
<span class="verse" id="S211_27">27&#160;</span>Huan quema tlanqui nopa tonali para quichoquilis, David tlatitlanqui ma quihualiquilica ichaj huan quichijqui isihua. Huan teipa quitlacatilti se oquichpil. Pero TOTECO quiitac para fiero ni tlamantli catli David quichijqui.  </div>
<div class='psalmlabel' id='S212_0'> 12</div>
<div class='s'>Natán quiilhui David para tlajtlacolchijtoc </div>
<div class='p'>
<span class="verse" id="S212_1">1&#160;</span>Huan TOTECO quititlanqui itlajtol pannextijca Natán, ma quiitati David. Huan quema Natán ajsito iixpa David, quipohuili se camanali huan quiilhui: </div>
<div class='p'>―Ipan se altepetl itztoyaj ome tlacame; se rico huan se catli teicneltzi. 
<span class="verse" id="S212_2">2&#160;</span>Huan nopa rico quinpiyayaya miyac huacaxme huan borregojme. 
<span class="verse" id="S212_3">3&#160;</span>Pero nopa teicneltzi amo tleno más quipiyayaya, san se pilsihua borregojtzi catli quicojtoya huan quimocuitlahuijtoya. Huan nopa pilborregojtzi moscaltijtoya ihuaya iteco iconehua. Huan iteco quitlamacayaya ica tlen ya itlacualis huan quiamacayaya tlen itaza. Huan hasta cochiyaya imaco huan nopa tlacatl quiicneliyaya nopa pilsihua borregojtzi quen elisquía se icone. 
<span class="verse" id="S212_4">4&#160;</span>Huan se tonal se tlacatl paxaloto ipan ichaj nopa rico huan yaya amo quinejqui quimictis se huacax, o se borrego catli iaxca para quitlamacas nopa paxalojquetl, huajca nopa rico yajqui quicuilito nopa teicneltzi ipilborrego. Huan quimicti huan quicualtlalili nopa paxalojquetl. </div>
<div class='p'>
<span class="verse" id="S212_5">5&#160;</span>Huajca David quema quicajqui nopa huicalotl, tlahuel cualanqui ica nopa tlacatl catli rico huan quiilhui Natán: </div>
<div class='p'>―Nelía quinamiqui ma miqui nopa rico. 
<span class="verse" id="S212_6">6&#160;</span>Huan quinamiqui para quicuepilis nopa tlacatl teicneltzi nahui borregojme quen ipatlaca nopa se catli quicuilijtoya. Pampa quichijqui catli fiero huan amo tetlasojtlac. </div>
<div class='p'>
<span class="verse" id="S212_7">7&#160;</span>Huajca Natán quiilhui: </div>
<div class='p'>―¡Ta tiitztoc nopa tlacatl rico! TOTECO Dios tiisraelitame mitzilhuía ya ni: ‘Naya catli nimitztequitlalijtoc titlanahuatijquetl tlen Israel. Na catli nimitzmanahuijtoc tlen Saúl. 
<span class="verse" id="S212_8">8&#160;</span>Na nimitzmacac icaltlanahuatil moteco Saúl, huan isihuajhua. Nimitzmacac tlanahuatili ica nochi israelitame campa hueli ipan tlali Israel huan tlali Judá. Huan sintla tiquitasquía nochi ya nopa para pilquentzi, nimitzmacatosquía tlahuel miyac más. 
<span class="verse" id="S212_9">9&#160;</span>Huajca ¿para tlen tijtlahuelcajtoc notlanahuatil huan techixpanotoc ica ni tlamantli catli tlahuel fiero? Tijmicti Urías, nopa heteo tlacatl, huan tijcuili isihua. Tiquintequihui amonita tlacame para ma quimictica. 
<span class="verse" id="S212_10">10&#160;</span>Huajca ama nochipa oncas tlahuilancayotl ipan mochaj ehuani pampa techtlahuelcajtoc huan tijchijtoc mosihua catli eliyaya isihua Urías. 
<span class="verse" id="S212_11">11&#160;</span>Na nijchihuas para motelpocahua huan tlacame catli itztoque mocalijtic motlananase para mitzhuilanase. Huan na nimitzcuilis mosihuajhua moixpa huan niquinmactilis sequinoc huan inijuanti cochise ininhuaya tlamiyacapa. 
<span class="verse" id="S212_12">12&#160;</span>Ta tijchijqui nochi ni tlamantli ichtacatzi, pero na nijchihuas tlamiyacapa para nochi israelitame quimatise.’ </div>
<div class='p'>
<span class="verse" id="S212_13">13&#160;</span>Huajca David quiilhui Natán: </div>
<div class='p'>―Quena, nelía nitlajtlacolchijtoc iixpa TOTECO. </div>
<div class='p'>Huan Natán quiilhui: </div>
<div class='p'>―TOTECO mitztlapojpolhuijtoc motlajtlacol huan amo timiquis por ya ni. 
<span class="verse" id="S212_14">14&#160;</span>Pero pampa tlahuel tiquixpanotoc TOTECO ica ni tlamantli, tiquinmacatoc lugar icualancaitacahua TOTECO para quihuetzquilise huan quimahuispolose itoca. Huajca nopa mocone catli ontlacatqui miquis. </div>
<div class='p'>
<span class="verse" id="S212_15">15&#160;</span>Huan Natán mocuepqui ichaj. Huan TOTECO quimacac se hueyi cocolistli nopa conetl catli isihuacahual Urías quitlacatilti ica David. 
<span class="verse" id="S212_16">16&#160;</span>Huan David pejqui motlatlajtía huan quitlajtlani Toteco ma quichicahuas nopa conetl. Huan mosajqui huan mixtlapacho tlalchi seyohual. 
<span class="verse" id="S212_17">17&#160;</span>Huan nopa huehue tlacame catli más quipiyayayaj tequiticayotl ipan icaltlanahuatil yajque quiitatoj huan quiilhuijque ma mehua huan ma tlacua ininhuaya, pero David amo quinejqui. </div>
<div class='p'>
<span class="verse" id="S212_18">18&#160;</span>Huan quema panotoya chicome tonali, nopa conetl mijqui, huan nopa tlacame majmahuiyayaj quiilhuise David. Moilhuiyayaj: “Quema noja yoltoya nopa conetl huan tijyoltlalisquíaj, ya amo quinejqui techtlacaquilis, huajca ama sintla tiquilhuise para ya mijqui, hueli más fiero mochihuilis.” </div>
<div class='p'>
<span class="verse" id="S212_19">19&#160;</span>Huan quema David quiitac para mocamanalhuiyayaj ichtacatzi nopa tlacame, quimachili para ya mictoya nopa conetl. Huajca quintlatzintoquili sintla ya mictoya nopa conetl, huan quiilhuijque para, quena. </div>
<div class='p'>
<span class="verse" id="S212_20">20&#160;</span>Huajca David mejqui campa huilantoya, huan malti, huan mopatlac huan mocualtlali. Teipa yajqui calaquito ipan itiopa TOTECO huan quihueyitlali. Teipa mocuepqui ichaj huan tlacuajqui. 
<span class="verse" id="S212_21">21&#160;</span>Huan itequipanojcahua quisentlachilijque huan quiilhuijque: </div>
<div class='p'>―¿Para tlen quej nopa titlachihua? Quema mocone noja yoltoya, amo titlacuayaya huan tlahuel tichocayaya. Huan quema mijqui, timejqui huan titlacuajqui. </div>
<div class='p'>
<span class="verse" id="S212_22">22&#160;</span>Huan David quinnanquili: </div>
<div class='p'>―Quema noja yoltoya nopa conetl nichocayaya huan nimosahuayaya pampa nimoilhuiyaya huelis Toteco Dios quipiyas hueyi iyolo ica na huan quichicahuas nocone. 
<span class="verse" id="S212_23">23&#160;</span>Pero ama ya mijqui. ¿Para tlen nimosahuas huan nichocas? ¿Huelis na sempa nijyolcuis? ¡Amo! Na niyas teipa campa yaya itztoc, pero yaya ayacmo mocuepas campa niitztoc na. </div>
<div class='s'>Tlacatqui Salomón </div>
<div class='p'>
<span class="verse" id="S212_24">24&#160;</span>Huan David quiyoltlali isihua, Betsabé, huan cochqui ihuaya. Huan quipixqui seyoc icone catli quitocaxtlali Salomón. Huan TOTECO quiicneli ni conetl. 
<span class="verse" id="S212_25">25&#160;</span>Huan TOTECO quititlanqui Natán ma quiitati David. Huan pampa TOTECO quiicneli, Natán quiilhui ma quitocaxti nopa conetl Jedidías. (Jedidías quinequi quiijtos “yaya catli TOTECO quiicnelía”.) </div>
<div class='s'>David moaxcati altepetl Rabá </div>
<div class='p'>
<span class="verse" id="S212_26">26&#160;</span>Huan Joab ica isoldados yajque huan quinhuilanque nopa amonitame ipan altepetl Rabá. Huan quitlanque nopa pilaltepetzi campa huala nopa atl catli quitequihuiyaya hueyi altepetl Rabá. 
<span class="verse" id="S212_27">27&#160;</span>Huajca Joab quintitlanqui tlacame para ma quiilhuitij David: “Ya nijyahualojtoc altepetl Rabá huan niquincuilijtoc nopa altepetl catli quimaca atl altepetl Rabá. 
<span class="verse" id="S212_28">28&#160;</span>Huajca ama xiquinsentili nochi nopa israelita soldados catli mocajtoque huan xihualaca, ximoaxcatiquij ni altepetl para ta tielis nopa tlatlanquetl, huan amo quihuicas notoca na quen elisquía na nijtlanqui.” </div>
<div class='p'>
<span class="verse" id="S212_29">29&#160;</span>Huajca David quichijqui quen Joab quiilhuijtoya. Quinsentili nochi isoldados, huan yajqui altepetl Rabá huan quihuilanqui. Huan moaxcati nopa altepetl. 
<span class="verse" id="S212_30">30&#160;</span>Huan quicuilijque icorona nopa tlanahuatijquetl huan quitlalijque ipan itzonteco David. Huan nopa corona hueyi ipati eliyaya pampa nochi elqui tlen oro huan quipiyayaya piltetzitzi yejyectzitzi catli pajpatiyo. Huan nopa corona quipixqui 33 kilos ietica. Huan nojquiya ipan nopa altepetl mocuili David miyac tlamantli catli patiyo. 
<span class="verse" id="S212_31">31&#160;</span>Huan David quinquixti nopa amonitame catli mocajtoyaj yoltoque ipan nopa altepetl huan quintlali ma tequitica ica sierras, picos huan hachas. Huan nojquiya quinchijqui ma quichihuaca tabiques ipan hornos. Nojquiya quinchijqui itequipanojcahua nopa amonitame ipan sequinoc altepeme. Huan teipa David mocuepqui ipan altepetl Jerusalén ininhuaya nochi isoldados.  </div>
<div class='psalmlabel' id='S213_0'> 13</div>
<div class='s'>Amnón quiichpocapolo Tamar </div>
<div class='p'>
<span class="verse" id="S213_1">1&#160;</span>Huan David quipixqui se itelpoca itoca Absalón huan yaya quipiyayaya se isihua icni catli tlahuel yejyectzi eliyaya catli itoca Tamar. Huan ica seyoc isihua David quipixqui seyoc itelpoca catli itoca eliyaya Amnón. Huan Amnón nelía quiixtocac Tamar masque eliyaya itepotzicni. 
<span class="verse" id="S213_2">2&#160;</span>Huan Amnón nelpano quiixtocayaya Tamar hasta mococoliscuic. Huan Tamar eliyaya se ichpocatl huan ipan nopa tonali tlahuel momatiyayaj quinmocuitlahuíaj ichpocame para amo aqui quinajsis. Huajca yeca Amnón moilhuiyaya para elis ohui para quicajcayahuas. 
<span class="verse" id="S213_3">3&#160;</span>Huan Amnón quipiyayaya se ihuampox catli itoca eliyaya Jonadab catli eliyaya nojquiya imachicni pampa yaya eliyaya icone Simea, catli eliyaya David iicni. Huan Jonadab tlahuel quimatiyaya quenicatza tlacajcayahuas. 
<span class="verse" id="S213_4">4&#160;</span>Huan se tonal quitlatzintoquili Amnón: </div>
<div class='p'>―Amnón, ta tiitelpoca nopa tlanahuatijquetl, ¿para tlen más timotequipachohua mojmostla? ¿Tlaque tijpiya? ¡Techilhui! </div>
<div class='p'>Huan Amnón quinanquili: </div>
<div class='p'>―Na niquixtoca Tamar, iicni Absalón. </div>
<div class='p'>
<span class="verse" id="S213_5">5&#160;</span>Huajca Jonadab quiilhui: </div>
<div class='p'>―Na nimitzilhuis quenicatza tijchihuas. Ximotecati ipan motlapech huan ximococoxcanequi. Huan quema yas motata David mitzpaxaloti, xiquilhui quej ni: ‘Nimitztlajtlanía xijtitlani noicni Tamar ma nechcualtlaliliqui se tlacualistli para nijcuas.’ </div>
<div class='p'>
<span class="verse" id="S213_6">6&#160;</span>Huajca quej nopa quichijqui Amnón. Huan quema itata yajqui quipaxaloto quiilhui: </div>
<div class='p'>―Nimitztlajtlanía para xijtitlani noicni Tamar para ma nechcualtlaliliqui noixpa se ome pantzi, huan ma nechtlamaca. </div>
<div class='p'>
<span class="verse" id="S213_7">7&#160;</span>Huajca David quititlanqui Tamar ichaj Amnón, huan quiilhui: </div>
<div class='p'>―Xiya ichaj moicni Amnón huan xijcualtlaliliti itlacualis para ma tlacua. </div>
<div class='p'>
<span class="verse" id="S213_8">8&#160;</span>Huan Tamar yajqui ichaj Amnón huan yaya mococoxcanectoya ipan itlapech. Huan Tamar nimantzi pejqui quixacualohua harina, huan quichijqui pantzi huan quiicxiti. 
<span class="verse" id="S213_9">9&#160;</span>Huan quema ya eltoya, quitequili itlacualis huan quihualiquili Amnón, pero ya amo quinejqui tlacuas. Huan quinnahuati nochi itequipanojcahua ma panquisaca, huan nochi quisque. 
<span class="verse" id="S213_10">10&#160;</span>Huan Amnón quiilhui Tamar: </div>
<div class='p'>―Ama, techhualiquili notlacualis nica ipan nocuarto huan techtlamaca. </div>
<div class='p'>Huan Tamar quihuiquili. 
<span class="verse" id="S213_11">11&#160;</span>Huan quema Tamar monechcahui campa Amnón itztoya, Amnón quinajnahuajqui huan quiilhui: </div>
<div class='p'>―Xicochiqui nohuaya. </div>
<div class='p'>
<span class="verse" id="S213_12">12&#160;</span>Huan Tamar quinanquili: </div>
<div class='p'>―Amo, noicni, amo techfuerzajhui pampa tijmati se tlajtlacoli catli nelía fiero ipan totlal Israel. ¡Amo techixpano! 
<span class="verse" id="S213_13">13&#160;</span>Amo quema tlamis nopinahualis. ¿Canque niyas para nimotlatis? Huan ica ta, teipa mitziximatise quen se catli más tifiero ipan Israel. Más cuali san xijcamanalhui nopa tlanahuatijquetl para ma techcahuili timonamictise huan temachtli techcahuilis. </div>
<div class='p'>
<span class="verse" id="S213_14">14&#160;</span>Huan Amnón amo quinejqui quitlacaquilis. Huan pampa eliyaya más tetic, quifuerzajhui huan quiichpocapolo. 
<span class="verse" id="S213_15">15&#160;</span>Huan nimantzi Amnón tlahuel quicualancaitac ica se hueyi cualantli. Quicualancaitac teipa hasta onpano quen quiicneliyaya achtihui, huan quiilhui: </div>
<div class='p'>―Ximoquetza huan xiya. </div>
<div class='p'>
<span class="verse" id="S213_16">16&#160;</span>Huan Tamar amo quinejqui quisas huan quiilhui: </div>
<div class='p'>―Noja más hueyi elis motlajtlacol para techpanquixtía que quema techixpanoc. </div>
<div class='p'>Pero Amnón amo quitlacaquili, 
<span class="verse" id="S213_17">17&#160;</span>huan quinotzqui se itequipanojca huan quiilhui: </div>
<div class='p'>―Xijpanquixti ni sihuatl huan xijtzacua cuali nopa puerta. </div>
<div class='p'>
<span class="verse" id="S213_18">18&#160;</span>Huan itequipanojca quipanquixti Tamar. Huan yaya moyoyontijtoya cuali ica iyoyo huehueyac huan yejyectzi quen nochi iichpocahua nopa tlanahuatijquetl moquentiyayaj. 
<span class="verse" id="S213_19">19&#160;</span>Huajca quitzayanqui iyoyo huan motlalili cuanextli ipan itzonteco huan mocuaitzquijtiyajqui huan chocatiyajqui. </div>
<div class='p'>
<span class="verse" id="S213_20">20&#160;</span>Huan Absalón, iicni, quiilhui: </div>
<div class='p'>―¿Mitzixpanotoc Amnón? ¿Amo que? Ximoyoltlali, noicni. Amo tlahuel ximotequipacho, pampa yaya moicni. </div>
<div class='p'>Huan Tamar mocajqui ichaj iicni Absalón. 
<span class="verse" id="S213_21">21&#160;</span>Huan quema Tlanahuatijquetl David quicajqui catli quichijtoya Amnón, tlahuel cualanqui. 
<span class="verse" id="S213_22">22&#160;</span>Huan Absalón tlahuel quicualancaitac Amnón por nopa tlajtlacoli catli quichihuili iicni, Tamar, pero amo tleno quiilhuiyaya. </div>
<div class='s'>Absalón quimicti Amnón catli eliyaya iicni </div>
<div class='p'>
<span class="verse" id="S213_23">23&#160;</span>Teipa quema ya panotoya ome xihuitl, itequipanojcahua Absalón yajtoyaj Baal Hazor ipan tlali Efraín para quinximase iborregojhua. Huan Absalón quinnotzqui nochi iicnihua ma yaca para ilhuichihuatij. 
<span class="verse" id="S213_24">24&#160;</span>Huan Absalón nojquiya yajqui quiitato itata, Tlanahuatijquetl David, huan quiilhui: </div>
<div class='p'>―Notequipanojcahua yajtoque quinximatij noborregojhua huan nijnequi para ta xiitzto nohuaya huan nochi motlapalehuijcahua. </div>
<div class='p'>
<span class="verse" id="S213_25">25&#160;</span>Huan David quinanquili: </div>
<div class='p'>―Amo, nocone, amo huelis tiyase tinochime, pampa tlahuel ohui elis para ta. </div>
<div class='p'>Huan masque Absalón nelchicahuac quitlajtlani ma yas, David amo quinejqui pero quitiochijqui miyac. 
<span class="verse" id="S213_26">26&#160;</span>Huan Absalón quiilhui: </div>
<div class='p'>―Sintla ta amo hueli tiyas, nimitztlajtlanía xijtitlani noicni Amnón. </div>
<div class='p'>Huan David quiilhui Absalón: </div>
<div class='p'>―¿Para tlen tijnequi ma yohui moicni Amnón? </div>
<div class='p'>
<span class="verse" id="S213_27">27&#160;</span>Pero pampa Absalón quisenhuiquili quitlajtlanía, David quicajqui ma yohui Amnón huan nochi itelpocahua. 
<span class="verse" id="S213_28">28&#160;</span>Huan Absalón quinilhuijtoya itequipanojcahua: “Quema anquiitase para Amnón ya cuali tlaitoc huan nimechilhuis para xijmictica, huajca amo ximomajmatica. San ximoyolchicahuaca huan ximotemacaca xijchihuaca nocamanal”. </div>
<div class='p'>
<span class="verse" id="S213_29">29&#160;</span>Huan itequipanojcahua Absalón quimictijque Amnón quen quinilhuijtoya. Huan teipa nochi itelpocahua Tlanahuatijquetl David moquetzque huan tlejcoque ipan ininmula huan cholojque. </div>
<div class='p'>
<span class="verse" id="S213_30">30&#160;</span>Huan quema inijuanti noja hualayayaj ipan ojtli, ajsico campa David se tlacatl catli quihualiquiliyaya se camanali, huan quiijto: Absalón quinmicti nochi motelpocahua huan niyon se amo mocajqui yoltoc. 
<span class="verse" id="S213_31">31&#160;</span>Huajca David tlahuel motequipacho huan quitzayanqui iyoyo huan motejqui tlalchi huan nochi itequipanojcahua nojquiya quichijque. 
<span class="verse" id="S213_32">32&#160;</span>Huan teipa tlananquili Jonadab, icone Simea catli elqui iicni David, huan quiilhui: </div>
<div class='p'>―Tlanahuatijquetl David, amo ximoilhui para nochi moconehua quinmictijque. ¡Amo! San Amnón quimictijque, pampa Absalón motemacatoya quimictis ipan nopa tonali quema quiixpanoc iicni, Tamar. 
<span class="verse" id="S213_33">33&#160;</span>Huajca ama, amo xijneltoca ne camanali para nochi motelpocahua mictoque, pampa san Amnón mijqui. </div>
<div class='p'>
<span class="verse" id="S213_34">34&#160;</span>Huan Absalón cholo. Huan nopa telpocatl catli tlachixtoya tepanixco quiitac para monechcahuiyayaj miyac tlacame catli hualayayaj ipan ojtli. 
<span class="verse" id="S213_35">35&#160;</span>Huajca Jonadab quiilhui Tlanahuatijquetl David: </div>
<div class='p'>―Xiquita, ya hualahuij motelpocahua quen nimitzilhuijtoc. </div>
<div class='p'>
<span class="verse" id="S213_36">36&#160;</span>Ipan nopa tlatoctzi ajsicoj itelpocahua David, huan nochi pejque chocaj. Huan David huan nochi itequipanojcahua nojquiya chocaque chicahuac. </div>
<div class='p'>
<span class="verse" id="S213_37">37&#160;</span>Huan Absalón cholo huan yajqui ipan altepetl Gesur campa itztoya Tlanahuatijquetl Talmai, icone Amiud. 
<span class="verse" id="S213_38">38&#160;</span>Huan nopona mocajqui eyi xihuitl. 
<span class="verse" id="S213_39">39&#160;</span>Huan David mojmostla mochoquiliyaya pampa quitemohuayaya Absalón, huan ya moyoltlalijtoya para mijqui Amnón.  </div>
<div class='psalmlabel' id='S214_0'> 14</div>
<div class='s'>Absalón mocuepqui Jerusalén </div>
<div class='p'>
<span class="verse" id="S214_1">1&#160;</span>Huan quema Joab, icone Sarvia, momacac cuenta para Tlanahuatijquetl David tlahuel quinequiyaya quiitas icone, Absalón, 
<span class="verse" id="S214_2">2&#160;</span>huajca tlanahuati ma quicuitij se sihuatl tlen pilaltepetzi Tecoa pampa tlahuel tlalnamiquiyaya. Huan Joab quiilhui quenicatza ma quiilhuiti nopa tlanahuatijquetl, quiijto: “Ximoyoyonti huan ximochihua quen tijpiya miyac tequipacholi. Amo ximoyejyecchihua para quej nopa tinesis para ya huejcajtoc tijpiya tequipacholi pampa acajya mijqui. 
<span class="verse" id="S214_3">3&#160;</span>Huan xiya iixpa nopa tlanahuatijquetl huan tiquilhuis quen nimitzilhuis.” </div>
<div class='p'>Huan Joab quiilhui nochi catli quinequiyaya ma quiilhuisquía David. 
<span class="verse" id="S214_4">4&#160;</span>Huan nopa sihuatl tlen Tecoa yajqui quiitato Tlanahuatijquetl David. Huan quema ajsito, mohuijtzonqui hasta tlalchi ica miyac tlatlepanitacayotl huan quiilhui: </div>
<div class='p'>―Techpalehui, Tlanahuatijquetl. </div>
<div class='p'>
<span class="verse" id="S214_5">5&#160;</span>―¿Tlaque tijpiya? ―quiilhui David. </div>
<div class='p'>Huan ya quinanquili: </div>
<div class='p'>―Na nicahuali pampa nohuehue ya mijqui. 
<span class="verse" id="S214_6">6&#160;</span>Huan niquinpiyayaya ome noconehua. Huan se tonal mohuilanque campa tequitiyayaj huan amo aqui quinmanahui. Huan se tlen inijuanti quimicti iicni. 
<span class="verse" id="S214_7">7&#160;</span>Huan ama nochi nochan ehuani nechcualancaitaj huan quinequij ma niquinmactili nocone catli quimicti iicni para nojquiya quimictise quen ya quimicti iicni. Pero sintla niquinmactilis, ayacmo nijpiyas niyon se aqui ipan tlaltipactli huan ixpolihuis itoca nohuehue. </div>
<div class='p'>
<span class="verse" id="S214_8">8&#160;</span>Huajca Tlanahuatijquetl David quiilhui nopa sihuatl: </div>
<div class='p'>―Xiya mochaj huan na nitlanahuatis para amo aqui huelis quicocos. </div>
<div class='p'>
<span class="verse" id="S214_9">9&#160;</span>Huan nopa sihuatl quiilhui Tlanahuatijquetl David: </div>
<div class='p'>―Ma huetzi nopa tlajtlacoli ipan na huan ipan notata. Huan ta titlanahuatijquetl amo tijhuicas tlajtlacoli ipan ni tlamantli, niyon motlanahuatil. </div>
<div class='p'>
<span class="verse" id="S214_10">10&#160;</span>Huan David quiilhui: </div>
<div class='p'>―Sintla se acajya mitzcuatotonis por motelpoca, techhualiquili huan ayacmo quema mitzcuatotonis. </div>
<div class='p'>
<span class="verse" id="S214_11">11&#160;</span>Huan nopa sihuatl sempa quiilhui: </div>
<div class='p'>―Nimitztlajtlanía iixpa TOTECO Dios catli tijtequipanohua para ma amo aqui quimictis nocone. Na ayacmo nijnequi ma onca miquilistli. </div>
<div class='p'>Huan David quiilhui: </div>
<div class='p'>―Nelía nimitzilhuía niyon se tlamantli amo quichihuilise mocone. </div>
<div class='p'>
<span class="verse" id="S214_12">12&#160;</span>Huan nopa sihuatl sempa quiilhui: </div>
<div class='p'>―Techcahuili nimitztlatzintoquilis seyoc tlamantli. </div>
<div class='p'>―Techilhui ―quiilhui David. </div>
<div class='p'>
<span class="verse" id="S214_13">13&#160;</span>Huajca nopa sihuatl quiilhui: </div>
<div class='p'>―¿Para tlen amo tiquinchihuilis sequinoc israelitame catli tiquijtojtoc techchihuilis na huan nocone? Pampa ica catli tiquijtojtoc timotlajtlacolmacac ica moseli. Ta nojquiya amo tijcahuilijtoc ma mocuepa mocone, Absalón, catli mohuejcatlalijtoc. 
<span class="verse" id="S214_14">14&#160;</span>Nochi tojuanti timiquise se tonal. Tonemilis amo huejcahua. San eltoc quen atl catli toyahui tlalchi huan amo aqui hueli quisentilía. Huan Toteco Dios amo quimictía se catli mohuejcatlalijtoc, yaya quitemohua quenicatza quicuepaltis sempa. 
<span class="verse" id="S214_15">15&#160;</span>Pero na nihualajqui moixpa pampa nochi nopa masehualme nechmajmatijque huan quinequij nechmictilise nocone. Huan nimoilhui para nimitzitaqui para techmanahuisquía. 
<span class="verse" id="S214_16">16&#160;</span>Pampa noseli nimoilhui: Quema nopa tlanahuatijquetl quicaquis catli niitequipanojca niquilhuía, nechmanahuis tlen ne tlacame catli quinequij nechtzontlamiltise na huan nocone, huan nechixpolose ipan ni tlali Israel catli Toteco Dios nechmacatoc. 
<span class="verse" id="S214_17">17&#160;</span>Huan nojquiya nimoilhui: Quena, nopa tlanahuatijquetl nechyoltlalis ica catli nechilhuis, pampa yaya itztoc quen itequihua Toteco Dios catli quimachilía catli cuali huan catli fiero. TOTECO Dios catli moTeco ma itzto mohuaya. </div>
<div class='p'>Quej nopa quiijto nopa sihuatl. </div>
<div class='p'>
<span class="verse" id="S214_18">18&#160;</span>Huan David quiilhui nopa sihuatl: </div>
<div class='p'>―Nijnequi nimitztlatzintoquilis se tlamantli. Amo tleno techneltlatili, san techilhui catli melahuac. </div>
<div class='p'>―Cualtitoc, notlanahuatijca, techilhui tlaque tijnequi tijmatis ―quinanquili nopa sihuatl. </div>
<div class='p'>
<span class="verse" id="S214_19">19&#160;</span>Huan David quiilhui: </div>
<div class='p'>―Techilhui sintla Joab mitztitlantoc. </div>
<div class='p'>Huan nopa sihuatl quinanquili: </div>
<div class='p'>―Quena, Joab nechtitlanqui huan yaya nechilhui nochi quenicatza ma nimitzcamanalhuis. 
<span class="verse" id="S214_20">20&#160;</span>Huan quichijqui nochi para timomacas cuenta tlen ni tlamantli huan quenicatza elisquía sintla tijtlajtolsencahuayaya seyoc masehuali icone. Pero ta tlahuel titlalnamiqui quen se itequihua Toteco huan tijmati nochi catli pano. </div>
<div class='p'>
<span class="verse" id="S214_21">21&#160;</span>Huajca David quinotzqui Joab huan quiilhui: </div>
<div class='p'>―Cualtitoc, xiya huan xiquilhuiti Absalón ma huala. </div>
<div class='p'>
<span class="verse" id="S214_22">22&#160;</span>Huan Joab mohuijtzonqui hasta tlalchi, huan quitiochijqui Tlanahuatijquetl David huan quiilhui: </div>
<div class='p'>―Ama nijmachilijtoc para techtlasojtla pampa tijchijtoc quen nimitztlajtlaniyaya. </div>
<div class='p'>
<span class="verse" id="S214_23">23&#160;</span>Huajca Joab motlananqui huan yajqui altepetl Gesur campa itztoya Absalón huan sempa quihualicac ipan Jerusalén. 
<span class="verse" id="S214_24">24&#160;</span>Huan David tlanahuati: Quema ajsis, xiquilhuica Absalón para ma ajsiti ichaj, pero amo ma moixnextis campa nochaj, pampa amo nijnequi niquitas. </div>
<div class='p'>
<span class="verse" id="S214_25">25&#160;</span>Huan Absalón eliyaya nelía yejyectzi huan ipan nochi tlali Israel amo mopantiyaya seyoc quen ya. Nochi itlacayo tlen iicxihua hasta itzoncal ipan itzonteco, amo tleno catli amo cuali quipixqui; senquistoc cuali nochi itlacayo. Huan nochi israelitame quihueyichihuayayaj. 
<span class="verse" id="S214_26">26&#160;</span>Huan itlamiya sesen xihuitl motequiliyaya itzoncal pampa etic, huan ietica eliyaya ome kilo huan tlajco. 
<span class="verse" id="S214_27">27&#160;</span>Huan Absalón quinpiyayaya eyi ioquichpilhua huan se isihuapil catli quitocaxtlalijtoya Tamar, huan Tamar nojquiya mochijqui se sihuatl tlahuel yejyectzi. </div>
<div class='p'>
<span class="verse" id="S214_28">28&#160;</span>Huan mocajqui Absalón ome xihuitl huan tlajco ipan altepetl Jerusalén huan amo quiitac ixayac itata, Tlanahuatijquetl David. 
<span class="verse" id="S214_29">29&#160;</span>Huajca Absalón tlatitlanqui ma quinotzatij Joab para ma yohui quiitati Tlanahuatijquetl David huan ma quicamanalhui por ya. Pero Joab amo quinejqui yas. Huan ica ompa quinotzqui huan sempa amo quinejqui. 
<span class="verse" id="S214_30">30&#160;</span>Huajca teipa Absalón quinnahuati itequipanojcahua ma quitlatitij imil Joab campa quitoctoya cebada pampa imil Joab mocahuayaya iteno imil Absalón. Huan itequipanojcahua yajque quitlatitoj. 
<span class="verse" id="S214_31">31&#160;</span>Huajca Joab yajqui quiitato Absalón huan quiilhui: </div>
<div class='p'>―¿Para tlen motequipanojcahua yajque nechtlatilitoj nomil campa nijtoctoya cebada? </div>
<div class='p'>
<span class="verse" id="S214_32">32&#160;</span>Huan Absalón quinanquili: </div>
<div class='p'>―Pampa na nitlatitlantoc para ma mitznotzatij huan para tihualasquía nica. Nimitztitlanisquía xiquitati Tlanahuatijquetl David. Nijnequi xijtlatzintoquili para tlen nechquixti ipan altepetl Gesur sintla amo quinequiyaya nechitas. Más cuali nimocajtosquía nepa. Na nijnequi ma nechcahuili niquitas huan sintla quipantía para nijhuica tlajtlacoli, ma nechmicti. </div>
<div class='p'>
<span class="verse" id="S214_33">33&#160;</span>Huan Joab yajqui quipohuilito David nochi quen quiilhuijtoya Absalón. Huan David tlanahuati ma quinotzatij Absalón. Huan quema Absalón ajsico iixpa David mohuijtzonqui hasta tlalchi quen momatque quichihuaj, huan David quitzoponi.  </div>
<div class='psalmlabel' id='S215_0'> 15</div>
<div class='s'>Absalón quinsentili soldados tlen majtlactli familias </div>
<div class='p'>
<span class="verse" id="S215_1">1&#160;</span>Huan quema ya panotoya tonali, Absalón mocohui se tepos carro quen se tlanahuatijquetl, huan mocohui cahuayojme para quitilanase huan 50 tlacame para motlalose iixpa para teyolmelahuase para huala. 
<span class="verse" id="S215_2">2&#160;</span>Huan Absalón pejqui mehua ijnaltzi mojmostla huan pejqui moquetza campa cuapuerta ipan itepa nopa altepetl. Huan quema hualayaya se acajya para quiitasquía tlanahuatijquetl David pampa quipiyayaya se cualantli, Absalón quinotzayaya ica yejyectzi huan quiilhuiyaya: ¿Tlen tlaque altepetl tihuala? Huan yaya catli ajsiyaya quiilhuiyaya para eli se israelita. 
<span class="verse" id="S215_3">3&#160;</span>Huan teipa Absalón quiilhuiyaya: “Nelía cuali catli tiquijtohua huan, quena, quinamiqui para se mitztlajtolsencahuas. Pero Tlanahuatijquetl David amo quitlalijtoc niyon se aqui para mitzpalehuis ipan ni tlamantli.” 
<span class="verse" id="S215_4">4&#160;</span>Tlahuel nechpactisquía sintla nechtequitlalisquíaj na para nimechtlajtolsencahuas. Quej nopa nochi catli quipiyasquíaj se cualantli hualasquíaj nechitaquij huan na niquintlajtolsencahuasquía xitlahuac. 
<span class="verse" id="S215_5">5&#160;</span>Huan sintla se acajya hualayaya huan mohuijtzomayaya iixpa Absalón, ya amo quicahuiliyaya. Nimantzi quimaitzquiyaya huan quitzoponiyaya. 
<span class="verse" id="S215_6">6&#160;</span>Huan quej nopa quichihuayaya ica nochi israelitame catli hualayayaj campa nopa tlanahuatijquetl para ma quinsencahuili se tlenijqui. Huajca yeca Absalón quichijqui para nochi israelitame catli hualayayaj ipan tlali Israel ma quiicnelica. </div>
<div class='p'>
<span class="verse" id="S215_7">7&#160;</span>Huan quema quiaxiti nahui xihuitl para ajsitoya ipan Jerusalén, Absalón quiilhui David: </div>
<div class='p'>―Nimitztlajtlanía techcahua niyas altepetl Hebrón nijmacati tlacajcahualistli Toteco, pampa quej nopa nimocajtoc ica TOTECO. 
<span class="verse" id="S215_8">8&#160;</span>Pampa quema niitztoya ipan altepetl Gesur niquilhui TOTECO sintla nechcahuilisquía nimocuepas nica ipan altepetl Jerusalén, huajca nijtequipanos huan nijmacas tlacajcahualistli. </div>
<div class='p'>
<span class="verse" id="S215_9">9&#160;</span>Huan Tlanahuatijquetl David quiilhui: </div>
<div class='p'>―Cualtitoc, xiya huan xijchihua quen tiquijtojtoc. </div>
<div class='p'>Huan Absalón yajqui altepetl Hebrón. 
<span class="verse" id="S215_10">10&#160;</span>Huan quema Absalón onajsitoya Hebrón quintitlanqui tlacame ipan nochi altepeme campa itztoyaj israelitame huan quinilhuijque para ma quitlacaquilise se tlapitzali. Huan quema quicaquise molinis tlapitzali, quimatise para Absalón quitequitlalijtoque ipan altepetl Hebrón para elis tlanahuatijquetl ipan tlali Israel huan monequi teyolmelahuase. 
<span class="verse" id="S215_11">11&#160;</span>Huan nojquiya Absalón quinnotztoya 200 tlacame ipan Jerusalén ma yaca tlacuatij ihuaya. Huan inijuanti amo tleno quimatiyayaj tlaque teipa quichihuasquía Absalón. 
<span class="verse" id="S215_12">12&#160;</span>Huan quema Absalón quitlatiyaya tlacajcahualistli, nojquiya tlatitlanqui ma quinotzatij Ahitofel tlen ialtepe Gilo. Yaya eliyaya se catli quiconsejomacayaya David. Huan Ahitofel ajsico huan moiyocatlali ica Absalón. Huan nopa masehualme catli quitoquiliyayaj Absalón momiyaquiliyayaj pampa tlahuel miyac israelitame calaquiyayaj ihuaya hasta quipixque miyac chicahualistli. </div>
<div class='s'>David cholo tlen Jerusalén </div>
<div class='p'>
<span class="verse" id="S215_13">13&#160;</span>Huan ajsico se tlacatl catli quiilhuico David para nochi israelitame ipan tlali Israel quitoquilíaj Absalón quen inintlanahuatijca. 
<span class="verse" id="S215_14">14&#160;</span>Huajca David quinilhui nochi itlapalehuijcahua catli itztoyaj ihuaya: </div>
<div class='p'>―Ma tiisihuica ticholose para timomanahuise, pampa sintla amo, niyon se tlen tojuanti huelis cholos. Xiisihuica para amo techajsis, pampa sintla techajsis nica, techtlamimictise catli tiitztoque ipan ni altepetl. </div>
<div class='p'>
<span class="verse" id="S215_15">15&#160;</span>Huan nochi itlapalehuijcahua quinanquilijque: </div>
<div class='p'>―Tiitztoque mohuaya huan tijchihuase catli ta tiquita para cuali. </div>
<div class='p'>
<span class="verse" id="S215_16">16&#160;</span>Huan nimantzi quisqui Tlanahuatijquetl David ica nochi ichaj ehuani. San quincajqui majtlactli isihuajhua para quimocuitlahuise nopa caltlanahuatili. 
<span class="verse" id="S215_17">17&#160;</span>Huan quema quistiyohuiyayaj Tlanahuatijquetl David ica nochi imasehualhua, moquetzque iteno nopa altepetl. 
<span class="verse" id="S215_18">18&#160;</span>Huan panoque nochi nopa soldados para quintlayacanaltise. Huan itztoyaj nojquiya nochi nopa soldados catli quimocuitlahuiyayaj nopa tlanahuatijquetl huan catli motlalohuayayaj para quihuicase camanali huan tematiltise. Huan 600 tlacame catli quistoyaj ipan altepetl Gat huan icxinejnentoyaj hasta Jerusalén nojquiya panoque. 
<span class="verse" id="S215_19">19&#160;</span>Huan David quinotzqui Itai catli quinyacanayaya nopa altepetl Gat ehuani huan quiilhui: </div>
<div class='p'>―¿Para tlen tihualajtoc nica? Más cuali para timocuepas ipan Jerusalén, huan ximocahua ihuaya nopa yancuic tlanahuatijquetl. Ta tiehua seyoc tlali huan huejca moaltepe. 
<span class="verse" id="S215_20">20&#160;</span>San tionajsico huan amo quinamiqui para nimitzfuerzajhuis ticalaquis ica tojuanti. Niyon amo nijmati canque tiajsitij. Más cuali para ximocuepa huan nojquiya nochi inijuanti catli hualajtoque mohuaya. Huan ma TOTECO mitztiochihua huan ma itzto mohuaya nochipa. </div>
<div class='p'>
<span class="verse" id="S215_21">21&#160;</span>Huan Itai quinanquili: </div>
<div class='p'>―Na nijtestigojquetza Toteco Dios, para campa hueli ta tiyas, na niyas mohuaya, masque nimiquis mohuaya o noja niitztos. </div>
<div class='p'>
<span class="verse" id="S215_22">22&#160;</span>Huajca Tlanahuatijquetl David quinanquili: </div>
<div class='p'>―Cualtitoc, xitlayacantiyaca huan anyase tohuaya. </div>
<div class='p'>Huan Itai huan nochi isoldados, huan ichaj ehuani, huan iconehua yajque ihuaya David. 
<span class="verse" id="S215_23">23&#160;</span>Huan oncac se hueyi choquistli ipan nochi nopa tlali quema Tlanahuatijquetl David huan nochi catli itztoyaj ihuaya quisque. Huan quiixcotonque nopa atlajtli Cedrón para calaquise ipan nopa huactoc tlali. 
<span class="verse" id="S215_24">24&#160;</span>Huan ininhuaya yohuiyayaj nojquiya nopa totajtzitzi Abiatar huan Sadoc huan nochi nopa levitame. Huan inijuanti quihuicayayaj icaxa Toteco Dios huan quitlalijque ojtentli hasta quema nochi panoque. 
<span class="verse" id="S215_25">25&#160;</span>Huan Tlanahuatijquetl David quiilhui Sadoc: </div>
<div class='p'>―Xijhuica icaxa Toteco Dios sempa ipan altepetl Jerusalén huan sintla TOTECO nechcahuilis, nimocuepas huan sempa niquitas icaxa Toteco huan iYoyon Tiopa. 
<span class="verse" id="S215_26">26&#160;</span>Huan sintla TOTECO nechilhuis para ayacmo quipactía catli nijchihua, huajca ma nechchihuili catli yaya quinequi. </div>
<div class='p'>
<span class="verse" id="S215_27">27&#160;</span>Huan nojquiya Tlanahuatijquetl David quiilhui nopa totajtzi Sadoc: </div>
<div class='p'>―¿Amo ta tise tlachixquetl? Nimitzilhuía sempa xiya ipan Jerusalén huan ximocahua ica tlasehuilistli ica mocone, Ahimaas, huan ica Jonatán, icone Abiatar. 
<span class="verse" id="S215_28">28&#160;</span>Huan na nimitzchiyas nica huan ayamo nicalaquis ipan nopa huactoc tlali hasta quema antechyolmelahuase tlaque pano ipan nopa altepetl. </div>
<div class='p'>
<span class="verse" id="S215_29">29&#160;</span>Huajca Sadoc huan Abiatar sempa quihuicaque icaxa Toteco Dios ipan Jerusalén, huan nopona mocajque. 
<span class="verse" id="S215_30">30&#160;</span>Huan David ixtlejcoc nopa tlaixtlejcolis ipan nopa tepetl Olivos. San chocatiyajqui huan motzontzactiyajqui, niyon amo quihuicayaya itecac, pampa tlahuel motequipachohuayaya. Huan nochi catli itztoyaj ihuaya nojquiya motzontzajque huan chocatinenque. 
<span class="verse" id="S215_31">31&#160;</span>Huan teipa se quiilhui David para Ahitofel nojquiya motlalijtoya ihuaya Absalón. Huajca David motlatlajti ica TOTECO huan quiilhui: “Se favor, TOTECO, xijchihua para icamanal Ahitofel ma nesi quen camanali catli amo tleno ipati para amo aqui quichihuas catli quiijtohua.” </div>
<div class='p'>
<span class="verse" id="S215_32">32&#160;</span>Huan quema David ajsito iixco ne tepetl campa masehualme quihueyitlaliyayaj Toteco Dios, quinamijqui se huehuentzi itoca Husai tlen nopa familia Arquita. Quihualicayaya iyoyo tzayantoc huan tlali ipan itzonteco pampa tlahuel motequipachohuayaya por catli ipantic David. 
<span class="verse" id="S215_33">33&#160;</span>Huan David quiilhui: </div>
<div class='p'>―Achi cuali amo xicholo tohuaya, pampa monequi timitzchixtiyase. 
<span class="verse" id="S215_34">34&#160;</span>Más cuali sempa xiya Jerusalén huan xiquilhui notelpoca Absalón para tijtequipanos. Xiquilhui para miyac xihuitl techmacayaya consejos huan techtequipanohuayaya huan ama tijpalehuis ya. Huan quej nopa quema Ahitofel quiilhuis ma quichihua se tlenijqui, ta tiquilhuis ma quichihua seyoc tlamantli para amo quitoquilis icamanal Ahitofel. 
<span class="verse" id="S215_35">35&#160;</span>Huan nojquiya itztoque ipan Jerusalén nopa totajtzitzi Abiatar huan Sadoc catli mocahuaj tohuaya. Xiquinilhui nochi catli tijcaqui catli Absalón quisencahua para quichihuas. 
<span class="verse" id="S215_36">36&#160;</span>Huan inijuanti quipiyaj ome ininconehua catli itztoque nopona ininhuaya: Jonatán, icone Abiatar huan Ahimaas, icone Sadoc. Huajca hueli nechtitlanilise ininconehua para ma nechmatiltica nochi catli anquimatij. </div>
<div class='p'>
<span class="verse" id="S215_37">37&#160;</span>Huajca Husai ihuampox David yajqui ipan altepetl Jerusalén huan ajsito quema Absalón oncalaquiyaya ipan nopa altepetl.  </div>
<div class='psalmlabel' id='S216_0'> 16</div>
<div class='s'>Siba quiistlacahui David </div>
<div class='p'>
<span class="verse" id="S216_1">1&#160;</span>Quema David sanoc pejtoya ixtemo tlen nopa tepetl, quinamijqui Siba catli eliyaya itequipanojca Mefi Boset. Huan quinhuicayaya ome burrojme catli quintlamamaltijtoya ica 200 pantzi, 100 tlatectli tlen xocomecatl, 100 pantzi tlen higos huactoc huan se cuetlaxtli temitoc ica xocomeca atl. 
<span class="verse" id="S216_2">2&#160;</span>Huan David quitlatzintoquili Siba: </div>
<div class='p'>―¿Para tlen tijhualica nochi ya ni? </div>
<div class='p'>Huan Siba quinanquili: </div>
<div class='p'>―Ni burrojme niquinhualicatoc para ma ipan tlejcoca mochaj ehuani, huan ni pantzi para ma quicuaca mosoldados, huan ni xocomeca atl nojquiya para ma quiijica catli siyahuij ipan huactoc tlali. </div>
<div class='p'>
<span class="verse" id="S216_3">3&#160;</span>Huan David quiilhui Siba: </div>
<div class='p'>―¿Huan canque itztoc Mefi Boset, moteco? </div>
<div class='p'>Huan Siba quinanquili: </div>
<div class='p'>―Mocajqui Jerusalén, pampa quiijto ama huelis mochihuas tlanahuatijquetl. Huan quej nopa sempa moaxcatis itlanahuatilis ihueyi tata. </div>
<div class='p'>
<span class="verse" id="S216_4">4&#160;</span>Huan David quiilhui Siba: </div>
<div class='p'>―Huajca na nimitzmactilía ama nochi catli iaxca Mefi Boset. </div>
<div class='p'>Huan Siba mohuijtzonqui hasta tlalchi iixpa quen quihueyitlepanitayaya. Huan quitlascamatqui huan yajqui. </div>
<div class='s'>Se tlacatl tlen altepetl Bahurim quitelchijqui David </div>
<div class='p'>
<span class="verse" id="S216_5">5&#160;</span>Teipa Tlanahuatijquetl David huan nochi catli itztoyaj ihuaya nejnenque hasta ajsitoj se altepetl itoca Bahurim. Huan nopona quisqui se tlacatl catli elqui se iteiximatca mijcatzi Saúl huan itoca eliyaya Simei huan elqui icone Gera. Huan nopa tlacatl Simei quitelchihuayaya, 
<span class="verse" id="S216_6">6&#160;</span>huan quimajcahuiliyaya tetl Tlanahuatijquetl David huan nochi itequipanojcahua catli ihuaya yohuiyayaj. Nojquiya quinmajcahuiliyaya tetl nopa huejhueyi soldados catli quimocuitlahuiyayaj David ipan sese lado. 
<span class="verse" id="S216_7">7&#160;</span>Huan ya quitelchihuayaya Tlanahuatijquetl David huan quiilhuiyaya: </div>
<div class='p'>―¡Xiya, xiya tifiero tlacatl! ¡Titemictijquetl! 
<span class="verse" id="S216_8">8&#160;</span>TOTECO mitzcuepilijtoc pampa tiquinmicti ichaj ehuani Saúl, huan timocuili itlanahuatil huan nochi catli eliyaya iaxca. Huajca yeca ama TOTECO quimacatoc motlanahuatil mocone, Absalón, pampa tifiero huan miyac tijtoyajqui estli. </div>
<div class='p'>
<span class="verse" id="S216_9">9&#160;</span>Teipa Abisai, icone Sarvia, quiilhui Tlanahuatijquetl David: </div>
<div class='p'>―Techcahuili ma nijquechtzontequiti ne huihui tlacatl. ¿Para tlen yaya catli itztoya quen se chichi catli mictoc mitztelchihuas quej ni? Ta titlanahuatijquetl. </div>
<div class='p'>
<span class="verse" id="S216_10">10&#160;</span>Huan David quinanquili: </div>
<div class='p'>―¡Amo! Amo ximocalaquica ipan ni tlamantli, aniconehua Sarvia. Huelis TOTECO quiilhuijtoc ma nechtelchihua. Huan sintla quej nopa, ¿ajqueya tojuanti para tiquilhuise ma amo quichihua? </div>
<div class='p'>
<span class="verse" id="S216_11">11&#160;</span>Huan David quiilhui Abisai huan nochi itequipanojcahua: </div>
<div class='p'>―Xiquitaca, Absalón nocone catli quisqui ipan notlacayo quinequi nechmictis, pero ni tlacatl catli iixhui Benjamín catli amo quema itztoya tohuaya san nechtelchihua. Amo tleno xijchihuilica pampa huelis TOTECO quinahuatijtoc ma quichihua. 
<span class="verse" id="S216_12">12&#160;</span>Huan teipa huelis TOTECO nechitas para amo notlajtlacol nopa tlamantli catli ica nechtelchihuayaya huan huajca, quena, Toteco nechtiochihuas por ni tlatelchihualistli catli ama nijpanti. </div>
<div class='p'>
<span class="verse" id="S216_13">13&#160;</span>Huan David huan nochi itequipanojcahua panotiyajque ipan iniojhui, huan nopa tlacatl Simei quintoquilijtiyajqui ipan se lado tlen se tepetl. Huan quintelchijtiyajqui, huan quinmajcahuilijtiyajqui tetl huan tlaltejpoctli. 
<span class="verse" id="S216_14">14&#160;</span>Huan Tlanahuatijquetl David huan nochi imasehualhua ajsitoj campa yohuiyayaj tlahuel siyajtoque huan mocajque nopona se quentzi para mosiyajquetzase. </div>
<div class='s'>Absalón quitlanqui altepetl Jerusalén </div>
<div class='p'>
<span class="verse" id="S216_15">15&#160;</span>Huan Absalón huan nochi nopa tlacame catli itztoyaj ihuaya calajque ipan Jerusalén, huan Ahitofel itztoya ininhuaya. 
<span class="verse" id="S216_16">16&#160;</span>Huan Husai ihuampox David quinamiquito Absalón huan quihueyichijqui huan quiilhui: </div>
<div class='p'>―Ma huejcahua tiitztos, titotlanahuatijca. </div>
<div class='p'>
<span class="verse" id="S216_17">17&#160;</span>Huan Absalón quiilhui: </div>
<div class='p'>―¿Quej nopa tijtlascamati mohuampox David? ¿Para tlen amo tiyajqui ihuaya? </div>
<div class='p'>
<span class="verse" id="S216_18">18&#160;</span>Huan Husai quiilhui Absalón: </div>
<div class='p'>―¡Amo! Amo nihueli pampa na nimocahuas mohuaya ta. Mitztlapejpenijtoc TOTECO, huan ni masehualme nica huan nochi israelitame campa hueli para tielis titlanahuatijquetl. 
<span class="verse" id="S216_19">19&#160;</span>Huajca ¿para tlen amo nimitztequipanos? ¿Amo quinamiqui nimitzpalehuis ta catli tiicone David? Quena, quen nijtequipano motata David, nojquiya nimitztequipanos ta. </div>
<div class='p'>
<span class="verse" id="S216_20">20&#160;</span>Huan teipa Absalón yajqui quiitato Ahitofel catli teconsejomaca huan quiilhui: </div>
<div class='p'>―Techconsejomaca tlaque nijchihuas. </div>
<div class='p'>
<span class="verse" id="S216_21">21&#160;</span>Huan Ahitofel quiilhui: </div>
<div class='p'>―Xicochi ininhuaya isihuajhua motata David catli quincajtoc para quimocuitlahuise nopa caltlanahuatili. Huan quej nopa nochi israelitame quimatise para tlahuel tijcualancamacatoc motata huan ayacmo hueli anmoyoltlalise. Huan huajca nochi catli mitztoquilíaj más moyolchicahuase. </div>
<div class='p'>
<span class="verse" id="S216_22">22&#160;</span>Huajca imasehualhua quichijque seyoc cuarto para Absalón itzonixco ichaj David. Nopona Absalón cochqui ininhuaya isihuajhua itata huan nochi israelitame quiitaque. 
<span class="verse" id="S216_23">23&#160;</span>Huan Absalón quichihuayaya nochi catli Ahitofel quiilhuiyaya quen itata, David, nojquiya quichijqui. Pampa nochi icamanal Ahitofel elqui temachtli quen quistoya ipan icamac Toteco Dios.  </div>
<div class='psalmlabel' id='S217_0'> 17</div>
<div class='s'>Husai amo quicahuili Ahitofel ma quimicti David </div>
<div class='p'>
<span class="verse" id="S217_1">1&#160;</span>Huan nojquiya Ahitofel quiilhui Absalón: </div>
<div class='p'>―Techcahuili ma niquinhuicas 12 mil soldados huan tijtemose David ni yohuali. 
<span class="verse" id="S217_2">2&#160;</span>Nicajsis quema ya siyajtos huan amo quipiyas fuerza para momanahuis. Huan nopa tlacame catli itztoque ihuaya momajmatise huan cholose huan huajca nijmictis san David. 
<span class="verse" id="S217_3">3&#160;</span>Huan niquincuepas nochi imasehualhua ica ta, huan moyoltlalise huan oncas paquilistli. Pampa nochi israelitame mitztoquilise sintla ayacmo itztos David. </div>
<div class='p'>
<span class="verse" id="S217_4">4&#160;</span>Huan Absalón huan nochi nopa huehue tlacame quiijtojque para cuali catli Ahitofel quiijtojtoya para quichihuas. </div>
<div class='p'>
<span class="verse" id="S217_5">5&#160;</span>Pero Absalón quiijto: </div>
<div class='p'>―Ma tijnotzase nojquiya Husai tlen ichaj ehuani Arquita, huan tijcaquise tlaque consejo techmacas ica catli quiijtojtoya Ahitofel. </div>
<div class='p'>
<span class="verse" id="S217_6">6&#160;</span>Huan Husai ajsico huan Absalón quiilhui: </div>
<div class='p'>―Ahitofel quiijtojtoc para quej ni tijchihuase. ¿Quenicatza timoilhuía ta? ¿Cuali tijchihuase o amo? </div>
<div class='p'>
<span class="verse" id="S217_7">7&#160;</span>Huan Husai quinanquili: </div>
<div class='p'>―Nimoilhuía para ni huelta huelis amo cuali catli Ahitofel quiijtojtoc. 
<span class="verse" id="S217_8">8&#160;</span>Tijmati motata, huan nochi nopa soldados catli itztoque ihuaya, tlahuel motemacaj. Nimantzi tlahuel cualanise quen se tenan osa catli itztoc cuatitla huan quicuilijtoque iconehua. Motata quipanotoc miyac tlahuilancayotl huan tlahuel quimati quenicatza tlahuilanas. Yaya amo cochi campa itztoque nopa sequinoc imasehualhua. 
<span class="verse" id="S217_9">9&#160;</span>Niquita para ya motlatijtoc ipan se tecacahuatl o se lugar ichtacatzi, huan sintla yasquíaj mosoldados ama quitemotij, yaya quisas huan quintetzopas huan quinmictis. Huan nimantzi nochi quicaquise nopa camanali para quinmictijque ta momasehualhua. 
<span class="verse" id="S217_10">10&#160;</span>Huan moyolmajmatise momasehualhua, masque ama tlahuel motemacaj huan quipiyaj ininyolo quen se tecuani. Sintla moyolmajmatise, ayacmo quinequise tlahuilanase pampa nochi israelitame quimatij para motata tlahuel quipiya fuerza huan isoldados nojquiya. 
<span class="verse" id="S217_11">11&#160;</span>Na nimitzconsejomaca para achtihui xiquinsentili nochi israelita soldados tlen campa hueli. Xiquinsentili catli itztoque ipan altepeme tlen tlali Dan ica huejcapa hasta catli itztoque ipan altepetl Beerseba ica tlatzintla. Huan ica ya nopa, quena, tiquinpiyas tlahuel miyac mosoldados quen imiyaca xali iteno hueyi atl, huan ta tiquinyacanas ipan tlahuilancayotl. 
<span class="verse" id="S217_12">12&#160;</span>Huan quej nopa, quena, tijpantitij motata ipan catli hueli lugar campa itztos, huan tiquintetzopatij quen quema tlaajhuach huetzi tlalchi ipan nochi catli onca. Huan quej nopa nochi tiquinmictise. Huan amo aqui mocahuas yoltoc, niyon motata. 
<span class="verse" id="S217_13">13&#160;</span>Huan sintla inijuanti motlatitij ipan se altepetl, tiyase tinochime ica mecatl hasta tijsosolose nopa tepamitl huan tijtilanase sesen tetl catli eliyaya ipan nopa tepamitl hasta campa tlamayamitl. Amo tijcahuase niyon se tetl catli mosehuijtos ipan seyoc. </div>
<div class='p'>
<span class="verse" id="S217_14">14&#160;</span>Huajca Absalón huan nochi nopa israelitame quiijtojque para más cuali catli Husai quiijtojtoya huan amo catli Ahitofel quiijtojtoya. Pampa TOTECO quichijtoya para amo quipatiitasquíaj catli Ahitofel quiijtojtoya para ma huala catli fiero ipan Absalón. </div>
<div class='p'>
<span class="verse" id="S217_15">15&#160;</span>Huan Husai quinilhuito nopa totajtzitzi Sadoc huan Abiatar nopa camanali ica catli Ahitofel quiconsejomacac ma quichihuaca Absalón huan nopa huehue tlacame tlen Israel. Nojquiya Husai quinilhui catli ya iseli quinilhuijtoya ma quichihuaca. 
<span class="verse" id="S217_16">16&#160;</span>Huan nojquiya quinilhui: </div>
<div class='p'>―Xijtitlanica se acajya nimantzi para ma quiilhuiti David ma amo mocahuaca nopona, pero ma quiixcotonaca hueyatl Jordán. Pampa sintla amo, quimictise totlanahuatijca huan nochi masehualme catli itztoque ihuaya. </div>
<div class='p'>
<span class="verse" id="S217_17">17&#160;</span>Huan Jonatán huan Ahimaas mocahuayayaj altepeteno campa itoca eliyaya En Rogel para amo aqui quinitasquía sintla calaquiyayaj Jerusalén. Huan ya quisencajtoyaj para se sihua tequipanojquetl ma quinmacati camanali, huan inijuanti quiyolmelahuasquíaj Tlanahuatijquetl David. 
<span class="verse" id="S217_18">18&#160;</span>Pero quema Jonatán huan Ahimaas quisque tlen En Rogel para quiilhuitij David, se telpocatl quinitac huan yajqui quiilhuito Absalón. Huajca nopa telpocame moisihuiltijque huan ajsitoj ichaj se tlacatl ipan altepetl Bahurim catli quipiyayaya icalixpa se ameli catli amo quipiyayaya atl. Huan nopona calajque huan motlatijque. 
<span class="verse" id="S217_19">19&#160;</span>Huan isihua nopa tlacatl quitentzajqui nopa ameli huan ipani quihuatzqui trigo. Huan amo aqui momacac cuenta sintla itztoyaj amelijtic. 
<span class="verse" id="S217_20">20&#160;</span>Huan quema ajsicoj isoldados Absalón huan quitlatzintoquilijque nopa sihuatl: </div>
<div class='p'>―¿Canque itztoque Ahimaas huan Jonatán? </div>
<div class='p'>―Ya quiixcotonque nopa pilatlajtzi huan yajque ―quiijto nopa sihuatl. </div>
<div class='p'>Huajca nopa soldados yajque quintemotoj, pero amo quinajsique. Huan sempa mocuepque Jerusalén. </div>
<div class='p'>
<span class="verse" id="S217_21">21&#160;</span>Huajca teipa Jonatán huan Ahimaas quisque huan yajque quiilhuitoj David para ma quisaca huan ma quiixcotonaca hueyatl Jordán pampa Ahitofel quinequiyaya para nopa yohuali yasquía quinmictiti. 
<span class="verse" id="S217_22">22&#160;</span>Huajca nimantzi David huan nochi catli itztoyaj ihuaya quisque huan quiixcotonque hueyatl Jordán. Huan quema tlanesqui nochi ya itztoyaj seyoc nali, huan amo aqui mocajtoya. </div>
<div class='p'>
<span class="verse" id="S217_23">23&#160;</span>Huan quema Ahitofel quiitac para Absalón amo quichijqui catli ya quiilhuijtoya ma quichihua, tlejcoc ipan iburro, huan yajqui ichaj ipan ialtepe. Teipa quicualtlali nochi tlamantli huan moquechcuapiloto huan mijqui. Huan quitlalpachojque campa itata quitlalpachojtoyaj. </div>
<div class='s'>David ipan Mahanaim </div>
<div class='p'>
<span class="verse" id="S217_24">24&#160;</span>Huan David ajsito altepetl Mahanaim. Huan Absalón huan nochi nopa israelita soldados catli mosentilijtoyaj ihuaya quiixcotonque hueyatl Jordán para quitoquilise. 
<span class="verse" id="S217_25">25&#160;</span>Huan Absalón quitlalijtoya Amasa ma quinyacana isoldados ipan ilugar Joab catli quinyacanayaya isoldados David. (Inana Joab eliyaya Sarvia. Huan Sarvia quipixqui se isihua icni catli itoca Nahas catli quipixqui se iichpoca catli itoca eliyaya Abigail. Huan se ismaelita tlacatl itoca Itra quiconemacac Abigail huan quej nopa tlacatqui Amasa. Huajca Amasa eliyaya imachicni Joab.) </div>
<div class='p'>
<span class="verse" id="S217_26">26&#160;</span>Huan Absalón huan nochi israelita soldados mochihuatoj ipan tlali Galaad. 
<span class="verse" id="S217_27">27&#160;</span>Quema David ajsito altepetl Mahanaim nimantzi quinamiquicoj Sobi, Maquir huan Barzilai catli quihualiquiliyayaj miyac tlamantli. (Sobi elqui se amonita tlacatl catli eliyaya icone Nahas ipan altepetl Rabá. Huan Maquir eliyaya icone Amiel tlen altepetl Lodebar. Huan Barzilai ejqui altepetl Rogelim ipan tlali Galaad.) 
<span class="verse" id="S217_28">28&#160;</span>Huan inijuanti quinhualiquiliyayaj tlapechtli, tazas, chachapali, trigo, cebada, harina, huan sintli cacatztic, etl, nopa seyoc etl catli siltic, 
<span class="verse" id="S217_29">29&#160;</span>nectli, manteca, queso huan borregojme. Huan nochi quihualiquilijque David huan imasehualhua ma quicuaca, pampa moilhuiyayaj; huelis mayanaj, huan siyahuij, huan amiquij, pampa panoque ipan nopa huactoc tlali campa amo tleno onca.  </div>
<div class='psalmlabel' id='S218_0'> 18</div>
<div class='s'>David mocualtlali para tlahuilancayotl </div>
<div class='p'>
<span class="verse" id="S218_1">1&#160;</span>Huan David quincualtlali nochi isoldados catli ihuaya itztoyaj huan quintlali tlayacanani ipan sesen mil soldados huan ipan sesen cien soldados. 
<span class="verse" id="S218_2">2&#160;</span>Huan teipa David quinxelo isoldados catli itztoyaj ihuaya ica eyi pamitl. Huan Joab quitlali ma quinyacana se pamitl, huan seyoc pamitl quimacac Abisai catli eliyaya icone Sarvia huan iicni Joab para ma quinyacana, huan ne seyoc pamitl quimacac Itai, ne geteo tlacatl. Huan Tlanahuatijquetl David quinilhui: </div>
<div class='p'>―Na nojquiya niyas nitlahuilanas amohuaya. </div>
<div class='p'>
<span class="verse" id="S218_3">3&#160;</span>Pero inijuanti quinanquilijque: </div>
<div class='p'>―¡Amo! Amo xiya, pampa tocualancaitacahua amo techchihuilise cuenta. Sintla ticholose o techmictise miyac tlen tojuanti, amo tleno. Inijuanti san mitztemohuaj ta para mitzmictise. Huan ta tlahuel miyac mopati. Mopati quen 10 mil tlen tojuanti. Más cuali ximocahua nica para techtitlanilis tlapalehuili sintla monequis. </div>
<div class='p'>
<span class="verse" id="S218_4">4&#160;</span>Huan David quinilhui: </div>
<div class='p'>―Cualtitoc, nijchihuas catli amojuanti anquiitaj para cuali. </div>
<div class='p'>Huan David ijcatoya campa cuapuerta ipan itepa nopa altepetl huan nochi isoldados pejque quisaj ica pamitl para tlahuilanase. Sequin pamitl quihuicayayaj 100 soldados huan sequin se mil. </div>
<div class='p'>
<span class="verse" id="S218_5">5&#160;</span>Huan David quinilhui nopa tlayacanani Joab, Abisai huan Itai: </div>
<div class='p'>―Sintla antechicnelíaj, xijmocuitlahuica notelpoca Absalón. </div>
<div class='p'>Huan nochi nopa masehualme quicajque catli David quinnahuatijtoya nopa tlayacanca soldados tlen Absalón. </div>
<div class='p'>
<span class="verse" id="S218_6">6&#160;</span>Huan yajque nochi isoldados David huan monamijque ininhuaya nopa israelitame catli isoldados Absalón ipan se cuatitlamitl ipan tlali Efraín. 
<span class="verse" id="S218_7">7&#160;</span>Huan isoldados David quintlanque nopa sequinoc israelita soldados ipan se hueyi tlahuilancayotl catli nelía chicahuac. Huan quinmictijque 20 mil tlen inijuanti. 
<span class="verse" id="S218_8">8&#160;</span>Huan nochi nopa soldados catli mohuilanayayaj mosemantoyaj ipan nochi nopa hueyi cuatitlamitl catli ajsi campa hueli ipan nopa tlali. Huan más miyaqui mijque pampa mococojque ipan nopa cuatitlamitl catli fiero, huan amo quen catli mijque ica tepostli. </div>
<div class='p'>
<span class="verse" id="S218_9">9&#160;</span>Huan Absalón yohuiyaya ipan se macho huan monamijqui ininhuaya isoldados David. Huan quinejqui mochololtis, pero nopa macho calajqui itzala se ahua cuahuitl catli quipiyayaya miyac imacuayohua. Huan nopona Absalón cuatacanqui itzonteco huan mocajqui cuapilijtoc huejcapa huan imacho yajqui iseli. 
<span class="verse" id="S218_10">10&#160;</span>Huan se tlen isoldado David quiitac huan quiilhuito Joab: </div>
<div class='p'>―Na niquitztoc Absalón cuapilijtoc ipan se ahua cuahuitl. </div>
<div class='p'>
<span class="verse" id="S218_11">11&#160;</span>Huan Joab quinanquili: </div>
<div class='p'>―Sintla tiquitac, ¿para tlen amo tijmicti? Na nimitztlaxtlahuijtosquía ica 10 tomi tlen plata, huan nimitzmacatosquía se motzinquechilpica para tielis se tlayacanquetl. </div>
<div class='p'>
<span class="verse" id="S218_12">12&#160;</span>Huan nopa tlacatl quinanquili Joab: </div>
<div class='p'>―Masque techmacatosquía mil tomi tlen plata, amo nijmictisquía pampa nochi tojuanti tijcajque quema David mitzilhui ta, huan Abisai, huan Itai para ma tijmocuitlahuise Absalón. 
<span class="verse" id="S218_13">13&#160;</span>Huan sintla nijmictijtosquía, Tlanahuatijquetl David nimantzi quimajtosquía para na nijchijqui huan ta moseli techtelhuijtosquía. </div>
<div class='p'>
<span class="verse" id="S218_14">14&#160;</span>Huajca Joab quiijto: </div>
<div class='p'>―Ayacmo nimochiyas más nica. </div>
<div class='p'>Huan Joab quicuitejqui eyi cuatlaminme catli huejhuehueyac huan yajqui campa cuatacantoya Absalón huan quicalaquili nochi eyi ipan iyolixco quema noja yoltoya ipan nopa ahua cuahuitl. 
<span class="verse" id="S218_15">15&#160;</span>Huan teipa ajsicoj majtlactli telpocame catli quihuicayayaj iteposyolixtzajca Joab, huan inijuanti quimictijque Absalón. </div>
<div class='p'>
<span class="verse" id="S218_16">16&#160;</span>Huan Joab tlanahuati ma quipitzaca nopa tlapitzali, huan quej nopa quinquetzqui isoldados para ma ayacmo tlahuilanaca para amo ma miquica sequinoc. 
<span class="verse" id="S218_17">17&#160;</span>Huan quitlananque itlacayo Absalón huan quitlalijque ipan se hueyi ostotl catli eltoya ipan nopa cuatitlamitl. Huan ipani quimontonojque miyac tetl. Huan nochi nopa israelita soldados catli ihuaya motlalijtoyaj Absalón cholojtejque huan yajque ininchajchaj. </div>
<div class='p'>
<span class="verse" id="S218_18">18&#160;</span>Huan quema noja itztoya Absalón, tlanahuati ma quiquetzaca quen se teteyotl catli hueyi tlen ya campa nopa Tlamayamitl tlen Tlanahuatiani. Huan catli quisencajqui quipixqui se tlajcuiloli ica itoca. Huan nochi quitocaxtlalijque “iteteyo Absalón” huan hasta ama quej nopa quitocaxtíaj. Absalón quiijto quichijqui pampa amo quipixtoya se oquichpil para quihuicas itoca quema miquis. </div>
<div class='p'>
<span class="verse" id="S218_19">19&#160;</span>Huan Ahimaas, icone Sadoc, quiilhui Joab: </div>
<div class='p'>―Techcahuili ma nimotlalos huan niquilhuiti David para TOTECO ya quimanahuijtoc tlen icualancaitacahua. </div>
<div class='p'>
<span class="verse" id="S218_20">20&#160;</span>Huan Joab quinanquili: </div>
<div class='p'>―¡Amo! Amo ta catli tijhuicas camanali ama, pero seyoc tonali, quena. Ama monequi seyoc quiyolmelahuati para mictoc icone nopa tlanahuatijquetl, pampa amo paquis ica nopa camanali. </div>
<div class='p'>
<span class="verse" id="S218_21">21&#160;</span>Huan Joab quiilhui se tlacatl catli ejqui tlali Etiopía: </div>
<div class='p'>―Xiquilhuiti David nochi catli panotoc. </div>
<div class='p'>Huan nopa tlacatl tlen Etiopía mohuijtzonqui iixpa Joab huan motlalojtejqui. 
<span class="verse" id="S218_22">22&#160;</span>Huajca Ahimaas, icone Sadoc, sempa quiilhuico: </div>
<div class='p'>―Techcahuili ma nimotlali para nimotlalos iica ne tlacatl catli yohui. </div>
<div class='p'>Huan Joab quinanquili: </div>
<div class='p'>―¿Para tlen tijnequi tiyas? Amo tleno tijtlanis ica catli tiquijtoti. </div>
<div class='p'>
<span class="verse" id="S218_23">23&#160;</span>Huan Ahimaas tlananquili: </div>
<div class='p'>―Masque amo tleno nijtlanis, na nijnequi niyas. </div>
<div class='p'>Huajca Joab quiilhui: </div>
<div class='p'>―Huajca xiya. </div>
<div class='p'>Huan Ahimaas motlalojtiyajqui ipan seyoc ojtli campa tlamayamitl huan quitlanqui nopa Etiopía tlacatl. 
<span class="verse" id="S218_24">24&#160;</span>Huan David mosehuijtoya campa nopa cuapuerta ipan nopa tepamitl catli más tlatlajco ipan ne altepetl. Huan nopa tlacatl catli quimocuitlahuiyaya nopa altepetl itztoya tepanixco huan quiitac se tlacatl catli motlalojtihualayaya iseli. 
<span class="verse" id="S218_25">25&#160;</span>Huajca quiilhui Tlanahuatijquetl David. Huan David quiilhui: </div>
<div class='p'>―Sintla huala iseli, huelis quihualica se cuali camanali. </div>
<div class='p'>
<span class="verse" id="S218_26">26&#160;</span>Huan sempa nopa tlacatl catli quimocuitlahuiyaya altepetl quiitac para seyoc motlalojtihualayaya huan nojquiya iseli, huajca quitzajtzili catli quimocuitlahuiyaya cuapuerta ipan tepamitl: </div>
<div class='p'>―Seyoc tlacatl motlalojtihuala iseli. </div>
<div class='p'>Huan Tlanahuatijquetl David quicajqui huan quiijto: </div>
<div class='p'>―Huelis quihualica se cuali camanali. </div>
<div class='p'>
<span class="verse" id="S218_27">27&#160;</span>Huan nopa tlachixquetl quiijto: </div>
<div class='p'>―Catli tlayacantoc motlalohua sanijqui Ahimaas, icone Sadoc. </div>
<div class='p'>Huan David quinanquili: </div>
<div class='p'>―Ahimaas yaya se cuali tlacatl huan temachtli quihualica catli cuali. </div>
<div class='p'>
<span class="verse" id="S218_28">28&#160;</span>Huan Ahimaas ajsico campa itztoya Tlanahuatijquetl David huan mohuijtzonqui hasta tlalchi, huan quitlajpalo huan quiilhui: </div>
<div class='p'>―Ma tijtlascamatica TOTECO yaya catli moDios pampa mitzmanahuijtoc ininmaco mocualancaitacahua catli momatlanantoyaj para mitzhuilanase. </div>
<div class='p'>
<span class="verse" id="S218_29">29&#160;</span>Huan Tlanahuatijquetl David quiilhui Ahimaas: </div>
<div class='p'>―¿Quenicatza itztoc Absalón? </div>
<div class='p'>Huan ya quinanquili: </div>
<div class='p'>―Amo nijmati, pampa quema Joab nechtitlanqui niquinitac miyaqui motlananayayaj, pero amo nijmatqui tlaque panotoc. </div>
<div class='p'>
<span class="verse" id="S218_30">30&#160;</span>Huajca Tlanahuatijquetl David quiilhui: </div>
<div class='p'>―Ximochiya huan ximoquetza nopona. </div>
<div class='p'>
<span class="verse" id="S218_31">31&#160;</span>Huan ipan nopa tlatoctzi ajsico nopa tlacatl tlen tlali Etiopía huan quiilhui Tlanahuatijquetl David: </div>
<div class='p'>―Nijhualica se cuali camanali. Toteco mitzmanahuijtoc tlen nochi mocualancaitacahua. </div>
<div class='p'>
<span class="verse" id="S218_32">32&#160;</span>Huan nopa tlanahuatijquetl quitlatzintoquili: </div>
<div class='p'>―¿Itztoc cuali notelpoca Absalón? </div>
<div class='p'>Huan nopa tlacatl quinanquili: </div>
<div class='p'>―Nelcuali elisquía sintla nochi mocualancaitacahua catli teipa motlananase mocahuase mictoque quen ama panoc ica Absalón. </div>
<div class='p'>
<span class="verse" id="S218_33">33&#160;</span>Huan nopa tlanahuatijquetl tlahuel moyoltequipacho huan tlejcoc ipan icuarto itzonixco nopa puerta huan tlahuel mochoquiliyaya. Huan quiijtojtiyajqui: “Nocone Absalón, nocone Absalón. Nipaquisquía sintla na nimictosquía quen mopatlaca.”  </div>
<div class='psalmlabel' id='S219_0'> 19</div>
<div class='s'>Joab Quiyoltlali David </div>
<div class='p'>
<span class="verse" id="S219_1">1&#160;</span>Huan quiilhuitoj Joab para Tlanahuatijquetl David tlahuel motequipachohuayaya huan quichoquiliyaya icone, Absalón. 
<span class="verse" id="S219_2">2&#160;</span>Huan nochi nopa tlacame quimatque para David tlahuel motequipachohuayaya, huajca inijuanti nojquiya tlahuel motequipachojque. 
<span class="verse" id="S219_3">3&#160;</span>Huan nochi nopa soldados calajque ipan nopa altepetl ichtacatzi huan ica pinahualistli quen mochololtijtosquíaj ipan se tlahuilancayotl. 
<span class="verse" id="S219_4">4&#160;</span>Huan nopa tlanahuatijquetl moixtzajqui huan chocayaya chicahuac huan quiijtohuayaya: “Absalón nocone, Absalón nocone, nocone.” </div>
<div class='p'>
<span class="verse" id="S219_5">5&#160;</span>Huan Joab hualajqui quiitaco Tlanahuatijquetl David huan quiilhui: </div>
<div class='p'>―Tlanahuatijquetl, ama tlahuel techpinahualtijtoc nochi catli timitztequipanohuaj. Tojuanti timitzmanahuilijtoque monemilis tlen mocualancaitacahua huan tiquinmanahuijtoque moconehua, huan nochi mosihuajhua huan moompaca sihuajhua. Huan ama ta techchihua quen tijchijtosquíaj se hueyi tlajtlacoli. 
<span class="verse" id="S219_6">6&#160;</span>Tiquinicnelía catli mitzcualancaitaj huan tojuanti catli timitzicnelíaj, techcualancaita. Technextilijtoc ama para amo tleno topati moixpa huan achi más tipactosquía sintla nochi techmictijtosquíaj huan san Absalón itztosquía. 
<span class="verse" id="S219_7">7&#160;</span>Na nimitzilhuía monequi xiquisa huan xiquinyolchicahua mosoldados pampa sintla amo tijchihuas, temachtli amo mocahuas niyon se tlen inijuanti ni yohuali mohuaya. Huan sintla nochi mitzcajtehuase elis más fiero que nochi nopa tequipacholi catli mitzajsitihualajtoc ipan nochi monemilis hasta quema ticonetzi tieliyaya huan hasta ama. </div>
<div class='p'>
<span class="verse" id="S219_8">8&#160;</span>Huajca David quisqui huan mosehui campa cuapuerta tlen nopa altepetl, huan nochi nopa soldados huan altepetl ehuani quicajque para Tlanahuatijquetl David mosehuijtoya campa nopa cuapuerta. Huajca nimantzi hualajque nochi inijuanti quiitacoj huan David quinseli ica yejyectzi. Huan nopa israelitame catli itztoyaj ihuaya Absalón cholojque hasta ininchajchaj. </div>
<div class='s'>David mocuepqui altepetl Jerusalén </div>
<div class='p'>
<span class="verse" id="S219_9-10">9-10&#160;</span>Huan campa hueli ipan tlali Israel ica huejcapa israelitame mocamanalhuiyayaj huan quiijtohuayayaj: “David techmanahuijtoc tlen tocualancaitacahua nopa filisteos, pero quema tijtlalijque Absalón para totlanahuatijca, ya quitojtocac David. Pero ama mijqui Absalón ipan tlahuilancayotl. Huajca ¿para tlen tijchiyaj? ¿Para tlen amo tiquilhuíaj David para ma mocuepa para elis totlanahuatijca sempa?” </div>
<div class='p'>
<span class="verse" id="S219_11">11&#160;</span>Huan quicajqui Tlanahuatijquetl David, huan huajca quititlanqui se ma quinilhuiti ni camanali Sadoc huan Abiatar nopa totajtzitzi catli itztoyaj tlayacanani ipan tlali Judá ica tlatzintla. Quinilhui: “Xiquincamanalhuica nopa huehue tlacame ipan tlali Judá huan xiquintlatzintoquilica para tlen amo nechnotztoque para ma nimocuepa para sempa niitztos tlanahuatijquetl huan niitztos ipan nocaltlanahuatil ipan tlali Judá. Pampa nochi israelitame catli itztoque ica huejcapa quinequij ma sempa niitztos inintlanahuatijca huan san amojuanti ayamo tlen anquiijtohuaj.” 
<span class="verse" id="S219_12">12&#160;</span>Xiquinilhuica nopa tlali Judá ehuani para inijuanti noicnihua huan san se tonacayo huan toeso. Amo quinamiqui nechnotzase hasta teipa para ma nimocuepa ipan nochaj ipan inintlal. 
<span class="verse" id="S219_13">13&#160;</span>Nojquiya xiquilhuica Amasa catli eliyaya tlayacanquetl tlen isoldados Absalón para nijtlalis para quinyacanas nosoldados huan amo Joab, pampa Amasa nomachcone. Xiquilhuica ma Toteco Dios nechtlatzacuilti sintla amo nijchihuas catli niquilhuijtoc. </div>
<div class='p'>Quej nopa quiijto David. </div>
<div class='p'>
<span class="verse" id="S219_14">14&#160;</span>Huan quema Amasa catli achtihuiya quinyacanqui isoldados Absalón quicajqui para quichihuas David itlayacanca tlen nochi isoldados, huajca pejqui quinyoltlalíaj nochi israelitame ipan tlali Judá para ma quinotzaca David. Huan ica san se ininyolo quintitlanqui ma quiilhuitij David huan nochi catli ihuaya itztoyaj ma mocuepaca ipan Jerusalén. 
<span class="verse" id="S219_15">15&#160;</span>Huajca Tlanahuatijquetl David quistejqui ica imasehualhua para mocuepase Jerusalén, huan quema ajsitoj campa quiixcotonase hueyatl Jordán, nesiyaya quen nochi tlali Judá ehuani san sejco hualajtoyaj tlali Gilgal para quinamiquise David huan quej nopa san sejco panose ipan atentli. </div>
<div class='p'>
<span class="verse" id="S219_16">16&#160;</span>Huan Simei, nopa tlacatl catli achtihui quisqui altepetl Bahurim huan quitelchijqui David ama moisihuilti huan quinamiquico. Huan hualajqui ininhuaya nochi nopa israelitame tlen tlali Judá. Huan Simei catli eliyaya icone Gera huan se iixhui Benjamín, 
<span class="verse" id="S219_17">17&#160;</span>ihuaya quinhualicayaya se mil tlacame catli nojquiya iixhuihua Benjamín. Huan nojquiya ihuaya Simei hualayaya Siba catli achtihuiya elqui itequipanojca Tlanahuatijquetl Saúl huan quinpixqui 15 iconehua huan 20 itequipanojcahua. Huan nochi inijuanti ajsitoj achtihui ipan hueyatl Jordán, 
<span class="verse" id="S219_18">18&#160;</span>huan tequitque chicahuac para quinpanoltijque nochi tlen ichaj ehuani David ipan hueyatl Jordán. Huan miyac hueltas quiixcotonque hueyatl Jordán para ma quiitaca Tlanahuatijquetl David quenicatza inijuanti cuali quitequipanohuayayaj. Huan quema Tlanahuatijquetl David quiixcotonasnequiyaya nopa atentli, Simei mohuijtzonqui tlalchi iixpa, 
<span class="verse" id="S219_19">19&#160;</span>huan quiilhui: </div>
<div class='p'>―Amo techtlajtlacolti por nopa fiero tlamantli catli nijchijqui quema tiquisayaya Jerusalén. Techtlapojpolhui huan ayacmo xiquelnamiqui nochi catli nimitzchihuili. 
<span class="verse" id="S219_20">20&#160;</span>Nijmati para tlahuel hueyi notlajtlacol ica ta, huan yeca ama nimoachtihui tlen nochi ichaj ehuani José para nimitzseliqui. </div>
<div class='p'>
<span class="verse" id="S219_21">21&#160;</span>Huan Abisai huan iicni catli eliyayaj iconehua Sarvia quiilhuijque Tlanahuatijquetl David: </div>
<div class='p'>―¿Amo tijnequi ma tijmictica Simei pampa mitztelchijqui ta catli TOTECO mitztlapejpenijtoc? </div>
<div class='p'>
<span class="verse" id="S219_22">22&#160;</span>Huan David quinnanquili: </div>
<div class='p'>―¡Amo! Amo quinamiqui para aniconehua Sarvia antechilhuise ma nijchihua catli fiero. ¿Para tlen monequi miquis se ipan totlal Israel? Na nitlanahuatijquetl ipan Israel huan niquijtohua amo aqui tijmictise. </div>
<div class='p'>
<span class="verse" id="S219_23">23&#160;</span>Huan teipa David quitlachili Simei huan quiilhui: </div>
<div class='p'>―Amo ximomajmati, amo timiquis. </div>
<div class='p'>
<span class="verse" id="S219_24">24&#160;</span>Huan nojquiya Mefi Boset quinamiquico Tlanahuatijquetl David, ya catli iixhui mijcatzi Saúl. Huan Mefi Boset amo moicxipajpactoya, niyon amo maltijtoya, niyon amo motentzonxintoya, niyon amo quipatlatoya iyoyo hasta quema David quisqui, huan hasta ama quema ajsitihualayaya ica paquilistli ipan Jerusalén. 
<span class="verse" id="S219_25">25&#160;</span>Huajca David quiilhui: </div>
<div class='p'>―Mefi Boset, ¿para tlen amo tiyajqui nohuaya? </div>
<div class='p'>
<span class="verse" id="S219_26">26&#160;</span>Huan Mefi Boset quinanquili: </div>
<div class='p'>―Ay notlanahuatijca, Siba notequipanojca nechcajcayajqui. Na nijnahuati ma quisiyalti se burro huan ma nechhualiquili para ipan nitlejcos para niyas mohuaya, pero nechcajcayajqui huan nechcajtejqui noseli. Tijmati para nimetzcuachoti ipan nochi ome nometz. 
<span class="verse" id="S219_27">27&#160;</span>Huan ama nechistlacahuijtoc moixpa pampa mitzilhuijtoc para amo nijnejqui niyas mohuaya, pero amo neli. Pero ta titlanahuatijquetl, tijmati nochi quen tielisquía tiitequihua Toteco Dios. Huajca xijchihua catli tiquita para quinamiqui ica tojuanti. 
<span class="verse" id="S219_28">28&#160;</span>Pampa tojuanti catli tiichaj ehuani Saúl san quinamiquiyaya techmictijtosquía. Pero techicnelijtoc huan hasta technotzqui para ma niitztos mochaj huan ma nitlacuas mohuaya mojmostla. Amo tleno quinamiqui nimitztlajtlanis más. </div>
<div class='p'>
<span class="verse" id="S219_29">29&#160;</span>Huan David quinanquili: </div>
<div class='p'>―Amo monequi ticamanaltis más. Ma eli quen niquijtojtoc para Siba huan ta anmotlajcohuilise nopa tlali. </div>
<div class='p'>
<span class="verse" id="S219_30">30&#160;</span>Huan Mefi Boset quinanquili: </div>
<div class='p'>―Más cuali nochi ma mocuili ya. Na nipaqui miyac san pampa timocueptoc ica cuali ipan mocaltlanahuatil. </div>
<div class='p'>
<span class="verse" id="S219_31">31&#160;</span>Huan nojquiya nopa huehue tlacatl Barzilai hualajqui tlen altepetl Rogelim ipan tlali Galaad huan quipanoc hueyatl Jordán hasta seyoc nali ihuaya Tlanahuatijquetl David. 
<span class="verse" id="S219_32">32&#160;</span>Huan Barzilai ya eliyaya huehuentzi. Quipiyayaya 80 xihuitl. Yaya quimacayaya David huan imasehualhua nochi catli inintechmonequi quema mocahuayayaj ipan altepetl Mahanaim pampa nelía quipixqui tomi. 
<span class="verse" id="S219_33">33&#160;</span>Huan Tlanahuatijquetl David quiilhui: </div>
<div class='p'>―Nijnequi xiya nohuaya ipan altepetl Jerusalén huan nimitzmocuitlahuis. </div>
<div class='p'>
<span class="verse" id="S219_34">34&#160;</span>Huan Barzilai quinanquili: </div>
<div class='p'>―Na ayacmo nihuejcahuas para niitztos. ¿Para tlen niyas Jerusalén san para nimitztequimacati? 
<span class="verse" id="S219_35">35&#160;</span>Ama ya nijpiya 80 xihuitl. Ayacmo hueli nijmati sintla ajhuiyac catli nijcua huan catli niquiji. Ayacmo hueli niquincaqui cuali nopa tlacame huan sihuame catli huicaj. Huajca ¿para tlen nimitzohuijmacati? 
<span class="verse" id="S219_36">36&#160;</span>Na nihualajtoc san para nimitztepotzcahuaqui nica campa hueyatl Jordán. Huajca ¿para tlen techtencahuilía ni hueyi tlamantli? 
<span class="verse" id="S219_37">37&#160;</span>San techcahuili nimocuepas ipan noaltepe huan nimiquis nepa campa notatahua mijque, huan nimotlalpachos campa inijuanti motlalpachojque. Pero nica itztoc nocone Quimam. Ma yohui mohuaya huan xijchihua catli tiquita para cuali. </div>
<div class='p'>
<span class="verse" id="S219_38">38&#160;</span>Huan Tlanahuatijquetl David quiilhui: </div>
<div class='p'>―Cualtitoc, ma yohui nohuaya Quimam huan nijchihuilis catli nimitzchihuilijtosquía. Huan nochi catli tijnequi techtlajtlanis para nimitzchihuilis, nijchihuas. </div>
<div class='p'>
<span class="verse" id="S219_39">39&#160;</span>Huan quema David huan nochi imasehualhua tlamipanoque ipan hueyatl Jordán, David quitzoponi Barzilai huan quitiochijqui. Huan Barzilai mocuepqui ichaj. 
<span class="verse" id="S219_40">40&#160;</span>Huan David nejnentiyajqui hasta altepetl Gilgal. Huan ihuaya yajqui Quimam huan nochi nopa tlali Judá ehuani huan nechca tlajco nopa masehualme tlen tlali Israel. 
<span class="verse" id="S219_41">41&#160;</span>Huan nochi nopa israelita tlacame catli hualajque tlali Israel ica huejcapa cualanque huan yajque quiitatoj Tlanahuatijquetl David huan quiilhuijque: </div>
<div class='p'>―¿Para tlen san nopa israelita tlacame tlen tlali Judá ica tlatzintla quinpanoltijque nochi mochaj ehuani huan nochi amotlamantzitzi ipan hueyatl Jordán? </div>
<div class='p'>
<span class="verse" id="S219_42">42&#160;</span>Huan nochi nopa tlacame tlen tlali Judá tlananquilijque: </div>
<div class='p'>―Tojuanti tijchijque nochi pampa ni tlanahuatijquetl huala ipan san se tohueyi familia ica tojuanti. Yaya iixhui tohuejcapan tata Judá quen tojuanti. ¿Para tlen ancualanij ica ya ni? Amo tijtlajtlanijtoque ma techtlaxtlahui, niyon amo techtlamacac. </div>
<div class='p'>
<span class="verse" id="S219_43">43&#160;</span>Huan nopa israelitame tlen tlali Israel ica huejcapa tlananquilijque: </div>
<div class='p'>―Tojuanti achi más toaxca Tlanahuatijquetl David huan amo amojuanti, pampa tijpiyaj majtlactli huejhueyi familias ipan totlal, huajca majtlactli hueltas más toaxca. Huan tojuanti tijnotzque para ma mocuepa ipan ichaj achtihui huan amo amojuanti. ¿Para tlen techcualancaitztoc huan techiyocacajtoc? </div>
<div class='p'>Huan quej nopa monajnanquilijque, pero nopa israelitame catli tlali Judá ehuani camanaltiyayaj más fiero que nopa tlali Israel ehuani.  </div>
<div class='psalmlabel' id='S220_0'> 20</div>
<div class='s'>Moajcomanqui Seba ica David </div>
<div class='p'>
<span class="verse" id="S220_1">1&#160;</span>Huan nopa tonal itztoya nopona se tlacatl catli eliyaya fiero inemilis catli itoca Seba catli eliyaya icone Bicri ipan nopa hueyi familia Benjamín. Huan yaya quipitzqui tlapitzali huan quinilhui israelitame catli ejque tlali Israel: </div>
<div class='q'>“AnIsrael ehuani, xiyaca amochajchaj. </div>
<div class='q'>Ni David catli icone Isaí amo totlanahuatijca. </div>
<div class='q'>Amo tleno tijselise nica. </div>
<div class='q'>Ma tiyaca tochajchaj ipan totlal.” </div>
<div class='p'>
<span class="verse" id="S220_2">2&#160;</span>Huan ne tonal nochi israelitame tlen tlali Israel ica huejcapa quicajtejque David huan quitoquilijque Seba, icone Bicri. Pero nopa israelitame catli ejque ipan tlali Judá ica tlatzintla mocajque ihuaya, huan nejnenque ihuaya tlen nopa hueyatl Jordán hasta Jerusalén. </div>
<div class='p'>
<span class="verse" id="S220_3">3&#160;</span>Huan David ajsito ipan icaltlanahuatil, huan tlanahuati ma quinpanoltica ipan seyoc cali nopa majtlactli iompaca sihuajhua catli quincajtoya para quimocuitlahuise icaltlanahuatil. Huan David quintlali tetequipanohuani para quinmocuitlahuise huan mojmostla quinmacayaya inintlacualis, pero ayacmo cochqui ininhuaya. Nopona mocajque tzactoque iyoca tlen nopa tlanahuatijquetl quen cahual sihuame hasta quema mijque. </div>
<div class='s'>Joab quimicti Amasa </div>
<div class='p'>
<span class="verse" id="S220_4">4&#160;</span>Huan Tlanahuatijquetl David quinahuati Amasa catli achtihui elqui tlayacanquetl tlen isoldados Absalón huan quiilhui: </div>
<div class='p'>―Xiquinnotzati nochi nopa soldados tlen tlali Judá para ipan eyi tonali monequi ma mosentilica huan ma monextica nica moixpa. Huan ta nojquiya monequi timonextis. </div>
<div class='p'>
<span class="verse" id="S220_5">5&#160;</span>Huajca Amasa yajqui para quinsentilis nochi nopa soldados tlen tlali Judá, pero amo huelqui mocuepas ipan nopa tonal quema mocajtoya para mocuepasquía. 
<span class="verse" id="S220_6">6&#160;</span>Huan Tlanahuatijquetl David quiilhui Abisai: </div>
<div class='p'>―Xiquinsentili nochi nosoldados catli nica mocahuaj huan xijtoquili Seba, pampa huelis nechchihuilis más fiero que Absalón. Huan sintla calaquis ipan se altepetl tzactoc para motlatis, elis ohui para tijpantise. </div>
<div class='p'>
<span class="verse" id="S220_7">7&#160;</span>Huajca Joab ica isoldados catli achi más tlapejpenilme huan catli quimocuitlahuiyayaj nopa tlanahuatijquetl quisque Jerusalén ica Abisai para quitemotij Seba. 
<span class="verse" id="S220_8">8&#160;</span>Huan quema inijuanti monechcahuiyayaj campa eltoya se hueyi tetl ipan altepetl Gabaón, monamijque ihuaya Amasa catli quinsentiliyaya isoldados David quen quiilhui. Huan Joab quihuicayaya iyoyo catli nochipa quitequihuiyaya ipan tlahuilancayotl huan motzinquechilpitoya ica se cinturón catli quipiyayaya campa quiajocuiyaya imachete ipan icuetlax catli amo ohuijti para quiquixtía. Huan quema monechcahui campa Amasa huan mohuijtzonqui, huetzqui imachete huan quitilanqui. 
<span class="verse" id="S220_9">9&#160;</span>Huan Joab quiilhui Amasa: </div>
<div class='p'>―¿Tiitztoc cuali, noicni? </div>
<div class='p'>Huan quiitzquili itentzo Amasa ica inejmac para quitzoponisquía. </div>
<div class='p'>
<span class="verse" id="S220_10">10&#160;</span>Huan Amasa amo momacac cuenta tlaque quichihuilisquía Joab. Huan Joab quicalaquili iijtico nopa machete huan quicuetlaxcolquixti. Huan nimantzi mijqui Amasa huan nopona mocajqui huetztoc itlacayo. Huan Joab huan iicni, Abisai, nimantzi quisque quitemotij Seba. 
<span class="verse" id="S220_11">11&#160;</span>Teipa se isoldado Joab moquetzqui campa eltoya itlacayo Amasa huan quiijto: </div>
<div class='p'>―Catli itztoc ihuaya David ma quitoquilica Joab para quitemotij Seba. </div>
<div class='p'>
<span class="verse" id="S220_12">12&#160;</span>Huan Amasa espoltic huetztoya tlajco ojtli huan nochi catli panoyayaj moquetzayayaj huan quitlachiliyayaj. Huan nopa soldado momacac cuenta para nochi moquetzayayaj nopona, huajca quiijcuini itlacayo huan quiixtzajqui ica se yoyomitl. 
<span class="verse" id="S220_13">13&#160;</span>Huan teipa nochi quitoquilijque Joab. </div>
<div class='p'>
<span class="verse" id="S220_14">14&#160;</span>Huan Seba panoc ipan nochi nopa altepeme ipan tlali Israel. Yajqui altepetl Abel Bet Maaca hasta ipan nochi inintlal catli quisque ipan ifamilia Barim. Huan miyac mosentilijque ihuaya huan quitoquilijque. 
<span class="verse" id="S220_15">15&#160;</span>Huan ajsicoj Joab huan nochi isoldados David hasta altepetl Abel Bet Maaca, huan quiyahualojque nopa altepetl huan quimontonojque tetl para huelis panose iixco nopa achtihui tepamitl. Teipa pejque quisosolohuaj nopa seyoc tepamitl catli más tlatlajco ipan altepetl. 
<span class="verse" id="S220_16">16&#160;</span>Huan se sihuatl catli tlalnamiqui cuatzajtzic ipan nopa altepetl huan quiijto: </div>
<div class='p'>―Techcaquica, xiquilhuica Joab para nijnequi nijcamanalhuis. </div>
<div class='p'>
<span class="verse" id="S220_17">17&#160;</span>Huan quema Joab monechcahui, nopa sihuatl quitlatzintoquili: </div>
<div class='p'>―¿Ta tiJoab? </div>
<div class='p'>―Quena ―quinanquili Joab. </div>
<div class='p'>Huan ya quiilhui: </div>
<div class='p'>―Techtlacaquili catli, nimotequipanojca, nimitzilhuis. </div>
<div class='p'>―Cualtitoc ―quiijto Joab. </div>
<div class='p'>
<span class="verse" id="S220_18">18&#160;</span>Huajca nopa sihuatl quiijto: </div>
<div class='p'>―Huejcajya nochi momatque quiijtohua: ‘Aqui quinequi quimatis se tlenijqui ma tlajtlani consejo ipan altepetl Abel’, huan quej nopa mosencahuayaya nochi cualantli, pampa toaltepe quinpiyayaya masehualme catli tlalnamiquij. 
<span class="verse" id="S220_19">19&#160;</span>Na niitztoc ininhuaya catli quinequij para oncas tlatlepanitacayotl para totlanahuatijca huan para tiitztose ica cuali. Huan ama ta tijnequi tijsosolos toaltepe catli ya tlahuel miyac xihuitl quipiya. ¿Cuali para tijsosolos catli iaxca TOTECO? </div>
<div class='p'>
<span class="verse" id="S220_20">20&#160;</span>Huan Joab quinanquili nopa sihuatl: </div>
<div class='p'>―Amo nijnequi nitlasosolos. 
<span class="verse" id="S220_21">21&#160;</span>Pero se tlacatl itoca Seba catli icone Bicri huan catli huala ipan nopa cuatitlamitl ipan tlali Efraín motlanantoc para quitzontlamiltis itlanahuatilis Tlanahuatijquetl David huan yaya calactoc ipan ni altepetl. Techmactili huan tijcahuase ni altepetl. </div>
<div class='p'>Huan nopa sihuatl quinanquili Joab: </div>
<div class='p'>―Cualtitoc, timitzmajcahuilise itzonteco tlen ni tepamitl. </div>
<div class='p'>
<span class="verse" id="S220_22">22&#160;</span>Huan nopa sihuatl ica miyac tlalnamiquilistli yajqui huan quincamanalhui nochi nopa altepetl ehuani. Huan inijuanti quitzontejque itzonteco Seba, icone Bicri, huan quimajcahuilijque Joab. Huan Joab quipitzqui nopa tlapitzali para ayacmo ma tlahuilanase isoldados. Huan quicajque nopa altepetl, huan nochi mocuepque ininchajchaj. Huan Joab yajqui ipan altepetl Jerusalén campa itztoya Tlanahuatijquetl David. </div>
<div class='s'>Itequipanojcahua David </div>
<div class='p'>
<span class="verse" id="S220_23">23&#160;</span>Huan Joab quinnahuatiyaya nochi israelita soldados. Huan Benaía catli elqui icone Joiada quinnahuatiyaya nopa soldados catli más tlapejpenilme catli quimocuitlahuiyayaj nopa tlanahuatijquetl huan motlalohuayayaj ica camanali. 
<span class="verse" id="S220_24">24&#160;</span>Huan Adoram quinnahuatiyaya nopa tlacame catli monequiyaya tequitise se quesqui tonali san tlapic para quitlaxtlahuise impuestos nopa tlanahuatijquetl. Huan Josafat, icone Ahilud, eliyaya catli quiijcuilo sesen tlamantli catli panoc ipan itlanahuatilis David mojmostla. 
<span class="verse" id="S220_25">25&#160;</span>Huan Seba elqui itlajcuilojca, huan Sadoc huan Abiatar eliyaya totajtzitzi. 
<span class="verse" id="S220_26">26&#160;</span>Huan Ira, catli ejqui pilaltepetzi Jair, nojquiya eliyaya totajtzi, pero mocajqui san ica David.  </div>
<div class='psalmlabel' id='S221_0'> 21</div>
<div class='s'>Eyi xihuitl tlen mayantli </div>
<div class='p'>
<span class="verse" id="S221_1">1&#160;</span>Ipan nopa tonali quema David eliyaya tlanahuatijquetl oncac se hueyi mayantli, huan quej nopa elqui eyi xihuitl. Huan David motlatlajti ica TOTECO huan quitlatzintoquili: “¿Ajqueya itlajtlacol para hualajtoc nopa mayantli?” </div>
<div class='p'>Huan TOTECO quiilhui: “Hualajtoc por itlajtlacol Saúl huan ichaj ehuani catli quinpacti temictíaj, huan yeca quinmictijque nopa gabaonita masehualme.” </div>
<div class='p'>
<span class="verse" id="S221_2">2&#160;</span>Huajca David quinnotzqui nopa gabaonitame catli noja itztoyaj, huan camanaltic ininhuaya. (Nopa gabaonitame amo eliyayaj israelitame. Inijuanti eliyayaj catli noja mocajque tlen nopa amorreos. Huejcajya israelitame ininca mocajque ica se amatlajcuiloli para amo quinmictisquíaj. Pero Saúl, quena, quinmicti sequin pampa quincualancaitayaya pampa amo israelitame. Amo ejque ipan tlali Israel, niyon ipan tlali Judá.) 
<span class="verse" id="S221_3">3&#160;</span>Huajca David quintlatzintoquili nopa gabaonitame: </div>
<div class='p'>―¿Tlaque huelis nimechchihuilis para quentzi nimechcuepilis por nopa catli fiero anmechchihuili Saúl? ¿Tlaque nimechmacas para antechtlapojpolhuise tiisraelitame huan anquitlajtlanisquíaj TOTECO ma techtiochihua sempa? </div>
<div class='p'>
<span class="verse" id="S221_4">4&#160;</span>Huajca nopa gabaonitame quinanquilijque David: </div>
<div class='p'>―Amo tijnequij tomi, niyon oro, niyon plata, pampa Saúl amo techtlahuiquilía ya nopa. Niyon amo quinamiqui tipehuase tiquinmictise israelitame por itlajtlacol. </div>
<div class='p'>Huajca David quinilhui: </div>
<div class='p'>―Huajca ¿techilhuica tlaque anquiitaj cuali ma nijchihua huan ya nopa nijchihuas? </div>
<div class='p'>
<span class="verse" id="S221_5">5&#160;</span>Huan inijuanti quinanquilijque: </div>
<div class='p'>―Nopa mijcatzi Tlanahuatijquetl Saúl eliyaya nopa tlacatl catli quinequiyaya techtlamimictis para niyon se tlen tojuanti amo mocajtosquía tiyoltoque ipan nochi tlali Israel. 
<span class="verse" id="S221_6">6&#160;</span>Huajca techmaca chicome iixhuihua ya. Huan tiquincuapilose tlamiyacapa iixpa TOTECO ipan Gabaa catli eliyaya ialtepe Saúl, yaya catli TOTECO achtihui quitlapejpeni para elis tlanahuatijquetl. </div>
<div class='p'>Huajca David quinilhui: </div>
<div class='p'>―Cualtitoc, nimechmacas. </div>
<div class='p'>
<span class="verse" id="S221_7">7&#160;</span>Pero Tlanahuatijquetl David amo quinmacac Mefi Boset, icone nopa mijcatzi Jonatán huan iixhui nopa mijcatzi Saúl, pampa ica mocajtoya Jonatán iixpa TOTECO para quinmocuitlahuis iconehua. 
<span class="verse" id="S221_8">8&#160;</span>Huajca David quinitzqui ome tlacame catli eliyaya iixhuihua Saúl, se itoca Armoni huan seyoc catli nojquiya itoca Mefi Boset. Pero inijuanti quipixque ininnana Rizpa catli eliyaya iichpoca Aja, se iompaca sihua Saúl. Huan David nojquiya quinitzqui seyoc macuilti iixhuihua Saúl catli eliyayaj itelpocahua iichpoca Saúl catli itoca Mical, huan inintata elqui Adriel, catli eliyaya icone Barzilai nopa meholatita tlacatl. 
<span class="verse" id="S221_9">9&#160;</span>Huan David nochi quinmactili nopa gabaonitame, huan inijuanti quincuapilojque ipan se tepetl iixpa TOTECO. Huan nochi chicome mijque ica sempa quema masehualme sanoc pejtoyaj quipixcase cebada. </div>
<div class='p'>
<span class="verse" id="S221_10">10&#160;</span>Huan Rizpa, iichpoca Aja, quicuito se yoyomitl catli fiero huan quipatlajqui ipan se hueyi tetl nechca campa quincuapilojtoyaj itelpocahua huan nopona mocajqui. Huan amo quincahuili totome ma monechcahuica tonaya campa inintlacayohua, niyon tlapiyalme ma monechcahuica ica tlayohua. Huan quej nopa quichijqui tlen quema pejqui pixcaj huan hasta quema pejqui tlaquiyahui huan nochi quimachilijque para nopa tlali ayacmo quihuicayaya tlajtlacoli iixpa TOTECO. </div>
<div class='p'>
<span class="verse" id="S221_11">11&#160;</span>Huan quiyolmelajque David para Rizpa, catli eltoya se iompaca sihua Saúl, quinmocuitlahuiyaya inintlacayo itelpocahua, 
<span class="verse" id="S221_12-14">12-14&#160;</span>huajca David tlanahuati ma quintlalpachoca ipan altepetl Zela ipan tlali Benjamín campa quitlalpachojque Cis, itata Saúl. Huan nojquiya David tlanahuati ma quicuitij iniomiyohua Saúl huan Jonatán. Nopa tlacame ipan altepetl Jabes Galaad quiichtejque iniomiyohua Saúl huan Jonatán ipan tianquis ipan altepetl Bet Sán campa nopa filisteos quincuapilojtoyaj quema quinmictijque ipan tlahuilancayotl nepa Gilboa. Huan David tlanahuati para ma quihuicaca iniomiyohua Saúl huan Jonatán huan quitlalpachose ininhuaya iniixhuihua. Huan nochi mochijqui quen Tlanahuatijquetl David tlanahuatijtoya. Huan sempa pejqui quinnanquilía TOTECO quema nopa israelitame quitlajtlaniyayaj se tlenijqui huan tlanqui nopa mayantli. </div>
<div class='s'>Tlahuilancayotl ica nopa filisteos </div>
<div class='p'>
<span class="verse" id="S221_15">15&#160;</span>Huan se tonal quema nopa filisteos sempa quisque para quinhuilanase israelitame, yajqui David ininhuaya nochi isoldados. Huan quema quinhuilanayayaj, David nelía siyajqui. 
<span class="verse" id="S221_16">16&#160;</span>Huan ajsico se filisteo tlacatl huejcapantic catli itoca eliyaya Isbi Benob. Eliyaya se iniixhui nopa masehualme catli tlahuel huejcapantique. Huan quihualicayaya icuatlamin catli huehueyac catli quipiyayaya 30 kilos ietica huan imachete yancuic catli oncac tlatentili. Huan monechcahui para quimictis David. 
<span class="verse" id="S221_17">17&#160;</span>Huan Abisai, itelpoca Sarvia, quipalehuico David huan quimicti nopa filisteo. Huan teipa nochi isoldados David quiilhuijque ma ayacmo quisasquía ininhuaya ipan se tlahuilancayotl. Quiijtojque sintla ya miquis, elis quen sehuis nopa tlahuili ipan tlali Israel. Huajca David ayacmo yajqui ipan tlahuilancayotl. </div>
<div class='s'>Quinhuilanque huejcapantique tlacame </div>
<div class='p'>
<span class="verse" id="S221_18">18&#160;</span>Huan teipa quema panoc tonali, sempa oncac seyoc tlahuilancayotl ica nopa filisteos ipan tlali Gob. Huan Sibecai, se husatita tlacatl, quimicti Saf catli nojquiya huejcapantic pampa elqui se iniixhui inijuanti catli tlahuel huejcapantique. 
<span class="verse" id="S221_19">19&#160;</span>Huan nojquiya seyoc huelta oncac seyoc tlahuilancayotl ipan Gob ica nopa filisteos huan Elhanán, icone Jaare Oregim, tlen altepetl Belén quimicti seyoc Goliat tlen altepetl Gat catli nojquiya huejcapantic huan quihuicayaya icuatlamin catli huehueyac catli tomahuac. </div>
<div class='p'>
<span class="verse" id="S221_20">20&#160;</span>Huan oncac seyoc tlahuilancayotl ipan altepetl Gat huan itztoya nopona se tlacatl catli nelía huejcapantic catli quipiyayaya 12 imacpilhua huan 12 ixocpilhua, chicuase ipan sese imax, huan chicuase ipan sese iicxi. Huan ya nojquiya eliyaya icone se masehuali catli tlahuel hueyi. 
<span class="verse" id="S221_21">21&#160;</span>Huan quinhuetzquili israelitame, huan huajca se tlacatl itoca Jonatán quimicti. Yaya eliyaya icone Simea, iicni David. 
<span class="verse" id="S221_22">22&#160;</span>Huan nochi ni nahui huejhueyi tlacame itztoyaj iniixhuihua nopa huejcapantique masehualme ipan altepetl Gat. Huan nochi mijque ininmaco David huan isoldados.  </div>
<div class='psalmlabel' id='S222_0'> 22</div>
<div class='s'>Nopa huicatl catli David quiijcuilo </div>
<div class='p'>
<span class="verse" id="S222_1">1&#160;</span>Huan ya ni eltoc nopa huicatl catli David huicac para TOTECO pampa quinmanahuijtoya tlen nochi icualancaitacahua huan tlen Saúl. 
<span class="verse" id="S222_2">2&#160;</span>Quiijto: </div>
<div class='q'>“TOTECO, mopan ta nimotlatía. </div>
<div class='q'>Ta catli techmanahuía quen nielisquía iijtico nopa tepamitl catli tilahuac. </div>
<div class='q'>Ta tinotemaquixtijca. </div>
<div class='q'>
<span class="verse" id="S222_3">3&#160;</span>NoTeco Dios, ta techyahualohua para amo huelis nechajsise nocualancaitacahua. </div>
<div class='q'>San ipan ta nimotemachis. </div>
<div class='q'>Ta catli techyahualohua para techmanahuis tlen mosisinijca tlacame. </div>
<div class='q'>NoTeco Dios, ipan ta nijmati nitemachtli. </div>
<div class='q'>Tinotemaquixtijca. </div>
<div class='q'>Techmanahuía ica catli nechmictisquía. </div>
<div class='q'>
<span class="verse" id="S222_4">4&#160;</span>Nijnotzas, TOTECO, catli quinamiqui tijhueyichihuase. </div>
<div class='q'>Huan yaya nechmaquixtis tlen nocualancaitacahua. </div>
<div class='q'>
<span class="verse" id="S222_5">5&#160;</span>Quema nochi nechyahualohuayayaj para nechmictise, </div>
<div class='q'>huan nijmatqui nechtlanisnequiyaya catli amo cuali ica nochi ichicahualis, </div>
<div class='q'>nimitztzajtzili. </div>
<div class='q'>
<span class="verse" id="S222_6">6&#160;</span>Quema nijmatiyaya nimiquisquía huan nechtilanayaya campa mijcatzitzi, </div>
<div class='q'>huan nimoixnamiquiyaya ica miquilistli, </div>
<div class='q'>
<span class="verse" id="S222_7">7&#160;</span>huajca ipan notlaohuijcayo nijnojnotzqui TOTECO. </div>
<div class='q'>Quena, nijtzajtzili noTeco Dios ma nechpalehui. </div>
<div class='q'>Huan yaya nechtlacaquili hasta nepa ipan ilhuicac. </div>
<div class='q'>Quena, quichihuili cuenta catli niquilhui, </div>
<div class='q'>huan nechpalehui. </div>
<div class='q'>
<span class="verse" id="S222_8">8&#160;</span>Huajca chicahuac mojmolini tlali, </div>
<div class='q'>huan nojquiya molini ilhuicactli campa motlatzquilijtoc. </div>
<div class='q'>Nochi mohuihuixojque pampa Toteco Dios cualanqui ica nocualancaitacahua. </div>
<div class='q'>
<span class="verse" id="S222_9">9&#160;</span>Elqui quen poctli quisayaya ipan iyacatzol. </div>
<div class='q'>Huan icamaco quisayaya tlilelemectli catli tetzontlamiltiyaya. </div>
<div class='q'>Quena, elqui quen lemeniyaya miyac tlicuahuitl, pampa tlahuel cualantoc. </div>
<div class='q'>
<span class="verse" id="S222_10">10&#160;</span>Huan TOTECO quiechcapano ilhuicactli huan hualtemoc para nechpalehuis. </div>
<div class='q'>Nejnentihualajqui ipan mixtli catli nelyayahuic. </div>
<div class='q'>
<span class="verse" id="S222_11">11&#160;</span>Elqui quen TOTECO tlejcoc ipan ieltlapal se querubín tequihuajquetl huan patlantihualajqui ajacatipa. </div>
<div class='q'>
<span class="verse" id="S222_12">12&#160;</span>Yaya motzajqui ica tzintlayohuilotl, </div>
<div class='q'>huan atl quiyahualo para amo aqui quiitasquía. </div>
<div class='q'>
<span class="verse" id="S222_13">13&#160;</span>Cahuaniyaya itlatlanex TOTECO huan elqui quen tlapetlaniyaya iixpa. </div>
<div class='q'>Huan itlatlanex lemeniyaya quen tlicuahuitl. </div>
<div class='q'>
<span class="verse" id="S222_14">14&#160;</span>Tlatomonqui nelía chicahuac tlen ilhuicac huan ajsic campa hueli, </div>
<div class='q'>pampa TOTECO Catli Más Hueyi camanaltic. </div>
<div class='q'>
<span class="verse" id="S222_15">15&#160;</span>Quimajcajqui cuatlamintli huan nocualancaitacahua cholojque campa hueli. </div>
<div class='q'>Tlahuel tlapetlanalti huan quitlamisosolo. </div>
<div class='q'>
<span class="verse" id="S222_16">16&#160;</span>Quema yaya tlailpitzqui ica cualantli, </div>
<div class='q'>quixejxelo nopa tlahuel huejcatla hueyi atl, </div>
<div class='q'>huan nopa ojme catli eltoc atzintla monexti. </div>
<div class='q'>Huan nesqui tlanemijya nochi itzinpehualtil ni tlaltipactli, </div>
<div class='q'>pampa TOTECO teajhuac chicahuac. </div>
<div class='q'>
<span class="verse" id="S222_17">17&#160;</span>TOTECO momaxitlajqui tlen ilhuicac huan nechitzqui. </div>
<div class='q'>Nechmaquixti quema nimisahuiyaya ipan miyac atl. </div>
<div class='q'>
<span class="verse" id="S222_18">18&#160;</span>Nechmanahui tlen nocualancaitacahua catli más tetique. </div>
<div class='q'>Nechmaquixti tlen inijuanti catli techcualancaitayayaj, </div>
<div class='q'>huan catli nechonpanoyayaj ica ininchicahualis. </div>
<div class='q'>
<span class="verse" id="S222_19">19&#160;</span>Inijuanti motlalijque noca na quema nechajsitoya se hueyi tequipacholi. </div>
<div class='q'>Pero TOTECO nechpalehui huan nechtlali campa temachtli. </div>
<div class='q'>
<span class="verse" id="S222_20">20&#160;</span>Nechhuicac campa amo mahuilili. </div>
<div class='q'>Nechmaquixti pampa nechicnelía. </div>
<div class='q'>
<span class="verse" id="S222_21">21&#160;</span>TOTECO nechtlaxtlahuijtoc pampa nijchihua catli xitlahuac iixpa. </div>
<div class='q'>Nechpalehui pampa quiitac para amo tleno nijchijtoya. </div>
<div class='q'>
<span class="verse" id="S222_22">22&#160;</span>Quena, nijtoquilijtoc iojhui TOTECO, </div>
<div class='q'>huan amo nijcajtoc. </div>
<div class='q'>Amo nijcajtejtoc noTeco Dios para nijtoquilis catli amo cuali. </div>
<div class='q'>
<span class="verse" id="S222_23">23&#160;</span>Niquiximati itlanahuatilhua, </div>
<div class='q'>huan amo quema nimohuejcatlalijtoc tlen catli quiijtohua. </div>
<div class='q'>
<span class="verse" id="S222_24">24&#160;</span>Ninejnentoc xitlahuac iixpa, </div>
<div class='q'>huan nimomocuitlahuijtoc para amo nitlajtlacolchihuas. </div>
<div class='q'>
<span class="verse" id="S222_25">25&#160;</span>Yeca TOTECO nechtlaxtlahuijtoc, </div>
<div class='q'>pampa nijchijtoc catli xitlahuac. </div>
<div class='q'>Techtiochijtoc pampa nechitztoc para nitlapajpactli iixpa. </div>
<div class='q'>
<span class="verse" id="S222_26">26&#160;</span>Ta, TOTECO tiquintlasojtla catli tetlasojtlaj. </div>
<div class='q'>Tiquinchihuilía nel xitlahuac catli nejnemi xitlahuac. </div>
<div class='q'>
<span class="verse" id="S222_27">27&#160;</span>Timonextía titlapajpactli ica catli tlapajpactli. </div>
<div class='q'>Pero timonextía tlahuel tichicahuac ica inijuanti catli fiero inintlalnamiquilis. </div>
<div class='q'>
<span class="verse" id="S222_28">28&#160;</span>Ta tiquinmaquixtía catli motequipachohuaj, </div>
<div class='q'>pero tiquintlachilía masehualme catli mohueyimatij, tiquinicnotlalía. </div>
<div class='q'>
<span class="verse" id="S222_29">29&#160;</span>TOTECO, tinotlahuil. </div>
<div class='q'>Techtlahuilía ipan tzintlayohuilotl. </div>
<div class='q'>
<span class="verse" id="S222_30">30&#160;</span>Ica mochicahualis Toteco Dios huelis niquintlanis miyac soldados catli nocualancaitacahua. </div>
<div class='q'>Huelis nihuitonis para nipanos iixco nopa tepamitl ipan inialtepe. </div>
<div class='q'>
<span class="verse" id="S222_31">31&#160;</span>Xitlahuac nochi iojhui Toteco Dios. </div>
<div class='q'>Nochipa quisa melahuac catli quiijtohua icamanal TOTECO. </div>
<div class='q'>Yaya quinmanahuía nochi catli motemachíaj ipan ya. </div>
<div class='q'>
<span class="verse" id="S222_32">32&#160;</span>Amo aqui seyoc Dios, </div>
<div class='q'>san yaya TOTECO. </div>
<div class='q'>Amo aqui seyoc quipiya tetili para techmanahuis quen Toteco Dios. </div>
<div class='q'>
<span class="verse" id="S222_33">33&#160;</span>Yaya Toteco Dios catli nechchicahualismaca. </div>
<div class='q'>Quichihua temachtli noojhui. </div>
<div class='q'>
<span class="verse" id="S222_34">34&#160;</span>TOTECO quichihua noicxihua ma elica ajacasontzitzi. </div>
<div class='q'>Quinchihua temachtli quen iniicxihua chivojme catli motlalohuaj campa tepeixco. </div>
<div class='q'>Techtlalijtoc huejcapa huan niya ica temachili. </div>
<div class='q'>
<span class="verse" id="S222_35">35&#160;</span>TOTECO techmaca noyajatil para huelis nitlahuilanas. </div>
<div class='q'>Techfuerzajmaca hasta ica nomax huelis nijcuelpachos se tetic tepos huitoli catli quichijtoque ica bronce. </div>
<div class='q'>
<span class="verse" id="S222_36">36&#160;</span>Ta techmanahuía quen se tepostli catli nechyahualohua. </div>
<div class='q'>Quena, techmaquixtía huan ica motlaicnelil techhueyichijtoc. </div>
<div class='q'>
<span class="verse" id="S222_37">37&#160;</span>Noojhui tijchijtoc patlahuac para amo niohuijtis, </div>
<div class='q'>huan para amo nimopeyahuas quema ninejnemis. </div>
<div class='q'>
<span class="verse" id="S222_38">38&#160;</span>Niquintoquili nocualancaitacahua, huan niquintzontlamilti. </div>
<div class='q'>Amo nimocuepqui hasta quema nochi niquinmictijtoya. </div>
<div class='q'>
<span class="verse" id="S222_39">39&#160;</span>Niquintzontlamilti nochi para amo aqui huelis sempa motlananas. </div>
<div class='q'>Inijuanti huetzque noicxitla. </div>
<div class='q'>
<span class="verse" id="S222_40">40&#160;</span>Ta techfuerzajmacac para huelis nitlahuilanas. </div>
<div class='q'>Ta techtlanilijtoc nocualancaitacahua huan mocajtoque noicxitla. </div>
<div class='q'>
<span class="verse" id="S222_41">41&#160;</span>Huan ta tijchijqui para nochi nocualancaitacahua ma choloca noixpa. </div>
<div class='q'>Niquintzontlamiltijtoc nochi catli nechcualancaitayayaj. </div>
<div class='q'>
<span class="verse" id="S222_42">42&#160;</span>Inijuanti tlatzajtzilijque para acajya quimaquixtisquía, </div>
<div class='q'>pero amo aqui quinpalehui. </div>
<div class='q'>Hasta nojquiya quitlajtlanijque TOTECO ma quinpalehui, </div>
<div class='q'>pero amo quintlacaquili. </div>
<div class='q'>
<span class="verse" id="S222_43">43&#160;</span>Huajca na niquinchijqui quen tlaltejpoctli. </div>
<div class='q'>Niquintlaijiyohuilti huan ininpani nimoquejquetzqui quen soquitl ipan ojtli. </div>
<div class='q'>
<span class="verse" id="S222_44">44&#160;</span>Techmanahuijtoc tlen nopa fiero tlacame catli mopantíaj ipan noaltepe. </div>
<div class='q'>Techtlalijtoc para ica temachili nielis niinintlanahuatijca miyac tlalme. </div>
<div class='q'>Ama nechtequipanohuaj masehualme catli ehuaj tlalme catli achtihuiya amo niquiniximatiyaya. </div>
<div class='q'>
<span class="verse" id="S222_45">45&#160;</span>Huan catli ehuani sequinoc tlalme huihuipicaj noixpa. </div>
<div class='q'>Nechneltoquilíaj quema quicaquij tlen nochicahualis. </div>
<div class='q'>
<span class="verse" id="S222_46">46&#160;</span>Sequinoc tlali ehuani momajmatíaj, </div>
<div class='q'>huan quisaj tlen campa motlatijtoyaj, </div>
<div class='q'>huihuipicatihualahuij noixpa. </div>
<div class='q'>
<span class="verse" id="S222_47">47&#160;</span>TOTECO itztoc. </div>
<div class='q'>Ma tijpaquilismacaca yaya ipan catli nimotlatía. </div>
<div class='q'>Ma tijhueyichihuaca Toteco Dios, </div>
<div class='q'>pampa yaya catli nechmaquixtía. </div>
<div class='q'>
<span class="verse" id="S222_48">48&#160;</span>Toteco Dios quinmacuepilía nochi nocualancaitacahua. </div>
<div class='q'>Quintlantoc nochi altepeme huan quinchijtoc ma nechtlepanitaca. </div>
<div class='q'>
<span class="verse" id="S222_49">49&#160;</span>Quena, TOTECO nechmanahuijtoc tlen nocualancaitacahua. </div>
<div class='q'>Nechtlalijtoc más huejcapa que nopa tlacame catli nechajsisnequiyayaj. </div>
<div class='q'>Nechmaquixtijtoc tlen nopa tlacame catli mosisiníaj nohuaya. </div>
<div class='q'>
<span class="verse" id="S222_50">50&#160;</span>Yeca nimitztlascamati, TOTECO. </div>
<div class='q'>Nimitzhueyitlalis iniixpa catli ehuaj nochi tlalme. </div>
<div class='q'>Nimitzhuicatis ni huicatl para nimitzpaquilismacas. </div>
<div class='q'>
<span class="verse" id="S222_51">51&#160;</span>TOTECO, ta techmanahuijtoc huan techtlalijtoc nimotlanahuatijca. </div>
<div class='q'>Techtlasojtlatoc na, niDavid, catli ta techtlapejpenijtoc. </div>
<div class='q'>Ta tiquintlasojtlas nochi noteipan ixhuihua para nochipa.”  </div>
<div class='psalmlabel' id='S223_0'> 23</div>
<div class='s'>Itlamiya camanal David </div>
<div class='p'>
<span class="verse" id="S223_1">1&#160;</span>Ya ni itlamiya camanal David: </div>
<div class='q'>“Na niDavid, niicone Isaí, nicamanalti. </div>
<div class='q'>Na catli Toteco Dios nechhueyitlalijtoc. </div>
<div class='q'>Na catli nechtlapejpeni huan nechchijqui nitlanahuatijquetl, </div>
<div class='q'>Toteco Dios, yaya catli iDios tohuejcapan tata Jacob. </div>
<div class='q'>Na catli Toteco nechmacac miyac huicatl yejyectzitzi para tiisraelitame hueli ica tijpaquilismacase. </div>
<div class='q'>
<span class="verse" id="S223_2">2&#160;</span>Itonal TOTECO quitequihuía nocamac para ma niquijtos icamanal. </div>
<div class='q'>Toteco quichijqui para icamanal ma quisa nocamaco. </div>
<div class='q'>
<span class="verse" id="S223_3">3&#160;</span>Yaya Toteco toDios tiisraelitame nechcamanalhuijtoc. </div>
<div class='q'>Yaya catli ipan tiisraelitame timochiyaj nechilhui: </div>
<div class='q'>‘Hualas se catli tlanahuatis xitlahuac campa masehualme. </div>
<div class='q'>Yaya nechimacasis huan tlanahuatis quen monequi. </div>
<div class='q'>
<span class="verse" id="S223_4">4&#160;</span>Yaya elis quen nopa tlahuili catli quisa cualca. </div>
<div class='q'>Elis quen quema tlahuijtihuala tonati yejyectzi ica ijnaloc quema amo onca niyon quentzi mixtli. </div>
<div class='q'>Yaya temacas paquilistli quen techmaca paquili para chamanis sacatl ipan tlali quema yancuic tlaquiyajtoc.’ </div>
<div class='q'>
<span class="verse" id="S223_5">5&#160;</span>Huan Toteco Dios quintlapejpenijtoc nochaj ehuani catli teipa tlacajtiyase para tlanahuatise iixpa. </div>
<div class='q'>Huan nohuaya quichijtoc se camanal sencahuali para nochipa catli quipiya nochi catli noca mocajtoc nechchihuilis teipa. </div>
<div class='q'>Nopa camanal sencahuali catli nohuaya quichijqui quipiya nochi tlanahuatili catli monequi huan elis temachtli para nochipa. </div>
<div class='q'>Temachtli yaya quitlamichijtiyas sesen tlamantli catli nechilhuijtoc quichihuas ica noixhuihua huan nochi quisas cuali para na. </div>
<div class='q'>Masque noja polihui para panos, nijmati para se tonal panos nochi catli nijnequisquía ma onca pampa quej nopa noca mocajtoc. </div>
<div class='q'>
<span class="verse" id="S223_6">6&#160;</span>Pero nochi catli amo quitlepanitaj Toteco itztose quen huitztli catli tijcuatepehuaj huejca. </div>
<div class='q'>Amo aqui quinequis quinitzquis ica imax. </div>
<div class='q'>
<span class="verse" id="S223_7">7&#160;</span>Huan sintla acajya quitzontequisnequis nopa huitztli, </div>
<div class='q'>monequi momapiquis huan quihuicas itepos cuatopil para amo quimachajcos. Monequi quintlatis ipan tlitl huan senquistoc quitlamiltis.” </div>
<div class='s'>Inintoca isoldados David catli más motemacayayaj. </div>
<div class='p'>
<span class="verse" id="S223_8">8&#160;</span>Ya ni inintoca nopa eyi tlacame catli más tetique huan más motemacayayaj tlen nochi isoldados David; Yaya catli más hueyi tlen ne eyi itoca Joseb Basebet catli iixhui Tacmon catli quinyacanqui nopa eyi. Ica icuatlaminhua catli huejhuehueyac quinmicti 800 tlacame ipan se tlahuilancayotl. </div>
<div class='p'>
<span class="verse" id="S223_9">9&#160;</span>Nopa ompa hueyi soldado itoca eliyaya Eleazar catli elqui icone Dodo huan iixhui Ahohi. Eleazar monexti para nelía motemacayaya quema san ni eyi tlacame huan David mocajque para quinhuilanase nopa filisteos. Huan nochi sequinoc israelita soldados cholojque. 
<span class="verse" id="S223_10">10&#160;</span>Huan Eleazar pejqui quinmictía filisteos nopa tonal, huan quinmictijtiyajqui hasta tlahuel siyajqui. Huan macuatiyaya hasta amo hueliyaya quimajcahuas icuayo imachete. Huan Toteco nelía quipalehui David huan nopa eyi soldados, huan yeca tlahuel tlatlanque nopa tonali. Huan teipa nopa sequinoc israelitame catli cholojtoyaj mocuepque san para quinquixtilise nopa filisteo soldados catli mictoyaj nochi catli ipati catli quihuicayayaj. </div>
<div class='p'>
<span class="verse" id="S223_11">11&#160;</span>Huan nopa expa hueyi soldado itoca eliyaya Sama, icone Age, catli ejqui altepetl Harar. Se tonal mosentilijque se hueyi pamitl tlen filisteo soldados para quinhuilanase israelitame campa itoca Lehi. Huan nochi sequinoc israelita soldados nopona cholojtejque. 
<span class="verse" id="S223_12">12&#160;</span>Huan Sama moquetzqui tlatlajco se mili tlen tlatoctli tlen nopa etl catli siltic huan iseli quinhuilanqui huan quimanahui nopa mili huan quinmicti miyac filisteos nopa tonal. Tlahuel quintlanqui, pampa TOTECO quipalehui. </div>
<div class='p'>
<span class="verse" id="S223_13">13&#160;</span>Se tonal quema pixquistli, nopa filisteo soldados mosansejcotilijtoyaj ipan tlamayamitl Refaim huan campa hueli pixcayayaj. Nojquiya mocalaquijtoyaj miyac filisteo soldados ipan altepetl Belén, 
<span class="verse" id="S223_14">14&#160;</span>huan huajca David mocahuayaya ipan nopa tecacahuatl nechca Adulam pampa más temachtli. Huan nopona hualajque quipaxalocoj eyi soldados tlen nopa 30 itlayacanca soldados David catli más motemacayayaj. 
<span class="verse" id="S223_15">15&#160;</span>Huan David quiijto: “¡Nelía cuali elisquía para niquijisquía se quentzi nopa cuali atl tlen ne ameli catli eltoc ipuertajteno Belén!” </div>
<div class='p'>
<span class="verse" id="S223_16">16&#160;</span>Huajca nopa eyi tlacame catli nelmotemacayayaj quisque huan quiixcotonque campa itztoyaj nopa filisteos huan quiquixtijque atl ipan ne ameli nechca altepetl Belén huan quihuiquilijque David. Huan ya motequipacho ica catli quiijtojtoya huan amo quiijic. San quitoyajqui tlalchi iixpa TOTECO quen se tlacajcahualistli. 
<span class="verse" id="S223_17">17&#160;</span>Huan quiijto: “TOTECO, ¿quenicatza niquijisquía ni atl? Elisquía quen niquijisquía inieso ni tlacame catli motemacaque para nechcuilitoj, pampa huelis mictosquíaj san por catli niquijto.” </div>
<div class='p'>Quej nopa motemacayayaj ne eyi tlacame catli quipaxalotoj David. </div>
<div class='p'>
<span class="verse" id="S223_18">18&#160;</span>Huan Abisai, iicni Joab huan icone Sarvia, quinnahuatiyaya nopa 30 tlacame catli más motemacayayaj ipan tlahuilancayotl. Se tonal iseli moixnamijqui ica 300 icualancaitacahua huan quinmicti ica icuatlaminhua catli huejhuehueyac. Yeca ya nojquiya hueyi quen nopa achtihui eyi catli niquintocaxti para más motemacayayaj tlen isoldados David. 
<span class="verse" id="S223_19">19&#160;</span>Abisai eliyaya más hueyi que nopa 30 huan yeca mochijqui inintlayacanca. Huan nochi quiiximatque Abisai para hueyi, pero amo eliyaya se tlen nopa eyi catli más tlaiximatilme. </div>
<div class='p'>
<span class="verse" id="S223_20">20&#160;</span>Huan Benaía, icone Joiada, tlen altepetl Cabseel eliyaya se tlacatl catli tlahuel motemacayaya. Ipan tlali Moab quinmicti ome iconehua Ariel catli itztoyaj huejcapantique. Huan se tonal quema tlasehuetziyaya quipanti se tecuani catli itoca león huan quimicti ipan se ostotl. 
<span class="verse" id="S223_21">21&#160;</span>Huan seyoc huelta Benaía quihuicayaya se cuahuitl huan pejqui quihuilana se tlacatl catli huejcapantic catli tlali Egipto ejquetl huan quihuicayaya icuatlamin catli huehueyac imaco. Huan Benaía quiquixtili icuatlamin catli huehueyac huan ica quimicti. 
<span class="verse" id="S223_22">22&#160;</span>Tlamantli quej ni quichijtihualayaya Benaía, huajca nojquiya nochi quiiximatque para hueyi quen nopa eyi tlacame pampa tlahuel motemacaque. 
<span class="verse" id="S223_23">23&#160;</span>Pero amo eliyaya se tlen inijuanti. Pero nopa 30 soldados catli tlahuel motemacayayaj quitlepanitaque miyac Benaía. Huan David quitequitlali ma quinnahuatis isoldados catli mocajque ihuaya ya para quimocuitlahuise. </div>
<div class='s'>Nopa soldados catli más motemacayayaj </div>
<div class='p'>
<span class="verse" id="S223_24">24&#160;</span>Ipan nopa 30 soldados catli más motemacayayaj itztoyaj ya inin: </div>
<div class='q'>Asael, iicni Joab, </div>
<div class='q'>Elhanán, icone Dodo, tlen altepetl Belén, </div>
<div class='q'>
<span class="verse" id="S223_25">25&#160;</span>Sama tlen altepetl Harod, </div>
<div class='q'>Elica tlen altepetl Harod </div>
<div class='q'>
<span class="verse" id="S223_26">26&#160;</span>Heles tlen altepetl Palti, </div>
<div class='q'>Ira, icone Iques, tlen altepetl Tecoa, </div>
<div class='q'>
<span class="verse" id="S223_27">27&#160;</span>Abiezer tlen altepetl Anatot, </div>
<div class='q'>Mebunai tlen altepetl Husah, </div>
<div class='q'>
<span class="verse" id="S223_28">28&#160;</span>Salmón tlen altepetl Ahoh, </div>
<div class='q'>Maharai tlen altepetl Netofa, </div>
<div class='q'>
<span class="verse" id="S223_29">29&#160;</span>Heleb, icone Baana, tlen altepetl Netofa, </div>
<div class='q'>Itai, icone Ribai, tlen altepetl Gabaa ipan inintlal iixhuihua Benjamín, </div>
<div class='q'>
<span class="verse" id="S223_30">30&#160;</span>Benaía tlen altepetl Piratón, </div>
<div class='q'>Hidai catli ehuayaya campa itlaixtemolis Tepetl Gaas, </div>
<div class='q'>
<span class="verse" id="S223_31">31&#160;</span>Abi Albón tlen altepetl Arba, </div>
<div class='q'>Azmavet tlen altepetl Bahurim, </div>
<div class='q'>
<span class="verse" id="S223_32">32&#160;</span>Eliaba tlen altepetl Saalbon, </div>
<div class='q'>Jonatán, se icone Jasén, </div>
<div class='q'>
<span class="verse" id="S223_33">33&#160;</span>Sama tlen altepetl Arar, </div>
<div class='q'>Ahíam, icone Sarar, catli nojquiya hualajqui tlen altepetl Arar; </div>
<div class='q'>
<span class="verse" id="S223_34">34&#160;</span>Elifelet, icone Ahasbai, tlen altepetl Maaca, </div>
<div class='q'>Eliam, icone Ahitofel, tlen altepetl Gilo, </div>
<div class='q'>
<span class="verse" id="S223_35">35&#160;</span>Hezrai tlen altepetl Carmel, </div>
<div class='q'>Paarai tlen altepetl Arba, </div>
<div class='q'>
<span class="verse" id="S223_36">36&#160;</span>Igal, icone Natán, tlen altepetl Soba, </div>
<div class='q'>Bani, tlen altepetl Gad, </div>
<div class='q'>
<span class="verse" id="S223_37">37&#160;</span>Selec tlen altepetl Amón, </div>
<div class='q'>Naharai tlen altepetl Beerot (catli eliyaya itlamocuitlahuijca Joab, icone Sarvia), </div>
<div class='q'>
<span class="verse" id="S223_38">38&#160;</span>Ira tlen altepetl Itra, </div>
<div class='q'>Gareb tlen altepetl Itra, </div>
<div class='q'>
<span class="verse" id="S223_39">39&#160;</span>huan Urías, nopa heteo tlacatl. </div>
<div class='p'>Huajca ica nochi eliyayaj 37 isoldados David catli más motemacayayaj para tlahuilanase.  </div>
<div class='psalmlabel' id='S224_0'> 24</div>
<div class='s'>David quinpohua nopa israelitame </div>
<div class='p'>
<span class="verse" id="S224_1">1&#160;</span>Huan TOTECO sempa cualanqui ininhuaya nopa israelitame, huan quichijqui David ma quinpohua nochi isoldados ipan itlanahuatilis ipan tlali Israel huan Judá. 
<span class="verse" id="S224_2">2&#160;</span>Huajca David quinahuati Joab, nopa tlayacanquetl tlen isoldados, quiilhui: </div>
<div class='p'>―Xiya ipan nochi huejhueyi familias tlen israelitame tlen tlali Dan ica huejcapa hasta altepetl Beerseba ica tlatzintla, huan xijtlanana se censo para nijmatis quesqui tlacame itztoque catli tetique para tlahuilanase. </div>
<div class='p'>
<span class="verse" id="S224_3">3&#160;</span>Huan Joab quinanquili David: </div>
<div class='p'>―TOTECO moDios ma mitzcahuili tiitztos miyac xihuitl más para tiquitas quenicatza Toteco quinmiyaquilis mosoldados cien hueltas más que catli ama eltoc, pero amo quinamiqui para timohueyimatis quema tijmatis para tlahuel miyaqui mosoldados. </div>
<div class='p'>
<span class="verse" id="S224_4">4&#160;</span>Pero Tlanahuatijquetl David amo quichihuili cuenta huan amo quinchihuili cuenta nopa sequinoc tlayacanani tlen isoldados, huan quiijto para ma mochihua nopa censo. Huajca Joab huan nochi nopa tlayacanani tlen soldados quisque iixpa nopa tlanahuatijquetl huan yajque quinijcuilotoj nochi nopa israelita tlacame. 
<span class="verse" id="S224_5">5&#160;</span>Huan achtihui quiixcotonque hueyatl Jordán huan pejque quinijcuilohuaj tlacame ipan altepetl Aroer, huan teipa ipan nopa altepetl catli eltoc tlatlajco nopa tlamayamitl, huan teipa yajque altepeme Gad huan Jazer. 
<span class="verse" id="S224_6">6&#160;</span>Teipa yajque tlali Galaad huan Cades ipan inintlal nopa heteo masehualme, huan teipa ajsitoj ipan tlali Dan ica huejcapa. Huan sempa quichijque se huelta huan hualajque ipan pilaltepetzitzi nechca altepetl Sidón. 
<span class="verse" id="S224_7">7&#160;</span>Huan teipa ajsicoj ipan altepetl Tiro huan ipan nochi nopa altepeme tlen nopa heveo huan cananeo masehualme, huan para tlamise ajsicoj ipan altepetl Beerseba ica tlatzintla ipan tlali Judá. 
<span class="verse" id="S224_8">8&#160;</span>Huan quema tlanqui chicnahui metztli huan 20 tonali para tlajcuilojtinenque ipan nochi altepeme tlen israelitame, inijuanti tlanque inintequi huan mocuepque altepetl Jerusalén. 
<span class="verse" id="S224_9">9&#160;</span>Huan Joab quiilhui Tlanahuatijquetl David quesqui tlacame moijcuilojque. Huan ipan tlali Israel eliyayaj 800 mil tlacame catli noja tetique para tlahuilanase ica tepostli huan ipan tlali Judá 500 mil. </div>
<div class='p'>
<span class="verse" id="S224_10">10&#160;</span>Teipa quema tlantoyaj quitlananaj nopa censo, David moyolcueso pampa quinpojtoya imasehualhua. Huajca motlatlajti ica TOTECO huan quiilhui: </div>
<div class='p'>―TOTECO, nitlajtlacolchijtoc miyac moixpa pampa niquinpojtoc nopa tlacame. TOTECO, nimitztlajtlanía techtlapojpolhui, pampa nieliyaya tlahuel nihuihuitic para nijchihuas ni tlamantli catli nijchijtoc. </div>
<div class='p'>
<span class="verse" id="S224_11">11&#160;</span>Huan ipan seyoc tonal ica ijnaloc Toteco quinojnotzqui itlajtol pannextijca Gad, catli Toteco quitequihuiyaya para quicamanalhuis David huan quiilhui: 
<span class="verse" id="S224_12">12&#160;</span>“Xiya huan xiquilhuiti David para monequi ma quitlapejpeni tlaque yaya quinequi tlen ni eyi tlamantli tlatzacuiltilistli catli na nijtencahuilía para nijchihuas.” 
<span class="verse" id="S224_13">13&#160;</span>Huajca yajqui Gad campa ichaj David huan quiilhui: </div>
<div class='p'>―Monequi timoilhuis huan tijtlapejpenis tlaque tlatzacuiltilistli tijnequi, huan na nimocuepas huan niquilhuis Toteco catli techilhuis. ¿Tijnequi ma onca chicome xihuitl tlen mayantli ipan nochi motlal? O ¿tijnequi mocualancaitaca ma mitztojtocaca para eyi metztli huan ticholojtinemis iixpa? O ¿tijnequi para ma huala se hueyi cocolistli catli tlahuel tlamahua para eyi tonali ipan nochi motlal? </div>
<div class='p'>
<span class="verse" id="S224_14">14&#160;</span>Huan David quinanquili: </div>
<div class='p'>―Tlahuel nimotequipachohua. ¿Quenicatza huelis nijmatis catli más cuali para tojuanti? Ma tihuetzica imaco TOTECO huan tijselise nopa hueyi cocolistli, pampa yaya hueyi itlaicnelil. Pero amo ma tihuetzica ininmaco tocualancaitacahua. </div>
<div class='p'>
<span class="verse" id="S224_15">15&#160;</span>Huajca TOTECO quititlanqui se cocolistli catli tlahuel fiero ipan nochi israelitame tlen Dan ica huejcapa hasta altepetl Beerseba ica tlatzintla. Pejqui ica ijnaloc se tonal huan quej nopa elqui eyi tonali, huan mijque 70 mil israelitame. 
<span class="verse" id="S224_16">16&#160;</span>Huan quema nopa itequihua TOTECO catli temictiyaya quixitlajqui imax para temictis ipan Jerusalén, TOTECO moyolcuepqui huan quiilhui: “San ya nopa, ayacmo xitemicti.” </div>
<div class='p'>Huan nopa tequihua itztoya ipan nopa piso campa quihuitequiyaya itrigo nopa jebuseo tlacatl catli itoca Arauna. 
<span class="verse" id="S224_17">17&#160;</span>Huan David quiitac itequihua TOTECO huan motlatlajti ica TOTECO huan quiijto: </div>
<div class='p'>―Na catli nitlajtlacolchijtoc, techtlatzacuilti na. Ni nomasehualhua catli itztoque quen nopilborregojhua, amo tleno quichijtoque. Se favor, techtlatzacuilti san na huan nochan ehuani. </div>
<div class='s'>David quichijqui se tlaixpamitl </div>
<div class='p'>
<span class="verse" id="S224_18">18&#160;</span>Huajca Gad hualajqui quiitaco David nopa tonal ica se camanali tlen TOTECO huan quiilhui; Xiya itlal Arauna, se jebuseo tlacatl, campa nopa piso campa quihuitequi itrigo, huan xijchihua se tlaixpamitl para TOTECO. </div>
<div class='p'>
<span class="verse" id="S224_19">19&#160;</span>Huajca David yajqui quen TOTECO quiilhuijtoya itlajtol pannextijca, Gad, para ma quichihua. 
<span class="verse" id="S224_20">20&#160;</span>Huan quema Arauna quiitac para monechcahuiyayaj campa ya, Tlanahuatijquetl David huan nochi itequipanojcahua, yajqui quinnamiquico huan mohuijtzonqui hasta tlalchi iixpa, 
<span class="verse" id="S224_21">21&#160;</span>huan quiilhui: </div>
<div class='p'>―Tinotlanahuatijca, ¿para tlen tihualajtoc para techpaxalos? </div>
<div class='p'>Huan David quinanquili: </div>
<div class='p'>―Nijnequi nimitzcohuilis motlal campa tijhuitequi trigo para nijchihuas nopona se itlaixpa TOTECO para ma tlamis nopa cocolistli catli fiero. </div>
<div class='p'>
<span class="verse" id="S224_22">22&#160;</span>Huan Arauna quinanquili: </div>
<div class='p'>―Notlanahuatijca, ximocuili para elis moaxca nochi catli monequi. Nica itztoque torojme para tiquinmictis para tlacajcahualistli. Nojquiya nochi ni cuahuitl catli nijtequihuía para nijhuitequi trigo. Nojquiya onca nopa cuahuitl catli nopa torojme quihuicaj ipan ininquechpa quema tlapoxoníaj san sejco. Nochi xijtequihui para tlitl para tijtlatis nopa tlacajcahualistli. 
<span class="verse" id="S224_23">23&#160;</span>Nochi san nimitzmaca. TOTECO moDios ma quipacti nopa tlacajcahualistli catli tijmacas. </div>
<div class='p'>
<span class="verse" id="S224_24">24&#160;</span>Pero Tlanahuatijquetl David quiilhui: </div>
<div class='p'>―¡Amo! Amo nijselis quen se nemactli. Na nimitzcohuilis quen quinamiqui ipati, pampa amo nijnequi nijmacas TOTECO noDios se tlacajcahualistli catli amo tleno ica niquixtlajtoc. </div>
<div class='p'>Huan David quicohuili nopa lugar campa quihuitequiyaya trigo ininhuaya nopa huacaxme huan nopa cuahuitl, huan quitlaxtlahui 50 plata tomi. 
<span class="verse" id="S224_25">25&#160;</span>Huan David quichijqui se tlaixpamitl nopona huan quimacac TOTECO tlacajcahualistli tlatlatili huan tlacajcahualistli para ica moyoltlalise ihuaya. Huan TOTECO quitlacaquili catli David quitlajtlaniyaya, huan huajca tlanqui nochi nopa fiero cocolistli ipan Israel.</div><div class="footnote">
<hr />
</div>
</div></body></html>
