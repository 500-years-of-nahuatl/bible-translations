<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhw" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Bíblia JUECES 1</title>
</head>
<body dir='ltr'>
<ul class='tnav'>
<li><a href='index.xhtml'>JUECES</a></li>
</ul><ul class='tnav'><li><a href='JDG.xhtml#JG1_0'>1</a></li>
<li><a href='JDG.xhtml#JG2_0'>2</a></li>
<li><a href='JDG.xhtml#JG3_0'>3</a></li>
<li><a href='JDG.xhtml#JG4_0'>4</a></li>
<li><a href='JDG.xhtml#JG5_0'>5</a></li>
<li><a href='JDG.xhtml#JG6_0'>6</a></li>
<li><a href='JDG.xhtml#JG7_0'>7</a></li>
<li><a href='JDG.xhtml#JG8_0'>8</a></li>
<li><a href='JDG.xhtml#JG9_0'>9</a></li>
<li><a href='JDG.xhtml#JG10_0'>10</a></li>
</ul><ul class='tnav'>
<li><a href='JDG.xhtml#JG11_0'>11</a></li>
<li><a href='JDG.xhtml#JG12_0'>12</a></li>
<li><a href='JDG.xhtml#JG13_0'>13</a></li>
<li><a href='JDG.xhtml#JG14_0'>14</a></li>
<li><a href='JDG.xhtml#JG15_0'>15</a></li>
<li><a href='JDG.xhtml#JG16_0'>16</a></li>
<li><a href='JDG.xhtml#JG17_0'>17</a></li>
<li><a href='JDG.xhtml#JG18_0'>18</a></li>
<li><a href='JDG.xhtml#JG19_0'>19</a></li>
<li><a href='JDG.xhtml#JG20_0'>20</a></li>
</ul><ul class='tnav'>
<li><a href='JDG.xhtml#JG21_0'>21</a></li>
</ul>

<div class='main' id='JG0_0'>

<div class='mt'>Jueces  </div>
<div class='psalmlabel' id='JG1_0'> 1</div>
<div class='s'>Iteipan ixhuihua Judá amo quitlantoyaj nochi inintlal </div>
<div class='p'>

<span class="verse" id="JG1_1">1&#160;</span>Quema ya mictoya Josué, nopa israelitame quitlatzintoquilijque TOTECO tlaque ipaquilis para quimatise catlique hueyi familia isoldados achtihui ma yaca para quinhuilanatij nopa cananeos. </div>
<div class='p'>
<span class="verse" id="JG1_2">2&#160;</span>Huan TOTECO quinnanquili: “Achtihui monequi yase tlahuilanatij nopa soldados ipan nopa hueyi familia Judá. Huan inijuanti tlatlanise pampa nijtlalijtoc ininmaco nopa tlali.” </div>
<div class='p'>
<span class="verse" id="JG1_3">3&#160;</span>Huan nopa tlayacanani ipan nopa hueyi familia Judá quinnotzque nopa tlayacanani ipan nopa hueyi familia Simeón huan quinilhuijque: “Xihualaca huan techpalehuica para tiquinhuilanatij nopa cananeos catli itztoque ipan nopa tlali catli techtocaros. Huan teipa timechpalehuise tiquinhuilanatij catli itztoque campa elis amoaxca.” </div>
<div class='p'>Huan isoldados Simeón nimantzi motemacaque para quinpalehuitij. 
<span class="verse" id="JG1_4">4&#160;</span>Huan isoldados Judá tlayacantiyajque huan TOTECO quichijqui ma quintlanica nopa cananeos huan ferezeos. Huan san ipan altepetl Bezec, quinmictijque 10 mil tlacame. 
<span class="verse" id="JG1_5">5&#160;</span>Quipantitoj Tlanahuatijquetl Adoni Bezec ipan altepetl Bezec quema tlahuilanayayaj, 
<span class="verse" id="JG1_6">6&#160;</span>pero yaya cholo. Huan isoldados Judá huan Simeón quitoquilijque huan quiitzquitoj huan quitzontequilijque ihueyi macpilhua huan ihueyi xocpilhua. 
<span class="verse" id="JG1_7">7&#160;</span>Huajca Tlanahuatijquetl Adoni Bezec quiijto: “Na niquintzontequilijtoc 70 tlanahuatiani ininhueyi macpilhua huan ininhueyi xocpilhua, huan niquinchihualti ma quicuaca san nopa pan tlatlapatztli catli huetzqui nomesaitla, huan ama Toteco Dios nechcuepilijtoc. Techchihuilijtoque san se quen na niquinchihuili sequinoc.” </div>
<div class='p'>Huan teipa nopa soldados quihuicaque altepetl Jerusalén huan nopona mijqui. </div>
<div class='s'>Iteipan ixhuihua Judá quitlanque Hebrón huan Jerusalén </div>
<div class='p'>
<span class="verse" id="JG1_8">8&#160;</span>Isoldados Judá nojquiya quinmictijque miyac Jerusalén ehuani ica machete. Quitlanque nopa altepetl huan quitlatijque. </div>
<div class='p'>
<span class="verse" id="JG1_9">9&#160;</span>Teipa isoldados Judá yajque quinhuilanatoj nopa cananeos catli itztoyaj ipan tepeme huan ipan tlali Neguev. Nojquiya quinhuilanatoj campa nopa tlamayamitl nechca hueyi atl. 
<span class="verse" id="JG1_10">10&#160;</span>Huan nojquiya yajque quinhuilanatoj nopa cananeos catli itztoyaj ipan altepetl Hebrón. (Achtihuiya Hebrón itoca eltoya Quiriat Arba.) Huan nojquiya quinmictijque nopa huejcapantique tlacame Sesai, Ahimán huan Talmai. </div>
<div class='s'>Otoniel quitlanqui altepetl Debir </div>
<div class='p'>
<span class="verse" id="JG1_11">11&#160;</span>Teipa quihuilanatoj nopa altepetl Debir catli achtihuiya quitocaxtiyayaj Quiriat Sefer. 
<span class="verse" id="JG1_12">12&#160;</span>Huan Caleb quinilhui: “Yaya catli tlayacanas para quihuilanati huan quitlanis altepetl Debir, na nijmactilis noichpoca Acsa para ma eli isihua.” </div>
<div class='p'>
<span class="verse" id="JG1_13">13&#160;</span>Huan tlayacanqui para tlatlaniti Otoniel catli eliyaya icone Cenaz catli eliyaya iicni teipan ejquetl Caleb. Huajca Caleb quimactili Otoniel iichpoca para ma eli isihua. 
<span class="verse" id="JG1_14">14&#160;</span>Huan quema nopa ichpocatl Acsa yohuiyaya ihuaya Otoniel, quicamanalhui ihuehue pampa moilhui cuali ma quitlajtlanijtehua itata se quentzi más tlali. Huajca teipa nopa ichpocatl iseltzi temoc tlen iburro huan quinechcahuito itata. Huan quema Caleb quiitac iichpoca, quitlatzintoquili: </div>
<div class='p'>―¿Tlaque tijnequi? </div>
<div class='p'>
<span class="verse" id="JG1_15">15&#160;</span>Huajca nopa ichpocatl quiilhui itata: </div>
<div class='p'>―Tijpixtoc hueyi moyolo nohuaya huan techmacatoc se tlali campa nopa huactoc tlali Neguev. Pero se favor, nojquiya techmaca se quentzi tlali campa meya atl. </div>
<div class='p'>Huajca Caleb quimacac nopa amelme catli eltoya ica tlatzintla huan ica huejcapa. </div>
<div class='s'>Catli quitlanque isoldados Judá huan Benjamín </div>
<div class='p'>
<span class="verse" id="JG1_16">16&#160;</span>Huan quema isoldados nopa hueyi familia Judá calajque ipan nopa huactoc tlali ica tlatzintla campa itoca Arad, nojquiya yohuiyayaj ininhuaya iteipan ixhuihua imonta Moisés catli inintoca ceneos. Pampa nopa ceneos quistejque campa quipixtoyaj ininchajchaj ipan nopa altepetl tlen apachi cuame huan yajque mocahuatoj ininhuaya imasehualhua nopa hueyi familia Judá ipan inintlal. </div>
<div class='p'>
<span class="verse" id="JG1_17">17&#160;</span>Huan teipa isoldados Judá yajque ininhuaya isoldados nopa hueyi familia Simeón san quen mocajtoyaj huan quinhuilanatoj nopa cananeos catli itztoyaj ipan altepetl Sefat huan quintlamimictijque. Huajca nopa altepetl quitocaxtijque Horma (Horma quinequi quiijtos “tlamimictoque”). 
<span class="verse" id="JG1_18">18&#160;</span>Huan isoldados Judá nojquiya quintlanque nopa altepeme Gaza, Ascalón huan Ecrón ica nochi nopa pilaltepetzitzi catli mocajqui nechca. 
<span class="verse" id="JG1_19">19&#160;</span>Huan TOTECO nochipa itztoya ihuaya iteipan ixhuihua Judá, huan yeca quintzontlamiltijque nochi masehualme catli itztoyaj campa tepeyo huan mocuilijque nopa tlali. Pero amo huelque quintojtocaj inijuanti catli itztoyaj ipan tlamayamitl pampa quipixtoyaj tepos carrojme. </div>
<div class='p'>
<span class="verse" id="JG1_20">20&#160;</span>Huan nopa altepetl Hebrón quimactilijque Caleb quen Moisés quiijtojtoya ma quichihuaca. Huan itztoyaj nopona iniixhuihua nopa eyi itelpocahua Anac catli tlahuel huejcapantique, pero Caleb quinmicti. </div>
<div class='s'>Benjaminitame amo quitlantoyaj nochi inintlal </div>
<div class='p'>
<span class="verse" id="JG1_21">21&#160;</span>Pero iixhuihua Benjamín amo huelque quinquixtíaj ipan Jerusalén nopa jebuseos. Yeca nopa jebuseos huan iixhuihua Benjamín itztoque san sejco nopona hasta ama. </div>
<div class='s'>Iteipan ixhuihua José quitlanque Betel </div>
<div class='p'>
<span class="verse" id="JG1_22">22&#160;</span>Nojquiya iixhuihua José quihuilanatoj altepetl Betel huan TOTECO itztoya ininhuaya. 
<span class="verse" id="JG1_23">23&#160;</span>Huan quintitlanque tlacame ichtacatzi ma tlachiyatij ipan altepetl Betel. (Betel achtihuiya itoca eliyaya Tlahuili.) 
<span class="verse" id="JG1_24">24&#160;</span>Huan nopa tlacame catli yajque tlapijpiyatij quiitaque se tlacatl catli quisayaya ipan nopa altepetl huan quiilhuijque: “Sintla technextilis quenicatza huelis ticalaquise ipan ni altepetl, amo tleno timitzchihuilise quema tijtlanise.” </div>
<div class='p'>
<span class="verse" id="JG1_25">25&#160;</span>Huan quinnextili canque huelis calaquise ipan nopa altepetl. Huan teipa iixhuihua José calajque huan quintlamimictijque ica machete nochi catli itztoyaj nopona. Pero nopa tlacatl catli quinpalehui quicajque ma yohui ica nochi ifamilia. 
<span class="verse" id="JG1_26">26&#160;</span>Huan nopa tlacatl yajqui ipan inintlal heteos, huan nopona quipehualti seyoc altepetl huan quitocaxti Tlahuili. Huan hasta ama quej nopa itoca. </div>
<div class='s'>Iixhuihua Manasés amo quitlanque nochi inintlal </div>
<div class='p'>
<span class="verse" id="JG1_27">27&#160;</span>Nojquiya iixhuihua Manasés amo huelque quintojtocaj catli itztoyaj ipan altepeme Bet Seán, Taanac, Dor, Ibleam, Meguido huan pilaltepetzitzi nechca. Yeca nopa cananeos noja mocajque ipan nopa tlali. 
<span class="verse" id="JG1_28">28&#160;</span>Pero quema nopa israelitame pejque motlananaj huan quipiyaj chicahualistli, quinchihualtijque nopa cananeos ma quintequipanoca san tlapic, pero amo huelque quintojtocaj. </div>
<div class='p'>
<span class="verse" id="JG1_29">29&#160;</span>Nojquiya iixhuihua Efraín amo huelque quintojtocaj nopa cananeos catli itztoyaj ipan altepetl Gezer. Huajca mocajque nopona ininhuaya. </div>
<div class='s'>Catli quitlanque nopa sequinoc huejhueyi familias </div>
<div class='p'>
<span class="verse" id="JG1_30">30&#160;</span>Nojquiya iixhuihua Zabulón amo huelque quintojtocaj catli itztoyaj ipan altepetl Quitrón, niyon ipan Naalal. Huajca nopa cananeos nopona mocajque ininhuaya, pero nopa israelitame quinchihualtijque ma quintequipanoca san tlapic. </div>
<div class='p'>
<span class="verse" id="JG1_31">31&#160;</span>Nojquiya iixhuihua Aser amo huelque quintojtocaj catli itztoyaj ipan altepeme Aco, Sidón, Ahlab, Aczib, Helba, Afec huan Rehob. 
<span class="verse" id="JG1_32">32&#160;</span>Huajca iixhuihua Aser mocajque ininhuaya nopa cananeos catli itztoyaj ipan nopa tlali pampa amo huelque quintojtocaj. </div>
<div class='p'>
<span class="verse" id="JG1_33">33&#160;</span>Nojquiya iixhuihua Neftalí amo huelque quintojtocaj catli itztoyaj ipan altepetl Bet Semes, niyon ipan Bet Anat. San mocajque nopona ininhuaya nopa cananeos pero quinchihualtijque ma quintequipanoca chicahuac. </div>
<div class='p'>
<span class="verse" id="JG1_34">34&#160;</span>Nopa amorreos quinchihualtijque iixhuihua Dan ma mocahuaca ipan tepeme huan amo quincahuilijque ma itztoca campa tlamaya. 
<span class="verse" id="JG1_35">35&#160;</span>Huan nopa amorreos teipa moaxcatijque nopa tepetl Heres, huan altepeme Ajalón huan Saalbim nojquiya. Pero quema iixhuihua José pejque motlananaj, quinchihualtijque nopa amorreos ma quintequipanoca chicahuac. 
<span class="verse" id="JG1_36">36&#160;</span>Huan ininnepa nopa amorreos pejtejqui campa nopa tlaixtlejcolis catli itoca Acrabim huan yajqui hasta Sela huan más ica huejcapa.  </div>
<div class='psalmlabel' id='JG2_0'> 2</div>
<div class='s'>Itequihua TOTECO monexti ipan Boquim </div>
<div class='p'>
<span class="verse" id="JG2_1">1&#160;</span>Huan itequihua TOTECO hualajqui tlen altepetl Gilgal huan ajsic altepetl Boquim, huan quinilhuito nopa israelitame: “Na nimechquixti ipan tlali Egipto huan nimechhualicatoc ipan ni tlali catli ininhuaya nimocajqui niquinmacas amohuejcapan tatahua. Nimechilhui amo quema nijsosolos nopa camanal sencahuali catli nijchijqui amohuaya. 
<span class="verse" id="JG2_2">2&#160;</span>Nojquiya nimechilhui para amojuanti amo quema xijchihuaca niyon se camanali ininhuaya nopa masehualme catli nica itztoque. Nimechilhui monequi xijsosoloca inintlaixpa. Pero amo antechneltoquilijque catli nimechnahuati. ¿Para tlen ya nopa anquichijque? 
<span class="verse" id="JG2_3">3&#160;</span>Huajca pampa amo antechneltocatoque, ama amo niquintojtocas amoixpa nopa masehualme catli ehuaj ipan nopa altepeme. Huan inijuanti anmechcuesolmacase quen se huitztli catli calaqui ipan amoicxi, huan inintlaixcopincayohua anmechmasiltise ipan tlajtlacoli.” </div>
<div class='p'>
<span class="verse" id="JG2_4">4&#160;</span>Huan quema itequihua TOTECO tlanqui camanalti, nochi nopa israelitame pejque chocaj chicahuac. 
<span class="verse" id="JG2_5">5&#160;</span>Huan nopona quitocaxtijque Boquim. (Boquim quinequi quiijtos: “Chocani”.) Huan nopona quitencajque tlacajcahualistli iixpa TOTECO. </div>
<div class='s'>Josué mijqui </div>
<div class='p'>
<span class="verse" id="JG2_6">6&#160;</span>Huan Josué quinmajcajqui nochi nopa israelita soldados, huan sese inijuanti yajqui para moaxcatiti nopa tlali campa quitocarohua. 
<span class="verse" id="JG2_7-9">7-9&#160;</span>Huan Josué, icone Nun, catli eliyaya itequipanojca TOTECO, mijqui quema quipiyayaya 110 xihuitl. Huan quitojque ipan itlal ipan altepetl Timnat Sera campa nopa tepeme ipan inintlal iixhuihua Efraín. Eltoya ica norte tlen tepetl Gaas. Huan nopa israelitame quihueyichihuayayaj TOTECO nochi tonali quema Josué itztoya. Nojquiya quihueyichijque teipa quema noja itztoyaj sequin huehue tlacame catli quiitztoyaj nopa huejhueyi tetzatl catli TOTECO quinchihuili israelitame achtihuiya. </div>
<div class='p'>
<span class="verse" id="JG2_10">10&#160;</span>Pero teipa tlami mijque nochi nopa masehualme catli quiitztoyaj Josué. Huan iniixhuihua catli yancuic tlacajtiyajque, amo quiiximatiyayaj TOTECO niyon amo quimatiyayaj nopa huejhueyi tlamantli catli quinchihuilijtoya israelitame. </div>
<div class='s'>Nopa israelitame quicajtejque TOTECO </div>
<div class='p'>
<span class="verse" id="JG2_11">11&#160;</span>Yeca iniixhuihua nopa israelitame pejque quichihuaj catli amo cuali iixpa TOTECO. Pejque quinhueyichihuaj nopa tlaixcopincayome tlen Baal ipan sese altepetl. 
<span class="verse" id="JG2_12">12&#160;</span>Quena, quitlahuelcajque TOTECO, yaya catli eliyaya ininDios inintatahua huan catli quinquixtijtoya ipan tlali Egipto. Huan quintoquilijque tlaixcopincayome catli amo neli huan quinhueyichijque ininteteyohua nopa masehualme catli itztoyaj nechca. Quej nopa quichijque ma cualani TOTECO ininhuaya. 
<span class="verse" id="JG2_13">13&#160;</span>Quena, nopa israelitame quicajtejque TOTECO huan quinhueyichijque nopa teteyome Baal huan Astarot. 
<span class="verse" id="JG2_14">14&#160;</span>Huajca TOTECO tlahuel cualanqui ininhuaya huan quintemactili ininmaco tlachtequini huan quintlami tlachtequilijque. Huan nojquiya Toteco quintemactili ininmaco inincualancaitacahua huan yeca ayacmo huelque ininhuaya motlalise para quinhuilanase. </div>
<div class='p'>
<span class="verse" id="JG2_15">15&#160;</span>Huan campa hueli campa yohuiyayaj nopa israelitame para tlahuilanatij, TOTECO quintzacuiliyaya para amo huelis tlatlanise. TOTECO quinilhuijtoya para quinpanosquía huejhueyi tlaijiyohuilistli. Quena, quintlajtolcahuili para quej nopa elis huan yeca quej nopa ininpantic. </div>
<div class='s'>TOTECO pejqui quintequitlalía jueces ipan tlali Israel </div>
<div class='p'>
<span class="verse" id="JG2_16">16&#160;</span>Teipa TOTECO quintlali jueces para quinmanahuise israelitame ininmaco inincualancaitacahua. 
<span class="verse" id="JG2_17">17&#160;</span>Pero amo quintlacaquilijque nopa jueces. Quinhueyichijque tlaixcopincayome catli amo Dios huan motlancuaquetzque iniixpa. Ininhuejcapan tatahua quitoquilijque itlanahuatilhua TOTECO, pero inijuanti, amo. Nimantzi quicajtejque. 
<span class="verse" id="JG2_18">18&#160;</span>Huan quema TOTECO quitlananqui se juez para quinyacanas, ihuaya itztoya nopa juez para quipalehuis. Huan quinmanahui israelitame ininmaco inincualancaitacahua nochi tonali quema nopa juez itztoya. TOTECO quintlasojtlayaya huan quinmanahuiyaya israelitame pampa quincaquiyaya quenicatza ayijtiyayaj quema quintlaijiyohuiltiyayaj inincualancaitacahua. 
<span class="verse" id="JG2_19">19&#160;</span>Pero quema sesen juez miquiyaya, nopa israelitame sempa moicancuepayayaj huan más fiero tlachihuayayaj que inintatahua quichijtoyaj. Quintequipanohuayayaj huan quihueyichihuayayaj tlaixcopincayome catli amo neli. Amo quinequiyayaj quicahuase iniojhui catli fiero, niyon nopa fiero tlamantli catli quichihuayayaj. </div>
<div class='p'>
<span class="verse" id="JG2_20">20&#160;</span>Huan TOTECO tlahuel cualanqui ininhuaya nopa israelitame huan quiijto: “Ni masehualme quiixpanotoque nopa camanali catli nijsencajqui ininhuaya inintatahua huan amo quinequij nechneltoquilise, 
<span class="verse" id="JG2_21">21&#160;</span>huajca na ayacmo niquinpalehuis para ma quintojtocaca nopa masehualme ipan campa hueli altepeme catli Josué ayamo quintlantoya quema mijqui.” </div>
<div class='p'>
<span class="verse" id="JG2_22">22&#160;</span>Huan TOTECO quincahuili nopa masehualme ipan inintlal para quinyejyecos israelitame. Quinequiyaya quiitas sintla noja quitoquilise iojhui quen achtihuiya quichijtoyaj ininhuejcapan tatahua, o amo. 
<span class="verse" id="JG2_23">23&#160;</span>Huan yeca TOTECO amo quicahuili Josué ma quintojtoca nopa masehualme ipan campa hueli altepeme pampa amo quinmactili imaco. San quincahuili ma mocahuaca nopona campa itztoyaj nopa israelitame.  </div>
<div class='psalmlabel' id='JG3_0'> 3</div>
<div class='s'>TOTECO quincajtejqui sequinoc masehualme ipan nopa tlali </div>
<div class='p'>
<span class="verse" id="JG3_1">1&#160;</span>Ya ni nopa masehualme huan inintlanahuatijcahua catli quincajqui TOTECO para ica quinyejyecos nopa israelitame pampa nopa israelitame catli itztoyaj ipan nopa tonali amo tleno quimatiyayaj tlen tlahuilanalistli. Inijuanti ayamo eliyayaj huejhueyi para tlahuilanase quema inintatahua tlahuilanque para quitlanise tlali Canaán. 
<span class="verse" id="JG3_2">2&#160;</span>Yeca TOTECO quincahuili ni israelitame ma tlahuilanaca para quitlanise inintlal para quej nopa quineltocase pampa ayamo quimatiyayaj tlen tlahuilancayotl. 
<span class="verse" id="JG3_3">3&#160;</span>TOTECO nopona quincajqui nopa filisteos ica macuili inintlanahuatijcahua, huan sequinoc masehualme catli inintoca nopa cananeos, sidonios huan heveos catli itztoyaj ipan nopa tepeme catli pejqui ica Líbano ipan tepetl Baal Hermón huan onajsi altepetl Hamat. 
<span class="verse" id="JG3_4">4&#160;</span>TOTECO quinequiyaya ni masehualme ma quinyejyecoca israelitame para quiitas sintla nelía quineltocase nopa tlanahuatilme catli quinmacatoya ininhuejcapan tatahua ica Moisés, o amo quineltocase. </div>
<div class='p'>
<span class="verse" id="JG3_5">5&#160;</span>Huan nopa israelitame itztoyaj ininhuaya nopa cananeos, heteos, amorreos, ferezeos, heveos huan jebuseos. 
<span class="verse" id="JG3_6">6&#160;</span>Huan nopa israelitame mosihuajtijque huan monamictijque ininhuaya nopa sequinoc xinachtli masehualme. Huan ica ya nopa nojquiya pejque quinhueyichihuaj ininteteyohua. </div>
<div class='s'>Otoniel, nopa achtihui juez </div>
<div class='p'>
<span class="verse" id="JG3_7">7&#160;</span>Huajca nopa israelitame quichijque catli amo cuali iixpa ininTECO Dios huan ayacmo quielnamijque. Huan pejque quinhueyichihuaj nopa tlaixcopincayome catli itoca Baal huan Asera. </div>
<div class='p'>
<span class="verse" id="JG3_8">8&#160;</span>Huan yeca TOTECO pejqui cualani ica nopa israelitame huan quintemactili imaco Tlanahuatijquetl Cusan Risataim catli hualajqui tlen tlali Mesopotamia, huan nopa israelitame quitequipanojque san tlapic para chicueyi xihuitl. 
<span class="verse" id="JG3_9">9&#160;</span>Huajca nopa israelitame pejque quitzajtzilíaj TOTECO huan TOTECO quitlananqui se tlamanahuijquetl para ma quinmanahui. Yaya itoca Otoniel huan elqui icone Cenaz catli eliyaya iicni teipan ejquetl Caleb. 
<span class="verse" id="JG3_10">10&#160;</span>Toteco Itonal motlali ipan Otoniel para quinyacanas, huan Otoniel elqui juez huan quintlajtolsencajqui nopa israelitame. Huan quema yajqui para tlahuilanati ica inincualancaitacahua, Toteco quipalehui ma quitlani Tlanahuatijquetl Cusan Risataim catli hualajqui tlali Mesopotamia. </div>
<div class='p'>
<span class="verse" id="JG3_11">11&#160;</span>Huan teipa oncac tlasehuilistli ipan nopa tlali para 40 xihuitl. Huan teipa mijqui Otoniel catli eliyaya icone Cenaz. </div>
<div class='s'>Aod, nopa ompa juez, quinmanahui israelitame tlen moabitame </div>
<div class='p'>
<span class="verse" id="JG3_12">12&#160;</span>Huan nopa israelitame sempa tlajtlacolchijque iixpa TOTECO. Huan yeca TOTECO quimacac más chicahualistli Eglón nopa tlanahuatijquetl ipan tlali Moab quema quinhuilanayaya israelitame pampa amo cuali quichijtoyaj iixpa. 
<span class="verse" id="JG3_13">13&#160;</span>Huan Eglón quinnotzqui nopa amalecitame huan amonitame huan quinhuilanque nopa israelitame huan quintlanque huan moaxcatijque nopa altepetl tlen apachi cuahuitl. 
<span class="verse" id="JG3_14">14&#160;</span>Huan nopa israelitame quitequipanojque Eglón san tlapic para 18 xihuitl. </div>
<div class='p'>
<span class="verse" id="JG3_15">15&#160;</span>Huan nopa israelitame pejque quitzajtzilíaj TOTECO huan TOTECO quitlananqui se tlamanahuijquetl para ma quinyacana huan ma quinmanahui. Huan nopa tlacatl itoca eliyaya Aod huan elqui icone Gera se iixhui Benjamín. Huan yaya maopochtic. Huan se tonali nopa israelitame quititlanque Aod ma quihuiquili iniimpuesto nopa Tlanahuatijquetl Eglón. 
<span class="verse" id="JG3_16">16&#160;</span>Huan Aod mochihuilijtoya se machete catli oncac tlatequi catli san tlajco metro ihuehueyaca, huan quiilpi itzinquechtla tlatzintla iyoyo ica inejmac. 
<span class="verse" id="JG3_17">17&#160;</span>Teipa quihuicac nopa tomi huan quimacato Tlanahuatijquetl Eglón ipan tlali Moab. Huan Tlanahuatijquetl Eglón eliyaya se tlacatl catli tomahuac. 
<span class="verse" id="JG3_18">18&#160;</span>Huan quema Aod ya quimacatoya nopa tomi, quisqui para ichaj. Pero teipa quema Aod ajsito altepetl Gilgal campa oncayaya teteyome, quinmajcajqui nopa tlacame catli ihuaya yohuiyayaj. 
<span class="verse" id="JG3_19">19&#160;</span>Huan mocuepqui iseltzi campa itztoya Tlanahuatijquetl Eglón huan quiilhuito: </div>
<div class='p'>―Tlanahuatijquetl, nijpiya se camanali catli monequi nimitzilhuis ichtacatzi. </div>
<div class='p'>Huajca Tlanahuatijquetl Eglón quinilhui itequipanojcahua ma amo molinica huan ma quisaca calteno. 
<span class="verse" id="JG3_20">20&#160;</span>Huan Tlanahuatijquetl Eglón mosehuijtoya iseltzi ipan icuarto huejcapa campa más tlasesestoc, huan nopona Aod calajqui huan quiilhui: </div>
<div class='p'>―Ni camanali catli nijhualica, nechmacatoc Toteco Dios para ta. </div>
<div class='p'>Huan Tlanahuatijquetl Eglón moquetztiquisqui campa mosehuiyaya ipan isiya para quiselis. 
<span class="verse" id="JG3_21">21&#160;</span>Huajca Aod catli maopochtic quiquixti imachete catli quitlalijtoya ipan itzinquechtla ica inejmac huan quisentlapalhuili Tlanahuatijquetl Eglón ipan iijti. 
<span class="verse" id="JG3_22">22&#160;</span>Quisentlapalhuili chicahuac hasta itzincuayo nopa machete tlami calaquito ipan iijti. Huan pampa tomahuac, motzajqui hasta ayacmo nesqui nopa machete huan Aod ayacmo quiquixtili. Huan nopa machete quisqui itzinpa. 
<span class="verse" id="JG3_23">23&#160;</span>Teipa Aod quisqui campa calajqui ipan nopa cuartos. Huan quitzajqui nopa puerta ica llaves huan cholo ipan ventana. </div>
<div class='p'>
<span class="verse" id="JG3_24">24&#160;</span>Huan quema ya quistoya Aod, hualajque itequipanojcahua Tlanahuatijquetl Eglón huan quiitaque nopa ipuerta tzactoc. Huan inijuanti moilhuijque huelis cuatenpanohua huan yeca itztoya nepa ipan nopa cuarto, yeca san quichixque. 
<span class="verse" id="JG3_25">25&#160;</span>Teipa quema cuesijtoyaj quichiyaj huan quiitaque amo quisayaya huan amo quitlapohuayaya ipuerta, huajca quicuique illaves huan quitlapojque nopa cuapuerta huan quipantijque inintlanahuatijca huetztoc tlalchi cuali mictoc. </div>
<div class='p'>
<span class="verse" id="JG3_26">26&#160;</span>Huan quema inijuanti quichiyayayaj para calaquise, Aod cholo huan ya panotoya campa nopa teteyome huan ajsito hasta Seirat. 
<span class="verse" id="JG3_27">27&#160;</span>Huan quema ajsito campa israelitame ipan nopa tepeme ipan inintlal iixhuihua Efraín, quipitzqui se cuacuajtli para ma mosentilica israelitame. Huan inijuanti hualajque huan hualtemoque ihuaya Aod catli quinyacanayaya. </div>
<div class='p'>
<span class="verse" id="JG3_28">28&#160;</span>Huajca Aod quinilhui: “Techtoquilica ma tiquinhuilanatij nopa moabitame, pampa TOTECO Dios techmactilis tomaco inijuanti catli tocualancaitacahua.” </div>
<div class='p'>Huajca nopa israelitame quitoquilijque huan quitzajque campa quimatque quiixcotonase hueyatl Jordán huan amo aqui quicahuilijque ma pano. 
<span class="verse" id="JG3_29">29&#160;</span>Ipan nopa tonali quinmictijque quen 10 mil moabita soldados catli más tejtetique huan más quimatque tlahuilanaj, huan amo aqui cholo. 
<span class="verse" id="JG3_30">30&#160;</span>Huajca quej nopa israelitame quintlanque moabitame. Huan teipa oncac tlasehuilistli para 80 xihuitl ipan nopa tlali. </div>
<div class='s'>Samgar, nopa expa juez, quinmanahui israelitame tlen filisteos </div>
<div class='p'>
<span class="verse" id="JG3_31">31&#160;</span>Huan nopa juez catli teipa monexti elqui Samgar, icone Anat. Huan Samgar quinmicti 600 filisteos ica icamachal omiyo se huacax huan quej nopa quinmanahui nopa israelitame.  </div>
<div class='psalmlabel' id='JG4_0'> 4</div>
<div class='s'>Débora, nopa najpa juez, quitlanqui Sísara </div>
<div class='p'>
<span class="verse" id="JG4_1">1&#160;</span>Huan quema ya mictoya Aod, nopa israelitame sempa pejque quichihuaj catli amo cuali iixpa TOTECO. 
<span class="verse" id="JG4_2">2&#160;</span>Huan TOTECO quintemactili imaco Jabín inintlanahuatijca cananeos, yaya catli mosehui para tlanahuatis ipan altepetl Hazor. Huan Sísara elqui itlayacanca tlen isoldados huan itztoya ipan altepetl Haroset Goim. 
<span class="verse" id="JG4_3">3&#160;</span>Huan Tlanahuatijquetl Jabín chicahuac quintlaijiyohuiltijtoya nopa israelitame para 20 xihuitl huan quinpiyayaya 900 tepos carrojme para ica tlahuilanase. Huajca nopa israelitame quitzajtzilijque TOTECO para ma quinpalehui. </div>
<div class='p'>
<span class="verse" id="JG4_4">4&#160;</span>Huan ipan nopa tonali quintlajtolsencahuayaya nopa israelitame se sihua juez catli itoca Débora. Yaya itztoya se tlajtol pannextijquetl huan isihua Lapidot. 
<span class="verse" id="JG4_5">5&#160;</span>Débora nochipa mosehui para tetlajtolsencahuas campa nochi quitocaxtiyayaj “Débora icoyol”. Nopa coyol cuahuitl eltoya ipan nopa tepeme ipan tlali Efraín tlatlajco altepeme Ramá huan Betel. Huan nochi israelitame conitayayaj Débora para ma quintlajtolsencahua. </div>
<div class='p'>
<span class="verse" id="JG4_6">6&#160;</span>Huan se tonal Débora tlanahuati ma quinotzatij Barac, icone Abinoam, catli itztoya ipan altepetl Cedes ipan inintlal iixhuihua Neftalí. Huan quema hualajqui, Débora quiilhui: </div>
<div class='p'>―TOTECO catli itztoc toDios tiisraelitame mitznahuatía xiquinsentili 10 mil tlacame catli hualahuij ipan nopa huejhueyi familias Neftalí huan Zabulón huan xiquinyacana hasta nopa tepetl Tabor. 
<span class="verse" id="JG4_7">7&#160;</span>Nopona anquinhuilanase isoldados Tlanahuatijquetl Jabín huan inintlayacanca catli itoca Sísara. Huan Toteco quichihuas ma monechcahui campa ta campa hueyatl Cisón ica itlahuilanca carros huan ica tlahuel miyac isoldados. Huan quichihuas ma huetzica momaco huan anquintlanise. </div>
<div class='p'>
<span class="verse" id="JG4_8">8&#160;</span>Huan Barac quiijto: </div>
<div class='p'>―Sintla ta tiyas nohuaya, niyas, pero sintla amo nohuaya tiyas, na amo niyas. </div>
<div class='p'>
<span class="verse" id="JG4_9">9&#160;</span>Huan Débora quiilhui: </div>
<div class='p'>―Cualtitoc, niyas mohuaya. Pero pampa amo timotemacac titlayacanas, quema huetzis Sísara huan isoldados, masehualme amo mitzhueyitlalise para tijtlanqui ta. Pampa elis se sihuatl catli TOTECO quitemactilis Sísara imaco. </div>
<div class='p'>
<span class="verse" id="JG4_10">10&#160;</span>Huan Barac quinnotzqui iixhuihua Zabulón huan Neftalí ma mosentilica ipan altepetl Cedes. Huan 10 mil soldados mosansejcotilijque huan quistejque ica Barac quen inintlayacanca. Huan Débora ininhuaya yajqui. 
<span class="verse" id="JG4_11">11&#160;</span>Huan Heber nopa quenita moiyocatlalijtoya tlen sequinoc quenita masehualme. (Quenitame elque inintoca iixhuihua itex Moisés.) Huan Heber quiquetztiyajqui ichaj tlen yoyomitl campa hueli huan ajsito hasta campa nopa hueyi ahua cuahuitl catli itoca Zaanaim catli eltoya nechca altepetl Cedes. 
<span class="verse" id="JG4_12">12&#160;</span>Huan Sísara quicajqui para Barac, icone Abinoam, yajtoya ipan tepetl Tabor. 
<span class="verse" id="JG4_13">13&#160;</span>Huajca Sísara quinsentili nochi 900 itlahuilanca carros huan nochi isoldados huan quistejqui ininhuaya tlen altepetl Haroset Goim huan ajsitoj campa nopa hueyatl Cisón. </div>
<div class='p'>
<span class="verse" id="JG4_14">14&#160;</span>Huajca Débora quiilhui Barac: </div>
<div class='p'>―Xiya amantzi, pampa ama TOTECO mitzyacantiyas huan mitzmactilis Sísara momaco. </div>
<div class='p'>Huajca Barac temoc ipan tepetl Tabor ica 10 mil soldados. 
<span class="verse" id="JG4_15">15&#160;</span>Huan TOTECO quinchihualti Sísara huan isoldados huan catli ihuaya itztoyaj ipan tlahuilanca tepos carrojme tlahuel ma momajmatica hasta mohuihuichijque. Huan Barac huan isoldados pejque quinmictíaj ica machete. Huajca Sísara temoc ipan icarro huan cholojtejqui san iicxipa. 
<span class="verse" id="JG4_16">16&#160;</span>Huan Barac huan isoldados quintoquilijtiyajque isoldados huan catli itztoyaj ipan tlahuilanca carrojme hasta altepetl Haroset Goim. Huan amo mocajqui itztoc niyon se isoldado Sísara. Nochi mijque ica machete. 
<span class="verse" id="JG4_17">17&#160;</span>Huan Sísara cholo san iicxipa huan yajqui campa nopa cali tlen yoyomitl catli elqui iaxca Jael catli isihua Heber, nopa quenita. Yajqui ichaj pampa Heber huan Tlanahuatijquetl Jabín ipan altepetl Hazor quichijtoyaj se camanali para amo oncas cualantli ica inijuanti. </div>
<div class='p'>
<span class="verse" id="JG4_18">18&#160;</span>Huajca nopa sihuatl, Jael, quisqui ichaj para quiselis Sísara huan quiilhui: </div>
<div class='p'>―Xicalaqui nica, notlanahuatijca. Amo ximajmahui, pampa amo aqui mitzajsis nica. </div>
<div class='p'>Huan yaya calajqui ichaj tlen yoyomitl para motlatis, huan Jael quipijqui ica se tlaquemitl. 
<span class="verse" id="JG4_19">19&#160;</span>Huan Sísara quitlajtlani quentzi atl pampa tlahuel amiquiyaya. </div>
<div class='p'>Pero nopa sihuatl quitlapo se cuetlaxtli catli ipan quitectoya lechi huan quimacac ma quiiji huan sempa cuali quipijpijqui. 
<span class="verse" id="JG4_20">20&#160;</span>Huan Sísara quiilhui nopa sihuatl: </div>
<div class='p'>―Ximoquetza puertajteno huan sintla acajya hualas huan mitztlatzintoquilis sintla nica nimotlatijtoc, xiquilhui para amo. </div>
<div class='p'>
<span class="verse" id="JG4_21">21&#160;</span>Huan tlahuel cochqui pampa nelía siyajtoya. Huan Jael, isihua Heber, quicuic se cuaestaca huan se martillo huan ica yolic monechcahuijtiyajqui campa ya. Huan quiquechili nopa cuaestaca ipan itzonteco huan quisentlapalhuili hasta mocajqui tlatzquitoc ipan tlali, huan nimantzi mijqui. </div>
<div class='p'>
<span class="verse" id="JG4_22">22&#160;</span>Huan ajsico Barac catli quitemohuayaya Sísara huan Jael quinamiquito huan quiilhui: </div>
<div class='p'>―Xihuala huan nimitznextilis nopa tlacatl catli tijtemohua. </div>
<div class='p'>Huan calajqui Barac huan quiitac Sísara cuali mictoc ica se cuaestaca ipan itzonteco. 
<span class="verse" id="JG4_23">23&#160;</span>Huajca quej nopa iniixtla nopa israelitame Toteco Dios quintlanqui isoldados Jabín, inintlanahuatijca cananeos. 
<span class="verse" id="JG4_24">24&#160;</span>Huan mojmostla nopa israelitame más quipixtiyajque chicahualistli iixpa Jabín inintlanahuatijca cananeos, huan teipa quitzontlamiltijque.  </div>
<div class='psalmlabel' id='JG5_0'> 5</div>
<div class='s'>Ininhuica Débora huan Barac </div>
<div class='p'>
<span class="verse" id="JG5_1">1&#160;</span>Ipan nopa tonali Débora ihuaya Barac, catli eliyaya icone nopa Abinoam, quej ni huicaque: </div>
<div class='q'>
<span class="verse" id="JG5_2">2&#160;</span>“Ma tijhueyichihuaca TOTECO pampa nopa tlayacanca israelitame moneltlalijque, </div>
<div class='q'>huan nopa israelitame nimantzi motemacaque para tlahuilanatij. </div>
<div class='q'>
<span class="verse" id="JG5_3">3&#160;</span>Techtlacaquilica, antlanahuatiani huan amojuanti catli anquihuicaj tequiticayotl, </div>
<div class='q'>huan na nijhuicatis TOTECO, yaya catli toDios tiisraelitame. </div>
<div class='q'>Quena, yaya nijhuicatis huan nijhueyitlalis. </div>
<div class='q'>
<span class="verse" id="JG5_4">4&#160;</span>TOTECO, quema ta tiquisqui ipan Seir huan tinejnentiyajqui ipan tlali Edom, </div>
<div class='q'>molini tlali huan tlen nopa mixtli ipan ilhuicactli tlaquiyajqui chicahuac. </div>
<div class='q'>
<span class="verse" id="JG5_5">5&#160;</span>Nopa tepeme huihuipicaque moixpa TOTECO, </div>
<div class='q'>ta catli techmocuitlahuía titlali Israel ehuani. </div>
<div class='q'>Quena, tepetl Sinaí nojquiya huihuipicac moixpa. </div>
<div class='q'>
<span class="verse" id="JG5_6">6&#160;</span>Ipan nopa tonali quema noja itztoya Samgar, icone Anat, hasta quema itztoya Jael, nochi israelitame quicajtejque nochi huejhueyi ojme huan ayacmo nejnenque nopona pampa momajmatiyayaj para quintlachtequilise. </div>
<div class='q'>San quitoquilijque pilojtzitzi catli huijcoltic para motlatijtiyase. </div>
<div class='q'>
<span class="verse" id="JG5_7">7&#160;</span>Nochi paquilistli tlantoya huan niyon se israelita amo itztoya ica yejyectzi hasta na, niDébora, nimotlananqui quen nieliyaya ininnana israelitame. </div>
<div class='q'>
<span class="verse" id="JG5_8">8&#160;</span>Israelitame quinhueyichihuayayaj tlaixcopincayome catli amo Dios. </div>
<div class='q'>Nochi sequinoc altepetl ehuani techhuilanque hasta topuertaj teno. </div>
<div class='q'>Nopa fiero tlacame catli technahuatiyayaj amo techcahuiliyayaj ma tijpiyaca niyon se totepostzajca o tepostli catli ica timomanahuisquíaj. </div>
<div class='q'>Amo oncac niyon se ipan 40 mil israelitame. </div>
<div class='q'>
<span class="verse" id="JG5_9">9&#160;</span>Nelía nipaqui ica antlanahuatiani ipan tlali Israel. </div>
<div class='q'>Nijtlascamati TOTECO por amojuanti. </div>
<div class='q'>Anyajque ipan tlahuilanalistli ica nochi amoyolo. </div>
<div class='q'>Ma tijhueyichihuaca TOTECO. </div>
<div class='q'>
<span class="verse" id="JG5_10">10&#160;</span>Nochi tiisraelitame ma tijhueyichihuaca TOTECO. </div>
<div class='q'>Nochi catli ricos huan catli tlejcoj ipan burrojme chipahuaque, </div>
<div class='q'>huan catli mosehuíaj campa tlatzotzoltic ma paquica. </div>
<div class='q'>Huan nojquiya ma huicaca nochi catli teicneltzitzi huan monequi nejnemise. </div>
<div class='q'>Nochi ma tihuicaca ica tlascamatili. </div>
<div class='q'>
<span class="verse" id="JG5_11">11&#160;</span>Inijuanti catli quimatij tlahuilanaj sempa mosentilíaj campa ameli ininhuaya catli quinamacaj ininborregojhua. </div>
<div class='q'>Nopona nopa soldados catli tlatlantoque tepohuilíaj quenicatza nelía hueyi catli TOTECO quinchihuili, masque san teicneltzitzi. </div>
<div class='q'>TOTECO quichijqui para tiisraelitame ma titlatlanica tlahuel. </div>
<div class='q'>Huan huajca ama nochi tiisraelitame, tojuanti catli tiimasehualhua TOTECO, </div>
<div class='q'>sempa timosehuíaj campa puerta huan tiitztoque ica yejyectzi. </div>
<div class='q'>
<span class="verse" id="JG5_12">12&#160;</span>Xiisa Débora. </div>
<div class='q'>Xiisa huan xihuica se huicatl. </div>
<div class='q'>Huan ta Barac, tiicone Abinoam, ximotlanana. </div>
<div class='q'>Xiquinhuica nopa masehualme catli tiquinitzquijtoc ipan tlahuilancayotl. </div>
<div class='q'>Ma mitztequipanotij. </div>
<div class='q'>
<span class="verse" id="JG5_13">13&#160;</span>Temoque nopa israelita tlacame catli motemacayayaj. </div>
<div class='q'>Yajque mohuilanatoj ininhuaya inincualancaitacahua. </div>
<div class='q'>Nopa tlacame catli iaxcahua TOTECO motecpanque huan yajque, </div>
<div class='q'>masque amo nesiyaya sintla huelis tlatlanise. </div>
<div class='q'>
<span class="verse" id="JG5_14">14&#160;</span>Hualajque israelita tlacame tlen tlali Efraín campa nopa amalecitame achtihui itztoyaj. </div>
<div class='q'>Huan quintoquilijtiyajque isoldados tlen nopa hueyi familia Benjamín. </div>
<div class='q'>Nopa tlanahuatijca israelitame hualajque tlen itlal Maquir. </div>
<div class='q'>Tlacame tlen nopa hueyi familia Zabulón hualtemoque. </div>
<div class='q'>
<span class="verse" id="JG5_15">15&#160;</span>Nojquiya nopa tequitini huan soldados tlen nopa hueyi familia Isacar temoque hasta nopa tlamayamitl ihuaya Débora. </div>
<div class='q'>Huan iteipan ixhuihua Isacar quipalehuijque Débora huan Barac quipalehui nojquiya. </div>
<div class='q'>Quena, moisihuiltijque para tlapalehuise. </div>
<div class='q'>Pero iixhuihua Rubén amo yajque. </div>
<div class='q'>
<span class="verse" id="JG5_16">16&#160;</span>¿Para tlen mocajque ininchaj iixhuihua Rubén campa tzactoque ininborregojhua? </div>
<div class='q'>¿Huelis san quintlacaquiliyayaj nopa tlamocuitlahuiani quema quinnotzayayaj inintlapiyalhua ica tlapitztli? </div>
<div class='q'>Iixhuihua Rubén amo pajca itztoque para amo yajque. </div>
<div class='q'>
<span class="verse" id="JG5_17">17&#160;</span>Iixhuihua Galaad mocajque ne seyoc inaliyo Jordán huan iixhuihua Dan mocajque campa nopa barcos. </div>
<div class='q'>Iixhuihua Aser mocajque iteno hueyi atl huan amo mijcuinijque campa itztoyaj. </div>
<div class='q'>San mosiyajquetzayayaj. </div>
<div class='q'>
<span class="verse" id="JG5_18">18&#160;</span>Pero iixhuihua Zabulón ihuaya Neftalí, inijuanti, quena. </div>
<div class='q'>Yajque tlahuilanatoj huan amo quichihuilijque cuenta sintla miquisquíaj. </div>
<div class='q'>
<span class="verse" id="JG5_19">19&#160;</span>Huajca nopa tlanahuatiani tlen cananeos hualajque tlahuilanacoj </div>
<div class='q'>nechca altepetl Taanac campa pehua nopa atl tlen altepetl Meguido. </div>
<div class='q'>Pero amo tleno quitlanque. </div>
<div class='q'>Amo quihuicaque niyon se tomi. </div>
<div class='q'>
<span class="verse" id="JG5_20">20&#160;</span>TOTECO huan nochi sitlalime ipan ilhuicactli techpalehuijque para tijtlanise Sísara. </div>
<div class='q'>
<span class="verse" id="JG5_21">21&#160;</span>Elqui quej nopa atlajtli Cisón tlejcoc miyac huan nochi quinhuicac. </div>
<div class='q'>Quena, quinhuahuatatzqui nochi ininmijcatzitzi. </div>
<div class='q'>(Ma quipiya fuerza noyolo para nijtlamiltis ni nohuica.) </div>
<div class='q'>
<span class="verse" id="JG5_22">22&#160;</span>Huajca caquistic nopa cahuayo tecactli pampa motlalojtiyajque. </div>
<div class='q'>Masque tlahuel motemacayayaj nopa soldados ipan inincahuayos, quistejque ica majmajtli. </div>
<div class='q'>
<span class="verse" id="JG5_23">23&#160;</span>Itequihua TOTECO quiijto: ‘Xiquintelchihua catli ehuaj Meroz.’ </div>
<div class='q'>Ma itztoca senquistoc tlatelchihualme catli nopona itztoque, </div>
<div class='q'>pampa amo hualajque quipalehuicoj TOTECO para quinhuilanase icualancaitacahua catli nelía elque tejtetique. </div>
<div class='q'>
<span class="verse" id="JG5_24">24&#160;</span>Pero niquijtohua tlahuel xijtiochihua nopa sihuatl Jael, isihua Heber, nopa quenita. </div>
<div class='q'>Más ma quitiochihua Jael que nochi sihuame catli mocahuaj ipan yoyon calme. </div>
<div class='q'>
<span class="verse" id="JG5_25">25&#160;</span>Sísara quitlajtlani atl huan Jael quimacac lechi. </div>
<div class='q'>Ipan se taza catli yejyectzi, quimacac crema. </div>
<div class='q'>
<span class="verse" id="JG5_26">26&#160;</span>Ica se imax quicuic nopa cuaestaca huan ica inejmac quicuic se martillo catli ica quimaquili Sísara ipan itzonteco. </div>
<div class='q'>Quicuacoyoni huan panoc ipan itzonteco nopa cuaestaca. </div>
<div class='q'>
<span class="verse" id="JG5_27">27&#160;</span>Huan nopona campa huetztoya, mijqui. </div>
<div class='q'>Quena, iicxitla Jael huetztoya huan nopona mijqui. </div>
<div class='q'>
<span class="verse" id="JG5_28">28&#160;</span>Inana Sísara motequipachohuayaya huan tlachiyayaya </div>
<div class='q'>ipan ventana para quiitas sintla huala. </div>
<div class='q'>Moilhuiyaya: ¿Para tlen amo huala Sísara ica icarro? </div>
<div class='q'>¿Para tlen icarro huejcahua huan amo caquisti </div>
<div class='q'>para huala ica cahuayo tecactli? </div>
<div class='q'>
<span class="verse" id="JG5_29">29&#160;</span>Huan inana moilhuiyaya para melahuac catli isihua tequipanojcahua catli más tlalnamiquij quiilhuiyayaj. </div>
<div class='q'>Inijuanti quiilhuiyayaj: </div>
<div class='q'>
<span class="verse" id="JG5_30">30&#160;</span>‘Huelis miyac tlamantli mocuilijque quema tlatlanque, </div>
<div class='q'>huan ama nochi moajachihuíaj. </div>
<div class='q'>Huelis sesen soldado quitocaros se o ome ichpocame huan Sísara quitocaros nopa yoyomitl catli más yejyectzi ica miyac colores. </div>
<div class='q'>Huelis nechhualiquilis miyac tlamantli catli yejyectzi tlajtzontli. </div>
<div class='q'>Huan catli más yejyectzi tlaijilpili mocahuas para moquechcostis iquechtla ya.’ </div>
<div class='q'>
<span class="verse" id="JG5_31">31&#160;</span>TOTECO, nochi mocualancaitacahua ma miquica, </div>
<div class='q'>pero masehualme catli mitzhueyichihuaj ma elica quej nopa tonati quema quisa ica nochi ichicahualis.” </div>
<div class='m'>Quej nopa huicayayaj Débora ihuaya Barac. </div>
<div class='p'>Huan teipa nopa israelitame quipixque tlasehuilistli ipan nopa tlali para 40 xihuitl.  </div>
<div class='psalmlabel' id='JG6_0'> 6</div>
<div class='s'>TOTECO quinotzqui Gedeón ma quinyacana israelitame </div>
<div class='p'>
<span class="verse" id="JG6_1">1&#160;</span>Huan nopa israelitame sempa quichijque catli amo cuali iixpa TOTECO, huan yaya quintemactili ininmaco nopa madianitame. Huan nopa madianitame quintlaijiyohuiltijque chicahuac para chicome xihuitl, 
<span class="verse" id="JG6_2">2&#160;</span>huan tlahuel fiero quinchihuilijque israelitame. Yeca por catli nopa madianitame quinchihuiliyayaj, nopa israelitame motlatitoj ipan tecacahuatl, huan campa tlaostoco huan nopona mocajque para itztose campa cuatitlamitl ipan tepeme. 
<span class="verse" id="JG6_3">3&#160;</span>Huan quema nopa israelitame tlatojtocayayaj ipan ininmil, nopa madianitame, huan amalecitame huan sequinoc xinachtli masehualme catli hualayayaj campa hualquisa tonati quitlamiltijque nochi catli quitoctoyaj. 
<span class="verse" id="JG6_4">4&#160;</span>Nochi quisosolojque ipan ininmil israelitame hasta altepetl Gaza. Huan amo tleno quincahuilijque para nopa israelitame ma quicuaca. Nojquiya quincuilijque israelitame nochi ininborregojhua, ininhuacaxhua huan ininburrojhua. 
<span class="verse" id="JG6_5">5&#160;</span>Pampa ajsiyayaj nelía miyac nopa seyoc tlali ehuani ipan inincamellos hasta amo aqui hueliyaya quinpohua. Huan quinhualicayayaj nochi inintlapiyalhua catli itztoyaj quen chapolime catli nochi quitlamiltíaj. Huan quiquetzayayaj ininchajchaj tlen yoyomitl nopona huan mocahuayayaj hasta nochi quitlamiltisquíaj, huan nopa tlali mocajqui huactoc. 
<span class="verse" id="JG6_6">6&#160;</span>Huan quej nopa, nopa israelitame mocajque pilteicneltzitzi por nopa madianitame huan huajca quitzajtzilijque TOTECO. 
<span class="verse" id="JG6_7">7&#160;</span>Huan quema nopa israelitame quitlajtlanijque TOTECO ma quinmanahui tlen nopa madianitame, 
<span class="verse" id="JG6_8">8&#160;</span>TOTECO quintitlanili se tlajtol pannextijquetl huan yaya quinilhui nopa camanali catli TOTECO toDIOS tiisraelitame quimacac. TOTECO quiijto: “Na nimechquixti ipan tlali Egipto campa anitztoyaj anilpitoque huan antequipanohuayayaj san tlapic. 
<span class="verse" id="JG6_9">9&#160;</span>Nimechmanahui ininmaco egiptome huan ininmaco nochi sequinoc catli anmechcualancaitayayaj. Amoixtla niquintojtocac huan nimechmactili inintlal. 
<span class="verse" id="JG6_10">10&#160;</span>Huan nimechilhui para na niamoTECO Dios huan para amo xiquinhueyichihuaca nopa tlaixcopincayome catli nopa amorreos nopona quintlepanitaj, pero amo antechtlacaquilijque.” </div>
<div class='s'>Itequihua Toteco quinojnotzaco Gedeón </div>
<div class='p'>
<span class="verse" id="JG6_11">11&#160;</span>Teipa se tonal hualajqui itequihua TOTECO huan mosehui ahuatzintla catli eltoc nechca altepetl Ofra catli eliyaya iaxca Joás iixhui Abiezer. Huan Gedeón, icone Joás, quiichtacatejtzonayaya trigo campa tlacoyonijtoya huejcatla ipan tetl para nopona quipatzcasquía xocomecatl para quiquixtilis iayo. Quej nopa, amo nesiyaya pampa amo quinequiyaya nopa madianitame ma quiitaca huan mocuilise nopa trigo. </div>
<div class='p'>
<span class="verse" id="JG6_12">12&#160;</span>Huan itequihua TOTECO monexti iixpa Gedeón huan quiilhui: </div>
<div class='p'>―TOTECO mohuaya itztoc huan tielis se soldado catli tlahuel motemacas ipan tlahuilancayotl. </div>
<div class='p'>
<span class="verse" id="JG6_13">13&#160;</span>Huan Gedeón quitlatzintoquili: </div>
<div class='p'>―Sintla TOTECO itztoc tohuaya, huajca ¿para tlen topanti nochi ni tlamantli catli ohui? ¿Para tlen amo techchihuilía nopa tetzatl catli tohuejcapan tatahua quiijtojque quinchihuili quema quinquixti ipan tlali Egipto? Ama eltoc quen TOTECO techtlahuelcajtoc huan techtemactilijtoc ininmaco nopa madianitame. </div>
<div class='p'>
<span class="verse" id="JG6_14">14&#160;</span>Huan TOTECO quitlachili huan quiilhui: </div>
<div class='p'>―Na nimitzmacas nochicahualis. Xiya ta, xiquinmanahuiti israelitame ininmaco nopa madianitame pampa ama na nimitztitlani. </div>
<div class='p'>
<span class="verse" id="JG6_15">15&#160;</span>Pero Gedeón sempa quinanquili: </div>
<div class='p'>―¿Ay noTeco, quenicatza huelis niquinmanahuis israelitame? Nihuala ipan nopa familia catli más teicneltzi ipan nochi iixhuihua Manasés. Huan ipan noteiximatcahua nieli catli más nitziquitetzi. </div>
<div class='p'>
<span class="verse" id="JG6_16">16&#160;</span>Huan TOTECO quinanquili: </div>
<div class='p'>―Naya mohuaya niitztoc huan tiquintlanis nopa madianitame quen elisquía san se tlacatl. </div>
<div class='p'>
<span class="verse" id="JG6_17">17&#160;</span>Huan Gedeón sempa quiilhui TOTECO: </div>
<div class='p'>―Sintla techtlapejpenijtoc huan techcualita, huajca xijchihua se tlanextilijcayotl para nelía nijmatis tiitztoc TOTECO catli techcamanalhuía. 
<span class="verse" id="JG6_18">18&#160;</span>Se favor nimitztlajtlanía, amo xiquisa hasta nimocuepas huan nimitzhualiquilis se nemactli catli nijnequi nimitzmacas. </div>
<div class='p'>Huan TOTECO quinanquili: </div>
<div class='p'>―Nica nimitzchiyas hasta sempa tihualas. </div>
<div class='p'>
<span class="verse" id="JG6_19">19&#160;</span>Huajca Gedeón yajqui quicualtlalito se pilchivojtzi ihuaya 20 litros harina huan quichijqui pantzi catli amo quipiya tlasonejcayotl. Teipa quitlali nopa nacatl ipan se chiquihuitl huan nopa nacatl iayo ipan se hueyi comitl. Huan quihuicac nochi para quimacas campa itztoya itequihua Toteco ahuatzintla. </div>
<div class='p'>
<span class="verse" id="JG6_20">20&#160;</span>Huajca itequihua Toteco Dios quiilhui: “Xijhualica nopa nacatl huan nopa pantzi catli amo quipiya tlasonejcayotl huan xijtlali ipan ni tetl huan ipani nopa nacatl xijtoyahua iayo.” </div>
<div class='p'>Huan Gedeón quej nopa quichijqui. 
<span class="verse" id="JG6_21">21&#160;</span>Huan nopa itequihua TOTECO quiajsic nopa nacatl huan nopa pantzi catli amo quipiya tlasonejcayotl ica icuatopil. Huan tlen nopa tetl quisqui tlitl catli quitlati nopa nacatl ihuaya nopa pantzi para quinextis TOTECO quiseli itlacajcahualis. Huan nopa tequihua san polijqui iixtla. </div>
<div class='p'>
<span class="verse" id="JG6_22">22&#160;</span>Huajca Gedeón momacac cuenta para eliyaya itequihua TOTECO huan quiijto: </div>
<div class='p'>―¡Ay TOTECO Catli Más Tijpiya Tlanahuatili! Niquitztoc ixayac motequihua. </div>
<div class='p'>
<span class="verse" id="JG6_23">23&#160;</span>Pero TOTECO quiilhui: </div>
<div class='p'>―Ximoyoltlali huan amo ximajmahui pampa amo timiquis. </div>
<div class='p'>
<span class="verse" id="JG6_24">24&#160;</span>Huajca nopona Gedeón quiquetzqui se tlaixpamitl para quielnamiquis TOTECO huan quitocaxti “TOTECO, Yaya Catli Temaca Yoltlasehuilistli”. Huan ni tlaixpamitl noja eltoc hasta ama nepa Ofra campa itztoque iixhuihua Abiezer. 
<span class="verse" id="JG6_25">25&#160;</span>Huan nopa yohuali TOTECO quiilhui Gedeón: </div>
<div class='p'>―Xijcui nopa toro catli ompa ejquetl catli motata iaxca huan catli quipiya chicome xihuitl. Huan xijtlahuiso nopa tlaixpamitl tlen Baal catli motata quipixtoc. Huan xijtzontequi nopa tlaixcopincayotl Asera catli quiquetztoc ielchiquitipa ne seyoc. 
<span class="verse" id="JG6_26">26&#160;</span>Huan xijchihua se tlaixpamitl para TOTECO Dios itzonatipa nopa tepetl huan xijsencahua nopa teme ica tlamocuitlahuili quen monequi. Huan xijcui nopa toro catli ompa tlacatquetl, huan xijmicti huan techmaca quen se tlacajcahualistli. Huan xijtequihui nopa cuahuitl tlen nopa tlaixcopincayotl Asera catli tijtzojtzontejqui para xijtlati ipan nopa tlaixpamitl. </div>
<div class='s'>Gedeón quichijqui catli Toteco quiilhui </div>
<div class='p'>
<span class="verse" id="JG6_27">27&#160;</span>Huajca Gedeón quincuic majtlactli itequipanojcahua huan quichijqui quen TOTECO quinahuati. Pero majmajqui para quisencahuas tonaya pampa moilhuiyaya quiitasquíaj iteiximatcahua huan catli ehuaj nopa altepetl. Huajca quisencajqui ica tlayohua. </div>
<div class='p'>
<span class="verse" id="JG6_28">28&#160;</span>Huan ica ijnaloc mejque tlacame catli ehuaj nopa altepetl huan quiitaque para sosolijtoya nopa tlaixpamitl tlen Baal. Nojquiya quiitaque para se quitzontectoya nopa itlaixcopincayo Asera catli quichijtoyaj ica cuahuitl. Huan nojquiya quiitaque nopa tlaixpamitl huan ipan quitencajtoya nopa toro. </div>
<div class='p'>
<span class="verse" id="JG6_29">29&#160;</span>Huajca motlatzintoquilijque se ica seyoc: “¿Ajqueya quichijqui ni tlamantli?” </div>
<div class='p'>Pero teipa quimatque para quichijtoya Gedeón, icone Joás. Huajca yajque huan quiilhuitoj Joás: </div>
<div class='p'>
<span class="verse" id="JG6_30">30&#160;</span>―Xijquixti motelpoca para tijmictise pampa quisemanqui itlaixpa Baal huan quitzojtzontejqui itlaixcopincayo Asera catli tijchijtoyaj ipan tlaquetzali. </div>
<div class='p'>
<span class="verse" id="JG6_31">31&#160;</span>Huan Joás quinnanquili nochi inijuanti catli moquetztoyaj inechca ica ni camanali: </div>
<div class='p'>―¿Para tlen anquinequij anquimanahuise Baal huan antlahuilanase por ya? ¿Anmoilhuíaj Baal amo hueli momanahuis ica iseltzi? Nelía anhuihuitique para anquiijtose amo hueli momanahuis Baal. Ma miqui nimantzi catli ya nopa moilhuía. Sintla Baal nelía eli se dios, huajca ma momanahui iseltzi huan ma quinhuilana catli quisosolojque itlaixpa. </div>
<div class='p'>
<span class="verse" id="JG6_32">32&#160;</span>Huajca ipan nopa tonal pejque quitocaxtíaj Gedeón, Jerobaal. Jerobaal quiijtosnequi “ma momanahui Baal iseltzi”. Quej nopa quitocaxtijque pampa quisosolojtoya itlaixpa Baal. </div>
<div class='p'>
<span class="verse" id="JG6_33">33&#160;</span>Teipa mosentilijque nochi madianitame, huan amalecitame, huan sequinoc xinachtli tlacame catli hualajque campa hualquisa tonati huan quipanoque hueyatl Jordán huan mochijque campa nopa tlamayamitl Jezreel. 
<span class="verse" id="JG6_34">34&#160;</span>Huan Itonal TOTECO motlali ipan Gedeón huan Gedeón quipitzqui nopa cuacuajtli para nochi iixhuihua Abiezer ma mosentilica ihuaya. 
<span class="verse" id="JG6_35">35&#160;</span>Nojquiya quinnahuati tlayolmelahuani ma yaca ipan nochi nopa tlali campa itztoyaj iixhuihua Manasés para ma mosansejcotilica ihuaya. Nojquiya tlatitlanqui ma quinyolmelahuatij israelitame ipan nopa huejhueyi familias Aser, Zabulón huan Neftalí. Huan nochi inijuanti nima hualajque mosansejcotilicoj ihuaya Gedeón. </div>
<div class='p'>
<span class="verse" id="JG6_36">36&#160;</span>Huan Gedeón quiilhui Toteco Dios: “Sintla nelía techtequihuis para ma niquinmanahui israelitame quen tiquijtohua, 
<span class="verse" id="JG6_37">37&#160;</span>quej ni technextili. Nica campa quitejtejtzonaj trigo nijtlalis se ipochquiyo borrego. Sintla ica ijnaloc xolontos san ipochquiyo nopa borrego ica ajhuachtli huan nopa tlali mocahuas huactoc, huajca nijmachilis para techtequihuis para niquinmanahuis israelitame quen techilhuijtoc.” </div>
<div class='p'>
<span class="verse" id="JG6_38">38&#160;</span>Huan quej nopa panoc. Quema mejqui ica ijnaloc quipatzcac ipochquiyo nopa borrego huan quisqui atl hasta temic se hueyi caxitl ica ajhuachtli. </div>
<div class='p'>
<span class="verse" id="JG6_39">39&#160;</span>Pero noja Gedeón sempa quiilhui Toteco Dios: “Amo xicualani sintla nijmitztlajtlanis seyoc tlamantli tlanextilijcayotl para temachtli nijmatis sintla melahuac. Ama nimitztlajtlanía para ma mocahua huactoc nopa ipochquiyo borrego huan nopa tlali catli quiyahualohua ma xolontos ica ajhuachtli.” </div>
<div class='p'>
<span class="verse" id="JG6_40">40&#160;</span>Huan quej nopa quichijqui Toteco Dios nopa yohuali. Mocajqui huactoc nopa ipochquiyo borrego huan nochi nopa tlali xolontoya ica ajhuachtli.  </div>
<div class='psalmlabel' id='JG7_0'> 7</div>
<div class='s'>Gedeón quintlanqui nopa madianitame </div>
<div class='p'>
<span class="verse" id="JG7_1">1&#160;</span>Huajca Gedeón catli nojquiya itoca Jerobaal huan nochi catli ihuaya itztoyaj mejque cualca, huan yajque mochihuatoj nechca nopa ameli Harod. Huan nopa madianitame mochijtoyaj ica huejcapa campa nopa tlamayamitl iicxitla nopa tlachiquili catli itoca More. </div>
<div class='p'>
<span class="verse" id="JG7_2">2&#160;</span>Huan TOTECO quiilhui Gedeón: “Nopa tlacame catli tiquinhualica neltlahuel miyaqui. Huajca amo huelis nimechpalehuis para anquitlanise nopa madianitame. Pampa huelis anmohueyimatise huan anmoilhuise amoseltzitzi anmomanahuijque. 
<span class="verse" id="JG7_3">3&#160;</span>Huajca ama xiquinyolmelahua nochi nopa tlacame sintla se acajya huihuipica o majmahui, ma quisa tlen ni tepetl Galaad huan ma yohui ichaj.” </div>
<div class='p'>Huajca quisque 22 mil tlacame para yase ininchaj huan san mocajque 10 mil. </div>
<div class='p'>
<span class="verse" id="JG7_4">4&#160;</span>Huan TOTECO quiilhui Gedeón: “Noja mocahuaj tlahuel miyaqui mosoldados. Ama xiquinhuica ma atlitij huan nopona niquinyejyecos huan nimitznextilis ajqueya yas mohuaya huan ajqueya amo yas. Huan quema nimitzilhuis para se yas mohuaya, yaya yas. Huan quema nimitzilhuis se amo yas, huajca amo yas.” </div>
<div class='p'>
<span class="verse" id="JG7_5">5&#160;</span>Huajca Gedeón quinhuicac nochi campa atl para ma atlica huan TOTECO quiilhui Gedeón: “Xiquiniyocatlali nopa tlacame ica ome pamitl: Inijuanti catli quitlananaj nopa atl ipan ininmax para quipipitzose quen chichime huan inijuanti catli motlancuaquetzase para atlise ipan nopa hueyatl.” </div>
<div class='p'>
<span class="verse" id="JG7_6">6&#160;</span>Huan san 300 tlacame quipipitzojque atl ica ininmax quen chichime. Huan nochi nopa sequinoc san motlancuaquetzque huan atlique. </div>
<div class='s'>Nopa 300 isoldados Gedeón catli TOTECO quintlapejpeni </div>
<div class='p'>
<span class="verse" id="JG7_7">7&#160;</span>Huajca TOTECO quiilhui Gedeón: “Na niquintlanis nopa madianitame ica ni 300 tlacame catli san quipipitzojque atl. Xiquintitlani nopa sequinoc sempa ma yaca ininchajchaj.” </div>
<div class='p'>
<span class="verse" id="JG7_8">8&#160;</span>Huajca Gedeón quinsentili nochi nopa soqui xarros huan oquich borregojme inincuacua catli quihualicayayaj ne sequinoc tlacame huan quintitlanqui ma yaca ininchajchaj. Huan san mocajque ihuaya nopa 300 tlacame catli tlapejpenilme. Huan nopa madianitame mochijtoyaj tlatzintla campa tlamayamitl. 
<span class="verse" id="JG7_9">9&#160;</span>Huan nopa yohuali TOTECO quiilhui Gedeón: “Ximehua huan xitemo ica mosoldados campa nopa madianitame mochijtoque, pampa na nimitzmacatoc momaco huan nijchihuas xiquintlani. 
<span class="verse" id="JG7_10">10&#160;</span>Pero sintla timajmahui para tiquinhuilanati, huajca achtihui xitemo nepa ihuaya motequipanojca Fura. 
<span class="verse" id="JG7_11">11&#160;</span>Huan xijtlacaquilitij tlaque moilhuíaj nopa madianitame. Huan huajca tijpiyas más chicahualistli huan tijnequis titemos ica mosoldados para tiquinhuilanati campa mochijtoque.” </div>
<div class='p'>Huajca Gedeón ichtaca yajqui ihuaya itequipanojca Fura hasta iteno campa mochijtoyaj nopa madianita soldados. 
<span class="verse" id="JG7_12">12&#160;</span>Huan nopona itztoyaj nochi nopa madianitame, amalecitame huan nopa tlacame catli hualajque ica campa hualquisa tonati. Tlahuel miyaqui itztoyaj huan nesiyayaj san quen tlahuel miyaqui chapolime. Quinpiyayayaj miyac camellos hasta amo aqui hueliyaya quinpohua. Elque quen imiyaca xali iteno hueyatl. 
<span class="verse" id="JG7_13">13&#160;</span>Huan ipan nopa tlatoctzi quema ajsito Gedeón, quicajqui para se tlacatl quipohuiliyaya ihuampox catli quitemictoya huan quej ni quiilhuiyaya: </div>
<div class='p'>―Ipan se temictli niquitac catli eliyaya quen se pantzi catli momimilojtihualajqui huan ajsico nica campa timochijtoque. Huan quitejtzonaco chicahuac se hueyi yoyon cali huan nopa yoyon cali huetzqui. </div>
<div class='p'>
<span class="verse" id="JG7_14">14&#160;</span>Huan ihuampox quiilhui: </div>
<div class='p'>―Catli tijtemijqui quiijtosnequi para nopa israelita Gedeón, icone Joás, hualas ica nochi ichicahualis huan Toteco Dios quimactilis imaco nochi timadianitame huan nochi catli itztoque tohuaya. Huan yaya techtlamimictis. </div>
<div class='p'>
<span class="verse" id="JG7_15">15&#160;</span>Huan quema Gedeón quicajqui nopa temictli huan tlaque quinequi quiijtos, quihueyichijqui Toteco. Huan teipa sempa mocuepqui campa nopa israelitame mochijtoyaj huan quinilhui: </div>
<div class='p'>―Ximotlananaca pampa Toteco techmacatoc nopa madianitame tomaco para ma tiquintlanise. </div>
<div class='p'>
<span class="verse" id="JG7_16">16&#160;</span>Huan quinxelo nopa 300 tlacame huan quintlali ica eyi pamitl huan sesen tlacatl quimacac se icuacua huan se soqui xarro catli iijtic quipixtoya tlilelemectli. 
<span class="verse" id="JG7_17">17&#160;</span>Huan quinilhui: </div>
<div class='p'>―Quema niajsiti campa mochijtoque, xijtlachilica catli nijchihuas huan nochi amojuanti nojquiya ya nopa xijchihuaca. 
<span class="verse" id="JG7_18">18&#160;</span>Quema na huan catli nohuaya yohuij tijpitzase nopa oquich borregojme inincuacua, nojquiya xijpitzaca yahualtic campa mochijtoque, huan nojquiya xitzajtzica chicahuac huan xiquijtoca: ‘Tihualahuij ica ichicahualis TOTECO huan ica Gedeón.’ </div>
<div class='p'>
<span class="verse" id="JG7_19">19&#160;</span>Huan quej nopa Gedeón ihuaya nopa 100 tlacame catli ihuaya yohuiyayaj ajsitoj nechca campa nopa madianitame mochijtoyaj. Huan eliyaya tlajco yohual quema mopatlayayaj inintlamocuitlahuijcahua. Huan nopa 100 tlacame nimantzi pejque tlapitzaj huan quitlapanque nopa soqui xarros catli ipan quihuicayayaj nopa tlilelemectli. Huan ne sequinoc san se quichijque. 
<span class="verse" id="JG7_20">20&#160;</span>Huan nopa eyi pamitl tlen soldados quipitzque inincuacua borregojme huan quitlapanque nopa soqui xarros. Huan quihuicayayaj nopa tlilelemectli ica iniopoch huan ica ininnejmac quiitzquitiyohuiyayaj nopa cuacuajtli para huelise quipitzase. Huan tlahuejchijtiyohuiyayaj: “Tihualahuij ica ichicahualis TOTECO huan ica Gedeón.” </div>
<div class='p'>
<span class="verse" id="JG7_21">21&#160;</span>Huan sesen tlacatl san moquetzqui nopona yahualtic campa mochijtoyaj nopa madianitame. Huajca nochi nopa madianita soldados pejque motlalohuaj huan tzajtzitiyajque cholojque. 
<span class="verse" id="JG7_22">22&#160;</span>Huan quema nopa 300 tlacame quipitztoyaj nopa cuacuajtli, TOTECO quichijqui para nopa madianitame ma mohuilanaca huan ma momictica campa hueli campa mochijtoyaj. Huan catli mocajque yoltoque cholojque hasta altepetl Bet Sita catli mocahua ipan ojtli para altepetl Zerera. Nojquiya cholojtejque hasta inepa altepetl Abel Mehola nechca Tabat. </div>
<div class='p'>
<span class="verse" id="JG7_23">23&#160;</span>Huan teipa Gedeón quinnotzqui ma mosentilica nochi israelita soldados catli iixhuihua Neftalí, Aser huan Manasés huan quintoquilijtiyajque nopa madianitame. 
<span class="verse" id="JG7_24">24&#160;</span>Nojquiya Gedeón quintitlanqui tlayolmelahuani para ma quinyolmelahuatij nochi tlacame catli iixhuihua Efraín huan quinilhui: “Xitemoca nimantzi huan xiquinhuilanaquij. Xijtzacuatij campa quiixcotonaj hueyatl Jordán nechca Bet Bara para amo panose nopa madianitame.” </div>
<div class='p'>Huajca nochi iixhuihua Efraín hualajque huan quichijque catli quinilhuijtoya. Huan quipixque nochi nopa atemitl ininmaco hasta altepetl Bet Bara. 
<span class="verse" id="JG7_25">25&#160;</span>Huan quinitzquijque nopa ome tlayacanani tlen madianitame catli inintoca Oreb huan Zeeb. Huan Oreb quimictijque campa nopa tetl catli ama itoca Oreb. Huan Zeeb quimictijque campa quicoyonijtoyaj para quipatzcase xocomecatl huan campa ama itoca Zeeb. Huan teipa quema ya quintojtocatoyaj nopa madianitame, quihualiquilijque Gedeón inintzonteco Oreb huan Zeeb hasta ne seyoc nali hueyatl Jordán.  </div>
<div class='psalmlabel' id='JG8_0'> 8</div>
<div class='s'>Gedeón quinitzqui tlanahuatiani tlen madianitame </div>
<div class='p'>
<span class="verse" id="JG8_1">1&#160;</span>Pero teipa nopa soldados ipan nopa hueyi familia Efraín cualanque ihuaya Gedeón huan pejque mocamaijixnamiquij ihuaya. Huan quitlatzintoquilijque para tlen amo quinnotztejqui quema achtihui yajqui quinhuilanato nopa madianitame. </div>
<div class='p'>
<span class="verse" id="JG8_2">2&#160;</span>Huan Gedeón quinnanquili: </div>
<div class='p'>―¿Amo anquiitaj para nopa quentzi catli aniixhuihua Efraín anquichijque eltoc más hueyi que nochi catli tojuanti catli tiiixhuihua Abiezer tijchijque? 
<span class="verse" id="JG8_3">3&#160;</span>Toteco Dios anmechmactili amomaco Oreb huan Zeeb nopa ome tlanahuatiani tlen madianitame. Amo tleno nijchijtoc na catli ipati quen catli anquichijtoque. </div>
<div class='p'>Huan quema iixhuihua Efraín quicajque catli quiijto Gedeón, ayacmo cualanque ihuaya. 
<span class="verse" id="JG8_4">4&#160;</span>Huan Gedeón ihuaya nopa 300 tlacame ajsitoj Jordán huan quiixcotonque masque nelsiyajtoyaj pampa quintojtocatiyohuiyayaj inincualancaitacahua. 
<span class="verse" id="JG8_5">5&#160;</span>Huan Gedeón quintlajtlani nopa tlacame tlen Sucot: </div>
<div class='p'>―Nimechtlajtlanía xiquintlamacaca catli nohuaya hualahuij, pampa tlahuel siyajtoque huan mayanaj. Huan na niquintojtocatiyas Zeba huan Salmuna, nopa tlanahuatiani tlen madianitame. </div>
<div class='p'>
<span class="verse" id="JG8_6">6&#160;</span>Huan nopa tlayacanani ipan altepetl Sucot quej ni tlananquilijque: </div>
<div class='p'>―Ayamo anquinitzquíaj Zeba huan Zalmuna, huajca amo hueli tiquintlamacase mosoldados. Pampa sintla amo anquinitzquise huan timechtlamacase, inijuanti hualase huan techtlatzacuiltise. </div>
<div class='p'>
<span class="verse" id="JG8_7">7&#160;</span>Huan Gedeón quiijto: </div>
<div class='p'>―Quema TOTECO ya quintemactilijtos nomaco Zeba huan Zalmuna, sempa nihualas nica huan nijhuejhueloqui amonacayo ica huitztli huan ica huitzpoli catli onca ipan huactoc tlali. </div>
<div class='p'>
<span class="verse" id="JG8_8">8&#160;</span>Huan teipa Gedeón tlejcoc campa altepetl Peniel huan nojquiya quintlajtlani ma quintlamacaca isoldados. Huan nopa Peniel ehuani tlananquilijque san se quej nopa Sucot ehuani. 
<span class="verse" id="JG8_9">9&#160;</span>Huajca Gedeón nojquiya quinilhui nopa Peniel ehuani: </div>
<div class='p'>―Quema ya niquintlantos, sempa nihualas nica huan nijtlahuisoqui ni huejcapantic tepancali campa antlamocuitlahuíaj. </div>
<div class='p'>
<span class="verse" id="JG8_10">10&#160;</span>Huan nopa tlanahuatiani Zeba huan Zalmuna itztoyaj ipan tlali Carcor huan ininhuaya itztoyaj quen 15 mil ininsoldados. San inijuanti mocahuayayaj tlen nochi nopa soldados catli hualayayaj ica campa hualquisa tonati, pampa Gedeón huan isoldados ya quinmictijtoyaj 120 mil soldados. 
<span class="verse" id="JG8_11">11&#160;</span>Huajca Gedeón huan isoldados tlejcoque ipan nopa ojtli catli onpano campa itoca Noba huan Jogbeha para campa hualquisa tonati. Huan quej nopa ajsitoj campa mochijtoyaj nopa soldados huan quinhuilanatoj quema inijuanti amo quinchiyayayaj. 
<span class="verse" id="JG8_12">12&#160;</span>Huan tlanahuatiani Zeba huan Zalmuna, nopa ome tlanahuatiani tlen tlali Madián, cholojque. Pero Gedeón huan isoldados quintepotztocatiyajque huan quinitzquijque huan quinmajmatijque nochi ininsoldados. 
<span class="verse" id="JG8_13">13&#160;</span>Teipa Gedeón, icone Joás, mocuepqui tlen campa tlahuilanatoj ipan nopa ojtli catli itoca eliyaya Heres. 
<span class="verse" id="JG8_14">14&#160;</span>Huan quiitzqui se telpocatl tlen altepetl Sucot huan quitlatzintoquili inintoca nopa tlayacanani huan huehue tlacame ipan nopa altepetl. Huan nopa telpocatl quiijcuilo 77 inintoca. </div>
<div class='p'>
<span class="verse" id="JG8_15">15&#160;</span>Huajca Gedeón yajqui ipan altepetl Sucot huan mocamanalhui ininhuaya nopa tlacame huan quinilhui: </div>
<div class='p'>―¿Anquielnamiquij quenicatza annocapajque pampa ayamo niquinitzquijtoya Zeba huan Zalmuna? ¿Anquielnamiquij para amo anquinejque anquinmacase pantzi nosoldados catli nelsiyajtoyaj, pampa ayamo tiquinitzquijtoyaj Zeba huan Zalmuna? ¡Cualtitoc! Nica itztoque. </div>
<div class='p'>
<span class="verse" id="JG8_16">16&#160;</span>Huajca Gedeón quinitzqui nopa tlayacanani huan huehue tlacame tlen altepetl Sucot huan quicuic huitztli huan cuame catli huitzpoltic catli onca ipan nopa huactoc tlali huan ica ya nopa quinhuitejqui huan quintlaijiyohuilti. 
<span class="verse" id="JG8_17">17&#160;</span>Huan nojquiya ipan altepetl Peniel quitlahuiso nopa huejcapantic tepancali catli ijcatoya nopona huan quintlamimicti nopa tlacame catli nopona itztoyaj. </div>
<div class='p'>
<span class="verse" id="JG8_18">18&#160;</span>Teipa Gedeón quintlatzintoquili nopa tlanahuatiani Zeba huan Zalmuna: </div>
<div class='p'>―¿Quenicatza inintlachiyalis nesiyaya nopa tlacame catli anquinmictijque ipan nopa altepetl Tabor? </div>
<div class='p'>Huan tlananquilijque: </div>
<div class='p'>―Inijuanti nesiyayaj quen ta. Sesen nesiyaya quen se tlanahuatijquetl icone. </div>
<div class='p'>
<span class="verse" id="JG8_19">19&#160;</span>Huan Gedeón quiijto: </div>
<div class='p'>―Eliyayaj noicnihua, inijuanti catli nonana iconehua. Nijtestigojquetza TOTECO catli itztoc, sintla amo anquinmictijtosquíaj, na nojquiya amo nimechmictisquía ama. </div>
<div class='p'>
<span class="verse" id="JG8_20">20&#160;</span>Huan quinahuati se iachtihui cone catli itoca Jeter: </div>
<div class='p'>―Ximotlanana huan xiquinmicti. </div>
<div class='p'>Pero Jeter noja eliyaya se cone tlacatl huan majmajqui, huan amo motemacac quinmictis. 
<span class="verse" id="JG8_21">21&#160;</span>Huajca Zeba huan Zalmuna quiilhuijque Gedeón: </div>
<div class='p'>―Ta ximotlanana huan techmicti pampa se tlacatl quipiya itequi para mosemacas temictis. </div>
<div class='p'>Huan Gedeón moquetzqui huan quinmicti Zeba huan Zalmuna, huan quincuili ininquechyejca inincamellos catli quinexti para eli se tlanahuatijquetl. </div>
<div class='p'>
<span class="verse" id="JG8_22">22&#160;</span>Huan teipa nopa israelitame quiilhuijque Gedeón: </div>
<div class='p'>―Pampa ta techmanahuijtoc ica nopa madianitame, ama tijnequij para ta techyacanas. Xieli titotlanahuatijca, ta, mocone huan moixhuihua. </div>
<div class='p'>
<span class="verse" id="JG8_23">23&#160;</span>Pero Gedeón quinnanquili: </div>
<div class='p'>―Na amo nielis niamotlanahuatijca, niyon nocone amo anmechyacanas. Yaya catli anmechyacanas elis TOTECO. Yaya elis amotlanahuatijca. 
<span class="verse" id="JG8_24">24&#160;</span>San quena, nijnequi nimechtlajtlanis para sese amojuanti techmacaca se anillo catli anquincuilijque amocualancaitacahua. (Pampa inijuanti catli tiquintlanque eliyayaj iixhuihua Ismael huan momajtoyaj quitequihuíaj anillos ipan ininyacatzol huan ipan ininnacas.) </div>
<div class='p'>
<span class="verse" id="JG8_25">25&#160;</span>Huan inijuanti tlananquilijque: </div>
<div class='p'>―Nochi timitzmacase ica cuali. </div>
<div class='p'>Huan quipatlajque se yoyomitl huan sese inijuanti quitlalijque se anillo nopona. 
<span class="verse" id="JG8_26">26&#160;</span>Huan ietica nochi nopa anillos tlen oro elqui quen 19 kilos. Huan iyoca quihualicaque sequinoc tlamantli tlen oro catli moquechcostiyayaj, huan yoyomitl catli morado quen catli motlaliliyayaj nopa tlanahuatiani tlen tlali Madián. Huan amo quipojque ininquechcoshui nopa camellos. 
<span class="verse" id="JG8_27">27&#160;</span>Pero ica nochi nopa oro Gedeón quisencajqui se yolixpantzajcayotl huan quicahuato ipan ialtepe Ofra. Huan teipa nochi israelitame quitlahuelcajque Toteco huan quihueyitlalijque nopa yolixpantzajcayotl catli Gedeón quichijqui. Huajca catli quichijqui Gedeón quinmasilti ya ihuaya ifamilia ipan tlajtlacoli. </div>
<div class='p'>
<span class="verse" id="JG8_28">28&#160;</span>Huajca quej nopa, nopa israelitame quintlanque nopa madianitame huan ayacmo quema huelque motlananaj sempa. Huan ipan tlali Israel oncac tlasehuilistli para 40 xihuitl quema noja itztoya Gedeón. </div>
<div class='s'>Mijqui Gedeón catli tlayacanqui ipan tlali Israel </div>
<div class='p'>
<span class="verse" id="JG8_29">29&#160;</span>Huan quema tlantoya tlahuilana Gedeón, catli nojquiya quitocaxtiyayaj Jerobaal huan catli eliyaya icone Joás, yaya yajqui itztoti ipan ichaj ipan itlal. 
<span class="verse" id="JG8_30">30&#160;</span>Huan Gedeón quinpixqui 70 itelpocahua, pampa quinpixqui miyac sihuame. 
<span class="verse" id="JG8_31">31&#160;</span>Nojquiya quipixtoya se iompaca sihua ipan altepetl Siquem huan nojquiya quipixqui se icone ihuaya huan quitocaxtlali Abimelec. 
<span class="verse" id="JG8_32">32&#160;</span>Huan quema Gedeón mijqui ya eltoya nelhuehuentzi huan quitojque nechca itata ipan se tecacahuatl nechca altepetl Ofra ipan nopa tlali catli iniaxca iixhuihua Abiezer. </div>
<div class='p'>
<span class="verse" id="JG8_33">33&#160;</span>Huan quema ya mictoya Gedeón, nopa israelitame sempa quicajtejque Toteco huan pejque quinhueyichihuaj nopa tlaixcopincayome catli itoca baales. Huan quitlapejpenijque Baal Berit para elis inindios. 
<span class="verse" id="JG8_34">34&#160;</span>Huan nopa israelitame ayacmo quielnamijque TOTECO Dios catli quinmanahuijtoya ininmaco inincualancaitacahua. 
<span class="verse" id="JG8_35">35&#160;</span>Niyon amo quimacaque tlatlepanitacayotl iixhuihua Gedeón (o Jerobaal) por nochi catli cuali quinchihuilijtoya israelitame.  </div>
<div class='psalmlabel' id='JG9_0'> 9</div>
<div class='s'>Abimelec quinmicti iicnihua para huelis tlanahuatis </div>
<div class='p'>
<span class="verse" id="JG9_1">1&#160;</span>Se tonal Abimelec catli eliyaya se itelpoca Gedeón (o Jerobaal) huan moscalti ipan altepetl Siquem sempa yajqui ialtepe para quinpaxaloti iicnihua inana. Huan quincamanalhui nochi catli itztoyaj ipan ichaj ihueyi tata huan quinilhui: </div>
<div class='p'>
<span class="verse" id="JG9_2">2&#160;</span>―Xiyaca huan xiquincamanalhuitij nopa tlayacanani ipan ni altepetl. Xiquintlatzintoquilica sintla quinequij ma quinyacanaca nopa 70 tlanahuatiani, nopa sequinoc itelpocahua Gedeón, o sintla quinequij san na ma niquinyacana. Xiquelnamiquica para niicone Gedeón catli niehua nica huan yeca san se tonacayo huan toeso. </div>
<div class='p'>
<span class="verse" id="JG9_3">3&#160;</span>Huan itiojhua Abimelec yajque quincamanalhuitoj inijuanti catli nopona ehuani huan quinilhuijque catli Abimelec quiijto. Huan nopa Siquem ehuani motemacaque para quipalehuise Abimelec pampa ehuayaya nopona huan eliyaya quen ininteiximatca. 
<span class="verse" id="JG9_4">4&#160;</span>Huan quimacaque 70 plata tomi catli quicuitoyaj itiopa nopa teteyotl Baal Berit. Huan ica nopa tomi Abimelec quintlanejqui sequin tlacame catli mosisiníaj huan san nejnemini huan inijuanti ihuaya yajque. 
<span class="verse" id="JG9_5">5&#160;</span>Huan yajque campa ichaj itata ipan altepetl Ofra huan ipan se hueyi tetl quintlamimictijque nochi 70 itepotz icnihua pampa eliyaya iconehua Gedeón. San mocajqui itztoc nopa teipa ejquetl, Jotam, pampa cholo huan motlatito. 
<span class="verse" id="JG9_6">6&#160;</span>Huajca nochi catli ehuayayaj altepetl Siquem huan nopa tlacame catli tominpixque ipan Milo mosentilijque campa se ahua cuahuitl nechca nopa hueyi tetl catli moquetztoya ipan altepetl Siquem. Huan nopona ininseltzitzi quitlalijque Abimelec para ma eli tlanahuatijquetl ipan tlali Israel. </div>
<div class='p'>
<span class="verse" id="JG9_7">7&#160;</span>Quema Jotam quimatqui catli panoc, tlejcoc ipan nopa tepetl Gerizim huan nopona chicahuac tlahuejchijqui huan quinilhui: </div>
<div class='p'>“Techtlacaquilica anSiquem ehuani sintla anquinequij Toteco Dios ma anmechtiochihuas. Na nimechilhuis se huicalotl. 
<span class="verse" id="JG9_8">8&#160;</span>Se tonal nopa cuame quinejque quipiyase se inintlanahuatijca. Huan achtihui yajque quiitatoj nopa cuahuitl catli temaca olivos para aceite huan quiilhuijque: ‘Xieli titotlanahuatijca.’ 
<span class="verse" id="JG9_9">9&#160;</span>Pero nopa olivo cuahuitl amo quinejqui huan quinnanquili: ‘Amo nijcahuas nitemacas noaceite catli quitequihuíaj para quintiochihuaj tlacame huan nielis niamotlanahuatijca san pampa nijnequi nielis más nihueyi que sequinoc cuame.’ </div>
<div class='p'>
<span class="verse" id="JG9_10">10&#160;</span>“Huajca nopa cuame yajque quiitatoj nopa cuahuitl catli temaca nopa cuatlajcayotl higuera huan quiilhuijque: ‘Xieli titotlanahuatijca.’ 
<span class="verse" id="JG9_11">11&#160;</span>Huan nopa higuera cuahuitl tlananquili: ‘Amo huelis nijcahuas nitemacas notlajca catli tzopelic para niyas huan nielis más hueyi que sequinoc cuame.’ </div>
<div class='p'>
<span class="verse" id="JG9_12">12&#160;</span>“Teipa yajque quiitatoj nopa xocomeca tzontli huan quiilhuijque: ‘Xieli titotlanahuatijca.’ 
<span class="verse" id="JG9_13">13&#160;</span>Huan nopa xocomeca tzontli tlananquili: ‘Amo huelis nijcahuas nitemacas noxocomeca atl catli quipactía Toteco Dios huan masehualme para nielis más hueyi que sequinoc cuame.’ </div>
<div class='p'>
<span class="verse" id="JG9_14">14&#160;</span>“Huajca teipa nochi nopa cuame quiilhuitoj nopa huitzcuahuitl: ‘Xieli titotlanahuatijca.’ 
<span class="verse" id="JG9_15">15&#160;</span>Huan nopa huitzcuahuitl quinnanquili: ‘Sintla nelía antechtlapejpenijtoque huan anquinequij antechtlalise ma nieli niamotlanahuatijca, huajca xihualaca huan ximoecahuilica notzala. Pero sintla amo, nijchihuas para quisas se tlitl tlen campa na huan quitlatis nochi nopa tiocuame ipan tlali Líbano.’ ” </div>
<div class='p'>
<span class="verse" id="JG9_16">16&#160;</span>Huajca Jotam quiijto: “Ni huicalotl quinequi quiijtos anquitemojtoque catli más fiero para anmechyacanas. Huajca ximoilhuica ama sintla cuali anquichijtoque quema anquitlalijque Abimelec para amotlayacanca. ¿Anquiitaj anquichijtoque catli cuali ica mijcatzi Gedeón huan iixhuihua? ¿Anquichihuilijtoque catli quinamiqui por nochi nopa cuali tlamantli catli notata Gedeón anmechchihuili quema itztoya? 
<span class="verse" id="JG9_17">17&#160;</span>Xiquelnamiquica para notata tlahuilanqui huan ica quentzi miquisquía para anmechmanahuis ininmaco nopa madianitame. 
<span class="verse" id="JG9_18">18&#160;</span>Pero ama anmosisiníaj ica notata huan iteiximatcahua, huan anquinmictijque ipan se tetl nopa 70 iconehua. Huan ama ipan Siquem anquitequitlalijque Abimelec para amotlanahuatijca catli icone notata ica iompaca sihua. Huan san anquitlalijque pampa eliyaya se amoteiximatca. 
<span class="verse" id="JG9_19">19&#160;</span>Sintla anquichijtoque catli xitlahuac huan catli cuali ica Gedeón huan iteiximatcahua, huajca cuali xiitztoca ihuaya Abimelec huan nojquiya ma cuali itzto Abimelec amohuaya. 
<span class="verse" id="JG9_20">20&#160;</span>Pero sintla amo anquichijtoque catli cuali ica Gedeón, huajca ma quisa tlitl tlen Abimelec huan ma anmechtlamimicti, huan ma quisa tlitl tlen amojuanti catli anehuani Siquem huan Milo para xijmictica Abimelec.” </div>
<div class='p'>
<span class="verse" id="JG9_21">21&#160;</span>Huan quema Jotam tlanqui camanalti, cholo huan yajqui motlatito campa tlali Beer huan nopona mocajqui para itztos pampa quiimacasiyaya itepotz icni, Abimelec. </div>
<div class='s'>Siquem moyolajcomanqui ica Abimelec </div>
<div class='p'>
<span class="verse" id="JG9_22">22&#160;</span>Huan quema tlantoya eyi xihuitl para Abimelec tlanahuatis ipan tlali Israel, 
<span class="verse" id="JG9_23">23&#160;</span>TOTECO Dios quititlanili se iajaca Amocualtlacatl catli tequitqui ipan ya huan ipan nopa tlacame catli ejque altepetl Siquem para ma mocualancaitaca. Huan nopa Siquem ehuani moyolajcomanque para ma ayacmo quitoquilica Abimelec. 
<span class="verse" id="JG9_24">24&#160;</span>Huan ica catli quiajsic, Toteco quicuepili Abimelec pampa quitoyajqui inieso iicnihua quema quinmictijque nopa 70 itelpocahua Gedeón. Huan nopa Siquem ehuani nojquiya quiselijque inintlaxtlahuil pampa quipalehuijque. Huan quej ni panoc. 
<span class="verse" id="JG9_25">25&#160;</span>Nopa Siquem ehuani pejque quintlalíaj tlacame cuatitla para ma quiojchiyaca Abimelec. Huan quema quichiyayayaj, quintlachtequiliyayaj nochi catli nopona panoyayaj. Huan se quiilhui Abimelec para quiojchiyayayaj. </div>
<div class='p'>
<span class="verse" id="JG9_26">26&#160;</span>Huan ipan nopa tonali Gaal, icone Ebed, ininhuaya iicnihua yajque mocahuatoj altepetl Siquem huan nima nochi quiiximatque huan ipan ya motemachijque. 
<span class="verse" id="JG9_27">27&#160;</span>Huan quema nopa Siquem ehuani quitequiyayaj itlajca xocomecatl huan quimapatzcayaya para quichihuase xocomeca atl, ilhuichihuayayaj campa itiopa ininteteyohua. Huan quema tlahuel tlacuajtoyaj huan tlaitoyaj, nochi pejque quitelchihuaj Abimelec. 
<span class="verse" id="JG9_28">28&#160;</span>Huan Gaal quiijto: “¿Tlaque ipati Abimelec para tojuanti catli tiSiquem ehuani ma tijtequipanoca? Yaya san icone Gedeón. Nojquiya amo tleno ipati itequipanojca, Zebul, catli nica tlanahuatía. Más cuali ma tijtequipanoca Hamor tohuejcapan tata tiSiquem ehuani. Ma ayacmo tijtoquilica Abimelec. 
<span class="verse" id="JG9_29">29&#160;</span>Sintla na nielisquía niamotlanahuatijca, nijtojtocatosquía nima nopa Abimelec. Na niquilhuisquía ma huala ininhuaya isoldados para timohuilanase.” </div>
<div class='p'>
<span class="verse" id="JG9_30">30&#160;</span>Huan quema Zebul, catli quipixqui tlanahuatili ipan nopa altepetl Siquem, quicajqui catli quiijtojtoya Gaal, nelía cualanqui. 
<span class="verse" id="JG9_31">31&#160;</span>Huan tlaichtacatitlanqui ma quiyolmelahuatij Abimelec ya ni: “Gaal ininhuaya iicnihua ajsitoque altepetl Siquem huan quintlajtolmaca Siquem ehuani para san sejco ma mitzhuilanacaj. 
<span class="verse" id="JG9_32">32&#160;</span>Huajca ama ximejtehua ni yohuali ihuaya mosoldados huan ximotlatitij cuatitla. 
<span class="verse" id="JG9_33">33&#160;</span>Huan ica ijnaloc cualca quema ayamo quisa tonati, xiquinhuilanaca catli ehuaj ni altepetl. Huan quema Gaal ininhuaya isoldados quisase para mohuilanase amohuaya, xijchihuili quen tiquita para cuali.” </div>
<div class='p'>
<span class="verse" id="JG9_34">34&#160;</span>Huajca quema Abimelec quiseli nopa camanali, mejtejqui ininhuaya isoldados huan mochijque nahui pamitl. Huan hualajque huan quiyahualojque altepetl Siquem, huan quichixque. 
<span class="verse" id="JG9_35">35&#160;</span>Huan ica ijnaloc Gaal quisqui calteno itepa nopa altepetl huan moquetzqui puertajteno, huan Abimelec ininhuaya nochi isoldados pejque quisaj tlen campa mochijtoyaj. 
<span class="verse" id="JG9_36">36&#160;</span>Huan quema Gaal quinitac nopa tlacame hualayayaj, quiilhui Zebul catli quipixqui tlanahuatili nopona: </div>
<div class='p'>―Xitlachiya campa ne tepetl. Nopona temotihualahuij tlahuilanca tlacame. </div>
<div class='p'>Huan Zebul quinanquili: </div>
<div class='p'>―¡Amo! Ta tiquita ne tepeme iniecahuilo huan timoilhuía para tlacame. </div>
<div class='p'>
<span class="verse" id="JG9_37">37&#160;</span>Pero Gaal sempa camanaltic huan quiijto: </div>
<div class='p'>―Xiquita temotihualahuij tlacame tlen nopona campa más huejcapa, huan nojquiya hualahuij se pamitl tlen soldados campa ne ahuayo campa tetonalitaj. </div>
<div class='p'>
<span class="verse" id="JG9_38">38&#160;</span>Huan Zebul quinanquili Gaal huan quiilhui: </div>
<div class='p'>―Ama sempa xicamanalti huan xiquijto para amo tleno ipati Abimelec para elis totlanahuatijca. Nopona itztoque isoldados catli amo tiquinpatiitayaya. Huajca ama xiquisa huan ximohuilana ininhuaya. </div>
<div class='p'>
<span class="verse" id="JG9_39">39&#160;</span>Huan Gaal quinyacanqui nopa Siquem ehuani huan mohuilanatoj ihuaya Abimelec. 
<span class="verse" id="JG9_40">40&#160;</span>Pero Abimelec quitojtocatihualajqui Gaal huan Gaal cholo. Huan Abimelec quintlanqui huan quincocojtihualajqui miyac soldados huan inijuanti huetztihualajque hasta icuapuertajteno itepa nopa altepetl. 
<span class="verse" id="JG9_41">41&#160;</span>Huan teipa Abimelec mocajqui ipan altepetl Aruma. Huan Zebul catli quipixqui tlanahuatili ipan altepetl Siquem quiquixti Gaal ipan nopa altepetl ihuaya iicnihua para ma ayacmo itztoca nopona. </div>
<div class='p'>
<span class="verse" id="JG9_42">42&#160;</span>Huan ne seyoc tonal nopa Siquem ehuani yajque para sempa tlahuilanatij. Huan quema Abimelec quimatqui, 
<span class="verse" id="JG9_43">43&#160;</span>quincuitejqui isoldados huan quichijqui eyi pamitl. Huan quintlali ipan se mili para ma ojchiyaca. Huan quema quiitaque nopa Siquem ehuani quisayayaj ipan inialtepe, quisque campa motlatijtoyaj huan pejque quinmictíaj. 
<span class="verse" id="JG9_44">44&#160;</span>Huan Abimelec ihuaya nopa pamitl tlen soldados catli ihuaya itztoyaj motlalojque hasta campa icuapuerta itepa nopa altepetl para amo calaquise sempa huan momanahuise ipan inialtepe. Huan ne seyoc ome pamitl yajque quinhuilanatoj nochi catli itztoyaj campa mili, huan quintlamimictijque. 
<span class="verse" id="JG9_45">45&#160;</span>Huan Abimelec semilhuitl quinhuilanqui nopa Siquem ehuani hasta quitlamisosolo nopa altepetl huan quintlamimicti nochi catli nopona itztoyaj. Huan quitenque istatl nopona para ma ayacmo tlaeli huan quicajqui tlatzitzicatoc. </div>
<div class='p'>
<span class="verse" id="JG9_46">46&#160;</span>Quema quicajque catli panoyaya nopa tominpiyani catli itztoyaj ipan nopa hueyi torre nechca Siquem yajque momanahuitoj campa más calijtic ipan itiopa nopa teteyotl Baal Berit. 
<span class="verse" id="JG9_47">47&#160;</span>Huan quiyolmelahuatoj Abimelec para nochi nopa tlayacanca tlacame motlatijtoyaj ipan nopa tiopamitl. 
<span class="verse" id="JG9_48">48&#160;</span>Huajca Abimelec yajqui ipan tepetl Salmón campa nopa tiopamitl ica nochi isoldados catli ihuaya itztoyaj. Huan ica se hacha quitzontejqui imacuayo se cuahuitl, huan quitlananqui huan quiajcolpantlali. Huan quinnahuati isoldados nojquiya ya nopa ma quichihuaca nimantzi huan ma quitoquilica. 
<span class="verse" id="JG9_49">49&#160;</span>Sesen nopa tlacame nojquiya quitzontejque se imacuayo se cuahuitl huan yajque ihuaya Abimelec hasta campa nopa huejcapantic templo tlen ne teteyotl. Huan nopona quimontonojque nopa cuahuitl huan teipa quitlimacaque. Huan quej ni mijque nochi catli motlatijtoyaj ipan nopa huejcapantic tepancali tlen nopa teteyotl nechca Siquem. Itztoyaj calijtic quen se mil tlacame huan sihuame. </div>
<div class='p'>
<span class="verse" id="JG9_50">50&#160;</span>Teipa Abimelec yajqui altepetl Tebes huan quinhuilanato huan quintlanqui. 
<span class="verse" id="JG9_51">51&#160;</span>Huan tlatlajco nopa altepetl eltoya se huejcapantic tepancali para huejca tlachiyase. Nopona motlatijtoyaj nochi tlacame huan sihuame para momanahuise ininhuaya inintlayacancahua. Quitzactoyaj cuali nochi puerta huan tlejcotoyaj hasta itzonatipa nopa huejcapantic tepancali. 
<span class="verse" id="JG9_52">52&#160;</span>Huan Abimelec ajsico hasta campa icuapuerta nopa tepancali para quintlatis. 
<span class="verse" id="JG9_53">53&#160;</span>Pero se sihuatl quimajcajqui iteyo se molino huan quiajsic ipan itzonteco Abimelec huan quicuatzayanqui. </div>
<div class='p'>
<span class="verse" id="JG9_54">54&#160;</span>Huan Abimelec nima quinotzqui itlapalehuijca huan quiilhui: “Xijquixti momachete huan techmicti para amo ma quiijtoca para se sihuatl nechmicti.” </div>
<div class='p'>Huan itlapalehuijca quisentlapalhuili huan nima mijqui. 
<span class="verse" id="JG9_55">55&#160;</span>Huan quema nopa israelitame quiitaque mictoc nopa Abimelec, sesentzitzi sempa yajque ininchaj. 
<span class="verse" id="JG9_56">56&#160;</span>Huajca quej nopa quitlaxtlahui Toteco Dios ica nochi catli amo cuali quichijtoya Abimelec pampa quiixpanoc itata huan quintlamimicti nochi nopa 70 itepotz icnihua. 
<span class="verse" id="JG9_57">57&#160;</span>Huan nojquiya Toteco Dios quincuepili nochi nopa Siquem ehuani pampa quipalehuijque quinmicti iicnihua. Huajca quej nopa panoc para ma tlami nopa tlatelchihuali catli Jotam, icone Gedeón, ica quintelchijtoya.  </div>
<div class='psalmlabel' id='JG10_0'> 10</div>
<div class='s'>Tola, nopa chicompa juez </div>
<div class='p'>
<span class="verse" id="JG10_1">1&#160;</span>Teipa quema ya mictoya Abimelec, motlananqui Tola para mochihuas juez huan para quinmanahuis israelitame. Huan Tola elqui icone Fúa huan iixhui Dodo huan hualajqui tlen nopa hueyi familia Isacar. Huan Tola itztoya ipan altepetl Samir campa nopa tepeme ipan inintlal iixhuihua Efraín. 
<span class="verse" id="JG10_2">2&#160;</span>Huan ya tlanahuati huan quintlajtolsencajqui israelitame para 23 xihuitl. Teipa mijqui huan quitojque ipan altepetl Samir. </div>
<div class='s'>Jair, nopa chicuexpa juez </div>
<div class='p'>
<span class="verse" id="JG10_3">3&#160;</span>Teipa tlanahuati Jair catli ehuayaya Galaad huan tlanahuati 22 xihuitl quen juez. 
<span class="verse" id="JG10_4">4&#160;</span>Huan nopa juez Jair quinpixqui 30 itelpocahua catli tlejcoyayaj ipan 30 burrojme, huan quipixtoyaj 30 altepeme catli iniaxcahua ipan tlali Galaad. Huan nopa altepeme hasta ama eltoc huan quintocaxtíaj “ialtepehua Jair”. 
<span class="verse" id="JG10_5">5&#160;</span>Huan mijqui Jair, huan quitojque ipan altepetl Camón. </div>
<div class='s'>Amonitame quintlaijiyohuiltijque israelitame </div>
<div class='p'>
<span class="verse" id="JG10_6">6&#160;</span>Pero nopa israelitame sempa quiixpanoque TOTECO huan pejque quinhueyichihuaj nopa teteyome catli inintoca Baal, Astarot huan sequinoc teteyome catli quinhueyichihuayayaj masehualme tlen tlali Siria, Sidón, Moab, Amón huan Filistea. Huan nopa israelitame quielcajque TOTECO huan ayacmo quihueyichijque. 
<span class="verse" id="JG10_7">7&#160;</span>Huan TOTECO nelía cualanqui ininhuaya huan quintemactili ininmaco nopa filisteos huan amonitame. 
<span class="verse" id="JG10_8">8&#160;</span>Huan nopa filisteos huan amonitame tlahuel quintlaijiyohuiltijque huan quintejtzonque nopa israelitame. Huan para 18 xihuitl quej nopa ininpantic nochi nopa israelitame catli mochijtoyaj ipan seyoc nali hueyatl Jordán ica campa hualquisa tonati, ipan tlali Galaad campa inintlal amorreos. 
<span class="verse" id="JG10_9">9&#160;</span>Huan teipa iniixhuihua nopa amonitame quipanoque hueyatl Jordán para nojquiya quinhuilanase iixhuihua Judá, Benjamín huan Efraín huan nelía quintlaijiyohuiltijque nopa israelitame. 
<span class="verse" id="JG10_10">10&#160;</span>Huajca nopa israelitame chicahuac quitzajtzilijque huan quitlajtlanijque TOTECO ma quinpalehui, quiilhuijque: “Toteco Dios, titlajtlacolchijtoque moca ta, pampa timitztlahuelcajque huan tiquinhueyichijque nochi nopa teteyome tlen Baal.” </div>
<div class='p'>
<span class="verse" id="JG10_11">11&#160;</span>Huan TOTECO quej ni quinnanquili nopa israelitame: “¿Amo nimechmanahui quema anmechtlaijiyohuiltiyayaj nopa egiptome, amorreos, amonitame, huan filisteos? 
<span class="verse" id="JG10_12">12&#160;</span>Huan nojquiya quema nopa sidonios, amalecitame huan madianitame anmechtlaijiyohuiltijque, na nimechmanahui ininmaco. 
<span class="verse" id="JG10_13">13&#160;</span>Pero masque na nimechpalehuijtoc miyac, amojuanti antechtlahuelcajtoque huan anquinhueyichijtoque tlaixcopincayome. Yeca ama ayacmo nimechmanahuis. 
<span class="verse" id="JG10_14">14&#160;</span>Xiyaca huan xiquintlajtlanitij amotlaixcopincayohua catli anquintlapejpenijtoque. Inijuanti ma anmechmanahuica ama quema antlaijiyohuíaj.” </div>
<div class='p'>
<span class="verse" id="JG10_15">15&#160;</span>Huan nopa israelitame quiilhuijque TOTECO: “Hueyi titlajtlacolchijtoque moca ta. Xijchihua ica tojuanti quen tiquita quinamiqui, pero timitztlajtlaníaj ica nochi toyolo, techmanahui ama.” </div>
<div class='p'>
<span class="verse" id="JG10_16">16&#160;</span>Huan quinijcuinijque nochi nopa teteyome catli quinpixtoyaj huan quihueyichijque TOTECO. Huan Toteco motequipacho quema quinitac quenicatza tlaijiyohuiyayaj. 
<span class="verse" id="JG10_17">17&#160;</span>Huan ininsoldados nopa amonitame mosentilijtoyaj para quinhuilanase israelitame huan mochijtoyaj ipan tlali Galaad. Huan ininsoldados israelitame mosentilijque huan mochijque ipan altepetl Mizpa. </div>
<div class='p'>
<span class="verse" id="JG10_18">18&#160;</span>Huan nopa tlayacanca tlacame ipan tlali Galaad moilhuijque: “¿Ajqueya huelis techyacanas para tiquinhuilanase nopa amonitame? Yaya catli motlananas elis tojuez huan technahuatis nochi tiGalaad ehuani.”  </div>
<div class='psalmlabel' id='JG11_0'> 11</div>
<div class='s'>Jefté, nopa chicnajpa juez </div>
<div class='p'>
<span class="verse" id="JG11_1">1&#160;</span>Jefté eliyaya se tlacatl tlen tlali Galaad catli tlahuel motemacayaya ipan tlahuilancayotl. Itata itoca eliyaya Galaad quen inintlal itoca, pero inana elqui se ahuilnenca sihuatl. 
<span class="verse" id="JG11_2">2&#160;</span>Nopa tlacatl Galaad quinpixqui sequinoc ioquichpilhua ica catli inelsihua. Huan quema nopa telpocame moscaltijque, quitojtocaque Jefté huan quiilhuijque para amo tleno huelis quiselis tlen inintata pampa eliyaya icone seyoc sihuatl. </div>
<div class='p'>
<span class="verse" id="JG11_3">3&#160;</span>Huajca Jefté quintlalcahuijtejqui itepotz icnihua huan yajqui itztoti ipan tlali Tob. Huan nopona momatqui ininhuaya tlacame catli mosisiníaj huan Jefté quinyacanayaya para ojchiyase huan tlachtequise. 
<span class="verse" id="JG11_4">4&#160;</span>Huan ipan nopa tonali nopa amonitame pejque quinhuilanaj israelitame. 
<span class="verse" id="JG11_5">5&#160;</span>Huajca nopa israelitame catli tlayacanayayaj ipan tlali Galaad yajque quinotzatoj Jefté ipan itlal Tob, 
<span class="verse" id="JG11_6">6&#160;</span>huan quiilhuijque: </div>
<div class='p'>―Xihuala tohuaya huan tielis titotlayacanca, huan tiquinhuilanase nopa amonitame. </div>
<div class='p'>
<span class="verse" id="JG11_7">7&#160;</span>Huan Jefté quinnanquili nopa huehue tlacame tlen tlali Galaad: </div>
<div class='p'>―¿Para tlen antechtemohuaj ama quema antlaijiyohuíaj? Nelía antechcualancaitaj huan hasta antechquixtijque ipan ichaj notata. </div>
<div class='p'>
<span class="verse" id="JG11_8">8&#160;</span>Huan nopa huehue tlacame tlen tlali Galaad quinanquilijque Jefté: </div>
<div class='p'>―Monequi techpalehuis huan yeca tihualahuij timitzitaquij. Xihuala tohuaya huan san sejco ma tiquinhuilanacaj amonitame huan ta technahuatis nochi catli tiehuani tlali Galaad. </div>
<div class='p'>
<span class="verse" id="JG11_9">9&#160;</span>Huajca Jefté sempa quintlatzintoquili nopa tlayacanca tlacame tlen tlali Galaad: </div>
<div class='p'>―¿Sintla nimocuepas amohuaya huan san sejco tiquinhuilanase nopa amonitame huan sintla TOTECO quichihuas para ma huetzica nomaco, nelía temachtli nielis niamotlayacanca? </div>
<div class='p'>
<span class="verse" id="JG11_10">10&#160;</span>Huan nopa huehue tlacame tlen tlali Galaad quinanquilijque Jefté: </div>
<div class='p'>―Tijtestigojquetzaj TOTECO para quen nopa elis. </div>
<div class='p'>
<span class="verse" id="JG11_11">11&#160;</span>Huajca Jefté yajqui ininhuaya nopa tlacame huan nochi nopa altepetl quitequitlalijque Jefté para ma eli ininjuez huan inintlayacanca. Huan nopona campa itoca Mizpa tlamiyacapa Jefté quiilhui TOTECO nochi nopa camanali catli monequiyaya para quiselis itequi ica yejyectzi. </div>
<div class='p'>
<span class="verse" id="JG11_12">12&#160;</span>Huan teipa Jefté tlatitlanqui ma quitlatzintoquilitij inintlanahuatijca amonitame: ¿Tlaque tijnequi tohuaya para ama tijnequi techhuilanas ipan totlal? </div>
<div class='p'>
<span class="verse" id="JG11_13">13&#160;</span>Huan nopa tlanahuatijquetl amonita quinanquili itlayolmelajca Jefté huan quiilhui: “Timechhuilanase pampa anisraelitame antechichtequilijque nochi totlal quema anquisque tlali Egipto. Anmoaxcatijque catli pejqui ipan nopa atlajtli Arnón huan yohui hasta nopa atlajtli Jaboc huan onajsi hasta hueyatl Jordán. Huajca ama techcuepili totlal ica cuali.” </div>
<div class='p'>
<span class="verse" id="JG11_14">14&#160;</span>Huan Jefté sempa quintitlanqui sequinoc tlayolmelahuani para quiitatij nopa tlanahuatijquetl tlen amonitame, 
<span class="verse" id="JG11_15">15&#160;</span>huan para ma quiilhuica ni camanali: </div>
<div class='q'>Tohuejcapan tatahua tiisraelitame amo moaxcatijtoque inintlal moabitame, niyon amotlal anamonitame. 
<span class="verse" id="JG11_16">16&#160;</span>Pampa quema tiisraelitame tiquisque tlali Egipto, tijpanoque nopa hueyi atl catli itoca Chichiltic huan tiajsicoj hasta altepetl Cades. 
<span class="verse" id="JG11_17">17&#160;</span>Huan tohuejcapan tatahua tiisraelitame quitlajtlanijque se favor nopa tlanahuatijquetl ipan tlali Edom para ma quincahuili panose ipan itlal. Pero nopa tlanahuatijquetl tlen Edom amo quincahuili ma panoca. Nojquiya quitlajtlanijque nopa tlanahuatijquetl tlen tlali Moab. Nojquiya amo quincahuili ma panoca huan yeca nopa israelitame mocajque altepetl Cades. </div>
<div class='q'>
<span class="verse" id="JG11_18">18&#160;</span>Teipa tohuejcapan tatahua panoque ipan nopa huactoc tlali campa amo tleno eli huan quiyahualojque tlali Edom huan tlali Moab hasta ajsitoj iteno tlali Moab ica campa hualquisa tonati. Huan mochijque ipan seyoc nali nopa atlajtli Arnón catli monepantía ica tlali Moab, pero amo calajque nopona. </div>
<div class='q'>
<span class="verse" id="JG11_19">19&#160;</span>Huajca nopa israelitame quitlatitlanijque Tlanahuatijquetl Sehón inintlanahuatijca amorreos catli mosehuiyaya para tlanahuatis ipan altepetl Hesbón. Huan quitlajtlanijque ma quincahuili panose para huelis ajsitij ipan catli tojuanti totlal. </div>
<div class='q'>
<span class="verse" id="JG11_20">20&#160;</span>Pero Tlanahuatijquetl Sehón amo motemachi ipan israelitame para quincahuilis ma panoca ipan itlal. Quinsentili isoldados huan mochihuatoj nechca altepetl Jahaza huan quinhuilanqui nopa israelitame catli eliyayaj tohuejcapan tatahua. </div>
<div class='q'>
<span class="verse" id="JG11_21">21&#160;</span>Pero TOTECO Dios tiisraelitame quichijqui para tohuejcapan tatahua ma quitlanica nopa Tlanahuatijquetl Sehón ihuaya isoldados huan moaxcatijque nochi inintlal nopa amorreos. 
<span class="verse" id="JG11_22">22&#160;</span>Moaxcatijque inintlal amorreos catli pehua ica nopa atlajtli Arnón hasta ajsi campa atlajtli Jaboc, huan catli pehua campa huactoc tlali huan ajsi hasta hueyatl Jordán. </div>
<div class='q'>
<span class="verse" id="JG11_23">23&#160;</span>Huajca ¿para tlen ama anamonitame anquinequij antechquixtilise catli TOTECO toDIOS tiisraelitame quinquixtili nopa amorreos huan quinmactili tohuejcapan tatahua tiisraelitame? 
<span class="verse" id="JG11_24">24&#160;</span>Sintla amotlaixcopincayo, Quemos, anmechmacas se tlenijqui, anquiselisquíaj para moaxca, ¿amo neli? Tojuanti nojquiya tijmachilíaj toaxca catli TOTECO Dios techmacatoc pampa tetojtocatiyajqui toixpa para huelis tijtlanise. 
<span class="verse" id="JG11_25">25&#160;</span>¿Huelis ta timomati más ticuali que Balac, icone Zipor, catli elqui tlanahuatijquetl ipan tlali Moab? Balac amo quinhuilanqui israelitame para quincuilis inintlal quema yaya itztoya. 
<span class="verse" id="JG11_26">26&#160;</span>Tiisraelitame ya tijpixtoque ni tlali 300 xihuitl huan ama ¿ta tijnequi? Nochi ni xihuitl tiitztoque ipan altepeme Hesbón, Aroer huan nochi ni sequinoc altepeme catli mocahua iteno nopa atlajtli Arnón. ¿Para tlen ica 300 xihuitl amo anquinectoque para anmoaxcatise? 
<span class="verse" id="JG11_27">27&#160;</span>Na amo tleno nimitzchihuilijtoc, pero ta quena, pampa ta tihualajtoc para techhuilanas. Pero TOTECO, yaya Juez, huan TOTECO techtlajtolsencahuas tiisraelitame huan anamonitame para tiquitase ajqueya quipiya tlajtlacoli. </div>
<div class='q'>Quej nopa, nopa tlacame catli quiitatoj nopa tlanahuatijquetl tlen amonitame ipan altepetl Amón quiilhuijque. </div>
<div class='p'>
<span class="verse" id="JG11_28">28&#160;</span>Pero inintlanahuatijca amonitame amo quichihuili cuenta nopa camanali catli Jefté quititlanilijtoya. </div>
<div class='s'>Catli Jefté quitlajtolcahuili TOTECO </div>
<div class='p'>
<span class="verse" id="JG11_29">29&#160;</span>Huan Itonal TOTECO hualajqui huan motlali ipan Jefté. Huan quinyacanqui isoldados huan quipanoque tlali Galaad huan Manasés, huan teipa panotoj altepetl Mizpa ipan tlali Galaad. Huan quisque nopona huan quinhuilanatoj nopa amonitame. 
<span class="verse" id="JG11_30">30&#160;</span>Huan Jefté quitlajtolcahuili TOTECO catli quichihuasquía, huan quiilhui: “Sintla tijchihuas ma niquintlani nopa amonitame, 
<span class="verse" id="JG11_31">31&#160;</span>huajca catli achtihui quisaqui nochaj para nechseliqui quema nimocuepas huan ya nitlatlantos, na nimitziyocacahuilis quen se tlacajcahualistli.” </div>
<div class='p'>
<span class="verse" id="JG11_32">32&#160;</span>Huan Jefté yajqui quinhuilanato nopa amonitame, huan TOTECO quichijqui ma quintlani. 
<span class="verse" id="JG11_33">33&#160;</span>Huan Jefté quinmicti miyac icualancaitacahua. Huan quitlanqui 20 altepeme catli mocahuayaya tlen altepetl Aroer hasta altepetl Minit, huan nojquiya hasta Abel Keramin. Quej nopa israelitame quintlanque nopa amonitame. </div>
<div class='p'>
<span class="verse" id="JG11_34">34&#160;</span>Huan quema Jefté mocuepqui ichaj ipan altepetl Mizpa, quinamiquico iichpoca catli iyojtzi icone eliyaya. Huan quinamiquico mijtotijtihualajqui huan tlatzotzontihualajqui ica pandero. 
<span class="verse" id="JG11_35">35&#160;</span>Huan quema Jefté quiitac para huala iichpoca para quinamiquiqui, quitzayanqui iyoyo ica cuesoli huan quiijto: </div>
<div class='p'>―¡Ay tinoichpoca! Nelía hueyi nimotequipachohua huan ta catli techcuesolmaca. Na nijtencahuilijtoc Toteco para nijmacas catli achtihui nechnamiquiqui huajca monequi nijchihuas catli niquijtojtoc. </div>
<div class='p'>
<span class="verse" id="JG11_36">36&#160;</span>Huajca nopa ichpocatl quiilhui itata: </div>
<div class='p'>―Notata, monequi xijchihua ica na quen tijtencahuilijtoc TOTECO, pampa TOTECO quichijqui xiquintlani mocualancaitacahua, nopa amonitame. </div>
<div class='p'>
<span class="verse" id="JG11_37">37&#160;</span>Huan nopa ichpocatl nojquiya quiilhui itata: “San nijnequi techcahuili ma niyas achtihui campa nopa tepeme para ome metztli ihuaya nohuampoyohua para nichocati pampa amo quema nimonamictis.” </div>
<div class='p'>
<span class="verse" id="JG11_38">38&#160;</span>Huajca Jefté quicajqui iichpoca ma yohui para ome metztli. Huan yajqui ihuaya ihuampoyohua ipan nopa tepeme huan chocaque pampa amo quema monamictisquía. 
<span class="verse" id="JG11_39">39&#160;</span>Quema ya panotoya ome metztli mocuepqui ichaj campa itata, huan Jefté temacac iichpoca para quisentequipanos Toteco tiopan calijtic quen quiijtojtoc. Huajca amo quema itztoya ihuaya se tlacatl. 
<span class="verse" id="JG11_40">40&#160;</span>Huan pampa iichpoca Jefté motemacac quichihuas catli itata quitencahuilijtoya Toteco, ama nopa israelita ichpocame yohuij iyoca huan quielnamiquij para nahui tonali sesen xihuitl.  </div>
<div class='psalmlabel' id='JG12_0'> 12</div>
<div class='s'>Jefté huan iixhuihua Efraín </div>
<div class='p'>
<span class="verse" id="JG12_1">1&#160;</span>Teipa nopa hueyi familia Efraín mosentilijque isoldados huan panoque ica norte huan quiilhuijque Jefté: </div>
<div class='p'>―¿Para tlen tiyajqui tiquinhuilanato nopa amonitame huan amo technotztejqui para ma tiyaca mohuaya? Tojuanti tijtlamitlatise mochaj huan ta nojquiya. </div>
<div class='p'>
<span class="verse" id="JG12_2">2&#160;</span>Huan Jefté quinnanquili: </div>
<div class='p'>―Na ihuaya noteiximatcahua titlaijiyohuiyayaj tlahuel ica nopa amonitame huan nimechnotzqui, pero amo anhualajque antechmanahuiquij. 
<span class="verse" id="JG12_3">3&#160;</span>Huan quema niquitac para amo anquinequij antechmanahuise, huajca masque nimoilhui nimiquisquía, chicahuac nimotlali, huan niquinhuilanqui nopa amonitame. Huan quena, TOTECO quichijqui ma nitlatlani. Huajca, ¿para tlen anhualahuij ama para anquinequij antechhuilanase? </div>
<div class='p'>
<span class="verse" id="JG12_4">4&#160;</span>Huan israelitame catli tlali Efraín ehuani quinhuetzquilijque huan quinilhuijque nopa israelitame catli itztoyaj tlali Galaad ehuani: “Amojuanti amo neli anGalaad ehuani. San anitztoque nopa tlasolme catli ancholojtejque totlal Efraín huan Manasés.” </div>
<div class='p'>
<span class="verse" id="JG12_5">5&#160;</span>Huajca Jefté quinsentili isoldados tlen tlali Galaad huan pejqui quinhuilana nopa tlali Efraín ehuani huan quintlanque. Huan Jefté ihuaya nopa Galaad ehuani moaxcatijque campa nochi momatque quiixcotonque hueyatl Jordán para calaquitij tlali Efraín. Huan nopa Efraín ehuani amo huelque mocuepaj inintlal. Huan nopa Efraín ehuani catli cholosnequiyayaj tlen ne tlahuilancayotl, ajsiyayaj campa nopa hueyatl huan quinequiyayaj panose, pero nopa Galaad soldados quintlatzintoquiliyayaj sintla ehuaj tlali Efraín. Huan sintla quiijtosquíaj para amo, 
<span class="verse" id="JG12_6">6&#160;</span>huajca quinyejyecosquíaj sintla melahuac amo nopona ehuaj. Huan para quimatise catli melahuac, quinnahuatiyayaj ma quiijtoca nopa camanali “Shibolet”. Huan sintla amo huelisquíaj quitenquixtise cuali huan san quiijtosquíaj “Sibolet”, huajca quimatisquíaj para nelía Efraín ehuani. Huan sintla eliyayaj Efraín ehuani, huajca quinitzquiyayaj huan quinmictiyayaj nopona nechca hueyatl Jordán. Huan quej nopa quiniximatque huan quinmictijque 42 mil Efraín tlacame. </div>
<div class='p'>
<span class="verse" id="JG12_7">7&#160;</span>Huan Jefté, catli ejqui tlali Galaad, itztoya juez huan tlanahuati ipan nopa israelitame para chicome xihuitl. Teipa mijqui Jefté huan quitojque nopona ipan se altepetl ipan tlali Galaad. </div>
<div class='s'>Ibzán, nopa majtlacpa juez </div>
<div class='p'>
<span class="verse" id="JG12_8">8&#160;</span>Teipa se tlacatl itoca Ibzán catli ehuayaya altepetl Belén itztoya juez huan tlanahuati campa nopa israelitame. 
<span class="verse" id="JG12_9">9&#160;</span>Huan Ibzán quinpixqui 30 itelpocahua huan 30 iichpocahua. Huan nochi nopa 30 iichpocahua quintemactili para monamictise ica tlacame catli tlacatque ipan sequinoc huejhueyi familias. Huan nojquiya nopa 30 itelpocahua quinhualiquili ichpocame tlen sequinoc huejhueyi familias para mosihuajtise. Huan Ibzán itztoya juez huan quinnahuati israelitame para chicome xihuitl. 
<span class="verse" id="JG12_10">10&#160;</span>Teipa mijqui huan quitojque nechca altepetl Belén. </div>
<div class='s'>Elón, nopa juez majtlactli huan se </div>
<div class='p'>
<span class="verse" id="JG12_11">11&#160;</span>Teipa elqui juez Elón catli tlacatqui ipan nopa hueyi familia Zabulón, huan quipixqui tequiticayotl ica israelitame para majtlactli xihuitl. 
<span class="verse" id="JG12_12">12&#160;</span>Huan mijqui Elón huan quitojque nechca altepetl Ajalón ipan tlali Zabulón. </div>
<div class='s'>Abdón, nopa juez majtlactli huan ome </div>
<div class='p'>
<span class="verse" id="JG12_13">13&#160;</span>Teipa elqui juez Abdón, icone Hilel, catli ehuayaya altepetl Piratón. 
<span class="verse" id="JG12_14">14&#160;</span>Huan Abdón quinpixqui 40 itelpocahua huan 30 itlaca ixhuihua, huan inijuanti nemiyayaj ipan 70 burrojme. Huan Abdón quinnahuati israelitame para chicueyi xihuitl. 
<span class="verse" id="JG12_15">15&#160;</span>Huan mijqui Abdón catli eliyaya icone Hilel catli ejqui altepetl Piratón. Huan quitojque ipan altepetl Piratón ipan tlali Efraín ipan nopa tepeme ipan nopa tlali catli achtihuiya eltoya iniaxcahua nopa amalecitame.  </div>
<div class='psalmlabel' id='JG13_0'> 13</div>
<div class='s'>Quenicatza tlacatqui Sansón </div>
<div class='p'>
<span class="verse" id="JG13_1">1&#160;</span>Huan nopa israelitame sempa quichijque catli amo cuali iixpa TOTECO huan TOTECO quintemactili ininmaco nopa filisteos para ma quinnahuatica chicahuac para 40 xihuitl. 
<span class="verse" id="JG13_2">2&#160;</span>Huan itztoya se tlacatl catli itoca Manoa ipan nopa hueyi familia Dan huan yaya ehuayaya altepetl Zora. Huan isihua Manoa amo huelqui conepiya. 
<span class="verse" id="JG13_3">3&#160;</span>Huan se tonal monexti itequihua TOTECO iixtla ni sihuatl, huan quiilhui: “Masque hasta ama ticuahuactoya, ama ticonecuis huan tijtlacatiltis se oquichpil. 
<span class="verse" id="JG13_4">4&#160;</span>Huajca ximomocuitlahui para amo xiquiji xocomeca atl niyon catli hueli tlaili catli cococ. Niyon amo xijcua se tlenijqui catli mitzchihuas amo tlapajpactic iixpa TOTECO. 
<span class="verse" id="JG13_5">5&#160;</span>Pampa ama ticonecuis huan tijtlacatiltis se oquichpil catli elis se nazareo huan elis tlaiyocatlalili para iaxca Toteco Dios hasta quema tlacatis. Amo quema motzoncaltequis. Huan yaya quipehualtis quinmanahuis israelitame ininmaco nopa filisteos.” </div>
<div class='p'>
<span class="verse" id="JG13_6">6&#160;</span>Huan nopa sihuatl hualajqui huan quipohuilico ihuehue catli panoc huan quiijto: “Se tlacatl tlen Toteco Dios hualajqui campa na. Yaya nesiyaya quen se itequihua Toteco Dios. Tlahuel yejyectzi eliyaya hasta temajmati para nijtlachilis. Huan amo nijtlatzintoquili canque huala huan ajqueya ya, niyon amo nechilhui itoca. 
<span class="verse" id="JG13_7">7&#160;</span>Pero nechilhui para niconecuis huan nijtlacatiltis se oquichpil. Yeca ama amo ma niquiji xocomeca atl, niyon amo ma niquiji tlen hueli tlaili catli cococ. Niyon amo ma nijcua se tlenijqui catli nechchihuas amo tlapajpactic iixpa Toteco Dios, pampa ni oquichpil elis se nazareo catli senquistoc tlaiyocatlalili para TOTECO Dios tlen itlacatilis hasta quema miquis. Quej nopa nechilhui.” </div>
<div class='p'>
<span class="verse" id="JG13_8">8&#160;</span>Huajca Manoa motlatlajti ica TOTECO huan quiilhui: “Ay noTeco, nimitztlajtlanía sempa ma huala nopa tlacatl catli ta tijtitlanqui. Ma technextiliqui quenicatza tiquiscaltise nopa oquichpil catli tlacatis.” </div>
<div class='p'>
<span class="verse" id="JG13_9">9&#160;</span>Huan Toteco Dios quitlacaquili Manoa huan itequihua Toteco Dios sempa monexti campa nopa sihuatl quema nemiyaya imila, pero ihuehue amo nemiyaya ihuaya. 
<span class="verse" id="JG13_10">10&#160;</span>Huajca nopa sihuatl nima motlalojtejqui quiyolmelahuato ihuehue huan quiilhui: </div>
<div class='p'>―Sempa monextijtoc nohuaya nopa tlacatl catli hualajqui ne seyoc tonal. </div>
<div class='p'>
<span class="verse" id="JG13_11">11&#160;</span>Huajca Manoa moquetztiquisqui huan yajqui ihuaya isihua hasta campa nopa tlacatl itztoya huan quiilhui: </div>
<div class='p'>―¿Ta tieli nopa tlacatl catli tijcamanalhuico nosihua ne seyoc tonal? </div>
<div class='p'>Huan nopa tlacatl quinanquili: </div>
<div class='p'>―Quena, na. </div>
<div class='p'>
<span class="verse" id="JG13_12">12&#160;</span>Huajca Manoa quiijto: </div>
<div class='p'>―Quema tlacatis ni oquichpil catli tiquijtojtoc, ¿quenicatza monequi tiquiscaltise? ¿Tlaque tlanahuatilme tijnextilise para ma quitoquilis ipan inemilis? </div>
<div class='p'>
<span class="verse" id="JG13_13">13&#160;</span>Huan itequihua TOTECO quinanquili: </div>
<div class='p'>―Mosihua ma quichihua nochi tlanahuatili catli nijmacatoc. 
<span class="verse" id="JG13_14">14&#160;</span>Ma amo quicua catli huala ipan xocomeca tzontli. Ma amo quiiji xocomeca atl niyon tlen hueli tlaili catli cococ. Niyon amo ma quicua se tlacualistli catli quichihuas amo tlapajpactic iixpa Toteco. Nochi ya ni catli niquilhuijtoc ma quichihua. </div>
<div class='p'>
<span class="verse" id="JG13_15">15&#160;</span>Huan Manoa ayamo momacayaya cuenta para nelía nopa tlacatl eliyaya itequihua TOTECO huan quiilhui: </div>
<div class='p'>―Timitztlajtlaníaj ximocahua tohuaya se tlatoctzi para timitzsencahuilise se pilchivojtzi para tijcuas. </div>
<div class='p'>
<span class="verse" id="JG13_16">16&#160;</span>Huan itequihua TOTECO quinanquili Manoa: </div>
<div class='p'>―Masque nimocahuas, amo nijcuas motlacualis. Pero sintla tijnequi tijsencahuas se pilchivojtzi para tijmacas TOTECO quen se tlacajcahualistli tlatlatili, cualtitoc. </div>
<div class='p'>
<span class="verse" id="JG13_17">17&#160;</span>Huajca Manoa quiilhui itequihua TOTECO: </div>
<div class='p'>―¿Tlaque motoca para huelis timitzhueyitlepanitase quema tlacatis nopa oquichpil? </div>
<div class='p'>
<span class="verse" id="JG13_18">18&#160;</span>Pero itequihua TOTECO quinanquili: </div>
<div class='p'>―Amo techtlatzintoquili notoca pampa tlahuel onpano cuajcualtzi notoca hasta amo aqui huelis quimachilis. </div>
<div class='p'>
<span class="verse" id="JG13_19">19&#160;</span>Huajca Manoa quicuic nopa pilchivojtzi para tlacajcahualistli ihuaya nopa tlacajcahualistli tlen harina huan nopona quitencajqui iixpa TOTECO ipan se tetl. Huan itequihua TOTECO quichijqui se tiochicahual nextili quema noja quitlachilijtoyaj Manoa ihuaya isihua. 
<span class="verse" id="JG13_20">20&#160;</span>Huan quichijqui se tlitl ma tlejco tlen nopa tlaixpamitl hasta ilhuicac, huan itequihua TOTECO tlejcoc ilhuicac tlatlajco nopa tlitl. Huan quema Manoa ihuaya isihua quiitaque catli panoc, motlancuaquetzque huan moixhuijtzonque hasta tlalchi. 
<span class="verse" id="JG13_21">21&#160;</span>Huan itequihua TOTECO ayacmo monexti ihuaya Manoa ica isihua. Huajca Manoa quimatqui para eliyaya itequihua TOTECO. 
<span class="verse" id="JG13_22">22&#160;</span>Huan Manoa quiilhui isihua: </div>
<div class='p'>―Temachtli timiquise pampa tiquitztoque Toteco Dios. </div>
<div class='p'>
<span class="verse" id="JG13_23">23&#160;</span>Huan isihua quinanquili: </div>
<div class='p'>―Sintla TOTECO quinequisquía techmictis, amo quiselijtosquía nopa tlacajcahualistli tlatlatili, niyon tlen harina. Amo technextilijtosquía nochi ni tlamantli, niyon amo techyolmelajtosquía catli panos teipa. </div>
<div class='p'>
<span class="verse" id="JG13_24">24&#160;</span>Huan teipa nopa sihuatl quitlacatilti se oquichpil huan quitocaxtlali Sansón. Huan nopa oquichpil moscalti, huan motlacachijqui huan TOTECO quitiochijqui. 
<span class="verse" id="JG13_25">25&#160;</span>Huan teipa quema Sansón itztoya campa mocahuayayaj iteipan ixhuihua Dan tlatlajco altepeme Zora huan Estaol, pejqui nesi para Itonal TOTECO hualayaya ipan ya huan quimacayaya miyac chicahualistli.  </div>
<div class='psalmlabel' id='JG14_0'> 14</div>
<div class='s'>Inenamictil Sansón, nopa juez majtlactli huan expa </div>
<div class='p'>
<span class="verse" id="JG14_1">1&#160;</span>Huan se tonal Sansón yajqui ipan altepetl Timnat huan quiitac se filistea ichpocatl catli quiixtocac. 
<span class="verse" id="JG14_2">2&#160;</span>Huan mocuepqui ichaj huan quiilhui itata ihuaya inana: </div>
<div class='p'>―Niquixtoca se ichpocatl catli ehua Timnat huan nijnequi xiyaca xiquijtlanitij para nimocuilis. 
<span class="verse" id="JG14_3">3&#160;</span>Huan itata ihuaya inana quiilhuijque: </div>
<div class='p'>―¿Amo hueli tijpantis se ichpocatl nica ihuaya toteiximatcahua o ipan ni altepetl? ¿Para tlen monequi timocuilis se filistea sihuatl catli amo quineltoca Toteco, niyon amo motequilíaj ipan inintlacayo nopa tlanextilijcayotl circuncisión quen Toteco tlanahuatía? </div>
<div class='p'>Huan Sansón quinanquili itata: </div>
<div class='p'>―Pero na ya nopa niquixtoca, techijtlanilitij para nimocuilis. </div>
<div class='p'>
<span class="verse" id="JG14_4">4&#160;</span>Huan itata huan inana amo quimatiyaya para nochi ni tlamantli panoyaya pampa TOTECO quen nopa quinequiyaya ma pano. Yaya quicualtlaliyaya para ica ni tlamantli quintlanisquía nopa filisteos pampa ipan nopa tonali inijuanti quinnahuatiyayaj tlali Israel ehuani. </div>
<div class='p'>
<span class="verse" id="JG14_5">5&#160;</span>Huan quema Sansón yohuiyaya altepetl Timnat ihuaya itata huan inana, ajsito campa nopa miyac xocomeca milme catli iniaxcahua nopa Timnat ehuani. Huan quisqui campa ya se león catli nelía tetic huan nanalcatihualayaya para quiajsis. 
<span class="verse" id="JG14_6">6&#160;</span>Huan Itonaltzi TOTECO motlali ipan Sansón ica miyac chicahualistli. Huan masque amo tleno quipiyayaya imaco, quicocototzqui nopa león quen elisquía se pilchivojtzi. Pero amo quiilhui itata huan inana catli panotoya. 
<span class="verse" id="JG14_7">7&#160;</span>Huan ajsito altepetl Timnat huan quicamanalhuijque nopa ichpocatl catli quiixtocayaya huan tlasencajque. </div>
<div class='p'>
<span class="verse" id="JG14_8">8&#160;</span>Huan teipa quema Sansón sempa yohuiyaya ichaj nopa ichpocatl para quicuiti, Sansón quisqui tlen iojhui para quitlachiliti itlacayo nopa león catli quimictijtoya. Huan quiitac ipani quinpixtoya cuanecme huan nectli. 
<span class="verse" id="JG14_9">9&#160;</span>Huan quiquixti nectli huan quicuajtiyajqui ipan ojtli. Huan quema sempa quinajsito itata huan inana nojquiya quinmacac quentzi nectli ma quicuaca, pero amo quinilhui para nopa nectli quicuitoya ipan se león itlacayo. </div>
<div class='p'>
<span class="verse" id="JG14_10">10&#160;</span>Huan itata Sansón yajqui ichaj nopa ichpocatl para tlami tlasencahuas para nopa ilhuitl tlen nenamictili. Huan Sansón quichijqui se ilhuitl para telpocame catli elisquíaj ihuampoyohua ipan nopa nenamictili pampa quen ni momajtoyaj quichihuaj catli mosihuajtiyayaj. 
<span class="verse" id="JG14_11">11&#160;</span>Huan imonta huan imona quiitaque para ajsico Sansón huan quinnotzque 30 telpocame filisteos para ma itztoca ihuaya ipan iilhui. 
<span class="verse" id="JG14_12">12&#160;</span>Huan Sansón quen ni quinilhui nopa telpocame: </div>
<div class='p'>―Nimechtlatzintoquilis se ahuil tlatzintoquili catli ohui huan sintla antechilhuise catli quiijtosnequi ipan ni chicome tonali tlen ni ilhuitl, huajca na nimechmacas 30 yoyomitl catli senquistoc lino huan 30 yoyomitl para quema anilhuichihuase. 
<span class="verse" id="JG14_13">13&#160;</span>Pero sintla amo anquimatise tlaque quiijtosnequi, huajca antechmacase 30 noyoyo tlen lino, huan 30 noyoyo para quema niilhuichihuas. </div>
<div class='p'>Huan quinanquilijque: </div>
<div class='p'>―Techilhui nopa ahuil tlatzintoquili catli ohui huan timitztlacaquilise. </div>
<div class='p'>
<span class="verse" id="JG14_14">14&#160;</span>Huan quen ni quinilhui: </div>
<div class='q'>“Ipan se tecuajquetl, quisqui tlacualistli, </div>
<div class='q'>huan tlen se catli tetic quisqui catli tzopelic.” </div>
<div class='p'>Huan panoc eyi tonali huan nopa tlanotzalme amo quimatque tlaque quiijtosnequi nopa ahuil tlatzintoquili catli ohui. 
<span class="verse" id="JG14_15">15&#160;</span>Huan ipan chicompa tonali, quiilhuijque isihua Sansón: </div>
<div class='p'>―Xijtlatzintoquili Sansón tlaque quiijtosnequi nopa ahuil tlatzintoquili catli ohui, pampa sintla amo, tijtlatise ichaj motatahua huan ta nojquiya. ¿Huelis antechnotzque ipan ni ilhuitl para antechtominquixtilise? </div>
<div class='p'>
<span class="verse" id="JG14_16">16&#160;</span>Huajca isihua Sansón pejqui choca iixpa Sansón huan quiijto: </div>
<div class='p'>―Amo techicnelía. San techcualancaita pampa amo tijnequi techilhuis tlaque quiijtosnequi nopa ahuil tlatzintoquili catli ohui catli tiquintlatzintoquili nopa telpocame nica. </div>
<div class='p'>Huan Sansón quinanquili: </div>
<div class='p'>―Niyon notata, niyon nonana amo niquinilhuijtoc. ¿Para tlen monequi nimitzilhuis ta? </div>
<div class='p'>
<span class="verse" id="JG14_17">17&#160;</span>Huajca nopa sihuatl chocac iixtla Sansón nochi nopa tonal quema noja oncac nopa ilhuitl, huan quema ajsic nopa tonali chicome, Sansón quiilhui isihua tlaque quiijtosnequi nopa ahuil tlatzintoquili catli ohui pampa quinelcualancamacatoya. Huan nopa sihuatl nima quinilhuito nopa telpocame catli quiijtosnequi. 
<span class="verse" id="JG14_18">18&#160;</span>Huan quema ayamo huetziyaya tonati ipan tonali chicome, nopa telpocame hualajque huan quipohuilijque Sansón tlaque quiijtosnequi nopa ahuil tlatzintoquili. Quiijtojque: </div>
<div class='q'>“¿Tlaque más tzopelic que nectli? </div>
<div class='q'>¿Huan tlaque más tetic que se león?” </div>
<div class='p'>Huan Sansón quinnanquili: </div>
<div class='p'>“Sintla amo anquichijtosquíaj nosihua ma chocaqui noixpa, amo anquimajtosquíaj tlaque quiijtosnequi catli nimechtlatzintoquili.” </div>
<div class='p'>
<span class="verse" id="JG14_19">19&#160;</span>Huan Itonaltzi TOTECO motlali ipan Sansón huan quimacac chicahualistli huan yajqui altepetl Ascalón. Nopona quinmicti 30 tlacame huan quinquixtili ininyoyo. Huan quinmacac nopa telpocame catli quimatque tlaque quiijtosnequi nopa ahuil tlatzintoquili. Huan Sansón nelcualaniyaya huan mocuepqui ichaj ihuaya itata. 
<span class="verse" id="JG14_20">20&#160;</span>Huajca isihua Sansón quimactilijque ma mocuili seyoc catli eliyaya inelhuampox, yaya catli itztoya más nechca ya ipan nopa nenamictili.  </div>
<div class='psalmlabel' id='JG15_0'> 15</div>
<div class='p'>
<span class="verse" id="JG15_1">1&#160;</span>Panoc miyac tonali huan ajsic ipohual para quitequise trigo. Huan Sansón yajqui quipaxaloto isihua pampa quinequiyaya ihuaya itztos. Huan quihuiquili se pilchivojtzi huan quiilhuito itata: </div>
<div class='p'>―Nijnequi nicalaquis campa nosihua itztoc ipan icuarto. </div>
<div class='p'>Pero itata nopa ichpocatl amo quicahuili ma calaqui, 
<span class="verse" id="JG15_2">2&#160;</span>huan quiijto: </div>
<div class='p'>―Na nimoilhui tijcajtejtoya huan yeca nijmactili mohuampox. Pero nijpixtoc seyoc noichpoca catli más tziquitetzi. ¿Amo tiquita más yejyectzi? Huajca ya ximocuili quen ipatlaca. </div>
<div class='s'>Sansón quitlati ininpixquilis ica cayochime </div>
<div class='p'>
<span class="verse" id="JG15_3">3&#160;</span>Huan Sansón quiijto: </div>
<div class='p'>―Ayacmo aqui huelis nechtlajtlacoltis ica catli fiero nimechchihuilis anfilisteos, pampa amo cuali antechchihuilijtoque. </div>
<div class='p'>
<span class="verse" id="JG15_4">4&#160;</span>Huan Sansón yajqui huan quinitzqui 300 cayochime huan quincuitlapililpi ojome cayochime huan tlatlajco sese ome inincuitlapilhua quinilpili se tlicuahuitl. 
<span class="verse" id="JG15_5">5&#160;</span>Teipa quitlati nopa tlicuahuitl huan quinmajcajqui nopa cayochime ma motlalojtiyaca campa inintlatoc nopa filisteos. Quej nopa tlami tlatlac nopa trigo catli moquetzayaya huan catli ya quitectoyaj ipan ininmil. Nojquiya tlatlac ininxocomecamil huan nochi inincua tlen olivo. Nochi catli quitoctoyaj tlatlac. </div>
<div class='p'>
<span class="verse" id="JG15_6">6&#160;</span>Huan nopa filisteos quiijtojque: </div>
<div class='p'>―¿Ajqueya quichijqui ya ni? </div>
<div class='p'>Huan tlananquilijque: </div>
<div class='p'>―Sansón quichijqui, yaya catli imontica nopa tlacatl catli ehua altepetl Timnat pampa quiquixtili isihua huan quimactili catli inelhuampox ipan nopa nenamictili. </div>
<div class='p'>Huan nopa filisteos hualajque huan quitlatijque nopa sihuatl ihuaya itata. </div>
<div class='p'>
<span class="verse" id="JG15_7">7&#160;</span>Huan quema Sansón quimatqui catli quichijque nopa filisteos, quinilhui: </div>
<div class='p'>―Pampa anquichijque ya nopa, ama amo nimosiyajquetzas hasta nimechtzontlamiltis. </div>
<div class='p'>
<span class="verse" id="JG15_8">8&#160;</span>Huan quintlamimicti nochi filisteos nopona huan amo quintlasojtlac. Teipa yajqui para itztoti nechca tepetl Etam campa onca se tecacahuatl ipan tetl. </div>
<div class='s'>Sansón temicti ica icamachal omiyo se burro </div>
<div class='p'>
<span class="verse" id="JG15_9">9&#160;</span>Huan nopa filisteos yajque mochihuatoj ipan tlali Judá nechca altepetl Lehi. 
<span class="verse" id="JG15_10">10&#160;</span>Huan tlali Judá ehuani quintlatzintoquilijque: </div>
<div class='p'>―¿Para tlen anhualahuij nica? </div>
<div class='p'>Huan nopa filisteos tlananquilijque: </div>
<div class='p'>―Tihualahuij tiquitzquiquij Sansón para tijcuepilise ica catli techchihuilijtoc. </div>
<div class='p'>
<span class="verse" id="JG15_11">11&#160;</span>Huan mosentilijque eyi mil israelita tlacame catli ejque tlali Judá huan yajque campa Sansón ipan nopa tetl nechca Etam huan quiilhuijque: </div>
<div class='p'>―¿Amo tijmati nopa filisteos quipiyaj tequiticayotl ica tojuanti huan ininmaco tiitztoque? ¿Para tlen tiquinhuilantoc quej ni? </div>
<div class='p'>Huan Sansón quinnanquili: </div>
<div class='p'>―San niquincuepilijtoc catli nechchihuilijtoque. </div>
<div class='p'>
<span class="verse" id="JG15_12">12&#160;</span>Huajca nopa Judá ehuani quiilhuijque: </div>
<div class='p'>―Tihualahuij timitzitzquise para timitztemactilise ininmaco nopa filisteos. </div>
<div class='p'>Huan Sansón quinnanquili: </div>
<div class='p'>―Xijtestigojquetzaca Toteco para amo antechmictise. </div>
<div class='p'>
<span class="verse" id="JG15_13">13&#160;</span>Huan nopa Judá ehuani tlananquilijque: </div>
<div class='p'>―¡Amo! Amo timitzmictise. San timitzitzquise huan timitztemactilise ininmaco. </div>
<div class='p'>Huajca quincahuili ma quitatacatzoca ica ome mecatl catli yancuic huan quichihualtijque ma quisa tlen nopa tepetl. 
<span class="verse" id="JG15_14">14&#160;</span>Huan Sansón ajsito nepa altepetl Lehi ilpitoc, huan nopa filisteos quisacoj tlahuejchijtihualahuij para quinamiquise. Pero Itonal TOTECO motlali ipan Sansón, huan nopa mecatl yancuic catli ica quiilpijtoyaj elqui quen nopa icpatl lino catli tlatlatoc, nochi cocotocac huan Sansón mocajqui majcajtoc. 
<span class="verse" id="JG15_15">15&#160;</span>Huan quipanti se pilburrojtzi icamachal omiyo catli noja yancuic eltoya huan quitlananqui huan ica ya nopa quinmicti mil tlacame. 
<span class="verse" id="JG15_16">16&#160;</span>Huajca Sansón quiijto: </div>
<div class='q'>“Ica se burro icamachal omiyo, </div>
<div class='q'>nijchijqui se tlamontomitl. </div>
<div class='q'>¡Amo! Nijchijtoc nelía ome tlamontomitl </div>
<div class='q'>ica se burro icamachal omiyo, </div>
<div class='q'>pampa ica niquinmicti mil tlacame.” </div>
<div class='p'>
<span class="verse" id="JG15_17">17&#160;</span>Huan quema tlanqui camanalti, quimajcajqui nopa camachali, huan nopona quitocaxti Ramat Lehi. (Ramat Lehi quinequi quiijtos “tepetl tlen icamachal omiyo se burro”.) </div>
<div class='p'>
<span class="verse" id="JG15_18">18&#160;</span>Huan teipa Sansón pejqui amiqui tlahuel huan motlatlajti ica TOTECO huan quiijto: “Nelía hueyi catli tijchijtoc ica nomax pampa techmaquixtijtoc tiisraelitame tlen nopa filisteos. Huajca ama, amo techcahuili ma niamijcamiquis huan nimocahuas ininmaco catli amo mitzneltoquilíaj.” </div>
<div class='p'>
<span class="verse" id="JG15_19">19&#160;</span>Huajca Toteco Dios quicoyoni nopa tetl nopona nechca Lehi huan mexqui atl. Huan Sansón atlic huan pejqui quipiya más chicahualistli. Huan quitocaxti nopona Enhacore. (Enhacore quinequi quiijtos “nopa ameli tlen nopa tlacatl catli motlatlajti”.) Huan nopa ameli hasta ama eltoc nopona nechca Lehi. </div>
<div class='p'>
<span class="verse" id="JG15_20">20&#160;</span>Huan Sansón quinyacantiyajqui israelitame para 20 xihuitl pero nopa filisteos noja quinahuatiyayaj nopa tlali.  </div>
<div class='psalmlabel' id='JG16_0'> 16</div>
<div class='s'>Sansón quiquixti ipuertas altepetl Gaza </div>
<div class='p'>
<span class="verse" id="JG16_1">1&#160;</span>Se tonal Sansón yajqui altepetl Gaza. Nopona quiitac se ahuilnenca sihuatl huan cochqui ihuaya. 
<span class="verse" id="JG16_2">2&#160;</span>Huan nimantzi Gaza ehuani quimatque Sansón ajsitoya huan quiyahualojque nopa altepetl. Huan seyohual quimocuitlahuijque puertajteno itepa nopa altepetl para amo huelis quisas. Huan amo aqui moliniyaya, san moilhuiyayaj: “Mostla quema tlanesis, tijmictise.” </div>
<div class='p'>
<span class="verse" id="JG16_3">3&#160;</span>Pero Sansón san mocajqui ihuaya nopa ahuilnenca sihuatl hasta tlajco yohual. Teipa mejqui huan ica ichicahualis quicuitejqui nopa huejhueyi cuapuertas ipan itepa nopa altepetl ihuaya iome huejhueyi tlaquetzalo. Huan quiquechpantlalijtejqui huan tlejcoc itzonatipa nopa tepetl catli eltoc iixmelac altepetl Hebrón huan nopona quicajtejqui. </div>
<div class='s'>Sansón huan Dalila </div>
<div class='p'>
<span class="verse" id="JG16_4">4&#160;</span>Teipa quema panoc tonali, Sansón quiiximatqui se sihuatl catli itoca Dalila tlen tlali Sorec huan quiicneli. 
<span class="verse" id="JG16_5">5&#160;</span>Huan nopa tlayacanani tlen filisteos yajque quicamanalhuitoj Dalila. Quiilhuijque ma quitemo canque huala ichicahualis Sansón para quej nopa quimatise quenicatza quitlanise huan quitatacatzose. Quiilhuijque quimacasquíaj mil 100 plata tomi catli pajpatiyo. </div>
<div class='p'>
<span class="verse" id="JG16_6">6&#160;</span>Huajca Dalila quiilhui Sansón: </div>
<div class='p'>―Techilhui canque huala mochicahualis pampa amo aqui hueli mitztatacatzohua para mitztlanis. </div>
<div class='p'>
<span class="verse" id="JG16_7">7&#160;</span>Huan Sansón quinanquili nopa sihuatl: </div>
<div class='p'>―Sintla nechtatacatzosquíaj ica chicome cuetlax mecatl catli ayamo huactoc quen quitequihuíaj ipan se cuahuitoli, huajca tlamis nochicahualis huan nielis quen sequinoc tlacame. </div>
<div class='p'>
<span class="verse" id="JG16_8">8&#160;</span>Huan nopa tlayacanani quihualiquilijque nopa sihuatl chicome cuetlax mecatl catli ayamo huactoc, huan ica quitatacatzo Sansón. 
<span class="verse" id="JG16_9">9&#160;</span>Huan quintlatijtoya nopa tlacame ipan se cuarto huan quema tlantoya quitatacatzohua, Dalila quiijto: </div>
<div class='p'>―¡Sansón, nopa filisteos itztoque nica para mitzitzquise! </div>
<div class='p'>Pero Sansón quicotonqui nopa cuetlax mecatl quen elisquía san se icpatl catli tlatlatoc. Huajca amo aqui quimatqui canque huala ichicahualis. 
<span class="verse" id="JG16_10">10&#160;</span>Huan Dalila quiilhui Sansón: </div>
<div class='p'>―San techcajcayahua huan amo techilhuía catli melahuac. Ama techilhui melahuac quenicatza se huelis mitztatacatzos. </div>
<div class='p'>
<span class="verse" id="JG16_11">11&#160;</span>Huan Sansón quen ni quiilhui: </div>
<div class='p'>―Sintla nechtatacatzose ica mecatl catli yancuic huan amo tlatequihuili, huajca tlamis nochicahualis huan nielis quen sequinoc tlacame. </div>
<div class='p'>
<span class="verse" id="JG16_12">12&#160;</span>Huajca Dalila quicuic mecatl catli yancuic huan ica ya nopa quitatacatzo huan quiilhui: </div>
<div class='p'>―¡Sansón, nopa filisteos hualajtoque mitzitzquise! </div>
<div class='p'>Huan nelía nopa tlacame catli tlapijpiyaj motlatijtoyaj calijtic. Pero Sansón quicotonqui nopa mecatl quen elisquía icpatl. 
<span class="verse" id="JG16_13">13&#160;</span>Huajca Dalila quiilhui Sansón: </div>
<div class='p'>―Hasta ama noja techcajcayahua huan san techistlacahuía. Techilhui quenicatza se huelis mitztatacatzos. </div>
<div class='p'>Huajca Sansón quiilhui: </div>
<div class='p'>―Sintla se quicuis ni chicome tlaxinepaloli tlen notzoncal huan quixinepalos ihuaya se yoyomitl huan quitatacatzos ipan cuaestacas, huajca tlamis nochicahualis. </div>
<div class='p'>
<span class="verse" id="JG16_14">14&#160;</span>Huan quema cochqui Sansón, Dalila quixinepalhuili itzoncal huan quitatacatzo ipan cuaestacas huan quiilhui: </div>
<div class='p'>―¡Sansón, nopa filisteos hualajtoque mitzitzquise! </div>
<div class='p'>Pero Sansón sempa isatiquisqui huan quipostejqui nopa cuaestacas huan nopa yoyomitl. 
<span class="verse" id="JG16_15">15&#160;</span>Huan nopa sihuatl quiijto: </div>
<div class='p'>―¿Quenicatza tiquijtohua techicnelía, huan amo timotemachía ipan na? Techcajcayajtoc eyi huelta huan ayamo techilhuijtoc canque huala mochicahualis. </div>
<div class='p'>
<span class="verse" id="JG16_16">16&#160;</span>Huan pampa Dalila mojmostla quicualancamacayaya, Sansón ayacmo huelqui moijiyohuía para amo quiilhuis canque huala ichicahualis. 
<span class="verse" id="JG16_17">17&#160;</span>Huajca Sansón moyolyamanili huan quiilhui: </div>
<div class='p'>―Amo quema nimotzoncaltectoc pampa nise nazareo catli niiaxca Toteco Dios hasta quema ayamo nitlacatiyaya. Sintla se nechximas huajca nopa chicahualistli nechtlalcahuis, huan niyamaniyas huan nielis quen ne sequinoc tlacame. </div>
<div class='p'>
<span class="verse" id="JG16_18">18&#160;</span>Huan quema Dalila quimatqui para ama nelía melahuac quiilhuijtoya nochi catli elqui ipan iyolo sempa quinnotzqui nopa tlayacanani huan quinilhui: </div>
<div class='p'>―Sempa xihualaca pampa ama, quena, nechilhuijtoc catli melahuac. </div>
<div class='p'>Huajca nopa macuilme tlayacanani tlen filisteos hualajque campa Dalila huan quihualicayayaj nopa tomi para quitlaxtlahuise. 
<span class="verse" id="JG16_19">19&#160;</span>Huan Dalila quichijqui ma cochi Sansón ipan icuaxanco, huan quema ya cochtoya, quinotzqui se tlacatl para ma quixima. Huan quitequili itzoncal catli tlaxinepaloli ica chicome tlaxinepaloli. Huan Dalila pejqui quitlaijiyohuiltía pampa quiitac quitlalcahui ichicahualis. </div>
<div class='p'>
<span class="verse" id="JG16_20">20&#160;</span>Huan nopa sihuatl quiilhui: </div>
<div class='p'>―¡Sansón, nopa filisteos hualahuij mitzitzquiquij! </div>
<div class='p'>Huan Sansón isatiquisqui huan moilhui: </div>
<div class='p'>―Amantzi nimomanahuis quen nochipa nijchijtihualajtoc. </div>
<div class='p'>Pero Sansón amo quimatiyaya sintla TOTECO Itonal ya quitlalcahuijtoya, huan ayacmo itztoya ihuaya. 
<span class="verse" id="JG16_21">21&#160;</span>Huan nopa filisteos quiitzquijque huan quiixteyolquixtijque huan quihuicaque hasta altepetl Gaza. Nopona quitatacatzojque ica tepos cadena tlen bronce huan quichihuilijque ma tisi quen se tequipanojquetl nopona ipan tlatzactli. </div>
<div class='s'>Imiquilis Sansón </div>
<div class='p'>
<span class="verse" id="JG16_22">22&#160;</span>Pero ica tonali itzoncal Sansón sempa pejqui moscaltía. 
<span class="verse" id="JG16_23">23&#160;</span>Huan teipa nopa filisteos catli tlayacanayayaj quichijque se hueyi ilhuitl para quipaquilismacase huan quimacase tlacajcahualistli ininteteyo, Dagón. Quiijtohuayayaj: </div>
<div class='q'>“Todios techmactili tomaco tocualancaitaca, Sansón.” </div>
<div class='p'>
<span class="verse" id="JG16_24">24&#160;</span>Huan quema nopa miyaqui filisteos quiitaque Sansón, quihueyichijque ininteteyo Dagón huan quiijtojque: </div>
<div class='q'>“Todios techmactilijtoc tomaco tocualancaitaca. </div>
<div class='q'>Yaya catli quisosolojtoc nochi totlal. </div>
<div class='q'>Yaya catli quinmicti miyac tlen tohuampoyohua, </div>
<div class='q'>ama tijpixtoque tomaco.” </div>
<div class='p'>
<span class="verse" id="JG16_25">25&#160;</span>Huan quema nelihuintitoyaj huan monelhueyimajtoyaj, quiijtojque: </div>
<div class='p'>―Xijhualicaca Sansón ma techpaquilismaca. </div>
<div class='p'>Huan yajque quicuitoj campa tlatzactli huan quiquetzque tlatlajco campa nopa ome tlaquetzalme. Huan nochi quihuetzquiliyayaj huan ica paquiyayaj. 
<span class="verse" id="JG16_26">26&#160;</span>Huajca Sansón quiilhui nopa oquichpil catli quimatilanayaya: </div>
<div class='p'>―Xijtlali nomax ipan nopa ome tlaquetzalme catli quitlanantoc itzontzajca ni cali pampa nijnequi nimotlatzquilis. </div>
<div class='p'>
<span class="verse" id="JG16_27">27&#160;</span>Huan nelía temitoya nopa hueyi tiopamitl ica filisteo tlacame huan sihuame. Nopona nojquiya itztoyaj nochi inintlanahuatijcahua. Huan itzonatipa nopa cali mosehuijtoyaj quen 3 mil tlacame huan sihuame catli quitlachiliyayaj Sansón tlatzintla huan ica paquiyayaj. </div>
<div class='p'>
<span class="verse" id="JG16_28">28&#160;</span>Huajca Sansón motlatlajti ica TOTECO huan quen ni quiilhui: “TOTECO, Ta Catli Más Tijpiya Tlanahuatili, techelnamiqui huan techtlacaquili san ama. San ni huelta techmaca chicahualistli sempa para huelis niquincuepilis ni filisteos catli nechquixtilijque noixteyol.” </div>
<div class='p'>
<span class="verse" id="JG16_29">29&#160;</span>Huan Sansón quitlali imax ipan nopa ome tlaquetzalme catli eltoya tlatlajco ipan nopa hueyi cali huan catli quitlanantoya itzontzajca. Huan Sansón ica nochi ichicahualis quincuatopejqui nopa tlaquetzalme se ica inejmac huan se ica imaopoch. </div>
<div class='p'>
<span class="verse" id="JG16_30">30&#160;</span>Huan Sansón quiijto: “Ma nimiqui ininhuaya ni filisteos.” </div>
<div class='p'>Huajca mopacho huan ica nochi ichicahualis quincuatopejqui nopa huejhueyi tlaquetzalme catli quitlanantoyaj nopa tzontzajcayotl. Huan nopa hueyi cali campa ilhuichihuayayaj huetzqui huan quintzonpechi nochi nopa tlanahuatiani huan nochi filisteos catli nopona itztoyaj. Huajca Sansón quinmicti más miyac filisteos nopona quema ya nojquiya mijqui huan amo quen quinmicti ipan nochi inemilis. 
<span class="verse" id="JG16_31">31&#160;</span>Huan hualajque nochi iicnihua Sansón huan nochi iteiximatcahua itata, huan quicuicoj itlacayo huan quihuicaque. Huan quitocatoj tlatlajco altepeme Zora huan Estaol ipan nopa tecacahuatl campa quitoctoyaj Manoa catli eliyaya itata. Huan Sansón quinyacantoya israelitame para 20 xihuitl quen ininjuez.  </div>
<div class='psalmlabel' id='JG17_0'> 17</div>
<div class='s'>Micaía quipixqui tlen ya itiopa </div>
<div class='p'>
<span class="verse" id="JG17_1">1&#160;</span>Campa tepeme ipan tlali Efraín itztoya se tlacatl catli itoca Micaía. 
<span class="verse" id="JG17_2">2&#160;</span>Huan se tonal Micaía quiilhui inana: </div>
<div class='p'>―Na nijcajqui tijtelchihua nopa tlachtejquetl catli quiichtejqui ni mil 100 plata tomi. Pero nica eltoc huan na catli niquichtectoc. </div>
<div class='p'>Huan inana quinanquili: </div>
<div class='p'>―Ma TOTECO mitztiochihua, nocone, pampa techilhuijtoc catli melahuac. </div>
<div class='p'>
<span class="verse" id="JG17_3">3&#160;</span>Huan quicuepili inana nopa mil 100 plata tomi, huan inana quiijto: </div>
<div class='p'>―Ni tomi nijnequi niquiyocatlalis para TOTECO por ta, nocone. Nijnequi para ma quinsencahuas ome teteyome. Se ma quitejtequica huan ne seyoc ma quitejtejtzonaca tlen ni plata. Huajca sempa nimitzcuepilía ni tomi. </div>
<div class='p'>
<span class="verse" id="JG17_4">4&#160;</span>Pero nopa tlacatl sempa quicuepili inana nopa tomi. Huajca inana quicuic 200 tlen nopa plata tomi huan quimacac se teposchijquetl para quinsencahuas teteyome. Se teteyotl ma san quitejtejtzonaca ica plata huan seyoc ma quitejtequica huan ma quiatilica nopa plata. Huan quema tlanque quicualtlalijque, quitlalijque ipan ichaj Micaía. 
<span class="verse" id="JG17_5">5&#160;</span>Huan ichaj ni tlacatl Micaía temitoya ica teteyome huan quipixtoya nojquiya se yolixpantzajcayotl huan sequin pilteteyotzitzi. Huan Micaía hasta quitlali se itelpoca para ma eli catli ya itotajtzi. 
<span class="verse" id="JG17_6">6&#160;</span>Quej nopa quichijqui pampa ipan nopa tonali amo aqui tlanahuatiyaya ipan nopa tlali Israel, huan sese israelita quichihuayaya san catli ya quinequiyaya. </div>
<div class='p'>
<span class="verse" id="JG17_7">7&#160;</span>Huan itztoya se telpoca tlacatl catli eliyaya iixhui Leví catli momajtoya paxalojtinemi campa hueli huan mocahuayaya ipan altepetl Belén ipan tlali Judá, 
<span class="verse" id="JG17_8">8&#160;</span>pero quicajqui nopa tlali huan yajqui quitemoti seyoc altepetl para ipan mocahuas. Huan ipan ojtli ajsico campa ichaj Micaía campa nopa tlachiquilme ipan tlali Efraín. 
<span class="verse" id="JG17_9">9&#160;</span>Huan Micaía quitlatzintoquili nopa telpoca tlacatl: </div>
<div class='p'>―¿Canque tiehua? </div>
<div class='p'>Huan nopa levita telpocatl quinanquili: </div>
<div class='p'>―Na nihuala altepetl Belén ipan tlali Judá huan nijtemohua canque huelis nimocahuas. </div>
<div class='p'>
<span class="verse" id="JG17_10">10&#160;</span>Huajca Micaía quiilhui: </div>
<div class='p'>―Ximocahua nochaj huan nimitzchihuas tinototajtzi huan nimitztlaxtlahuis majtlactli plata tomi se xihuitl. Nojquiya nimitzmacas moyoyo huan motlacualis. </div>
<div class='p'>Huan nopa levita yajqui ihuaya. 
<span class="verse" id="JG17_11">11&#160;</span>Huajca nopa levita mocajqui ichaj huan elqui quen se iteiximatca. 
<span class="verse" id="JG17_12">12&#160;</span>Huan Micaía quiiyocatlali ni levita tlacatl para ma eli inintotajtzi, huan mocajqui ichaj. </div>
<div class='p'>
<span class="verse" id="JG17_13">13&#160;</span>Huan Micaía moilhui: “Ama temachtli TOTECO nechtiochihuas pampa nijtlapejpenijtoc se totajtzi catli nelía se iixhui Leví.”  </div>
<div class='psalmlabel' id='JG18_0'> 18</div>
<div class='s'>Iteipan iixhuihua Dan quicajtejtoyaj TOTECO </div>
<div class='p'>
<span class="verse" id="JG18_1">1&#160;</span>Ipan nopa tonali amo aqui tlanahuatiyaya ipan tlali Israel. Huan nojquiya ipan nopa tonali iteipan ixhuihua Dan ayamo quipiyayayaj nochi inintlal huan quinequiyayaj moaxcatise nochi quen sequinoc huejhueyi familias tlen iixhuihua Israel quichijtoyaj. 
<span class="verse" id="JG18_2">2&#160;</span>Huajca iixhuihua Dan quintlapejpenijque macuilti tlahuilanca tlacame catli tetique catli ejque altepeme Zora huan Estaol. Huan quintitlanque ma quitlachilitij ichtacatzi campa elisquía inintlal huan ma quiitaca quenicatza eltoc. Huan quinilhuijque ma yaca huan quitlachilitij nopa tlali. </div>
<div class='p'>Huan ipan ojtli inijuanti yajque hasta campa tepeme ipan tlali Efraín. Huan quema ajsitoj ichaj Micaía para tonilise, 
<span class="verse" id="JG18_3">3&#160;</span>quitoscacajque nopa levita tlacatl catli nopona mocahuayaya huan quitoscamachilijque. Huajca quitlatzintoquilijque: </div>
<div class='p'>―¿Tlaque tijchihua nica? ¿Para tlen tihualajqui? Huan ¿para tlen timocahua nica? </div>
<div class='p'>
<span class="verse" id="JG18_4">4&#160;</span>Huan nopa levita quinnanquili huan quinilhui nochi catli panotoya. Nojquiya quiijto: </div>
<div class='p'>―Huan nojquiya Micaía quinejqui ma nieli niitotajtzi huan nechtlaxtlahuía huan yeca nitequiti nica. </div>
<div class='p'>
<span class="verse" id="JG18_5">5&#160;</span>Huajca nopa macuilti tlacame quiilhuijque: </div>
<div class='p'>―Xijtlatzintoquili Toteco Dios sintla quisas cuali totequi huan sintla cuali toojhui. </div>
<div class='p'>
<span class="verse" id="JG18_6">6&#160;</span>Huan nopa levita tlacatl tlananquili: </div>
<div class='p'>―Quena, nochi quisas cuali, huan TOTECO anmechpalehuis. </div>
<div class='p'>
<span class="verse" id="JG18_7">7&#160;</span>Huan nopa macuilti iixhuihua Dan quisque huan ajsitoj campa altepetl Lais, huan quiitaque ipan nopa tlali para amo aqui motequipachohuayaya ica niyon se tleno. Nochi cuali monahuatiyayaj huan quipiyayayaj nochi tlamantli. Itztoyaj ica temachtli quen nopa masehualme ipan altepetl Sidón. Amo tleno quincuesohuayaya, niyon amo aqui quinnahuatiyaya. Huan nojquiya campa mocahuayayaj nopa Lais ehuani, huejca quiitayayaj altepetl Sidón. Huan Lais ehuani amo tlanemacayayaj ica sequinoc, niyon amo tlacohuayayaj tlen sequinoc, pampa nochi quipiyayayaj. 
<span class="verse" id="JG18_8">8&#160;</span>Huan nopa macuilti tlacame mocuepque hasta campa hualajque campa itztoyaj ininteiximatcahua ipan altepetl Zora huan Estaol. Huan quintlatzintoquilijque: </div>
<div class='p'>―¿Quenicatza tlaeltoc campa antlajtlachiyatoj? </div>
<div class='p'>
<span class="verse" id="JG18_9">9&#160;</span>Huan nopa macuilti tlacame tlananquilijque: </div>
<div class='p'>―Xihualaca, ma tiquinhuilanatij, pampa tojuanti tijtlachilitoj nopa tlali huan tiquitatoj para nelcuali. Amo xijchiyaca. Nopa tlali elis toaxca sintla san timoaxcatitij. 
<span class="verse" id="JG18_10">10&#160;</span>Quema tiyase nopona, tiajsitij campa masehualme catli amo quema motequipachohuaj huan itztoque ipan se tlali catli hueyi huan nochi quipiya. Huan Toteco Dios techmactilijtoc tomaco. </div>
<div class='p'>
<span class="verse" id="JG18_11">11&#160;</span>Huajca quistejque tlen altepeme Zora huan Estaol, 600 tlahuilanca tlacame catli iixhuihua Dan ica inintepos para tlahuilanase. 
<span class="verse" id="JG18_12">12&#160;</span>Huan yajque mochihuatoj nechca altepetl Quiriat Jearim ipan tlali Judá. Huan yeca quitocaxtijque Campa Mochijqui Dan, huan hasta ama quen nopa itoca. Eltoc ica campa huetzi tonati nechca altepetl Quiriat Jearim. 
<span class="verse" id="JG18_13">13&#160;</span>Huan teipa quisque nopona, huan panoque campa tepeyo ipan tlali Efraín huan ajsique hasta campa ichaj Micaía. 
<span class="verse" id="JG18_14">14&#160;</span>Huan nopa macuilti tlacame catli achtihuiya yajque quitlachilitoj campa altepetl Lais, quen ni quinilhuijque nopa sequinoc tlacame: </div>
<div class='p'>―¿Anquimatij para ipan ni cali eltoc nopa yolixpantzajcayotl huan pilteteyotzitzi, huan nopa teteyotl catli quitejtectoque huan se catli quisencajque tlen plata? Sintla tijcuise iteteyohua, tijpiyase catli tijhueyichihuase ipan totlal quema timoaxcatise. </div>
<div class='p'>
<span class="verse" id="JG18_15">15&#160;</span>Huan quema ajsitoj ichaj nopa levita telpocatl catli eltoya nechca ichaj Micaía, quitlatzintoquilijque quenicatza itztoc. 
<span class="verse" id="JG18_16">16&#160;</span>Huan nopa 600 tlahuilanca tlacame tlen iixhuihua Dan itztoyaj puertajteno huan cuali mocualtlalijtoyaj ica inintepos para tlahuilanase. 
<span class="verse" id="JG18_17-18">17-18&#160;</span>Huan nopa macuilti tlacame catli achtihuiya quitlachilitoj nopa tlali monechcahuitoj ichaj Micaía. Huajca calaquitoj huan quincuitoj nopa teteyome, nopa yolixpantzajcayotl, huan nopa pilteteyotzitzi, quema nopa totajtzi mocahuayaya cuapuertajteno ininhuaya nopa 600 tlacame ica inintepos para tlahuilanase. Huan nopa levita totajtzi quintlatzintoquili: </div>
<div class='p'>―¿Tlaque anquichihuaj? </div>
<div class='p'>
<span class="verse" id="JG18_19">19&#160;</span>Huan quinanquilijque: </div>
<div class='p'>―Amo ximolini. Xihuala tohuaya para tielis titototajtzi. ¿Amo tiquita para más cuali tielis titototajtzi ipan tohueyi familia huan amo san titotajtzi ipan se cali campa itztoc setzi tlacatl? </div>
<div class='p'>
<span class="verse" id="JG18_20">20&#160;</span>Huan nopa levita totajtzi yolpajqui huan quicuic nopa yolixpantzajcayotl, nopa pilteteyotzitzi, huan ne sequinoc teteyome huan yajqui ininhuaya. 
<span class="verse" id="JG18_21">21&#160;</span>Huan nopa tlacame sempa pejque nejnemij ipan iniojhui huan quintlayacanaltijque ininconehua, ininhuacaxhua huan inijuanti catli quihuicayayaj catli patiyo para más quinmocuitlahuise sintla Micaía quinhuilanaqui. 
<span class="verse" id="JG18_22">22&#160;</span>Huan quema iixhuihua Dan huejca quicajtejtoyaj ichaj Micaía, icalnechcahua Micaía mosentilijque ihuaya huan pejque quintoquilíaj. 
<span class="verse" id="JG18_23">23&#160;</span>Huan quintzajtzilijque iixhuihua Dan para ma moquetzaca, huan inijuanti moicancuepque huan quiilhuijque Micaía: </div>
<div class='p'>―¿Tlaque tijpiya? ¿Para tlen tiquinsentilijtoc miyac tlacame? </div>
<div class='p'>
<span class="verse" id="JG18_24">24&#160;</span>Huan Micaía tlananquili: </div>
<div class='p'>―Antechcuilijtejque noteteyohua catli nijsencajtoya huan nojquiya nopa totajtzi catli itztoya nohuaya. Amo tleno antechcahuilijtejque huan ¿noja antechtlatzintoquilíaj tlaque nijpiya amohuaya? </div>
<div class='p'>
<span class="verse" id="JG18_25">25&#160;</span>Huan iixhuihua Dan quinanquilijque: </div>
<div class='p'>―Amo techtzajtzili chicahuac toica. Huelis se tlen ni tlahuilanca tlacame catli más mosisinía quinequis mitzmaquilis. O huelis mitzmictis ta ihuaya nochi mosoldados. </div>
<div class='p'>
<span class="verse" id="JG18_26">26&#160;</span>Huan ica ya nopa, iixhuihua Dan quitoquilijque iniojhui, huan Micaía quiitac para inijuanti nelía miyaqui para ya, huajca mocuepqui ichaj. </div>
<div class='p'>
<span class="verse" id="JG18_27">27&#160;</span>Huan iixhuihua Dan quinhuicaque nopa teteyome catli Micaía quinsencajtoya ihuaya nopa totajtzi huan ajsitoj campa altepetl Lais campa amo aqui tlamocuitlahuiyaya pampa amo aqui majmahuiyaya. Huan calajque nopona, huan quintlamimictijque huan quitlatijque nopa altepetl. 
<span class="verse" id="JG18_28">28&#160;</span>Huan amo aqui huelqui quinmanahuía pampa huejca quiitayayaj altepetl Sidón huan amo aqui ihuaya monojnotzayayaj. Huan ni altepetl eltoya ipan nopa tlamayamitl nechca altepetl Bet Rehob. Huan teipa iixhuihua Dan sempa pejque quisencahuaj altepetl Lais huan nopona mocajque. 
<span class="verse" id="JG18_29">29&#160;</span>Huan quitocaxtijque nopa altepetl Dan quen ininhuejcapan tata Dan catli eltoya icone Israel. Pero achtihuiya nopa altepetl itoca eltoya Lais. </div>
<div class='p'>
<span class="verse" id="JG18_30">30&#160;</span>Huan iixhuihua Dan quintlalijque nopa teteyome para quinhueyichihuase huan inintotajtzi eltoya nopa telpoca tlacatl, Jonatán, catli eliyaya icone Gersón huan iixhui Moisés. Huan Jonatán ihuaya iconehua elque inintotajtzitzi nopa hueyi familia Dan hasta nopa tonali quema inincualancaitacahua moaxcatijque nopa tlali huan quinhuicaque ilpitoque. 
<span class="verse" id="JG18_31">31&#160;</span>Huajca nopa hueyi familia Dan quinhueyichihuayayaj teteyome catli Micaía quinsencajtoya nochi nopa tonali quema ichaj Toteco Dios moquetztoya ipan Silo.  </div>
<div class='psalmlabel' id='JG19_0'> 19</div>
<div class='s'>Se levita tlacatl huan iompaca sihua </div>
<div class='p'>
<span class="verse" id="JG19_1">1&#160;</span>Nojquiya ipan nopa tonali quema israelitame ayamo quipiyayayaj se tlanahuatijquetl ipan inintlal, itztoya se levita tlacatl catli mocahuayaya campa cuatitlamitl ipan nopa tepeme ipan tlali Efraín. Huan mocuili seyoc sihuatl quen iompaca sihua huan yaya ehuayaya altepetl Belén ipan tlali Judá. 
<span class="verse" id="JG19_2">2&#160;</span>Pero teipa nopa sihuatl momecati ica seyoc tlacatl. Teipa quistejqui huan yajqui ichaj itata ipan tlali Belén, huan nopona mocajqui quen nahui metztli. 
<span class="verse" id="JG19_3">3&#160;</span>Huan teipa ihuehue motlanantejqui huan quitoquili para quinojnotzati ica tlaicnelili para ma mocuepa ihuaya. Huan nopa tlacatl nojquiya quihuicac se itequipanojca huan se ome burrojme. Huan nopa sihuatl quiseli ihuehue ica cuali huan quihuicac ichaj itata para ma quiiximatis. 
<span class="verse" id="JG19_4">4&#160;</span>Huan quema itata nopa sihuatl quinamijqui nopa tlacatl, paquiyaya para quiiximatis. Huan imonta quiseli nopa tlacatl ica paquilistli huan quinequiyaya ma mocahua para quinpaxalos. Huan mocajqui ichaj imonta nopa levita tlacatl para eyi tonali, huan tlacuajque, huan tlaique huan mopaquilismacaque san sejco. </div>
<div class='p'>
<span class="verse" id="JG19_5">5&#160;</span>Huan ipan nahui tonali, nochi mejque cualca, huan nopa levita mocualtlali para mocuepas itlal, pero imonta quiilhui para achtihui ma tlacuajtehua. 
<span class="verse" id="JG19_6">6&#160;</span>Huan sempa mosehuijque huan tlacuajque san sejco. Huan teipa itata nopa sihuatl quiilhui nopa levita tlacatl: </div>
<div class='p'>―Nijnequi ximocahua sempa ni yohuali huan san sejco tiyolpaquise. </div>
<div class='p'>
<span class="verse" id="JG19_7">7&#160;</span>Huan quema nopa levita tlacatl moquetzqui para yas, imonta quichihualti sempa ma mocahua. Huajca nopa yohuali sempa mocajqui nopona. 
<span class="verse" id="JG19_8">8&#160;</span>Huan ica macuili tonali, mejqui cualca para yas ichaj, pero itata nopa sihuatl sempa quiilhui: </div>
<div class='p'>―Ximocahua sempa ni tonali huan hasta tiotlac tiyas. Huan sempa tlacuajque san sejco. </div>
<div class='p'>
<span class="verse" id="JG19_9">9&#160;</span>Teipa nopa levita tlacatl motlananqui para yas ihuaya isihua huan itequipanojca. Pero imonta catli eliyaya itata nopa sihuatl quiilhui: </div>
<div class='p'>―Ya tiotlac, ximocahua nohuaya sempa huan tiilhuichihuase huan tipaquise. Mostla cualca anmehuase huan anyase amochaj. </div>
<div class='p'>
<span class="verse" id="JG19_10">10&#160;</span>Pero nopa levita tlacatl ayacmo quinejqui mocahuas nopa yohuali, huajca motlananqui huan quistejqui. Teipa ajsito hasta iixmelac altepetl Jebús catli nojquiya itoca Jerusalén. Huan ihuaya yohuiyayaj isihua huan ome burrojme catli quipiyayayaj ininsiya. </div>
<div class='p'>
<span class="verse" id="JG19_11">11&#160;</span>Huan quema ajsitoj altepetl Jebús, ya tlapoyahuixtoya, huan itequipanojca quiilhui nopa levita: </div>
<div class='p'>―Ya tlayohua. Más cuali ma ticalaquica ni altepetl campa itztoque jebuseos para ticochise. </div>
<div class='p'>
<span class="verse" id="JG19_12">12&#160;</span>Pero nopa levita quinanquili itequipanojca: </div>
<div class='p'>―Amo ticalaquise ipan ni altepetl ica seyoc xinachtli masehualme. San tiyase campa itztoque israelitame. 
<span class="verse" id="JG19_13">13&#160;</span>Huajca xihuala huan tiyase ipan altepetl Gabaa (o Ramá) huan nopona timocahuase. </div>
<div class='p'>
<span class="verse" id="JG19_14">14&#160;</span>Huajca panoque nopa altepetl huan yajque ipan iniojhui. Huan ya eliyaya tlayohua quema ajsicoj ipan altepetl Gabaa catli eliyaya iniaxca israelitame catli iteipan ixhuihua Benjamín. 
<span class="verse" id="JG19_15">15&#160;</span>Huan calajque nopona para tonilise. Huan mosehuitoj tianquis pampa amo aqui quinmacayaya campa mocahuase. 
<span class="verse" id="JG19_16">16&#160;</span>Pero teipa hualajqui se tlacatl huehuentzi catli mocuepayaya nel tiotlac tlen itequi ipan imila. Yaya elqui se iteipan ixhui Efraín catli ehuayaya campa tepeme ipan tlali Efraín, huan sanoc ajsitoya para itztos ipan altepetl Gabaa, pero sequinoc Gabaa ehuani eliyayaj iteipan ixhuihua Benjamín. 
<span class="verse" id="JG19_17">17&#160;</span>Huan quema nopa huehuentzi quinitac nopa paxalohuani mosehuijtoque ipan tianquis, huajca quinilhui: </div>
<div class='p'>―¿Canque anyohuij huan canque anhualahuij? </div>
<div class='p'>
<span class="verse" id="JG19_18">18&#160;</span>Huan nopa levita tlacatl quinanquili: </div>
<div class='p'>―Na niehua tlali Efraín. San tipanoj nica. Tiquistejque altepetl Belén ipan tlali Judá huan ama timocuepaj nochaj, pero ayamo aqui techmacatoc campa timocahuase. 
<span class="verse" id="JG19_19">19&#160;</span>Tojuanti tijhualicaj sacatl catli huactoc huan sequinoc tlacualistli para totlapiyalhua huan nojquiya tijhualicaj tlacualistli huan tlaili para na, nosihua huan notequipanojca, huajca amo tleno techpolohua. </div>
<div class='p'>
<span class="verse" id="JG19_20">20&#160;</span>Huan nopa tlacatl catli huehuentzi quiijto: </div>
<div class='p'>―¡Amo ximotequipacho! Nochi catli motechmonequi na nocuenta elis, san amo nijnequi ximocahuaca ni yohuali ipan tianquis pampa mahuilili. </div>
<div class='p'>
<span class="verse" id="JG19_21">21&#160;</span>Huan quinhuicac ichaj, huan quintlamacac inintlapiyalhua huan quinicxipajpajqui quen momajtoyaj quichihuaj. Huan san sejco tlacuajque huan tlaique. 
<span class="verse" id="JG19_22">22&#160;</span>Huan quema onpejtoya mopaquilismacaj, hualajque mosisinijca tlacame catli ehuaj nopona huan quiyahualojque nopa cali campa mocajtoyaj. Huan pejque quitajtacaníaj cuapuerta, huan quinojnotzque nopa huehuentzi catli iaxca nopa cali huan quen ni quiilhuijque: </div>
<div class='p'>―Xijquixti nopa tlacatl catli itztoc mocalijtic para ihuaya ticochise. </div>
<div class='p'>
<span class="verse" id="JG19_23">23&#160;</span>Huan quisqui nopa huehuentzi catli iaxca nopa cali huan quinilhui: </div>
<div class='p'>―Amo, noicnihua, amo xijchihuaca catli nelía fiero. Ni tlacatl mosiyajquetztoc nochaj para ma nijmocuitlahuis. Amo xijchihuaca catli amo cuali. 
<span class="verse" id="JG19_24">24&#160;</span>Nica itztoc noichpoca catli amo quema quiiximajtoc se tlacatl, huan nojquiya itztoc nica isihua ni tlacatl. Niquinquixtis huan huelis anquinhuihuiitase huan anquinchihuilise catli anquinequij, pero ni tlacatl amo tleno xijchihuilica. </div>
<div class='p'>
<span class="verse" id="JG19_25">25&#160;</span>Pero nopa tlacame amo quitlacaquilijque, huan yeca nopa levita quiquixti isihua huan quinmacac. Huan nopa tlacame quiitzquijque nopa sihuatl huan san ica mahuiltijque huan tlen hueli quichihuilijque nochi yohuali hasta ijnaloc. Huan quicajque quema ya tlanestihuala. 
<span class="verse" id="JG19_26">26&#160;</span>Huan quema tlanestihualayaya, nopa sihuatl mocuepasnequiyaya ipan ichaj nopa huehuentzi, pero san ajsic puertajteno huan huetzqui. Huan nopona mocajqui hasta tlanesqui. 
<span class="verse" id="JG19_27">27&#160;</span>Huan nopa levita tlacatl mejqui cualca, huan caltlapo para quisas. Huan quipanti isihua huetztoya ipuertajteno nopa cali, huan imax quitlalijtoya ipan caltencuahuitl. </div>
<div class='p'>
<span class="verse" id="JG19_28">28&#160;</span>Huan nopa levita quiilhui isihua: </div>
<div class='p'>―Ximehua, ma ya tiyaca. </div>
<div class='p'>Pero nopa sihuatl amo quinanquili pampa ya mictoya. </div>
<div class='p'>Huajca nopa levita tlacatl quitlananqui nopa sihuatl, huan quitlali ipan iburro huan yajqui ichaj. 
<span class="verse" id="JG19_29">29&#160;</span>Huan quema ajsito ichaj, quicuic se cuchillo huan quitzojtzontejqui campa sajsalijtoc iomiyo huan quichijqui 12 tlacotomitl. Teipa quititlanqui se tlacotomitl ipan sesen nopa 12 huejhueyi familias ipan tlali Israel para quinnextilis catli iniisraelita icnihua quichihuilijtoyaj. 
<span class="verse" id="JG19_30">30&#160;</span>Huan nochi catli quiitaque nopa quentzi itlacayo quiijtojque: </div>
<div class='p'>―Amo quema tiquitztoque se tlamantli quen ni. Amo quema panotoc se tlamantli catli nelía fiero quen ni hasta nopa tonali quema tohuejcapan tatahua tiisraelitame quisque tlen tlali Egipto huan hasta ama. Ma timoilhuica tlen ni tlamantli huan tlaque tijchihuase para tiquintlatzacuiltise catli quichijque.  </div>
<div class='psalmlabel' id='JG20_0'> 20</div>
<div class='s'>Nochi israelitame quintlatzacuiltijque benjaminitame </div>
<div class='p'>
<span class="verse" id="JG20_1">1&#160;</span>Huajca mosentilijque nochi israelitame catli campa hueli ehuaj. Hualajque tlen tlali Dan ica huejcapa hasta altepetl Beerseba ica tlatzintla huan hasta tlali Galaad ica campa hualquisa tonati. Huan nochi mosentilijque iixpa TOTECO ipan altepetl Mizpa para quintlajtolsencahuase catli quichijque ni tlamantli. 
<span class="verse" id="JG20_2">2&#160;</span>Huan nopona moixnextijque nochi tlayacanani tlen sesen hueyi familia ipan iteipan ixhuihua Israel. Huan nojquiya itztoyaj nopona 400 mil israelita soldados ica ininmachete. 
<span class="verse" id="JG20_3">3&#160;</span>Huan iteipan ixhuihua Benjamín nima quimatque para nochi sequinoc israelitame mosentiliyayaj ipan altepetl Mizpa, pero amo yajque nopona. Huan ipan nopa hueyi tlasentililistli nopa israelitame quitlatzintoquilijque nopa levita tlacatl quenicatza elqui para isihua mijqui. 
<span class="verse" id="JG20_4">4&#160;</span>Huajca nopa levita tlacatl catli eliyaya ihuehue nopa sihuatl quiijto: </div>
<div class='p'>―Na niajsito ihuaya nosihua para titonilise ipan altepetl Gabaa catli eltoc ipan inintlal nopa benjaminitame. 
<span class="verse" id="JG20_5">5&#160;</span>Huan nopa yohuali miyac Gabaa ehuani quiyahualojque nopa cali campa nimocajtoya pampa quinequiyayaj nechmictise na, pero elqui nosihua catli inijuanti tlen hueli quichihuilijque. Nochi panoque ipani hasta quimictijque. 
<span class="verse" id="JG20_6">6&#160;</span>Huajca na nijcuic nosihua huan nijtzojtzontejqui huan nijchijqui 12 tlacotomitl. Huan nijtitlanqui ipan nochi tlali Israel para ma quimatica ni hueyi tlajtlacoli catli panotoc. Huan niquijto: </div>
<div class='p'>
<span class="verse" id="JG20_7">7&#160;</span>―¡Techtlacaquilica nochi anisraelitame! Techconsejomacaca tlaque monequi tiquinchihuilise catli quichijtoque ni tlamantli. </div>
<div class='p'>
<span class="verse" id="JG20_8">8&#160;</span>Huajca nochi nopa hueyi tlanechicoli mochijque quen san se tlacatl huan motlananque huan quiijtojque: </div>
<div class='p'>―Niyon se tlen tojuanti amo mocuepas ichaj ama, niyon amo yas campa timochijtoque hasta tiquintlatzacuiltise catli quichijque ni tlamantli. 
<span class="verse" id="JG20_9">9&#160;</span>Ya ni catli tijchihuase. Tiquinhuilanatij catli itztoque ipan altepetl Gabaa huan timoaxcatise inintlal. 
<span class="verse" id="JG20_10">10&#160;</span>Pero achtihui monequi tlacame ma quitemoca tlacualistli para nochi tojuanti. Tiquintlapejpenise 10 tlacame tlen sesen 100 tlacame, o 100 tlacame ipan sesen 1000 tlacame, o se mil ipan sesen 10 mil tlacame. Huan ni tlacame catli tiquintlapejpenise ipan nochi huejhueyi familias ipan Israel quitemose tlacualistli. Huan tojuanti tiquinhuilanatij nopa Gabaa ehuani, inijuanti catli benjaminitame, pampa fiero quichijtoque ica nochi tiisraelitame. </div>
<div class='p'>
<span class="verse" id="JG20_11">11&#160;</span>Huajca nochi tlacame ipan tlali Israel san sejco motlalijtoyaj quen san se tlacatl para quihuilanatij nopa altepetl. </div>
<div class='p'>
<span class="verse" id="JG20_12">12&#160;</span>Pero achtihui nopa israelitame quintitlanque tlacame ma quintlatzintoquilitij nochi benjaminitame: “¿Tlaque ni tlamantli catli nelía fiero catli mochijtoc campa amojuanti? 
<span class="verse" id="JG20_13">13&#160;</span>Techmactilica nopa mosisinijca tlacame ipan altepetl Gabaa catli quichijque ni tlamantli para tiquinmictise huan tijquixtise ni tlajtlacoli ipan totlal Israel.” </div>
<div class='p'>Pero nopa benjaminitame amo quintlacaquilijque ne sequinoc israelitame, masque eliyayaj ininteiximatcahua. 
<span class="verse" id="JG20_14">14&#160;</span>Huan iteipan ixhuihua Benjamín quistejque tlen nochi inialtepehua huan mosentilijque. Teipa yajque altepetl Gabaa para quinpalehuise Gabaa ehuani ma quinhuilanatij ne sequinoc israelitame catli hualajtoyaj para quinhuilanaquij. 
<span class="verse" id="JG20_15">15&#160;</span>Huan benjaminitame catli hualajque tlen miyac altepeme mochijque 26 mil tlacame nochi ica ininmachetes. Huan mosansejcotilijque ininhuaya nopa 700 Gabaa ehuani catli tlapejpenilme para tlahuilanase. 
<span class="verse" id="JG20_16">16&#160;</span>Huan ipan nopa benjaminitame itztoyaj seyoc 700 tlacame catli maopochtique huan nelía cuali quimatque tlatehuitlatzhuíaj. Huelque quiajsij tlen hueli, masque huejca quiitayayaj. 
<span class="verse" id="JG20_17">17&#160;</span>Pero ne sequinoc israelita tlacame catli hualajque tlen ne sequinoc huejhueyi familias catli amo benjaminitame mochijque 400 mil. Huan nochi itztoyaj tlacame catli motemacayayaj para tlahuilanase huan quihuicayayaj inintepos. </div>
<div class='p'>
<span class="verse" id="JG20_18">18&#160;</span>Teipa nopa miyaqui israelitame yajque ichaj Toteco Dios ipan altepetl Betel para quitlatzintoquilitij tlaque quichihuase. Huan quitlatzintoquilitoj Toteco Dios: “¿Catlique nopa hueyi familia itlacahua achtihui monequi yase quinhuilanatij nopa tlacame tlen ne hueyi familia Benjamín?” </div>
<div class='p'>Huan TOTECO quinnanquili: “Itlacahua nopa hueyi familia Judá achtihui yase.” </div>
<div class='s'>Nopa tlahuilancayotl ica nopa hueyi familia Benjamín </div>
<div class='p'>
<span class="verse" id="JG20_19-20">19-20&#160;</span>Huajca ica ijnaloc motlanantejque nopa miyaqui israelitame tlen campa hueli altepeme para yase quinhuilanatij Gabaa ehuani catli benjaminitame. 
<span class="verse" id="JG20_21">21&#160;</span>Huan tlacame catli iteipan ixhuihua Benjamín quisque altepetl Gabaa huan quinmictijque 22 mil ne sequinoc israelitame ipan nopa tonal. 
<span class="verse" id="JG20_22-23">22-23&#160;</span>Huan nopa israelitame yajque quicamanalhuitoj TOTECO huan iixtla chocaque hasta tiotlac. Huan quitlatzintoquilijque tlaque monequi quichihuase. Quiijtojque: “TOTECO, ¿monequi timocuepase huan sempa tiquinhuilanatij nopa tlacame tlen nopa hueyi familia Benjamín catli itztoque toicnihua?” </div>
<div class='p'>Huan TOTECO quinnanquili: “Quena, xiyaca huan xiquinhuilanatij.” </div>
<div class='p'>Huajca nopa israelitame moyolchicajque, huan sempa mocualtlalijque huan yajque campa achtihui motlalijtoyaj para tlahuilanatij. </div>
<div class='p'>
<span class="verse" id="JG20_24">24&#160;</span>Huan nopa miyaqui israelitame sempa monechcahuitoj campa nopa benjaminitame para quinhuilanase. 
<span class="verse" id="JG20_25">25&#160;</span>Huan nopa benjaminitame quisque altepetl Gabaa, huan quinhuilanacoj huan quinmictijque seyoc 18 mil israelitame ica machetes. </div>
<div class='p'>
<span class="verse" id="JG20_26-27">26-27&#160;</span>Huajca nochi nopa miyaqui israelita tlacame yajque campa ichaj Toteco Dios ipan Betel pampa ipan nopa tonali icaxa TOTECO eltoya nopona ipan Betel para se quesqui tonali. Huan nopona mocajque iixpa TOTECO huan sempa chocaque. Pero ama, quena, nochi mosajque huan quitemojque ipaquilis TOTECO ica nochi ininyolo hasta tiotlac. Huan quimacaque TOTECO tlacajcahualistli tlatlatili huan tlacajcahualistli para ma onca tlayoltlalili ihuaya, huan quitlajtlanijque itlapalehuil. Huan sempa nopa israelitame quitlatzintoquilijque Toteco Dios tlaque monequi quichihuase. 
<span class="verse" id="JG20_28">28&#160;</span>Huan ipan nopa tonali Finees itztoya totajtzi. Finees eliyaya icone Eleazar huan iixhui Aarón. Huan nopa israelitame ica Finees quitlatzintoquilijque Toteco quej ni: “¿Monequi timocuepase sempa para tiquinhuilanatij iteipan ixhuihua Benjamín catli toteiximatcahua o san nica tijtlamiltise?” </div>
<div class='p'>Huan Toteco quinnanquili: “Xiyaca huan xiquinhuilanatij sempa mostla, pampa mostla niquintemactilis amomaco.” </div>
<div class='p'>
<span class="verse" id="JG20_29">29&#160;</span>Huajca sequin tlen nopa miyaqui israelitame yajque motlatitoj yahualtic altepetl Gabaa 
<span class="verse" id="JG20_30-31">30-31&#160;</span>para tlajtlachiyase ichtacatzi huan teipa nimantzi calaquise ipan nopa altepetl. Huan ne sequinoc soldados catli quihuilanasquíaj nopa altepetl quinilhuijtejque para quema ya calactose ipan altepetl huan moaxcatijtose, quinyolmelahuase ica miyac poctli catli tlejcos. Huan quema ne sequinoc yajtoyaj motlatitoj, nopa sequinoc israelita soldados ica expa yajque huan mochijque quen quinhuilanasquíaj nopa benjaminitame ipan altepetl Gabaa senquistoc quen achtihuiya quichijque huan motlalijque quen quichijtoyaj achtihui. Huan nopa benjaminitame nojquiya quisque altepetl Gabaa quen achtihui para quinnamiquitij pero ama más quintoquilijque huan huejca quicajtejque inialtepe. 
<span class="verse" id="JG20_32">32&#160;</span>Huan nopa benjaminitame pejque quinmictíaj ne sequinoc israelitame quen achtihuiya panoc. Huan quinmictijque campa nopa cuatitlamitl ipan ojtli catli yohui tlen altepetl Gabaa hasta Betel huan quinmictijque quen 30 israelita soldados. </div>
<div class='p'>Huan nopa benjaminitame nelía paquiyayaj huan moilhuiyayaj: “Sempa tiquintlanise san quen achtihui.” </div>
<div class='p'>Pero nopa israelitame san quichihuayayaj quen cholohuayayaj para quej nopa, nopa benjaminitame ma quintoquilica huan ma quicajtehuaca huejca inialtepe. 
<span class="verse" id="JG20_33">33&#160;</span>Huan quema nopa israelita soldados ajsitoj nechca Baal Tamar, moicancuepque huan pejque quinhuilanaj nopa Gabaa ehuani huan nopa sequinoc iixhuihua Benjamín catli quistoyaj inialtepe. 
<span class="verse" id="JG20_34">34&#160;</span>Huan nimantzi nopa 10 mil israelita soldados catli tlapejpenilme catli motlatijtoyaj ipan nopa tlamayamitl nechca altepetl Gabaa nojquiya quisacoj huan pejque quinhuilanaj nopa benjaminitame. Huan nopa tlahuilanalistli mochijqui más chicahuac. Huan nopa benjaminitame amo quimatiyayaj para quinhuilanayayaj ica iniixmelac huan ica iniica huan para quipolose. 
<span class="verse" id="JG20_35">35&#160;</span>Huajca quej nopa TOTECO quinpalehui nopa miyaqui israelitame para ma quintlamiltica nopa israelita tlacame catli itztoyaj iteipan ixhuihua Benjamín. Huan nopa tonali quinmictijque 25 mil 100 benjaminita soldados ica machete. 
<span class="verse" id="JG20_36">36&#160;</span>Huajca momacaque cuenta para ya quipolojque. 
<span class="verse" id="JG20_37">37&#160;</span>Huan nopa sequinoc tlacame catli motlatijtoyaj quicajtejque campa quintzontlamiltiyayaj Gabaa ehuani, huan nimantzi calaquitoj ipan altepetl Gabaa huan quintlamimictitoj nochi catli itztoyaj nopona. 
<span class="verse" id="JG20_38">38&#160;</span>Huan quema nopa poctli pejqui tlejco ipan nopa altepetl hasta ilhuicac, nopa benjaminitame moicanitaque huan quiitaque. 
<span class="verse" id="JG20_39">39&#160;</span>Huan nopa benjaminitame pejque momajmatíaj quema nopa sequinoc israelitame catli mochijque quen cholohuayayaj, moicancuepque para quinhuilanaquij. 
<span class="verse" id="JG20_40-42">40-42&#160;</span>Nopa benjaminitame quiitaque para nochi inijuanti miquisquíaj, huajca quinequiyayaj cholose huan yase campa huactoc tlali. Pero nopa miyaqui israelitame quinhuilanayayaj iniixmelac huan iniica huan quinmictiyayaj huan amo huelque cholose. 
<span class="verse" id="JG20_43">43&#160;</span>Huan nopa miyaqui israelitame quinyahualojque nopa benjaminitame huan quintepotztocatiyajque. Huan quinmictijtiyajque hasta altepetl Menúha huan hasta iixmelac altepetl Gabaa campa hualquisa tonati. 
<span class="verse" id="JG20_44">44&#160;</span>Huan quinmictijque 18 mil benjaminita soldados catli motemacayayaj huan cuali quimatque tlahuilanaj. 
<span class="verse" id="JG20_45">45&#160;</span>Huan nopa benjaminitame catli mocajque cholosnequiyayaj para campa huactoc tlali campa eltoc nopa tetl Rimón. Pero macuili mil quinmictijque ipan ojtli huan noja quintepotztocatiyajque hasta altepetl Gidom. Huan nopona quinmictijque seyoc ome mil tlacame. </div>
<div class='p'>
<span class="verse" id="JG20_46">46&#160;</span>Huajca ipan nopa tonal nopa miyaqui israelitame quinmictijque ica ininmachete pano 25 mil israelitame tlen iixhuihua Benjamín, huan nochi eliyayaj tlacame catli cuali quimatque tlahuilanaj. 
<span class="verse" id="JG20_47">47&#160;</span>Huan san mocajque yoltoque 600 benjaminita soldados. Inijuanti cholojque hasta campa nopa huactoc tlali huan mocajque nopona nahui metztli nechca nopa tetl itoca Rimón. 
<span class="verse" id="JG20_48">48&#160;</span>Huajca ipan nopa tonal nopa israelitame quinmictijque nochi sequinoc benjaminitame huan inintlapiyalhua. Huan yajque ipan nochi benjaminita altepeme ipan nopa tlali huan quitlamitlatijque.  </div>
<div class='psalmlabel' id='JG21_0'> 21</div>
<div class='s'>Quinpalehuijque benjaminitame ma sempa momiyaquilica </div>
<div class='p'>
<span class="verse" id="JG21_1">1&#160;</span>Quema nopa tlayacanca israelitame mosentilijque achtihuiya nepa altepetl Mizpa para quimachilise quenicatza mijqui isihua nopa levita tlacatl, inijuanti quitestigojquetzque Toteco para amo aqui quicahuilisquíaj ma temactili iichpoca para ma monamictis ihuaya se benjaminita tlacatl. 
<span class="verse" id="JG21_2">2&#160;</span>Huan teipa quema nopa israelitame ya quintlamimictijtoyaj nopa benjaminitame, sempa mosentilijque ipan Betel campa eltoya icaxa Toteco Dios. Huan chocaque chicahuac iixpa Toteco Dios hasta tlayohuixqui huan quej ni quiijtohuayayaj: </div>
<div class='q'>
<span class="verse" id="JG21_3">3&#160;</span>“¡Ay TOTECO Dios titoTECO tiisraelitame! </div>
<div class='q'>¿Para tlen panoc ya ni ipan tlali Israel? </div>
<div class='q'>¿Para tlen ixpolihuis se hueyi familia?” </div>
<div class='p'>
<span class="verse" id="JG21_4">4&#160;</span>Huan hualmostla cualca mejque nochi nopa israelitame huan quichijque se tlaixpamitl. Huan quitencahuilijque TOTECO tlacajcahualistli tlatlatili huan tlacajcahualistli para moyoltlalise ihuaya. 
<span class="verse" id="JG21_5">5&#160;</span>Huan tlatzintocaque: “¿Itztoc acajya tlen tiisraelitame catli amo yajqui ipan nopa tlanechicoli ipan altepetl Mizpa campa eltoc icaxa TOTECO huan campa timotlajtolmacaque para amo tijmacase se iteipan ixhui Benjamín se toichpoca? Nochi quimatiyayaj sintla amo yasquíaj, miquisquíaj.” </div>
<div class='p'>
<span class="verse" id="JG21_6">6&#160;</span>Huan nopa israelitame motequipachohuayayaj por catli ininpantitoya nopa benjaminitame huan moilhuiyayaj: “Se hueyi familia san tlapic ixpolihuisnequi ipan tlali Israel. ¿Quenicatza tijchihuase para tiquintemolise sihuame nopa benjaminita tlacame catli noja mocahuaj yoltoque? 
<span class="verse" id="JG21_7">7&#160;</span>Nochi tojuanti ica titlatestigojquetzque TOTECO ipan altepetl Mizpa para amo tiquinmacase toichpocahua para ma elica ininsihuajhua.” </div>
<div class='p'>
<span class="verse" id="JG21_8">8&#160;</span>Huan quipantijque para nopa israelitame catli itztoyaj ipan altepetl Jabes ipan tlali Galaad amo yajtoyaj, 
<span class="verse" id="JG21_9">9&#160;</span>pampa amo aqui itztoya para tlananquilis tlen nopa altepetl quema quipanoltijque lista ipan tlanechicoli. 
<span class="verse" id="JG21_10">10&#160;</span>Huajca nopa hueyi tlasentililistli tlen israelitame quintitlanque 12 mil soldados catli más motemacayayaj para quinmictise nopa Jabes ehuani huan quen ni quinilhuijque: “Xiyaca huan xiquinmictitij catli itztoque ipan altepetl Jabes ipan tlali Galaad, pampa amo monextijque ipan tohueyi tlasentililis tlen nochi tiisraelitame. 
<span class="verse" id="JG21_11">11&#160;</span>Xiquinmictica nochi tlacame, huan nochi sihuame catli ya monamictijtoque, huan nochi coneme, pero ichpocame, amo.” </div>
<div class='p'>
<span class="verse" id="JG21_12">12&#160;</span>Huan ipan altepetl Galaad quinpantijque 400 ichpocame catli ayamo monamictijtoyaj huan quinitzquijque huan quinhualicaque campa quiquetztoyaj ininyoyoncalhua ipan altepetl Silo catli eltoc ipan tlali Canaán. </div>
<div class='p'>
<span class="verse" id="JG21_13">13&#160;</span>Huajca nochi nopa tlasentililistli tlen israelitame tlanahuatijque ma quintemoca nopa benjaminita tlacame catli motlatiyayaj nechca Tetl Rimón para quinilhuise ma moyoltlaliquij ininhuaya. 
<span class="verse" id="JG21_14">14&#160;</span>Huan nopa benjaminita tlacame hualajque huan quinmactilijque nopa 400 ichpocame catli quincuitoj ipan altepetl Jabes. Pero amo quinaxili para nochime, huan miyac tlacame amo quinselijque. 
<span class="verse" id="JG21_15">15&#160;</span>Huan nopa israelitame tlahuel motequipachohuayayaj pampa TOTECO quichijtoya ma ixpolihui se hueyi familia ipan iixhuihua Israel. </div>
<div class='p'>
<span class="verse" id="JG21_16">16&#160;</span>Huajca nopa huehue tlacame catli quinyacanayayaj israelitame sempa moilhuijque: “¿Canque tiquincuise sihuame para tiquinmactilise nopa benjaminita tlacame catli quinpolohua sihuame, pampa tiquinmictijque nochi ininsihuajhua?” </div>
<div class='p'>
<span class="verse" id="JG21_17">17&#160;</span>Tlahuel monequi tiquinpantilise sihuame nopa benjaminitame para se hueyi familia amo polihuis ipan tlali Israel. 
<span class="verse" id="JG21_18">18&#160;</span>Pero tojuanti amo hueli tiquinmacase toichpocahua, pampa nochi tiisraelitame tijtestigojquetzque TOTECO huan tiquijtojque: “Ma eli tlatelchihuali aqui temactilis iichpoca para ma eli isihua se benjaminita tlacatl.” </div>
<div class='p'>
<span class="verse" id="JG21_19">19&#160;</span>Huan nopa huehue tlacame tlen Israel san sejco moilhuijque para benjaminita tlacame hueli quinitzquise sihuame para iniaxca huan amo inijuanti quinmacasquíaj. Huajca quiijtojque: “Sesen xihuitl tiilhuichihuaj para TOTECO ipan nopa tlamayamitl nechca altepetl Silo. Tijpiyaj nopa ilhuitl nopona tlatlajco altepeme Betel huan Lebona nechca nopa ojtli catli quisa Betel huan yohui hasta altepetl Siquem. Eltos ilhuitl nopona ojteno para campa hualquisa tonati.” </div>
<div class='p'>
<span class="verse" id="JG21_20">20&#160;</span>Huajca nopa huehue tlacame tlen Israel quinnahuatijque nopa benjaminita tlacame ma yaca huan ma motlatitij xocomeca miltitla para mocuilise se ichpocatl, 
<span class="verse" id="JG21_21">21&#160;</span>huan quen ni quinilhuijque: “Xiyaca ipan nopa tlamayamitl huan xitlachixtoca cuali. Huan quema anquinitase mijtotijtihualahuij ichpocame catli ehuaj altepetl Silo, xiquisase campa anmotlatijtoque, huan ximoitzquilica sese amojuanti se ichpocatl huan xiquinhuicaca amochajchaj ipan amotlal.” </div>
<div class='p'>Quej nopa quinilhuijque. </div>
<div class='p'>
<span class="verse" id="JG21_22">22&#160;</span>Huan teipa quema hualase inintatahua o iniicnihua nopa ichpocame huan techtlatzintoquiliquij para tlen tiquincahuilijtoque xiquinitzquica, tiquinnanquilise para ma quintlapojpolhuica huan ma quincahuilica ma mocuilica nopa ichpocame pampa amo tiquinajsique ichpocame para nochi inijuanti quema tiquinhuilanatoj altepetl Jabes ehuani. Tiquinilhuise para amo quihuicase tlajtlacoli ipan ya ni pampa amo quintemactilijque iniichpocahua. </div>
<div class='p'>
<span class="verse" id="JG21_23">23&#160;</span>Huajca nopa benjaminita tlacame quichijque quen quinilhuijque, huan sesen inijuanti quiichtejqui se ichpocatl quema mijtotiyayaj huan quinhuicaque campa inintlal. Huan nopa benjaminitame sempa pejque momiyaquilíaj huan pejque quisencahuaj nopa altepeme catli polijtoya huan nopona mocajque para itztose. 
<span class="verse" id="JG21_24">24&#160;</span>Teipa nochi nopa israelita tlacame catli mosentilijtoyaj, quisque. Huan sesen yajqui campa ichaj ipan nopa tlali catli ihueyi familia quiselijtoya para iniaxca. </div>
<div class='p'>
<span class="verse" id="JG21_25">25&#160;</span>Huan ipan nopa tonali amo aqui tlanahuatiyaya ipan nochi tlali Israel. Nochi masehualme san quichihuayayaj catli quinequiyayaj huan catli quiitayayaj para cuali.</div><div class="footnote">
<hr />
</div>
</div></body></html>
