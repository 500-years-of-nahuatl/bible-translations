<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nch" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Biblia APOCALIPSIS 1</title>
</head>
<body dir='ltr'>
<ul class='tnav'>
<li><a href='index.xhtml'>APOCALIPSIS</a></li>
</ul><ul class='tnav'><li><a href='REV.xhtml#RV1_0'>1</a></li>
<li><a href='REV.xhtml#RV2_0'>2</a></li>
<li><a href='REV.xhtml#RV3_0'>3</a></li>
<li><a href='REV.xhtml#RV4_0'>4</a></li>
<li><a href='REV.xhtml#RV5_0'>5</a></li>
<li><a href='REV.xhtml#RV6_0'>6</a></li>
<li><a href='REV.xhtml#RV7_0'>7</a></li>
<li><a href='REV.xhtml#RV8_0'>8</a></li>
<li><a href='REV.xhtml#RV9_0'>9</a></li>
<li><a href='REV.xhtml#RV10_0'>10</a></li>
</ul><ul class='tnav'>
<li><a href='REV.xhtml#RV11_0'>11</a></li>
<li><a href='REV.xhtml#RV12_0'>12</a></li>
<li><a href='REV.xhtml#RV13_0'>13</a></li>
<li><a href='REV.xhtml#RV14_0'>14</a></li>
<li><a href='REV.xhtml#RV15_0'>15</a></li>
<li><a href='REV.xhtml#RV16_0'>16</a></li>
<li><a href='REV.xhtml#RV17_0'>17</a></li>
<li><a href='REV.xhtml#RV18_0'>18</a></li>
<li><a href='REV.xhtml#RV19_0'>19</a></li>
<li><a href='REV.xhtml#RV20_0'>20</a></li>
</ul><ul class='tnav'>
<li><a href='REV.xhtml#RV21_0'>21</a></li>
<li><a href='REV.xhtml#RV22_0'>22</a></li>
</ul>

<div class='main' id='RV0_0'>

<div class='mt'>Ni Amatapohuali Quipiya cati Jesucristo Technextilijtoc  </div>
<div class='psalmlabel' id='RV1_0'> 1</div>
<div class='s'>Jesucristo technextili ya ni </div>
<div class='p'>

<span class="verse" id="RV1_1">1&#160;</span>Ni amat techilhuía ni tamanti cati Toteco quipanextili Jesucristo para ma technextiliqui tojuanti tiitequipanojcahua. Huan ni tamanti panos ipan ten hueli talojtzi quema amo tijchiyaj ma pano. Jesucristo nechtitanili se ilhuicac ejquet cati nechnextili ni tamanti para ma niquinpohuili sequinoc itequipanojcahua. Na niJuan huan niitequipanojca Jesucristo. 
<span class="verse" id="RV1_2">2&#160;</span>Huan nica niquijcuilohua ni tamanti para nimechpohuilis nochi cati niquitztoc huan nochi icamanal Toteco cati Jesucristo techilhui. </div>
<div class='p'>
<span class="verse" id="RV1_3">3&#160;</span>Toteco quitiochihuas yaya cati quipohuas ni amatapohuali cati techilhuía ama cati panos teipa. Huan quintiochihuas nochi cati quicaquise ni camanali huan quichihuase cati techilhuía pampa nechcatitoc para panos ni tamanti. </div>
<div class='s'>Juan quintajpalo masehualme ipan chicome tiopame ten taneltocani </div>
<div class='p'>
<span class="verse" id="RV1_4">4&#160;</span>Na niJuan, nimechtajpalohua amojuanti ipan chicome tiopame ten taneltocani ipan tali Asia. Ma quipiya hueyi iyolo ica amojuanti Toteco Dios cati ama itztoc, huan ipa itztoya, huan itztos para nochipa; huan Itonal Toteco cati itztoc quej chicome taahuilme cati mocahua iixmelac ihueyi siyaj Toteco, 
<span class="verse" id="RV1_5">5&#160;</span>huan Jesucristo cati nochipa techilhuía cati temachti. Jesucristo itztoc cati achtohui moyolcuic ten nochi mijcatzitzi, huan yaya nopa tanahuatijquet cati quinnahuatía nochi tanahuatiani ipan taltipacti. Jesucristo techicnelía huan ica ieso cati quitoyajqui ipan cuamapeli, techyolpajpajqui ten totajtacolhua. Ni Toteco ma amechmaca tasehuilisti ipan amoyolo. 
<span class="verse" id="RV1_6">6&#160;</span>Jesús techchijtoc titanahuatiani huan titotajtzitzi iixpa iTata, Toteco Dios. Yaya cati ipa quipixtoc nochi hueyitilisti huan nochi tequiticayot huan quipixtos para nochipa. Quej nopa elis. </div>
<div class='q'>
<span class="verse" id="RV1_7">7&#160;</span>Xiquitaca, Jesucristo hualas ipan mixti. </div>
<div class='q'>Nochi masehualme quiitase hasta nojquiya quiitase inijuanti cati quicuaxajque quema itztoya ipan cuamapeli. </div>
<div class='q'>Huan nochi tamanti masehualme ipan taltipacti cati camanaltij nochi tamanti camanali, chocase huan momajmatise quema quiitase ya huala. </div>
<div class='q'>Quena, quej nopa ma eli. </div>
<div class='p'>
<span class="verse" id="RV1_8">8&#160;</span>Toteco Dios quiijtohua: “Na niitztoc quej nopa letra A cati achtohui huan quej nopa letra Z cati itamiya. Na niipejya huan niitamiya nochi cati onca. Xiquitaca, na niitztoc ama huan ipa niitztoya huan para nochipa niitztos. Na niitztoc Cati Nijpiya Nochi Chicahualisti.” Quej nopa Toteco quiijto. </div>
<div class='s'>Juan quiitac Jesucristo ica itatanex </div>
<div class='p'>
<span class="verse" id="RV1_9">9&#160;</span>Na niJuan nimechtajcuilhuía. Na niamoicni. Toteco quipiya tanahuatili ipan noyolo quej nojquiya ipan amoyolo. San sejco titaijyohuíaj pampa tiiaxcahua Jesucristo huan monequi tijpiyase toyolo quej yaya quipixqui iyolo. Na niJuan niitztoya ipan se piltaltzi cati itoca Patmos tatajco ipan hueyi at campa techhuicaque huan techtzajque pampa nitepohuiliyaya icamanal Toteco huan niquinilhuiyaya masehualme ten Jesucristo. 
<span class="verse" id="RV1_10">10&#160;</span>Huan ipan se tonali cati taiyocatalili para Tohueyiteco, elqui quej ichicahualis Itonal Toteco hualajqui ipan na huan pejqui niitztoc quej nitatemiquiyaya. Huan nijcajqui se cati camanaltic chicahuac ica noica. Huan nijcajqui icamanal quej elisquía se tapitzali. </div>
<div class='p'>
<span class="verse" id="RV1_11">11&#160;</span>Huan nechilhui: “Na niitztoc quej nopa letra A cati achtohui huan quej nopa Z cati itamiya. Na niipejya huan niitamiya nochi cati onca. Xiquijcuilo ipan se amatapohuali nochi cati tiquitas huan xiquintitanili nopa chicome tiopame ten taneltocani ipan tali Asia. Xiquintitanili nopa chicome tiopame ipan altepeme Éfeso, Esmirna, Pérgamo, Tiatira, Sardis, Filadelfia huan Laodicea.” </div>
<div class='p'>
<span class="verse" id="RV1_12">12&#160;</span>Huan nimoicancuetqui para niquitas ajquiya nechcamanalhuiyaya. Huan quema nimoicancuetqui, niquitac chicome taahuil quetzalme ten oro. 
<span class="verse" id="RV1_13">13&#160;</span>Huan tatajco nopa taahuil quetzalme niquitac se cati nesiyaya quej yaya cati Mocuetqui Masehuali. Huan moquentijtoya iyoyo cati ajsic hasta iicxico huan ica oro motajcoilpitoya ica se tajcoilpicayot cati patahuac cati quitzacuayaya iyolixco. 
<span class="verse" id="RV1_14">14&#160;</span>Itzonteco huan itzoncal eliyaya nelchipahuac quej ichcat o quej nexti. Huan iixteyol eliyaya quej tixochime cati quisaj ipan se tit. 
<span class="verse" id="RV1_15">15&#160;</span>Huan iicxi cahuaniyaya quej se teposti bronce cati cuali quiicxitijtoque ipan tit huan cuali quipojpojtoque. Huan nijcajqui itoscac cati caquistiyaya chicahuac quej quema nopa hueyi at ajcahuaca ica nochi ichicahualis. 
<span class="verse" id="RV1_16">16&#160;</span>Ipan inejmat quipixtoya chicome sitalime. Huan icamaco quisayaya se macheta huehueyac cati oncac tatequi, huan ixayac cahuaniyaya quej cahuani tonati ica tajco tona. </div>
<div class='p'>
<span class="verse" id="RV1_17">17&#160;</span>Huan quema niquitac Jesucristo quej nopa, nihuetzqui iicxita quej nimictoc. Huan yaya nechtalili imanejmat huan techilhui: “Amo ximomajmati. Na niipejya huan niitamiya nochi cati onca. 
<span class="verse" id="RV1_18">18&#160;</span>Na cati nijpiya nemilisti ipan na. Nimijqui, pero ama niitztoc para nochipa. Na nijpiya nopa llaves para miquilisti huan campa itztoque mijcatzitzi, pampa san na nijpiya tequiticayot para niquijtos ajquiya itztos nepa. 
<span class="verse" id="RV1_19">19&#160;</span>Xiquijcuilo cati ya tiquitztoc, huan cati ama eltoc, huan cati panos teipa. 
<span class="verse" id="RV1_20">20&#160;</span>Ama nimitzilhuis taya quiijtosnequi nopa chicome sitalime cati tiquitac nomaco huan taya quiijtosnequi nopa chicome taahuil quetzali ten oro. Nopa chicome sitalime quiijtosnequi nopa chicome ilhuicac ehuani cati quinyacanaj nopa chicome tiopame ten taneltocani. Huan nopa chicome taahuil quetzalme ten oro quiijtosnequi nopa chicome tiopame ten taneltocani.”  </div>
<div class='psalmlabel' id='RV2_0'> 2</div>
<div class='s'>Camanali para nopa tiopamit ipan altepet Éfeso </div>
<div class='p'>
<span class="verse" id="RV2_1">1&#160;</span>Huan Jesucristo nechilhui: “Xijtajcuilhui nopa ilhuicac ejquet<a href='#FN1' epub:type='noteref' class='noteref'>*</a> ipan nopa tiopamit ten taneltocani cati eltoc ipan altepet Éfeso. Xiquilhui para na niJesucristo cati nijpiya nomaco nopa chicome ilhuicac ehuani cati tayacanaj ipan nopa chicome tiopame. Huan ninemi tatajco nopa chicome tiopame ten taneltocani. Xiquilhui quej ni niquilhuía: </div>
<div class='b'> &#160; </div>
<div class='q'>
<span class="verse" id="RV2_2">2&#160;</span>“Nijmati nochi cati anquichihuaj. Nijmati para chicahuac antequitij huan anquipiyaj amoyolo ica nochi cati amechpanotihuala. Nijmati amo anquinijyohuíaj cati amo cuajcualme. Quema ajsitoj tacajcayahuani cati motocaxtíaj itayolmelajcahua Toteco, nijmati para anquinyejyecojque huan anquinixmatque para istacatini. 
<span class="verse" id="RV2_3">3&#160;</span>Anquipixtoque amoyolo quema anquipanotoque taohuijcayot pampa antechicnelíaj. Antequititoque chicahuac huan amo ansiyajtoque, yon amo antechcajtoque. </div>
<div class='q'>
<span class="verse" id="RV2_4">4&#160;</span>“Pero niquita se tamanti cati amo ijqui. Ayecmo antechicnelíaj huan ayecmo anmoicnelíaj quej achtohuiya. 
<span class="verse" id="RV2_5">5&#160;</span>Huajca xiquelnamiquica quenicatza antechicneliyayaj achtohuiya huan ximoyolpataca huan sempa quej nopa techicnelica. Sinta amo anmoyolcuepaj, huajca nimantzi niyas nopona huan nimechquixtilis amotaahuil quetzal campa eltoc. 
<span class="verse" id="RV2_6">6&#160;</span>Nojquiya nijmati seyoc tamanti cati cuali anquichihuaj. Anquicualancaitaj cati quichihuaj nopa nicolaitame cati na nojquiya amo nijnequi niquitas. </div>
<div class='q'>
<span class="verse" id="RV2_7">7&#160;</span>“Nochi anquipiyaj amonacas, huajca xijtacaquilica huan xijmachilica cati Itonal Toteco quinilhuía taneltocani ipan tiopame, pampa quiijtohua: Nochi masehualme cati quitanij cati amo cuali quicuase itajca nopa cuahuit cati temaca nemilisti para nochipa. Nopa cuahuit ijcatoc campa tahuel tayejyectzi nepa campa itztoc Toteco.” </div>
<div class='s'>Camanali para nopa tiopamit ipan altepet Esmirna </div>
<div class='p'>
<span class="verse" id="RV2_8">8&#160;</span>Huan Jesucristo nechilhui: “Xijtajcuilhui nopa ilhuicac ejquet ipan nopa tiopamit ten taneltocani ipan altepet Esmirna huan xiquilhui para na niipejya huan niitamiya nochi cati onca. Nimijqui huan sempa nimoyolcuic huan quej ni niquilhuía: </div>
<div class='b'> &#160; </div>
<div class='q'>
<span class="verse" id="RV2_9">9&#160;</span>“Nijmati nochi cati anquichihuaj. Nijmati quenicatza antaijyohuíaj por na. Nijmati tahuel anteicneltzitzi, masque nelía antapijpixtoque iixpa Toteco. Nijmati quenicatza amechtaijilhuíaj nopa masehualme cati quiijtohuaj para israelitame huan imasehualhua Toteco, pero amo cana. Cati itztoque ipan nopa israelita tiopamit, inijuanti nelía iaxcahua Amocualtacat pampa yaya cati inijuanti quitequipanohuaj. 
<span class="verse" id="RV2_10">10&#160;</span>Amo xiquimacasica cati monequi anquiijyohuise. Amo huejcahuas inijuanti cati quitoquilíaj Amocualtacat amechtzacuase sequij ten amojuanti ipan tatzacti para amechyejyecose, huan antaijyohuise majtacti tonati. Pero xiitztoca antemachme huan amo techcahuaca masque monequi anmiquise. Huan na nimechmacas se corona cati eli nemilisti para nochipa. </div>
<div class='q'>
<span class="verse" id="RV2_11">11&#160;</span>“Nochi anquipiyaj amonacas, huajca xijtacaquilica huan xijmachilica cati Itonal Toteco nica quinilhuía taneltocani ipan nochi tiopame. Cati quitanise cati amo cuali amo yase micta campa masehualme quiijyohuise nopa ompa miquilisti.” </div>
<div class='s'>Camanali para nopa tiopamit ipan altepet Pérgamo </div>
<div class='p'>
<span class="verse" id="RV2_12">12&#160;</span>Huan Jesucristo nechilhui: “Xijtajcuilhui nopa ilhuicac ejquet ipan nopa tiopamit ten taneltocani ipan altepet Pérgamo huan xiquilhui para na cati nijpiya se macheta cati oncac tatequi huan quej ni niquilhuía: </div>
<div class='b'> &#160; </div>
<div class='q'>
<span class="verse" id="RV2_13">13&#160;</span>“Nijmati nochi cati anquichihuaj huan nojquiya nijmati anitztoque ipan nopa altepet campa nochi quihueyichihuaj Amocualtacat. Pero noja antechtoquilíaj ica nochi amoyolo. Amo anquicajtoque antechneltocaj masque itoquilijcahua Amocualtacat quimictijque Ántipas cati quinpohuiliyaya masehualme ten na mojmosta. </div>
<div class='q'>
<span class="verse" id="RV2_14">14&#160;</span>“Pero niquita se ome tamanti cati amo ijqui. Anquincahuilíaj masehualme ma itztoca amohuaya cati quichihuaj cati Balaam quichijqui huejcajquiya. Balaam quiilhui Balac ma quinmachti israelitame ma quicuaca tacualisti cati quitalijtoyaj iniixpa taixcopincayome quej tacajcahualisti. Huan ica ya nopa quinchijqui ma huetzica ipan tajtacoli. Nojquiya quiilhui ma quinmachti israelitame ma quichihuaca tamanti ica cati amo inintahuical, huan ya nopa cati quichihuaj nopa masehualme cati itztoque campa amojuanti. 
<span class="verse" id="RV2_15">15&#160;</span>Huan amojuanti nojquiya anquinpixtoque masehualme cati quitoquilíaj ininfiero tamachtilis nopa nicolaitame cati na amo nijnequi niquitas. 
<span class="verse" id="RV2_16">16&#160;</span>Huajca ximoyolcuepaca, pampa sinta amo anmoyolpatase, niyas nimantzi huan niquintehuis ica nocamanal cati eltoc quej se macheta cati quisa ipan nocamac. </div>
<div class='q'>
<span class="verse" id="RV2_17">17&#160;</span>“Nochi anquipiyaj amonacas, huajca xijtacaquilica huan xijmachilica cati Itonal Toteco nica quinilhuía taneltocani ipan tiopame. Cati quitanise cati amo cuali niquinmacas nopa tacualisti cati huala ten ilhuicac cati amo aqui hueli quiita. Huan nijmacas se piltetzi cati chipahuac huan quipiyas se tocayot cati yancuic cati ijcuilijtoc ipani huan amo aqui quimatis nopa yancuic tocayot cati Toteco quimacas, san yaya cati quiselía.” </div>
<div class='s'>Camanali para nopa tiopamit ipan altepet Tiatira </div>
<div class='p'>
<span class="verse" id="RV2_18">18&#160;</span>Huan Jesucristo nechilhui: “Xijtajcuilhui nopa ilhuicac ejquet ipan nopa tiopamit ten taneltocani ipan altepet Tiatira huan xiquilhui para na niIcone Toteco. Na nijpiya noixteyol cati cahuani quej tixochit huan nijpiya noicxi cati nesi quej nopa teposti bronce cati nelía cuali quipojpojtoque huan quej ni nijnequi niquilhuis: </div>
<div class='b'> &#160; </div>
<div class='q'>
<span class="verse" id="RV2_19">19&#160;</span>“Nijmati nochi cati anquichihuaj huan quenicatza miyac anteicnelíaj. Nijmati chicahuac antechneltocaj huan antechtequipanohuaj. Anquiijyohuijtoque nochi cati amechpanotihuala, huan mojmosta más anquichijtiyahuij cati cuali ama huan amo quej anquichihuayayaj achtohuiya. </div>
<div class='q'>
<span class="verse" id="RV2_20">20&#160;</span>“Pero niquita se ome tamanti cati amo ijqui. Anquicahuilíaj nopa sihuat Jezabel ma quinmachti huan ma quinyacana ipan se fiero ojti notequipanojcahua. Yaya motocaxtía se itajtolpanextijca Toteco huan quiijtohua tamachtía camanali cati Toteco quimacatoc, pero amo cana. Yaya quinmachtía taneltocani ma quichihuaca tamanti inihuaya cati amo itahuical. Quinmachtía ma quicuaca tacualisti cati sequinoc quitalijtoque quej se tacajcahualisti iniixpa taixcopincayome. 
<span class="verse" id="RV2_21">21&#160;</span>Nijchixqui miyac tonali para Jezabel ma moyolcuepa, pero amo quinequi quicahuas momecatía. 
<span class="verse" id="RV2_22">22&#160;</span>Huajca nijmacas se cocolisti cati ica huilantos ipan itapech huan taijyohuis miyac. Nojquiya taijyohuise nochi cati momecatiyayaj ihuaya sinta amo quicahuase inintajtacol. 
<span class="verse" id="RV2_23">23&#160;</span>Huan niquinmictis nochi cati quitoquilíaj itamachtil Jezabel, sinta amo moyolpataj, pampa itztoque quej iconehua. Yeca taneltocani quimatise ipan campa hueli tiopame para na, niJesucristo, nijmati cati sese amojuanti anmoilhuíaj ipan amotalnamiquilis huan nijmati cati eltoc ipan sese amojuanti amoyolo. Huan nimechcuepilis sese ten amojuanti quej quinamiqui. 
<span class="verse" id="RV2_24">24&#160;</span>Pero nojquiya nijpiya se camanali para nopa sequinoc ten amojuanti ipan altepet Tiatira cati amo anquitoquilijtoque itamachtil nopa sihuat huan amo anquiixmajtoque cati inijuanti quitocaxtíaj nopa ‘tamachtilisti cati más huejcapa’ ten Amocualtacat. Ica amojuanti amo teno más monequi nimechnahuatis. 
<span class="verse" id="RV2_25">25&#160;</span>San nijnequi xijchijtinemica nopa cuali tamanti cati ama anquichihuaj hasta quema nihualas. Amo xisiyahuica. </div>
<div class='q'>
<span class="verse" id="RV2_26">26&#160;</span>“Nochi masehualme cati quitanise cati amo cuali huan quichijtinemise cati nimechilhuijtoc hasta itamiya, nimechmacas tequiticayot anquinnahuatise masehualme ipan nochi talme. 
<span class="verse" id="RV2_27">27&#160;</span>Chicahuac anquinnahuatise. Huan sinta masehualme amo amechtepanitase, anquinchihuilise quej elisquía se comit cati tatapaca. Anquipiyase san se tequiticayot quej noTata nechmacatoc na. 
<span class="verse" id="RV2_28">28&#160;</span>Huan nojquiya nimechmacas nopa sitali cati cahuani chicahuac ica ijnaloc quema nechca para tanesis. 
<span class="verse" id="RV2_29">29&#160;</span>Nochi anquipiyaj amonacas, huajca xijtacaquilica huan xijmachilica cati Itonal Toteco nica quinilhuía taneltocani ipan nochi tiopame.”  </div>
<div class='psalmlabel' id='RV3_0'> 3</div>
<div class='s'>Camanali para nopa tiopamit ipan altepet Sardis </div>
<div class='p'>
<span class="verse" id="RV3_1">1&#160;</span>Huan Jesucristo nechilhui: “Xijtajcuilhui nopa ilhuicac ejquet ipan nopa tiopamit ten taneltocani ipan altepet Sardis huan xiquilhui para na cati nijpiya nopa chicome itonalhua Toteco huan nopa chicome sitalime, huan quej ni niquilhuía: </div>
<div class='b'> &#160; </div>
<div class='q'>“Nijmati nochi cati anquichihuaj. Nijmati sequinoc quiijtohuaj cuali anitztoque huan cuali anquitequipanohuaj Toteco, pero amo cana. Eltoc quej anmictoque iixpa Toteco. 
<span class="verse" id="RV3_2">2&#160;</span>Xiisaca huan xijmacaca tetili nopa tamanti cati noja anquichihuaj cati quentzi cuali, pampa amo nijpantía para anquichihuaj cati cuali iixpa Toteco. 
<span class="verse" id="RV3_3">3&#160;</span>Xiquelnamiquica icamanal Toteco cati anquicactoque huan anquiselijtoque. Xijchihuaca nochi cati nopa camanali quiijtohua. Ximoyolcuepaca ica cati amo cuali anquichihuayayaj. Sinta amo, niyas campa amojuanti quema amo antechchiyaj quej ajsi se tachtejquet. Huan amo anquimatise ipan taya hora niajsiti. </div>
<div class='q'>
<span class="verse" id="RV3_4">4&#160;</span>“Pero itztoque se quesqui taneltocani amohuaya ipan altepet Sardis cati amo quisoquihuijtoque ica tajtacoli iniyoyo. Inijuanti moyoyontise ica cati chipahuac huan nejnemise nohuaya, pampa quej nopa quinamiqui cati itztoque tapajpactique iixpa Toteco. 
<span class="verse" id="RV3_5">5&#160;</span>Quena, nochi masehualme cati quitanise cati amo cuali Toteco quinyoyontis ica iniyoyo cati chipahuac. Huan amo quema niquixpolos inintoca ipan nopa amatapohuali cati quipiya ajquiya inijuanti itztose para nochipa. Huan na niquijtos iixpa noTata huan iilhuicac ejcahua para nopa masehualme noaxcahua. 
<span class="verse" id="RV3_6">6&#160;</span>Nochi anquipiyaj amonacas, huajca xijtacaquilica huan xijmachilica cati Itonal Toteco nica quinilhuía taneltocani ipan nochi tiopame.” </div>
<div class='s'>Camanali para nopa tiopamit ipan altepet Filadelfia </div>
<div class='p'>
<span class="verse" id="RV3_7">7&#160;</span>Huan Jesucristo nechilhui: “Xijtajcuilhui nopa ilhuicac ejquet ipan nopa tiopamit ten taneltocani ipan altepet Filadelfia huan xiquilhui para na cati senquisa nitatzejtzeloltic huan nitemachti. Xiquinilhui para na nijpiya illaves huan itequiticayo Tanahuatijquet David. Quema nijtapos se puerta, amo aqui huelis quitzacuas huan quema nijtzacuas se puerta, amo aqui huelis quitapos. Xiquilhui para quej ni nijnequi niquilhuis: </div>
<div class='b'> &#160; </div>
<div class='q'>
<span class="verse" id="RV3_8">8&#160;</span>“Nijmati nochi cati anquichihuaj. Masque pilquentzi amochicahualis, anquitoquilíaj nocamanal huan amo anquicajtoque para anquinilhuíaj masehualme para annoaxcahua. Huajca nimechtapohuili se puerta amoixpa cati amo aqui hueli quitzacuas. 
<span class="verse" id="RV3_9">9&#160;</span>Xiquitaca, nijchihuas para nopa masehualme cati iaxcahua Amocualtacat ma hualaca huan ma motancuaquetzaca amoicxiteno, huan quiijtose para amojuanti nopa masehualme cati nimechicnelía. Nopa masehualme quiijtohuaj para inijuanti israelitame huan imasehualhua Toteco, pero amo cana. San istacatij. </div>
<div class='q'>
<span class="verse" id="RV3_10">10&#160;</span>“Nimechilhuijtoc xijpiyaca amoyolo ica cati amechpanotihuala, huan nelía anquitacaquilijtoque nocamanal, huajca na nimechmocuitahuis para amo amechajsis nopa hora quema oncas taijyohuilisti ipan ni taltipacti para quinyejyecos cati itztoque nica. 
<span class="verse" id="RV3_11">11&#160;</span>Xiquitaca, ipan ten hueli talojtzi nihualas. Huajca xijtoquilijtinemica icamanal Toteco cati anquipiyaj para amo aqui amechquixtilis nopa corona cati anquiselise nepa ilhuicac. 
<span class="verse" id="RV3_12">12&#160;</span>Huan masehualme cati quitanise cati amo cuali niquinchihuas ma elica quej taquetzalme ipan ihueyi tiopa noTeco, huan amo quema quisase. Huan niquijcuilos ipan nopa masehualme itoca noTeco huan itoca nopa yancuic altepet Jerusalén, ialtepe noTeco cati temos ten ilhuicac campa yaya itztoc. Huan niquijcuilos ipan inijuanti notoca cati yancuic. 
<span class="verse" id="RV3_13">13&#160;</span>Nochi anquipiyaj amonacas, huajca xijtacaquilica huan xijmachilica cati Itonal Toteco nica quinilhuía taneltocani ipan nochi tiopame.” </div>
<div class='s'>Camanali para nopa tiopamit ipan altepet Laodicea </div>
<div class='p'>
<span class="verse" id="RV3_14">14&#160;</span>Huan Jesucristo nechilhui: “Xijtajcuilhui nopa ilhuicac ejquet ipan nopa tiopamit ten taneltocani ipan altepet Laodicea huan xiquilhui para na cati nijpiya nochi tequiticayot. Na nitemachti huan na cati niquinilhuía masehualme cati nelía xitahuac. Xiquilhui ica na Toteco quichijqui nochi cati onca huan na nijnahuatía, huan quej ni niquilhuía: </div>
<div class='b'> &#160; </div>
<div class='q'>
<span class="verse" id="RV3_15">15&#160;</span>“Nijmati cati anquichihuaj. Amo antechcualancaitaj huan amo antechicnelíaj. Anitztoque quej se tamanti cati amo sesec, yon amo totonic. Más cuali sinta antechcualancaitasquíaj o antechicnelisquíaj, 
<span class="verse" id="RV3_16">16&#160;</span>pero pampa anitztoque quej se at cati yamanca totonic, huajca monequi nimechisotas. 
<span class="verse" id="RV3_17">17&#160;</span>Anquiijtohuaj antapijpixtoque huan amo teno amechpolohua, pero amo anquimachilíaj sinta iixpa Toteco fiero anitztoque. Yaya amechijiya. Anteicneltzitzi, anpopoyotzitzi huan anxolome iixpa ya. 
<span class="verse" id="RV3_18">18&#160;</span>Huajca nimechnotza xihualaca campa na para nimechmacas cati amechchihuas nelía cuali iixpa. Amo xijtemoca ten hueli oro, pero techcohuilica oro cati más cuali cati quipajpactoque ipan tit para nelía anmoricojtilise. Huan techcohuilica yoyomit cati nelía chipahuac quej Toteco quinmaca cati itztoque xitahuac iixpa, huan ya nopa anmoquentise para ayecmo anpinahuase pampa anxolome iixpa. Huan techcohuilica ixteyol pajti para anmotequilise ipan amoixteyol para anquiitase cati melahuac. </div>
<div class='q'>
<span class="verse" id="RV3_19">19&#160;</span>“Na cati niquintacahualtía huan niquintalnamictía nochi masehualme cati niquinicnelía, huajca ica nochi amoyolo ximoechcapanoca huan ximoyolpataca. </div>
<div class='q'>
<span class="verse" id="RV3_20">20&#160;</span>“Xiquita, nimoquetza campa puerta huan nimitznotza. Sinta techtoscaquis huan techcaltapos, nicalaquis huan nitacuas mohuaya huan tielis tinohuampo. 
<span class="verse" id="RV3_21">21&#160;</span>Huan nochi masehualme cati quitanise cati amo cuali niquincahuilis ma mosehuica nohuaya nepa campa nimosehuía para nitanahuatis, san se quej na nijtanqui cati amo cuali huan nimosehuía ihuaya noTata nepa campa yaya tanahuatía. 
<span class="verse" id="RV3_22">22&#160;</span>Nochi anquipiyaj amonacas, huajca xijtacaquilica huan xijmachilica cati Itonal Toteco nica quinilhuía taneltocani ipan tiopame.”  </div>
<div class='psalmlabel' id='RV4_0'> 4</div>
<div class='s'>Juan quiita Toteco nepa ipan ilhuicac </div>
<div class='p'>
<span class="verse" id="RV4_1">1&#160;</span>Teipa nijtachili huan niquitac se puerta cati tapojtoya nepa ilhuicac. Huan yaya cati nechcamanalhui achtohuiya huan cati quipixtoya itoscac quej se tapitzali chicahuac, sempa nechnotzqui huan nechilhui: “Xitejco nica huan nimitznextilis taya panos teipa.” </div>
<div class='p'>
<span class="verse" id="RV4_2">2&#160;</span>Huan nimantzi elqui quej Itonal Toteco quihuicac notonal ihuaya quej ipan se temicti. Huan nepa ipan ilhuicac niquitac nopa hueyi siyaj quej cati iaxca se tanahuatijquet, huan Toteco Dios mosehuijtoya nopona. 
<span class="verse" id="RV4_3">3&#160;</span>Huan yaya cahuaniyaya quej se tamanti cati nelpano cuajcualtzi. Cahuaniyaya más huan amo quej nopa tet cati tahuel patiyo cati itoca jaspe o cati itoca cornalina. Huan yahualtic ihueyi siyaj petaniyaya se acosamalot cati nesqui quej nopa tet cati tahuel patiyo cati itoca esmeralda. 
<span class="verse" id="RV4_4">4&#160;</span>Huan nopa veinticuatro siyas quej para tanahuatiani quiyahualojtoyaj ihueyi siyaj Toteco. Huan ipan nopa siyas niquinitac mosehuijtoyaj veinticuatro huehue tacame cati moquentijtoyaj iniyoyo cati nelchipahuac. Huan nochi nopa huehue tacame quipiyayayaj coronas ten oro ipan inintzonteco. 
<span class="verse" id="RV4_5">5&#160;</span>Huan ten nopa hueyi siyaj quisayaya tapetanilot huan tatomonilot huan tahuejchijcayot. Huan imelac ihueyi siyaj Toteco eltoya chicome taahuil quetzalme cati taahuijtoyaj. Huan ya quinescayotiyayaj nopa chicome itonalhua Toteco. 
<span class="verse" id="RV4_6">6&#160;</span>Huan iixmelac nopa hueyi siyaj oncayaya se tamanti cati nesqui quej hueyi at cati tzalantic quej tescat huan cahuaniyaya quej nopa tet cati itoca cristal. </div>
<div class='p'>Huan iixmelac nopa hueyi siyaj huan yahualtic itztoyaj nahui tamanti cati yoltoque huan campa hueli ininpani quipixtoyaj iniixteyolhua. Quipixtoyaj iniixteyolhua iniixpa huan iniica. 
<span class="verse" id="RV4_7">7&#160;</span>Huan nopa achtohui tamanti cati yoltoc nesiyaya quej se león huan nopa ompa nesqui quej se hueyi toro cati quimati taxahua. Huan nopa expa tamanti cati yoltoc quipixtoya ixayac quej se tacat, huan nopa najpa tamanti cati yoltoc eliyaya quej se hueyi cuatojti cati quipatajtoya ieltapalhua quej elisquía patantinemi. 
<span class="verse" id="RV4_8">8&#160;</span>Huan sesen ten nopa nahui tamanti cati yoltoque quipixtoyaj chicuase inieltapalhua huan campa hueli ininpani quipiyayayaj iniixteyolhua inieltapalijtic huan ininpani. Huan amo quema motilquetzayayaj tayohua huan tonaya, san quiijtohuayayaj: </div>
<div class='q'>“Tatzejtzeloltic, quena, senquisa tatzejtzeloltic Toteco Dios Cati Quipiya Nochi Chicahualisti. </div>
<div class='q'>Yaya ipa itztoya, </div>
<div class='q'>huan ama itztoc, </div>
<div class='q'>huan itztos para nochipa.” </div>
<div class='p'>
<span class="verse" id="RV4_9">9&#160;</span>Huajca nochipa nopa tamanti cati yoltoque quej nopa quihueyichihuayayaj, quihueyitascamatiyayaj huan quinextiliyayaj inintatepanitacayo Toteco Dios cati mosehuía ipan nopa hueyi siyaj, yaya cati itztoc para nochipa huan amo quema tamis itztos. Huan sese huelta quema nopa tamanti cati yoltoque quihueyimatij Toteco, 
<span class="verse" id="RV4_10">10&#160;</span>nopa veinticuatro huehue tacame nojquiya motancuaquetzaj iixpa yaya cati itztoc para nochipa, huan inijuanti nojquiya quihueyimatij. Huan nopa huehue tacame nojquiya quitalíaj inincoronas imelac ihueyi siyaj huan quiijtohuaj: </div>
<div class='q'>
<span class="verse" id="RV4_11">11&#160;</span>“Ta tiToteco Dios cati nelpano tihueyi. </div>
<div class='q'>Nochi chicahualisti tijpiya. </div>
<div class='q'>Quinamiqui ma timitznextilica nochi tatepanitacayot. </div>
<div class='q'>Quinamiqui para san ta ma timitzhueyichihuaca. </div>
<div class='q'>Ta tijchijchijqui nochi cati onca. </div>
<div class='q'>Quena, nochi cati onca eltoc pampa elqui mopaquilis para ma onca, </div>
<div class='q'>huan yeca tijchijchijqui.”  </div>
<div class='psalmlabel' id='RV5_0'> 5</div>
<div class='s'>Juan quiitac nopa Pilborregojtzi huan se amatapohuali cati mimilijtoc </div>
<div class='p'>
<span class="verse" id="RV5_1">1&#160;</span>Huan niquitac se amatapohuali mimilijtoc ipan imanejmat Toteco Dios cati mosehuijtoya ipan ihueyi siyaj. Huan nopa amatapohuali cati mimilijtoc quipixtoya tajcuiloli iijtic huan ipani huan quitzactoyaj ica chicome sellos. 
<span class="verse" id="RV5_2">2&#160;</span>Huan niquitac se ilhuicac ejquet cati nelía tetic cati tzajtziyaya chicahuac huan quiijtohuayaya: “¿Ajquiya senquisa cuali huan quinamiqui para quitapanas isellos ni amatapohuali huan quitapos?” </div>
<div class='p'>
<span class="verse" id="RV5_3">3&#160;</span>Pero amo aqui cati itztoya ipan ilhuicac, yon amo aqui cati itztoya ipan taltipacti, yon amo aqui cati itztoya tatzinta ten taltipacti huelqui quitapos nopa amatapohuali para quiitas cati ijcuilijtoc nopona. 
<span class="verse" id="RV5_4">4&#160;</span>Huajca pejqui nichoca miyac pampa amo aqui quipantijque cati senquisa cuali huan quinamiqui para quitapos nopa amatapohuali cati mimilijtoc huan quiitas cati ijcuilijtoc ipani. 
<span class="verse" id="RV5_5">5&#160;</span>Huan se ten nopa veinticuatro huehue tacame nechilhui: “Ayecmo xichoca. Xiquita, itztoc se cati huelis quitapos. Yaya quipiya hueyi tanahuatili quej se león. Yaya se iteipan ixhui Judá cati huejcajquiya itztoya huan nojquiya yaya se iteipan ixhui nopa hueyi tanahuatijquet David huan tanahuatis campa David tanahuatiyaya. Ya quitantoc cati amo cuali huan quinamiqui para quitapanas nopa chicome sellos cati quitzactoc nopa amatapohuali cati mimilijtoc huan quitapos.” </div>
<div class='p'>
<span class="verse" id="RV5_6">6&#160;</span>Huajca nijtachili huan niquitac se Pilborregojtzi. Huan nopa Pilborregojtzi tanemijya quihualicayaya campa quicocojque quema masehualme quimictijque. Huan yaya moquetzayaya tatajco nopa hueyi siyaj campa itztoyaj nopa nahui tamanti cati yoltoque huan nopa veinticuatro huehue tacame. Huan nopa Pilborregojtzi quipixtoya chicome icuacua huan chicome iixteyol cati quinescayotiyaya nopa chicome Itonalhua Toteco cati quintitantoc campa hueli ipan taltipacti. 
<span class="verse" id="RV5_7">7&#160;</span>Huan nopa Pilborregojtzi yajqui huan quicuito nopa amatapohuali cati mimilijtoc cati eltoya ipan inejmat Toteco Dios cati mosehuijtoya ipan nopa hueyi siyaj cati yejyectzi. 
<span class="verse" id="RV5_8">8&#160;</span>Huan quema quicuic nopa mimilijtoc amatapohuali, nopa nahui tamanti cati yoltoque huan nopa veinticuatro huehue tacame motancuaquetzque iixpa nopa Pilborregojtzi. Sesen ten inijuanti quipixtoyaj se arpa ica icuerda para tatzotzonase. Huan quipixtoyaj miyac ticomit ten oro temitoc ica copali cati quiijtosnequi nochi camanali cati masehualme cati iaxcahua Toteco quiijtojtoyaj quema motatajtiyayaj. 
<span class="verse" id="RV5_9">9&#160;</span>Huan inijuanti cati itztoyaj nepa iixpa nopa Pilborregojtzi huicaque se tiohuicat cati yancuic, quiijtojque: </div>
<div class='q'>“Ta senquisa ticuali. </div>
<div class='q'>Huan quinamiqui tijcuis nopa mimilijtoc amatapohuali huan tijtapanas isellos. </div>
<div class='q'>Pampa mitzmictijque huan ica moeso tijcohui Toteco tojuanti cati tihualahui ten nochi xinachti masehualme, </div>
<div class='q'>huan cati ticamanaltij nochi tamanti camanali. </div>
<div class='q'>Tijcohui Toteco tojuanti cati tihualahuij ipan masehualme cati quipiyaj sesen tamanti inintalnamiquilis huan inincostumbres, huan cati tiehuani ipan nochi talme. </div>
<div class='q'>
<span class="verse" id="RV5_10">10&#160;</span>Huan techchijtoc ma tielica titanahuatiani huan titotajtzitzi iixpa Toteco Dios, </div>
<div class='q'>huan para ma titanahuatica ipan taltipacti.” </div>
<div class='p'>
<span class="verse" id="RV5_11">11&#160;</span>Nijtachili huan nijcajqui inincamanal tahuel miyac millones huan millones ten ilhuicac ehuani cati huicayayaj huan quiyahualojtoyaj nopa hueyi siyaj campa itztoya Toteco. Huan quinyahualojtoyaj nopa nahui tamanti cati yoltoque huan nopa veinticuatro huehue tacame. 
<span class="verse" id="RV5_12">12&#160;</span>Huan nochi nopa ilhuicac ehuani huicayayaj chicahuac huan quiijtohuayayaj: </div>
<div class='q'>“Senquisa cuali ni Pilborregojtzi cati masehualme quimictijque. </div>
<div class='q'>Huan quinamiqui para nochi masehualme ma quinextilica nochi tatepanitacayot, </div>
<div class='q'>huan ma quihueyichihuaca huan ma quipaquilismacaca. </div>
<div class='q'>Yaya quipiya nochi chicahualisti huan nochi talnamiquilisti. </div>
<div class='q'>Huan quinamiqui para nochi cati ipati elis san ya iaxca.” </div>
<div class='p'>
<span class="verse" id="RV5_13">13&#160;</span>Huan nijcajqui cati quiijtojque nochi masehualme, tapiyalme, michime, totome, huan nochi sequinoc tamantzitzi cati Toteco quinchijchijtoc ipan ilhuicac, huan ipan taltipacti, huan tatzinta ten taltipacti, huan ipan hueyi at. Huan nochi inijuanti quiijtohuayayaj: </div>
<div class='q'>“Ma tijpaquilismacaca nopa Pilborregojtzi huan Toteco Dios cati mosehuía ipan nopa hueyi siyaj cati yejyectzi. </div>
<div class='q'>Ma tiquinnextilica nochi tatepanitacayot, huan ma tiquinhueyichihuaca para nochipa. </div>
<div class='q'>Inijuanti quipiyaj nochi chicahualisti huan quipiyase nochi chicahualisti para nochipa huan amo quema tamis.” </div>
<div class='p'>
<span class="verse" id="RV5_14">14&#160;</span>Huan nopa nahui tamanti cati yoltoque quiijtohuayayaj: “¡Quej nopa ma eli!” </div>
<div class='p'>Huan nopa huehue tacame motancuaquetzque huan quihueyimatque Toteco Dios huan nopa Pilborregojtzi.  </div>
<div class='psalmlabel' id='RV6_0'> 6</div>
<div class='s'>Nopa chicome sellos </div>
<div class='p'>
<span class="verse" id="RV6_1">1&#160;</span>Huan quema nijtachiliyaya, nopa Pilborregojtzi quitapanqui nopa achtohui sello ten nopa chicome sellos ipan nopa mimilijtoc amatapohuali. Huan nijcajqui se ten nopa nahui tamanti cati yoltoque camanaltic huan icamanal caquistic quej quema tatomoni, huan yaya quiijto: “¡Xihuala, xiquitaqui!” </div>
<div class='p'>
<span class="verse" id="RV6_2">2&#160;</span>Huan nijtachili huan niquitac se cahuayo chipahuac, huan yaya cati tejcotoya ipani quipixtoya se cuahuitoli imaco para quimajcahuas cuataminti. Huan quimacaque se corona pampa elqui se tatanquet cati yajqui para más tataniti. </div>
<div class='p'>
<span class="verse" id="RV6_3">3&#160;</span>Huan nopa Pilborregojtzi quitapanqui nopa ompa sello, huan nijcajqui nopa ompa tamanti cati yoltoc quiijto: “¡Xihuala, xiquitaqui!” </div>
<div class='p'>
<span class="verse" id="RV6_4">4&#160;</span>Huan quisqui seyoc cahuayo cati chichiltic. Huan yaya cati tejcotoya ipani quipixqui tanahuatili para quiquixtilis tasehuilisti ten taltipacti. Yaya quipixqui tanahuatili para quichihuas ma onca miyac tatehuilisti campa hueli ipan taltipacti huan para masehualme ma momijmictica campa hueli. Huan se quimacac se hueyi macheta. </div>
<div class='p'>
<span class="verse" id="RV6_5">5&#160;</span>Huan nopa Pilborregojtzi quitapanqui nopa expa sello, huan nijcajqui nopa expa tamanti cati yoltoc quiijto: “¡Xihuala, xiquitaqui!” </div>
<div class='p'>Huan nijtachili huan niquitac se cahuayo yayahuic, huan yaya cati tejcotoya ipani quipixtoya imaco se balanza. 
<span class="verse" id="RV6_6">6&#160;</span>Huan nijcajqui se cati camanaltic tatajco ten nopa nahui tamanti cati yoltoque, huan quiijto: “Tahuel ohui para masehualme mopanoltise pampa nochi tapatiyo. Se kilo trigo o eyi kilos cebada ipati cati se tacat hueli quitani ipan se tonal tequit, pero amo xijnenpolo nopa aceite huan xocomecat iayo.” </div>
<div class='p'>
<span class="verse" id="RV6_7">7&#160;</span>Huan nopa Pilborregojtzi quitapanqui nopa najpa sello, huan huajca nijcajqui nopa najpa tamanti cati yoltoc quiijto: “¡Xihuala, xiquitaqui!” </div>
<div class='p'>
<span class="verse" id="RV6_8">8&#160;</span>Huan nijtachili huan niquitac se cahuayo istaltic quej nesi ixayac se mijcatzi. Huan cati tejcotoya ipani itoca Miquilisti. Huan yaya cati quitoquiliyaya quinescayotiyaya nopa lugar campa yahuij mijcatzitzi. Huan quipiyayayaj tanahuatili para quimictise se ipan sese nahui masehualme ipan taltipacti. Quinchihuase ma miquica ipan tatehuilisti, o ica mayanti, o ica cocolisti, o para ma quinmictica tecuanime cati itztoque ipan taltipacti. </div>
<div class='p'>
<span class="verse" id="RV6_9">9&#160;</span>Huan nopa Pilborregojtzi quitapanqui nopa macuilpa sello, huan niquitac itantita taixpamit inialma nopa masehualme cati quinmictijtoyaj pampa quineltocayayaj icamanal Toteco huan pampa quinilhuiyayaj sequinoc ten ya. 
<span class="verse" id="RV6_10">10&#160;</span>Huan chicahuac quiijtojque: “Tohueyiteco, ta cati titatzejtzeloltic. Ta cati titemachti. ¿Quesqui tonali más monequi tijchiyase para tiquintajtolsencahuas masehualme cati itztoque ipan taltipacti por cati fiero techchihuilijtoque? ¿Hasta quema tiquincuepilis cati techmictijque?” </div>
<div class='p'>
<span class="verse" id="RV6_11">11&#160;</span>Huan Toteco quinmacac sese inijuanti iniyoyo cati chipahuac huan huehueyac. Quinilhui ma mosiyajquetzaca quentzi más tonali pampa ayamo tecuepilis masehualme hasta quintamimictise nochi imiyaca nopa masehualme cati Toteco quiixquetztoya para quinmictise pampa nojquiya quitequipanohuayayaj Toteco. </div>
<div class='p'>
<span class="verse" id="RV6_12">12&#160;</span>Huan nijtachili quema nopa Pilborregojtzi quitapanqui nopa chicuasempa sello. Huan chicahuac mohuiso tali, huan tonati mochijqui yayahuic quej se cati moyoyontía yayahuic quema acajya miqui. Huan metzti mochijqui chichiltic quej esti. 
<span class="verse" id="RV6_13">13&#160;</span>Huan nopa sitalime ten ilhuicac tepejque ipan taltipacti quej se lalax cuahuit tepehui itajca cati selic quema chicahuac taajaca. 
<span class="verse" id="RV6_14">14&#160;</span>Huan ilhuicacti motajcoitac huan sese lado momimilo huan patantejqui huan ayecmo nesqui. Huan nochi tepeme huan nochi piltaltzitzi ipan hueyi at mijcuenijque. 
<span class="verse" id="RV6_15">15&#160;</span>Huan motatijque nochi tanahuatiani ipan taltipacti, huan huejhueyi tequichihuani, huan capitanes, huan masehualme cati tapijpixtoque, huan cati quipixque miyac chicahualisti. Motatijque tequipanohuani cati iniaxcahua inintecohua, inihuaya masehualme cati amo quipixque inintecohua. Nochi san motatijque ipan ostome campa huejhueyi tet huan inintzala teme cati eltoc nechca tepeme. 
<span class="verse" id="RV6_16">16&#160;</span>Huan quinilhuiyayaj nopa tepeme huan nopa huejhueyi teme: “Xihuetzica topani. Techtatica para amo techitas yaya cati mosehuía ipan nopa hueyi siyaj. Techtatica para amo techajsis icualancayo nopa Pilborregojtzi. 
<span class="verse" id="RV6_17">17&#160;</span>Pampa ya ajsico nopa hueyi tonali quema techtatzacuiltis huan amo aqui huelis quiijyohuis.”  </div>
<div class='psalmlabel' id='RV7_0'> 7</div>
<div class='s'>Toteco quinmocuitahuis miyaqui israelitame </div>
<div class='p'>
<span class="verse" id="RV7_1">1&#160;</span>Teipa niquinitac nahui ilhuicac ehuani cati moquetztoyaj ipan nahui inacasta taltipacti. Huan inijuanti quitzacuiliyayaj nopa nahui tamanti ajacat cati taajaca ipan taltipacti para amo ma taajaca ipan tali, yon ipan hueyi at, yon ma amo taajaca ipan yon se cuahuit. 
<span class="verse" id="RV7_2">2&#160;</span>Huan niquitac seyoc ilhuicac ejquet cati tejcoyaya campa quisa tonati huan quipixtoya isello Toteco Dios cati yoltoc. Huan nopa ilhuicac ejquet tzajtzic chicahuac para quincamanalhuis nopa nahui ilhuicac ehuani cati quipixtoyaj tanahuatili para quinenpolose tali huan hueyi at. Huan nopa ilhuicac ejquet quinilhui nopa sequinoc: 
<span class="verse" id="RV7_3">3&#160;</span>“Amo xijnempoloca tali, yon hueyi at, yon cuame, hasta tiquintalilise se sello ipan inincuaixco cati quitequipanohuaj Toteco.” </div>
<div class='p'>
<span class="verse" id="RV7_4">4&#160;</span>Huan nijcajqui quesqui masehualme quintalilijque se sello para quinextise iaxcahua Toteco huan eltoyaj ciento cuarenta y cuatro mil masehualme cati eliyayaj ininteipan ixhuihua nochi majtacti huan ome itelpocahua Israel ten huejcajquiya. 
<span class="verse" id="RV7_5">5&#160;</span>Huan quintalili sello ipan: </div>
<div class='q'>12,000 iteipan ixhuihua Judá, </div>
<div class='q'>12,000 iteipan ixhuihua Rubén, </div>
<div class='q'>12,000 iteipan ixhuihua Gad, </div>
<div class='q'>
<span class="verse" id="RV7_6">6&#160;</span>12,000 iteipan ixhuihua Aser, </div>
<div class='q'>12,000 iteipan ixhuihua Neftalí </div>
<div class='q'>12,000 iteipan ixhuihua Manasés, </div>
<div class='q'>
<span class="verse" id="RV7_7">7&#160;</span>12,000 iteipan ixhuihua Simeón, </div>
<div class='q'>12,000 iteipan ixhuihua Leví, </div>
<div class='q'>12,000 iteipan ixhuihua Isacar, </div>
<div class='q'>
<span class="verse" id="RV7_8">8&#160;</span>12,000 iteipan ixhuihua Zabulón, </div>
<div class='q'>12,000 iteipan ixhuihua José huan </div>
<div class='q'>12,000 iteipan ixhuihua Benjamín. </div>
<div class='s'>Tahuel miyaqui masehualme quihueyichihuaj Toteco </div>
<div class='p'>
<span class="verse" id="RV7_9">9&#160;</span>Teipa nijtachili huan niquinitac nelpano miyaqui masehualme hasta amo aqui hueli quinpohua. Hualajtoyaj ten campa hueli talme, huan ten nochi xinachti masehualme, huan ten masehualme ica sesen tamanti inintalnamiquilis huan inincostumbres, huan masehualme cati camanaltij nochi tamanti camanali cati onca ipan taltipacti. Huan nochi inijuanti moquetztoyaj imelac nopa hueyi siyaj huan iixpa nopa Pilborregojtzi. Moquentijtoyaj iniyoyo cati chipahuac huan cati huehueyac huan inimaco quipixtoyaj imacuayo apachijti, 
<span class="verse" id="RV7_10">10&#160;</span>huan tzajtziyayaj chicahuac huan quiijtohuayayaj: </div>
<div class='q'>“¡Hueyi paquilisti! </div>
<div class='q'>Ya techmaquixti ni Pilborregojtzi huan Toteco Dios cati mosehuía ipan ihueyi siyaj cati yejyectzi.” </div>
<div class='m'>
<span class="verse" id="RV7_11">11&#160;</span>Huan nochi ilhuicac ehuani cati moquetztoyaj yahualtic ten nopa nahui tamanti cati yoltoque huan nopa huehue tacame motancuaquetzque imelac nopa hueyi siyaj cati yejyectzi huan quihueyimatque Toteco. 
<span class="verse" id="RV7_12">12&#160;</span>Quiijtojque: </div>
<div class='q'>“¡Paquilisti! </div>
<div class='q'>Ma tijpaquilismacaca huan ma tijhueyichihuaca Toteco Dios para nochipa huan amo quema ma tami. </div>
<div class='q'>Ma tijnextilica nochi tatepanitacayot, </div>
<div class='q'>huan ma tijhueyitascamatica para nochipa. </div>
<div class='q'>San yaya quipiya nochi talnamiquilisti, huan nochi tequiticayot, </div>
<div class='q'>huan nochi chicahualisti, huan yaya quipiyas para nochipa. </div>
<div class='q'>Quej nopa ma eli.” </div>
<div class='p'>
<span class="verse" id="RV7_13">13&#160;</span>Huan teipa se ten nopa veinticuatro huehue tacame nechtatzintoquili: “¿Ta tijmati ajquiya inijuanti ne cati moquentíaj iniyoyo chipahuac huan huehueyac, huan ten canque hualajtoque?” </div>
<div class='p'>
<span class="verse" id="RV7_14">14&#160;</span>Huan na niquilhui: “Tate, ta cati tijmati ya nopa.” </div>
<div class='p'>Huan yaya nechilhui: “Inijuanti hualajque ten nopa tonali ten hueyi taijyohuilisti huan quichicuenijtoque iniyoyo ica ieso nopa Pilborregojtzi, huan yeca quichijtoque chipahuac iniyoyo. </div>
<div class='q'>
<span class="verse" id="RV7_15">15&#160;</span>“Yeca moquetzaj imelac ihueyi siyaj Toteco huan quitequipanohuaj tayohua huan tonaya nepa ipan ichaj. </div>
<div class='q'>Huan Toteco Dios cati mosehuía ipan ihueyi siyaj cati yejyectzi quinmocuitahuía. </div>
<div class='q'>
<span class="verse" id="RV7_16">16&#160;</span>Ayecmo quema mayanase, yon amiquise. </div>
<div class='q'>Huan ayecmo quintatis tonati, yon ayecmo quimatise tatotoniya chicahuac. </div>
<div class='q'>
<span class="verse" id="RV7_17">17&#160;</span>Pampa nopa Pilborregojtzi cati itztoc tatajco nopa hueyi siyaj cati yejyectzi elis inintamocuitahuijca. </div>
<div class='q'>Huan quej se tamocuitahuijquet quichihua ica iborregojhua, </div>
<div class='q'>yaya quinhuicas campa meya at cati yoltoc huan cati temaca nemilisti para nochipa. </div>
<div class='q'>Huan Toteco quinhuachilis iniixayo para ayecmo quema chocase.”  </div>
<div class='psalmlabel' id='RV8_0'> 8</div>
<div class='s'>Nopa chicompa sello </div>
<div class='p'>
<span class="verse" id="RV8_1">1&#160;</span>Huan nopa Pilborregojtzi quitapanqui nopa chicompa sello, huan amo aqui molini nepa ilhuicac nechca se tajco hora. 
<span class="verse" id="RV8_2">2&#160;</span>Huan niquinitac chicome ilhuicac ehuani cati moquetztoyaj iixpa Toteco Dios huan quinmacaque chicome tapitzali, se para sese inijuanti. 
<span class="verse" id="RV8_3">3&#160;</span>Huan seyoc ilhuicac ejquet hualajqui huan moquetzqui nechca taixpamit huan quipixtoya se ticomit ten oro. Huan quimacaque miyac copali para quitatis iixpa Toteco para ma tejcos ipocyo ihuaya nochi camanali cati masehualme cati iaxcahua Toteco quiijtojque quema motatajtiyayaj. Huan nopa ilhuicac ejquet quitejqui nochi cati eltoya ipan itico ipan nopa taixpamit ten oro imelac nopa hueyi siyaj para quimacas Toteco. 
<span class="verse" id="RV8_4">4&#160;</span>Huan nopa pocti quisqui ipan nopa ticomit cati nopa ilhuicac ejquet quipixtoya imaco, huan tejcoc iixpa Toteco ihuaya nochi camanali cati motatajtijtoyaj masehualme cati iaxcahua Toteco. 
<span class="verse" id="RV8_5">5&#160;</span>Huan nopa ilhuicac ejquet quicuic nopa ticomit huan quitemiti ica ticoli cati eltoya ipan taixpamit, huan teipa quimajcajqui ipan taltipacti. Huan nimantzi pejqui tatomoni, huan taajcahuaca, huan tapetani, huan chicahuac mohuiso tali. </div>
<div class='s'>Nopa tapitzali </div>
<div class='p'>
<span class="verse" id="RV8_6">6&#160;</span>Huan nopa chicome ilhuicac ehuani cati quipixtoyaj nopa chicome tapitzali mocualtalijque para tapitzase. </div>
<div class='p'>
<span class="verse" id="RV8_7">7&#160;</span>Huan quema nopa cati achtohui tapitzqui, quimajcajque ipan taltipacti tesihuit huan tit maneltic ica esti. Huan tatac se ipan eyi talme, huan se ipan eyi cuame, huan tatac nochi xihuime huan sacat. </div>
<div class='p'>
<span class="verse" id="RV8_8">8&#160;</span>Huan nopa ompa ilhuicac ejquet tapitzqui huan quimajcajque ipan hueyi at se tamanti quej se hueyi tepet cati tatayaya, huan se ipan eyi huejhueyi at mocuetqui esti. 
<span class="verse" id="RV8_9">9&#160;</span>Huan se ipan eyi michime huan tamantzitzi cati itztoque ipan hueyi at mijque, huan quisosolo se ipan eyi huejhueyi cuaacalme cati nemiyayaj ipan hueyi at. </div>
<div class='p'>
<span class="verse" id="RV8_10">10&#160;</span>Huan nopa expa ilhuicac ejquet tapitzqui huan se hueyi sitali cati tatayaya quej se ticuahuit huetzqui ten ilhuicac ipan se ten eyi hueyame huan amelme cati onca ipan taltipacti. 
<span class="verse" id="RV8_11">11&#160;</span>Huan nopa sitali itoca eliyaya Cati Tahuel Chichic huan se parte ipan sese eyi partes ten nochi at mocuetqui chichic, huan miyac masehualme mijque pampa quiique nopa chichic at. </div>
<div class='p'>
<span class="verse" id="RV8_12">12&#160;</span>Huan nopa najpa ilhuicac ejquet tapitzqui huan quimaquilijque se parte ipan eyi partes ten tonati, huan se parte ipan eyi partes ten metzti, huan se ipan eyi sitalime. Huajca se parte ipan eyi partes ten tonati, huan metzti, huan sitalime mocuetque yayahuique. Huan ayecmo tonac se parte ipan eyi partes ten sesen tonal, huan ayecmo metztonayaya, yon ayecmo nesque sitalime ipan se parte ten eyi partes ten sesen tayohua. </div>
<div class='p'>
<span class="verse" id="RV8_13">13&#160;</span>Huan nijtachili huan niquitac se hueyi cuatojti cati patantinemiyaya nepa tatajco ilhuicacti. Huan nijcajqui quiijtohuayaya chicahuac: “¡Temajmati, temajmati, temajmati para cati itztose ipan taltipacti quema quipitzase nopa eyi ilhuicac ehuani nopa eyi tapitzali cati polihuiyoc!”  </div>
<div class='psalmlabel' id='RV9_0'> 9</div>
<div class='p'>
<span class="verse" id="RV9_1">1&#160;</span>Huan nopa macuilpa ilhuicac ejquet tapitzqui huan niquitac se sitali huetzqui ten ilhuicacti hasta taltipacti. Nopa sitali quiixnextía se acajya. Huan quimacaque nopa llaves para nopa ostot cati tahuel huejcata hasta amo quipiya itzinta campa itztoque iajacahua Amocualtacat. 
<span class="verse" id="RV9_2">2&#160;</span>Huan quema quitapo nopa ostot, tejcoc pocti cati quisqui nopona quej ipocyo se hueyi tilelemecti. Huan ica nopa pocti cati quisqui ipan nopa ostot tzintayohuili tonati huan nochi ajacat cati quiijyotilanaj masehualme. 
<span class="verse" id="RV9_3">3&#160;</span>Huan poc ijtic quisque chapolime cati ajsicoj ipan taltipacti huan quipixque chicahualisti para tetzacanise quej tetzacaníaj colome cati nelía cococ ipan taltipacti. 
<span class="verse" id="RV9_4">4&#160;</span>Huan quinilhuijque nopa chapolime ma amo quinempoloca sacat ipan taltipacti, yon cuame, yon amo huelqui quinempolose yon se tamanti cati xoxohuic. San ma quincococa masehualme cati amo quipixque isello Toteco inincuaixco. 
<span class="verse" id="RV9_5">5&#160;</span>Huan quinilhuijque nopa chapolime cati tetzacaniyayaj para ma amo temictica. San ma tahuel tetaijyohuiltica. Huan nopa masehualme cati amo quipiyaj isello Toteco tahuel taijyohuise para macuili metzti quej taijyohuíaj quema se colot tetzacanía. 
<span class="verse" id="RV9_6">6&#160;</span>Huan ipan nopa tonali quema masehualme tahuel taijyohuise, tahuel quinequise miquise, pero amo huelise. Quichiyase huan moilhuise ama, quena, miquise, pero amo, pampa quej nopa Toteco quinequi ma taijyohuica. </div>
<div class='p'>
<span class="verse" id="RV9_7">7&#160;</span>Huan nopa chapolime nesiyayaj quej cahuayojme cati tacualchijchihualme para tatehuise. Huan inincuaixco quipixtoyaj coronas cati nesiyaya quej oro huan inixayac nesiyaya quej inixayac masehualme. 
<span class="verse" id="RV9_8">8&#160;</span>Huan quipixtoyaj inintzoncal quej inintzoncal sihuame, huan inintancoch quej inintancoch tecuanime. 
<span class="verse" id="RV9_9">9&#160;</span>Huan cati ica quinyolixtzactoyaj nesiyaya quej teposti. Huan inieltapal caquistiyaya quej miyac cuacarros cati quintilantiyahuij miyac cahuayojme quema motalojtiyahuij para tatehuitij. 
<span class="verse" id="RV9_10">10&#160;</span>Huan nopa chapolime quipixtoyaj inincuitapil quej colome ica inintecuayo. Huan quipixque tanahuatili para quintzopinise masehualme huan quinijyohuiltise para macuili metzti. 
<span class="verse" id="RV9_11">11&#160;</span>Inintanahuatijca eliyaya ihueyi ilhuicac ejquet Toteco cati mocuetqui se fiero ajacat. Yaya cati tanahuatía ipan nopa ostot cati tahuel huejcata hasta amo quipiya itamiya. Yaya ipan camanali hebreo itoca Abadón. Huan ipan camanali griego itoca Apolión, huan itoca quiijtosnequi Tasosolojquet. </div>
<div class='p'>
<span class="verse" id="RV9_12">12&#160;</span>Nopa achtohui taijyohuilisti cati fiero huan temajmati ya panoc, pero noja polihui seyoc ome tamanti taijyohuilisti. </div>
<div class='p'>
<span class="verse" id="RV9_13">13&#160;</span>Huan nopa chicuasempa ilhuicac ejquet tapitzqui huan nijcajqui camanaltic se cati itztoya tatajco ten nopa nahui icuacua nopa taixpamit ten oro cati eltoc iixpa Toteco. 
<span class="verse" id="RV9_14">14&#160;</span>Huan yaya cati camanaltiyaya quinotzqui nopa chicuasempa ilhuicac ejquet huan quiilhui: “Xiquincahuili ma yaca majcajtoque nopa nahui ajacame cati ilpitoque nechca nopa hueyi hueyat Éufrates.” </div>
<div class='p'>
<span class="verse" id="RV9_15">15&#160;</span>Huan quintojtonqui nopa nahui ajacame cati Toteco quinsencajtoya para nopa hora, ipan nopa tonali, ipan nopa metzti, huan ipan nopa xihuit cati yaya quitapejpenijtoya para ma quinmictica se ipan eyi masehualme cati noja itztoyaj. 
<span class="verse" id="RV9_16">16&#160;</span>Huan nijcajqui quesqui soldados nopa ajacame quinyacanayayaj para tatehuise. Huan elque ome ciento millones ten soldados cati tejcotoyaj ipan cahuayojme huan nopa ajacame quinyacanayayaj. </div>
<div class='p'>
<span class="verse" id="RV9_17">17&#160;</span>Huan ipan nopa tanextili cati eliyaya quej se temicti niquinitac nopa cahuayojme huan nopa tacame cati tejcotoyaj cahuayojtipa. Huan nopa tacame quihuicayayaj iniyolixco se teposti para quinmanahuis cati eliyaya chichiltic, azultic huan costic. Huan inintzonteco nopa cahuayojme eltoya quej inintzonteco nopa tecuanime cati inintoca leones. Huan ipan inincamac quisayaya tit, pocti huan azufre. 
<span class="verse" id="RV9_18">18&#160;</span>Huan nopa tit, pocti huan azufre cati quisayaya inincamaco nopa cahuayojme quinmicti se ipan sese eyi masehualme cati itztoyaj ipan taltipacti. 
<span class="verse" id="RV9_19">19&#160;</span>Nopa cahuayojme quipixque chicahualisti ipan inincamac huan ipan inincuitapil para temictise. Inincuitapil nesque quej cohuame cati quipixtoyaj inintzonteco para ica tecocose. </div>
<div class='p'>
<span class="verse" id="RV9_20">20&#160;</span>Pero nopa masehualme cati amo mijque ica ni tamanti cati fiero noja amo moyolpataque ten cati amo cuali quichihuayayaj. Quisenhuiquilijque quinhueyimatij iajacahua Amocualtacat huan nopa taixcopincayome huan teteyome cati quinchijchijtoque ica oro, plata, bronce, tet huan cuahuit, masque nopa taixcopincayome san quinmachijchijtoque huan amo hueli tachiyaj, yon amo hueli tacaquij, yon amo hueli nejnemij. 
<span class="verse" id="RV9_21">21&#160;</span>Huan nopa masehualme amo quinejque quicahuase temictíaj, tenahualhuíaj, momecatíaj huan tetachtequilíaj.  </div>
<div class='psalmlabel' id='RV10_0'> 10</div>
<div class='s'>Iilhuicac ejca Toteco huan nopa amatapohuali pilquentzi </div>
<div class='p'>
<span class="verse" id="RV10_1">1&#160;</span>Huan niquitac seyoc ilhuicac ejquet cati nelía tetic temoyaya ten ilhuicac, huan mohuijcontoya ica se mixti huan quipixtoya nopa acosamalot ipan itzonteco. Huan ixayac cahuaniyaya quej tonati huan iicxihua eltoya quej ome taquetzali ten tit. 
<span class="verse" id="RV10_2">2&#160;</span>Huan nopa ilhuicac ejquet quipixtoya imaco se amatapohuali pilquentzi cati momimilohua huan tapojtoya nopa amatapohuali. Huan quitali iicxi ten nejmat ipan hueyi at huan iicxi ten iarraves ipan tali. 
<span class="verse" id="RV10_3">3&#160;</span>Huan nopa ilhuicac ejquet tzajtzic chicahuac quej tzajtzi se tecuani cati itoca león. Huan quema ya tzajtzitoya, tatomonijque nopa chicome tatomoniani. 
<span class="verse" id="RV10_4">4&#160;</span>Huan quema ya tahuejchijtoyaj nopa chicome tatomoniani, nimocualtali para niquijcuilos cati quiijtojque. Huan se acajya camanaltic ten ilhuicac huan nechilhui: “Amo xiquijcuilo cati quiijtojque nopa tatomoniani para amo aqui quimatis.” </div>
<div class='p'>
<span class="verse" id="RV10_5">5&#160;</span>Teipa nopa ilhuicac ejquet cati niquitac moquetztoya ipan hueyi at huan ipan tali, quitejcolti imanejmat para ilhuicac. 
<span class="verse" id="RV10_6">6&#160;</span>Huan quitestigojtali Toteco cati itztoc para nochipa huan cati quichijchijqui ilhuicacti, huan taltipacti, huan hueyi at huan nochi cati itztoque ininpani. Huan nopa ilhuicac ejquet quiijto: “Toteco ayecmo quichiyas más. 
<span class="verse" id="RV10_7">7&#160;</span>Quema nopa chicompa ilhuicac ejquet pehuas para tapitzas, huajca panos nochi nopa tamanti cati Toteco huejcajquiya quinilhui itequipanojcahua, nopa tajtolpanextiani, para teipa panosquía.” </div>
<div class='p'>
<span class="verse" id="RV10_8">8&#160;</span>Huan sempa nijcajqui yaya cati achtohui nechcamanalhui ten ilhuicac, huan nechilhui: “Xiya huan xijcuiti nopa amatapohuali cati tapojtoc imaco nopa ilhuicac ejquet cati moquetztoc ipan hueyi at huan ipan tali.” </div>
<div class='p'>
<span class="verse" id="RV10_9">9&#160;</span>Huajca niyajqui campa nopa ilhuicac ejquet huan nijtajtani ma nechmaca nopa amatapohuali pilquentzi. Huan yaya nechilhui: “Xijcui huan xijcua. Huan ipan mocamac tijmatis tzopelic quej necti, pero quema tijtolos, tijmatis para chichic ipan moijti.” </div>
<div class='p'>
<span class="verse" id="RV10_10">10&#160;</span>Huajca niquitzqui nopa amatapohuali pilquentzi ten imaco nopa ilhuicac ejquet huan nijcuajqui. Huan eltoya tzopelic ipan nocamac quej necti, pero ipan noijti mochijqui chichic. 
<span class="verse" id="RV10_11">11&#160;</span>Huan sempa nechilhui: “Monequi tiyas tiquinilhuiti masehualme cati Toteco mitzilhuis para teipa mochihuas huan cati ininpantis masehualme cati quipiyaj sesen tamanti inintalnamiquilis huan inincostumbres, huan cati itztoque ipan miyac talme huan cati camanaltij miyac tamanti camanali huan inintanahuatijcahua.”  </div>
<div class='psalmlabel' id='RV11_0'> 11</div>
<div class='s'>Nopa ome testigos ten Toteco </div>
<div class='p'>
<span class="verse" id="RV11_1">1&#160;</span>Huan nechmacaque se ohuat cati nesqui quej se cuatopili para ica ma nitatamachihua, huan se nechilhui: “Ximoquetza huan xijtamachihuati ihuehueyaca ihueyi tiopa Toteco huan itaixpa. Huan xiquinpohua quesqui masehualme cati quihueyimatij Toteco nepa. 
<span class="verse" id="RV11_2">2&#160;</span>Pero amo xijtamachihua nopa calixpamit cati mocahua nopa seyoc lado ihueyi tiopa. San xijcahua, pampa ya nopa quinmacatoc sequinoc talme ehuani. Huan ipan moquejquetzase nopa altepet tatzejtzeloltic para eyi xihuit huan tajco. 
<span class="verse" id="RV11_3">3&#160;</span>Huan niquinmacas tequiticayot nopa ome notestigos huan camanaltise quej tajtolpanextiani para eyi xihuit huan tajco. Huan moquentise iniyoyo ten tequipacholi.” </div>
<div class='p'>
<span class="verse" id="RV11_4">4&#160;</span>Ni ome testigos, inijuanti nopa cuame ten olivos huan nopa ome taahuil quetzali cati moquetzaj iixpa Toteco cati quinahuatía taltipacti. 
<span class="verse" id="RV11_5">5&#160;</span>Huan sinta se acajya quinequi quincocos nopa testigos, inincamaco quisas tit cati quintamitatis inincualancaitacahua. Quej nopa miquise cati quinequise quinmictise. 
<span class="verse" id="RV11_6">6&#160;</span>Inijuanti quipiyase chicahualisti para quitzacuase ilhuicacti para ma amo huetzi at nochi nopa tonali quema quinilhuise masehualme nochi nopa camanali cati Toteco quinmacas pampa itztoque itajtolpanextijcahua. Nojquiya quipiyase chicahualisti para quichihuase nochi at ma mocuepa esti. Huan quipiyase chicahualisti para quititanise nochi tamanti taijyohuilisti cati más fiero ipan taltipacti. Huan ya nopa huelise quichihuase nochi hueltas quema quinequise quichihuase. </div>
<div class='p'>
<span class="verse" id="RV11_7">7&#160;</span>Huan quema nopa ome testigos tamise camanaltij para Toteco, quintehuis nopa fiero tapiyali cati quisas ipan nopa ostot cati tahuel huejcata hasta amo quipiya itamiya. Huan nopa fiero tapiyali quintanis huan quinmictis. 
<span class="verse" id="RV11_8">8&#160;</span>Huan inintacayo tepejtose callejtipa ipan nopa hueyi altepet Jerusalén campa masehualme quicuamapeloltijque Tohueyiteco. Huan ipan nopa tonali nopa altepet eltos fiero quej altepet Sodoma huan quej tali Egipto. 
<span class="verse" id="RV11_9">9&#160;</span>Huan nochi xinachti masehualme, huan nochi masehualme cati quipiyaj sesen tamanti inintalnamiquilis huan inincostumbres, huan cati camanaltij nochi tamanti camanali, huan cati ehuani ipan nochi talme quiitase inintacayo nopa mijcatzitzi para eyi tonati huan tajco. Huan amo aqui quicahuilise para ma quintalpacho. 
<span class="verse" id="RV11_10">10&#160;</span>Huan nochi masehualme cati iaxcahua ni taltipacti paquise, huan ilhuichihuase huan motamajmacase, pampa ya mictose nopa ome testigos cati camanaltiyayaj para Toteco huan quintaijyohuiltiyayaj. 
<span class="verse" id="RV11_11">11&#160;</span>Pero ica eyi tonati huan tajco Toteco quinchihuas nopa ome tayolmelahuani ma moyolcuica sempa huan moquetzase. Huan tahuel momajmatise nochi cati quinitase. 
<span class="verse" id="RV11_12">12&#160;</span>Huan nopa ome testigos quicaquise se cati quinnotzas ten ilhuicac, huan quinilhuis: “Xihualaca nica huejcapa.” Huan tejcose ilhuicac ipan se mixti, huan inincualancaitacahua noja quintachilijtose. 
<span class="verse" id="RV11_13">13&#160;</span>Huan ipan nopa hora chicahuac mohuisos tali ipan nopa altepet huan huetzise se parte ipan sesen majtacti partes ipan nopa altepet huan chicnahui mocahuase. Huan chicome mil masehualme miquise quema mohuisos tali. Huan cati amo miquise tahuel momajmatise huan quihueyichihuase Toteco cati itztoc ilhuicac. </div>
<div class='p'>
<span class="verse" id="RV11_14">14&#160;</span>Ya panoc nopa ompa tamanti cati fiero huan cati temajmati. Xiquita nopa expa tamanti cati fiero nimantzi ajsis. </div>
<div class='s'>Nopa chicompa tapitzali quihualica nopa expa tamanti cati fiero </div>
<div class='p'>
<span class="verse" id="RV11_15">15&#160;</span>Huan nopa chicompa ilhuicac ejquet tapitzqui huan nijcajqui miyac cati itztoyaj ipan ilhuicac cati tzajtzique chicahuac, huan quiijtojque: </div>
<div class='q'>“Ama nochi taltipacti mochijtoc iaxca Toteco Dios huan iaxca Cristo para ma quinahuati. </div>
<div class='q'>Huan yaya tanahuatis para nochipa huan amo quema tamis.” </div>
<div class='m'>
<span class="verse" id="RV11_16">16&#160;</span>Huan nopa veinticuatro huehue tacame cati mosehuíaj ipan inisiyas yejyectzitzi iixpa Toteco motancuaquetzque huan quihueyimatque Toteco Dios. 
<span class="verse" id="RV11_17">17&#160;</span>Huan quiijtojque: </div>
<div class='q'>“Timitzhueyitascamatij Toteco Dios cati tijpiya nochi chicahualisti. </div>
<div class='q'>Ta tiitztoya hasta quema ipejya nochi ten onca huan ama tiitztoc huan noja tiitztos para nochipa. </div>
<div class='q'>Timitztascamatij pampa ama ta tijcuitoc mochicahualis cati nelhueyi huan ya pejqui titanahuatía. </div>
<div class='q'>
<span class="verse" id="RV11_18">18&#160;</span>Tahuel mitzcualancaitaque masehualme ipan nochi talme cati amo mitzneltocaj, </div>
<div class='q'>huan ama ya ajsic tonali para ta tiquincualancaitas huan tiquintatzacuiltis. </div>
<div class='q'>Ya ajsic tonali para ta, Toteco, </div>
<div class='q'>tiquintajtolsencahuas cati mictoque. </div>
<div class='q'>Ya ajsic hora tiquintaxtahuis motajtolpanextijcahua cati mitztequipanohuayayaj, </div>
<div class='q'>huan momasehualhua cati tiquinchijtoc tatzejtzeloltique. </div>
<div class='q'>Huan tiquintaxtahuis nochi masehualme cati mitztepanitaj ten cati huejhueyi masehualme hasta cati pisiltzitzi. </div>
<div class='q'>Huan ajsic hora para tiquintzontamiltis inijuanti cati tasosolohuayayaj ipan taltipacti.” </div>
<div class='p'>
<span class="verse" id="RV11_19">19&#160;</span>Huan niquitac tapojtoya ihueyi tiopa Toteco cati eltoc nepa ilhuicac. Huan nepa calijtic nesqui nopa Caxa cati quipixqui nopa camanal sencahuali cati Toteco quichijqui ica imasehualhua huejcajquiya. Huan tapetaniyaya, huan tahuejchihuayaya, huan tatomoniyaya, huan mohuisohuayaya tali, huan huetziyaya huejhueyi tesihuit.  </div>
<div class='psalmlabel' id='RV12_0'> 12</div>
<div class='s'>Nopa sihuat huan nopa dragón </div>
<div class='p'>
<span class="verse" id="RV12_1">1&#160;</span>Huan nepa ilhuicac nesqui se hueyi tanextili, se sihuat cati mohuijcontoya ica tonati huan quipixtoya metzti iicxi tantita. Ipan itzonteco quipixtoya se corona ica majtacti huan ome sitalime. 
<span class="verse" id="RV12_2">2&#160;</span>Huan nopa sihuat conehue eltoya huan tzajtziyaya chicahuac pampa pejqui cuajcualo chicahuac para quitacatiltis icone. 
<span class="verse" id="RV12_3">3&#160;</span>Huan nimantzi niquitac seyoc tanextili cati nesqui nepa ilhuicac, se fiero tapiyali cati nesiyaya quej se hueyi dragón cati chichiltic. Quipixtoya chicome itzonteco, huan majtacti icuacua, huan se corona quitalijtoya ipan sese itzonteco. 
<span class="verse" id="RV12_4">4&#160;</span>Huan icuitapil quintepexihui se ipan eyi sitalime ten ilhuicac huan quinmajcajqui ipan taltipacti. Huan nopa dragón moquetzqui iixpa nopa sihuat cati quitacatiltisquía icone para quicualilis icone quema tacatisquía. 
<span class="verse" id="RV12_5">5&#160;</span>Huan nopa sihuat quitacatilti se oquichpil cati quipiyas itequi para chicahuac quinnahuatis nochi masehualme ten nochi talme quej se cati tanahuatía ica se tepos barra imaco para ica quincocos cati amo quitepanitaj. Huan Toteco quitananqui nopa icone hasta ilhuicac campa ihueyi siyaj cati yejyectzi para ma itzto nopona ihuaya. 
<span class="verse" id="RV12_6">6&#160;</span>Huan nopa sihuat cholo hasta nopa tali cati tahuel huactoc campa amo teno eli campa Toteco quisencajtoya se lugar para ma mocahua huan ma quimocuitahui para eyi xihuit huan tajco. </div>
<div class='p'>
<span class="verse" id="RV12_7">7&#160;</span>Huan teipa oncac se tatehuilisti nepa ipan ilhuicac. Huan nopa tayacanca ilhuicac ejquet, Miguel, huan nopa ilhuicac ehuani cati yaya quinyacanayaya motehuijque ihuaya nopa dragón huan iilhuicac ehuani cati mocuectoyaj ajacame. 
<span class="verse" id="RV12_8">8&#160;</span>Pero nopa dragón huan iajacahua amo quipiyayayaj chicahualisti quej nopa ilhuicac ehuani huan yeca ayecmo huelque itztose ilhuicac. 
<span class="verse" id="RV12_9">9&#160;</span>Huan ilhuicac ehuani quicuamajcajque nopa dragón inihuaya nochi iajacahua hasta ipan taltipacti. Nopa hueyi dragón, yaya cati itoca Amocualtacat o nopa Yohualnenquet, huan yaya cati mocuetqui nopa cohuat huejcajquiya ipan nopa xochi mili. Yaya cati quincajcayahua nochi masehualme cati itztoque campa hueli ipan taltipacti. </div>
<div class='p'>
<span class="verse" id="RV12_10">10&#160;</span>Huan nijcajqui se cati tzajtziyaya chicahuac ten ilhuicac huan quiijtohuayaya: </div>
<div class='q'>“Ya mochijtoc. </div>
<div class='q'>Toteco ya quinmaquixtijtoc imasehualhua. </div>
<div class='q'>Ya nestoc ichicahualis Toteco Dios huan nelía cuajcualtzi nochi campa yaya tanahuatía. </div>
<div class='q'>Ya nesqui itequiticayo Cristo yaya cati quitapejpenijtoya Toteco, </div>
<div class='q'>pampa ya quicuamajcajtoque tatzinta nopa Amocualtacat cati quintatelhuiyaya toicnihua. </div>
<div class='q'>Yaya elqui cati quintatelhuiyaya toicnihua iixpa Toteco tayohua huan tonaya. </div>
<div class='q'>
<span class="verse" id="RV12_11">11&#160;</span>Huan imasehualhua Toteco quitantoque Amocualtacat ica ieso nopa Pilborregojtzi cati quitoyajqui quema mijqui, </div>
<div class='q'>huan pampa amo quiimacasiyayaj quinilhuise masehualme icamanal. </div>
<div class='q'>Quena, quitanque Amocualtacat pampa amo majmajque para miquise pampa itztoyaj iaxcahua nopa Pilborregojtzi. </div>
<div class='q'>
<span class="verse" id="RV12_12">12&#160;</span>Huajca ama ma paquica nochi cati itztoque ilhuicac. </div>
<div class='q'>Pero ipan taltipacti tahuel temajmati para nochi masehualme cati itztoque ipan tali huan ipan hueyi at, </div>
<div class='q'>pampa ya ajsico nopa Amocualtacat amohuaya. </div>
<div class='q'>Yaya nelía mocualancamaca pampa quimati polihui pilquentzi tonali para Toteco quitajtolsencahuas.” </div>
<div class='p'>
<span class="verse" id="RV12_13">13&#160;</span>Huan quema nopa dragón quiitac para quimajcajtoyaj ipan taltipacti, quitoquili nopa sihuat cati quitacatilti nopa oquichpil. 
<span class="verse" id="RV12_14">14&#160;</span>Pero Toteco quimacac nopa sihuat ome ieltapal quej nopa hueyi cuatojti quipiya para ma mochololti hasta nopa huactoc tali campa amo teno eli. Nepa Toteco quisencajtoya ajquiya quimocuitahuis para eyi xihuit huan tajco para nopa dragón amo teno huelis quichihuilis. 
<span class="verse" id="RV12_15">15&#160;</span>Huan nopa dragón quichijqui para ma quisa at icamaco cati mochijqui se hueyat cati chicahuac tatilana. Huan nopa at quitoquili nopa sihuat para ma quihuicas huan ma quiisahuiti. 
<span class="verse" id="RV12_16">16&#160;</span>Pero taltipacti quipalehui nopa sihuat huan motapo huan quitolo nopa at cati quisqui icamaco nopa hueyi dragón. 
<span class="verse" id="RV12_17">17&#160;</span>Huajca nopa hueyi dragón nelía cualanqui ihuaya nopa sihuat huan yajqui quintehuito nopa sequinoc iconehua, quinequi quiijtos nochi sequinoc masehualme cati quintoquilíaj itanahuatilhua Toteco huan quinilhuíaj masehualme para inijuanti iaxcahua Jesucristo.  </div>
<div class='psalmlabel' id='RV13_0'> 13</div>
<div class='s'>Ome fiero tapiyalme </div>
<div class='p'>
<span class="verse" id="RV13_1">1&#160;</span>Huan ipan nopa tanextili quej se temicti cati niquitayaya, nimoquetztoya ipan xali iteno ipan hueyi at huan niquitac se fiero tapiyali cati tejcoyaya ten nopa hueyi at. Huan quipixtoya chicome itzonteco huan majtacti icuacua huan ipan sesen ten nopa majtacti icuacua quipixtoya se corona. Huan ipan sese itzonteco ijcuilijtoya itoca cati fiero ica cati quitelchihuayaya Toteco. 
<span class="verse" id="RV13_2">2&#160;</span>Ni fiero tapiyali cati niquitac nesiyaya quej nopa tecuani cati itoca leopardo. Huan iicxi nesqui quej iicxihua se oso, huan icamac nesiyaya quej icamac se león. Huan nopa hueyi dragón quimacac ten ya iselti ichicahualis nopa fiero tapiyali, huan quicahuili ma tanahuati ipan ihueyi siyaj huan quimacac miyac tequiticayot. 
<span class="verse" id="RV13_3">3&#160;</span>Huan niquitac para tahuel quicocojtoyaj se itzonteco nopa fiero tapiyali hasta tanemijya nesiyaya para ica ya nopa miquis. Pero nesqui quej teipa mochicajqui ten nopa cocot. Huan quema masehualme quiitaque pachijqui campa quicocojtoyaj huan ica mictoya, nochi san quitachilijque huan quitetzaitaque huan pejque quitoquilíaj nopa fiero tapiyali. 
<span class="verse" id="RV13_4">4&#160;</span>Huan masehualme quihueyimatque nopa hueyi dragón cati quimacac itequiticayo nopa fiero tapiyali. Huan nojquiya quihueyimatque nopa fiero tapiyali huan quiijtojque: “Amo aqui seyoc quipiya chicahualisti quej ni fiero tapiyali. Amo aqui hueli moquetza iixpa para quitehuis.” </div>
<div class='p'>
<span class="verse" id="RV13_5">5&#160;</span>Huan quimacaque nopa fiero tapiyali tequiticayot para ma camanalti quej se masehuali. Huan camanaltic para mohueyimatis huan para quitelchihuas Toteco. Huan quipixqui caquihuili para quichihuas cati quinejqui para eyi xihuit huan tajco. 
<span class="verse" id="RV13_6">6&#160;</span>Huajca quiijto ten hueli ten Toteco Dios, huan ihueyi tiopa huan nochi cati itztoque ipan ilhuicac. Huan quintelchijqui ica camanali cati más fiero. 
<span class="verse" id="RV13_7">7&#160;</span>Huan nopa fiero tapiyali quipixqui tequiticayot para quintehuis huan quintanis itatzejtzeloltica masehualhua Toteco. Huan quimacac tequiticayot ica nochi xinachti masehualme, huan ica masehualme cati quipiyaj sesen tamanti inintalnamiquilis huan inincostumbres, huan ica masehualme cati camanaltij nochi tamanti camanali huan ica cati ehuani nochi talme. 
<span class="verse" id="RV13_8">8&#160;</span>Huan nochi cati itztoque ipan taltipacti quihueyimatque nopa fiero tapiyali quej yaya elisquía Dios. Quena, quihueyimatque nochi masehualme cati inintoca amo ijcuilijtoc hasta quema pejqui taltipacti ipan nopa amatapohuali cati iaxca nopa Pilborregojtzi, pampa nopa Amatapohuali Ten Nopa Pilborregojtzi Cati Quimictijque quipiya inintoca nochi masehualme cati quipiyase nemilisti para nochipa. </div>
<div class='q'>
<span class="verse" id="RV13_9">9&#160;</span>Nochi anquipiyaj amonacas, huajca xijtacaquilica ni camanali huan xijmachilica: </div>
<div class='q'>
<span class="verse" id="RV13_10">10&#160;</span>“Masehualme cati quinamiqui para yase ipan tatzacti, </div>
<div class='q'>quinhuicase ipan tatzacti. </div>
<div class='q'>Masehualme cati quinamiqui para miquise, </div>
<div class='q'>quinmictise. </div>
<div class='q'>Pero amo ximotequipachoca, </div>
<div class='q'>amojuanti cati anitatzejtzeloltica masehualhua Toteco. </div>
<div class='q'>Ipan ni tonali monequi anquipiyase amoyolo huan xiitztoca antemachme.” </div>
<div class='p'>
<span class="verse" id="RV13_11">11&#160;</span>Huan ipan nopa tanextili niquitac seyoc fiero tapiyali cati quisayaya talijtic. Yaya quipixqui ome icuacua quej se pilborregojtzi, pero camanaltic quej nopa hueyi dragón. 
<span class="verse" id="RV13_12">12&#160;</span>Huan nopa ompa fiero tapiyali quipixtoya nochi itequiticayo nopa achtohui fiero tapiyali huan tequitic iixpa. Huan nopa ompa fiero tapiyali tanahuati para nochi masehualme campa hueli ipan taltipacti ma quihueyimatica nopa achtohui fiero tapiyali quej elisquía Dios, quinequi quiijtos nopa achtohui fiero tapiyali cati quicocojtoyaj huan monejqui mictosquía, pero teipa mochicajqui ten icoco. 
<span class="verse" id="RV13_13">13&#160;</span>Huan nopa ompa fiero tapiyali quichihuas huejhueyi tanextili huan tiochicahualnescayot. Huan quichihuas ma huetzis tit ten ilhuicac hasta taltipacti quema masehualme quitachilíaj. 
<span class="verse" id="RV13_14">14&#160;</span>Huan nopa ompa fiero tapiyali quincajcayahuas nochi masehualme cati itztoque ipan taltipacti ica nopa tanextili cati quipiya tequiticayot para quichihuas quema itztoc iixpa nopa achtohui fiero tapiyali. Huan nopa ompa fiero tapiyali quinnahuatis nochi masehualme cati itztoque ipan taltipacti ma quichihuaca se taixcopincayot cati nesis quej nopa achtohui fiero tapiyali cati quicocojtoyaj ica macheta huan mictosquía, pero teipa quej moyolcuic. 
<span class="verse" id="RV13_15">15&#160;</span>Huan huajca nopa ompa fiero tapiyali quipixqui chicahualisti para quimacas nemilisti nopa taixcopincayot huan para huelqui camanalti. Huan nopa taixcopincayot tanahuati ma quinmictica nochi masehualme cati amo quinejque quihueyimatise ya quej elisquía Dios. 
<span class="verse" id="RV13_16">16&#160;</span>Huan nopa taixcopincayot nojquiya quinmacac nochi masehualme se machiyot ipan inincuaixco o ipan inimanejmat. Quinmacac nochi masehualme cati huejhueyi huan cati pilquentzitzi. Quinmacac cati tapijpixtoque huan cati teicneltzitzi. Quinmacac cati tetequipanohuani cati iniaxca inintecohua huan cati amo quipiyaj ininteco. Nechca nochi masehualme quiselise nopa machiyot, 
<span class="verse" id="RV13_17">17&#160;</span>pampa amo aqui huelis tacohuas o tanamacas sinta amo quipiyas nopa machiyot, o itoca nopa fiero tapiyali o nopa número cati quiijtosnequi itoca. 
<span class="verse" id="RV13_18">18&#160;</span>Ya ni monequi talnamiquilisti para anquimachilise huan anquimatise quesqui quisa nopa número cati quiijtosnequi nopa fiero tapiyali. Pampa inúmero eltoc inúmero se masehuali huan inúmero eltoc 666.  </div>
<div class='psalmlabel' id='RV14_0'> 14</div>
<div class='s'>Inintiohuica nopa 144,000 masehualme </div>
<div class='p'>
<span class="verse" id="RV14_1">1&#160;</span>Nijtachili huan niquitac nopa Pilborregojtzi moquetztoya ipan Tepet Sion huan ihuaya moquetztoyaj ciento cuarenta y cuatro mil masehualme cati quipixtoyaj itoca nopa Pilborregojtzi huan itoca iTata ijcuilijtoc ipan inincuaixco. 
<span class="verse" id="RV14_2">2&#160;</span>Huan nijcajqui se tamanti ipan ilhuicac cati eliyaya quej caquisti miyac at cati motalohua chicahuac. Elqui quej miyac tatomonilot, o quej quema miyac masehualme tatzotzonaj ipan arpas ica sempa. 
<span class="verse" id="RV14_3">3&#160;</span>Nochi inijuanti huicayayaj se tiohuicat cati yancuic iixpa nopa hueyi siyaj ten Toteco huan iniixpa nopa nahui tamanti cati yoltoque huan nopa veinticuatro huehue tacame. Huan amo aqui más huelqui huicas nopa tiohuicat. San huelque huicase nopa ciento cuarenta y cuatro mil masehualme cati Toteco quinmaquixtijtoya inimaco cati fierojtique ipan taltipacti. 
<span class="verse" id="RV14_4">4&#160;</span>Inijuanti itztoyaj yoltapajpactique quej cuali ichpocame cati ayemo quiixmatij se tacat. Huan nopa masehualme quitoquilíaj nopa Pilborregojtzi campa hueli campa yahui. Toteco quincojqui huan quinmaquixti ni masehualme ten nopa sequinoc ipan taltipacti para ma elica quej nopa achtohui nemacti para Toteco huan nopa Pilborregojtzi. 
<span class="verse" id="RV14_5">5&#160;</span>Amo aqui huelis quintelhuis para istacatitoque o tacajcayajtoque pampa amo quichijque. Itztoque quej se tapiyali para tacajcahualisti para Toteco cati amo teno amo cuali quipiya. </div>
<div class='s'>Eyi ilhuicac ehuani </div>
<div class='p'>
<span class="verse" id="RV14_6">6&#160;</span>Huan niquitac seyoc ilhuicac ejquet cati patantinemiyaya tatajco ilhuicacti huan quihuicayaya icamanal Toteco cati nochipa quipiya chicahualisti. Huan yajqui campa hueli para quinilhuis masehualme cati itztoque ipan taltipacti icamanal. Yajqui ipan nochi talme, huan ipan nochi xinachti masehualme, huan hasta masehualme cati camanaltij nochi camanali, huan masehualme cati quipiyaj sesen tamanti inintalnamiquilis huan inincostumbres. 
<span class="verse" id="RV14_7">7&#160;</span>Huan nopa ilhuicac ejquet tzajtzic chicahuac huan quiijto: “Xiquimacasica Toteco. Xijhueyichihuaca pampa ya ajsic hora para yaya quintajtolsencahuas nochi masehualme. Xijhueyimatica yaya cati quichijqui ilhuicacti huan taltipacti, nopa hueyi at huan nochi amelme.” </div>
<div class='p'>
<span class="verse" id="RV14_8">8&#160;</span>Huan seyoc ilhuicac ejquet quitoquili huan yaya tzajtziyaya: “Ya huetztoc. Huetzqui nopa hueyi altepet Babilonia. Nopa Babilonia ehuani inijuantijya quinnextilijque nochi sequinoc talme ehuani ma quintoquilica inintamachtil, huan ma quichihuaca cati fiero huan quinhueyichihuase taixcopincayome huan cati amo nelía Dios.” </div>
<div class='p'>
<span class="verse" id="RV14_9">9&#160;</span>Huan seyoc ilhuicac ejquet, nopa expa, quintoquili huan chicahuac tzajtziyaya: “Sinta se masehuali quinhueyimatis nopa fiero tapiyali huan itaixcopincayo, o sinta quiselis imachiyo ipan icuaixco o ipan imax, 
<span class="verse" id="RV14_10">10&#160;</span>temachti Toteco quitatzacuiltis ica nochi ichicahualis. Quena, quitatzacuiltis ica nochi icualancayo, huan yon se amo huelis cholos ten itatzacuiltil. Cati quihueyimatij nopa fiero tapiyali taijyohuise iniixpa nopa ilhuicac ehuani huan iixpa nopa Pilborregojtzi ipan nopa tit cati nelpano hueyi huan tahuel chicahuac pampa lemeni ica azufre. 
<span class="verse" id="RV14_11">11&#160;</span>Huan para nochipa tejcos nopa pocti cati quisas campa taijyohuíaj huan amo quema tamis. Huan nopa masehualme cati quihueyimatque nopa fiero tapiyali huan itaixcopincayo, huan quiselijque imachiyo o itoca, amo quema mosiyajquetzase tayohua huan tonaya para nochipa.” 
<span class="verse" id="RV14_12">12&#160;</span>Huajca pampa anquimatij cati quinchiya cati amo iaxcahua Toteco, amojuanti cati anitatzejtzeloltica masehualhua monequi anquiijyohuise nochi cati amechpanotihuala huan anquipiyase amoyolo. Amo xijcaxanica xijchihuaca cati itanahuatilhua Toteco techilhuíaj huan ximotemachica ipan Jesús. </div>
<div class='p'>
<span class="verse" id="RV14_13">13&#160;</span>Huan nijcajqui se ipan ilhuicac cati nechilhui ma niquijcuilo ni camanali: “Paquilisti para masehualme cati miquise ama huan teipa cati motatzquilijtoque ipan Toteco.” Huan Itonal Toteco quiijtohua: “Quena, paquilisti pampa ya tanqui nochi nopa taijyohuilisti cati quinpanoyaya. Huan nochi nopa cuali tamanti cati quichijtinenque momatis ipan ilhuicac, huan Toteco quintaxtahuis.” </div>
<div class='s'>Nopa pixquisti ten taltipacti </div>
<div class='p'>
<span class="verse" id="RV14_14">14&#160;</span>Nijtachili sempa huan niquitac se mixti cati chipahuac huan ipani mosehuijtoya yaya cati Mocuetqui Masehuali. Huan quipixqui se corona ten oro ipan itzonteco huan quihuicayaya se hueyi teposti cati tatequi quej quitequihuíaj para quipixcaj trigo. 
<span class="verse" id="RV14_15">15&#160;</span>Huan seyoc ilhuicac ejquet quisqui ipan ihueyi tiopa Toteco huan chicahuac quinotzqui yaya cati mosehuijtoya ipan mixti, huan quiilhui: “Xijcalaqui motepos quej quichihua se trigo pixcaquet huan xijtzontequi nopa pixquisti ipan taltipacti, pampa ya chicajtoc huan ya ajsic hora.” 
<span class="verse" id="RV14_16">16&#160;</span>Huan yaya cati mosehuijtoya ipan mixti quipanoltili itepos huan quitzontejqui nopa pixquisti ipan taltipacti. </div>
<div class='p'>
<span class="verse" id="RV14_17">17&#160;</span>Huan seyoc ilhuicac ejquet quisqui ten ihueyi tiopa Toteco nepa ilhuicac huan nojquiya quipixtoya se teposti cati tatequi para ica pixcas. 
<span class="verse" id="RV14_18">18&#160;</span>Huan teipa seyoc ilhuicac ejquet quisqui campa taixpamit, yaya cati quipixqui tanahuatili ica tit. Huan chicahuac quinotzqui yaya cati quipixqui nopa teposti para pixcas. Quiilhui: “Xijtequihui motepos cati tatequi huan xijtequi nopa xocomecat itajca cati eltoc ipan taltipacti, pampa ya icsitoc. Quena, ajsic tonali para titetatzacuiltis.” </div>
<div class='p'>
<span class="verse" id="RV14_19">19&#160;</span>Huan nopa ilhuicac ejquet quipanolti itepos cati tatequi ipan taltipacti huan quisejcotili cati elqui quej xocomecat itajca ipan taltipacti huan quimajcajqui ipan nopa hueyi ostot campa quipatzcase para quiquixtilise iayo, pampa ajsic tonali para Toteco tahuel quintatzacuiltis masehualme. 
<span class="verse" id="RV14_20">20&#160;</span>Huan moquejquetzque ipan nopa xocomecat itajca para quipatzcase campa nopa hueyi ostot iteno nopa altepet. Huan quema Toteco tetatzacuiltiyaya, esti quisqui campa quipatzcayaya. Huan nopa esti ajsic hasta ipan ininteposcamachal cahuayojme huan moxoyajqui quej se hueyat cati yajqui para tres cientos kilómetros.  </div>
<div class='psalmlabel' id='RV15_0'> 15</div>
<div class='s'>Nopa chicome taijyohuilisti cati fiero </div>
<div class='p'>
<span class="verse" id="RV15_1">1&#160;</span>Huan niquitac seyoc hueyi tanextili nepa ilhuicac huan nelía temajmati. Niquinitac chicome ilhuicac ehuani cati quipixtoyaj chicome tamanti taijyohuilisti cati fiero. Huan ica ni chicome tamanti taijyohuilisti quitamiltis icualancayo Toteco ica masehualme. </div>
<div class='p'>
<span class="verse" id="RV15_2">2&#160;</span>Huan niquitac cati elqui quej se hueyi at neltzalantic. Elqui quej tescat maneltic ica tit. Huan moquetztoyaj ipan nopa hueyi at ten tescat nochi nopa masehualme cati quitanque nopa fiero tapiyali huan itaixcopincayo, huan amo quiselijtoyaj nopa número cati quinescayoti itoca. Nopa masehualme quipixtoyaj arpas cati Toteco quinmacac. 
<span class="verse" id="RV15_3">3&#160;</span>Huan huicayayaj se tiohuicat quej cati Moisés, itequipanojca Toteco, huicatoya. Huan huicayayaj para nopa Pilborregojtzi, huan quiijtojque: </div>
<div class='q'>“Tahuel hueyi huan cuajcualtzi nochi cati ta tijchihua, Toteco Dios. </div>
<div class='q'>Ta Cati Tijpiya Nochi Chicahualisti. </div>
<div class='q'>Xitahuac huan temachti nochi moojhui. </div>
<div class='q'>Ta tiTanahuatijquet ten nochi talme. </div>
<div class='q'>
<span class="verse" id="RV15_4">4&#160;</span>¿Ajquiya amo quiimacasis mitzixpanos, Tohueyiteco? </div>
<div class='q'>Nochi mitzhueyichihuase pampa san ta titatzejtzeloltic. </div>
<div class='q'>Quena, nochi masehualme ten nochi talme hualase moixpa huan mitzhueyimatise, </div>
<div class='q'>pampa quiitztoque para san cati xitahuac tijchijtoc.” </div>
<div class='p'>
<span class="verse" id="RV15_5">5&#160;</span>Huan teipa nijtachili huan niquitac tapojtoc ihueyi tiopa Toteco nepa ilhuicac. Huan tapojtoya calijtic nopa cuarto Campa Más Tatzejtzeloltic campa eltoya nopa camanali tasencahuali cati Toteco quichijqui ica masehualme. 
<span class="verse" id="RV15_6">6&#160;</span>Huan nopa chicome ilhuicac ehuani cati quipixtoyaj nopa chicome taijyohuilisti cati fiero quisque ihueyi tiopa Toteco moyoyontijtoque ica iniyoyo chipahuac huan cati cahuaniyaya. Huan moilpilijtoque iniyolixco nopa tzinquechilpicayot ten oro. 
<span class="verse" id="RV15_7">7&#160;</span>Huan se ten nopa nahui tamanti cati yoltoque quinmajmacac nopa chicome ilhuicac ehuani chicome caxit ten oro temitoc ica ihueyi cualancayo Toteco Dios cati itztoc para nochipa huan amo quema tamis para itztos. 
<span class="verse" id="RV15_8">8&#160;</span>Huan nochi ihueyi tiopa Toteco temic ica pocti ten itatanex huan ichicahualis Toteco. Huan amo aqui huelqui calaqui calijtic ipan ihueyi tiopa Toteco hasta tamisquía nopa chicome taijyohuilisti cati fiero ipan taltipacti.  </div>
<div class='psalmlabel' id='RV16_0'> 16</div>
<div class='s'>Nopa chicome caxit ica tatzacuiltilisti </div>
<div class='p'>
<span class="verse" id="RV16_1">1&#160;</span>Huan nijcajqui se cati tzajtziyaya ten itiopa Toteco huan quinilhuiyaya nopa chicome ilhuicac ehuani: “Xiyaca ama huan xiquixcuepatij ipan taltipacti nopa chicome caxit cati quipiyaj ihueyi cualancayo Toteco.” </div>
<div class='p'>
<span class="verse" id="RV16_2">2&#160;</span>Huajca nopa achtohui ilhuicac ejquet yajqui huan quiixcuepato icaxi ipan taltipacti, huan ipan nochi masehualme cati quiselijtoyaj imachiyo nopa fiero tapiyali huan cati quihueyimatque itaixcopincayo. Huan quisqui ininpani miyac fiero cocome cati tahuel tecoco. </div>
<div class='p'>
<span class="verse" id="RV16_3">3&#160;</span>Huan teipa nopa ompa ilhuicac ejquet quiixcuetqui icaxi ipan hueyi at. Huan nopa hueyi at mocuetqui esti, quej ieso se mijcatzi cati onmijqui. Huan nochi cati itztoyaj ipan hueyi at mijque. </div>
<div class='p'>
<span class="verse" id="RV16_4">4&#160;</span>Huan nopa expa ilhuicac ejquet quiixcuetqui icaxi ipan nochi hueyat, atajti huan amelme, huan nochi mocuetqui esti. 
<span class="verse" id="RV16_5">5&#160;</span>Huan nijcajqui nopa ilhuicac ejquet cati quipixtoya tequiticayot ipan at, huan yaya quiijto: </div>
<div class='q'>“Toteco, ta tiitztoc ama huan nochipa ipa tiitztoya. </div>
<div class='q'>Ta cati senquisa titatzejtzeloltic. </div>
<div class='q'>Nelía tixitahuac quema titetajtolsencahua. </div>
<div class='q'>Huan xitahuac ni tatzacuiltilisti cati titemacac. </div>
<div class='q'>
<span class="verse" id="RV16_6">6&#160;</span>Pampa nopa fiero masehualme quitoyajtoque inieso motatzejtzeloltijca masehualhua, </div>
<div class='q'>huan ama tiquinmacatoc esti para ma quiica nojquiya. </div>
<div class='q'>Ya ni cati quinamiqui.” </div>
<div class='p'>
<span class="verse" id="RV16_7">7&#160;</span>Huan nijcajqui se cati camanaltic ten taixpamit huan quiijto: </div>
<div class='q'>“Quena, Toteco Dios Cati Tijpiya Nochi Chicahualisti, </div>
<div class='q'>xitahuac titetajtolsencahua huan quinamiqui nopa tatzacuiltilisti cati titemaca.” </div>
<div class='p'>
<span class="verse" id="RV16_8">8&#160;</span>Huan nopa najpa ilhuicac ejquet quiixcuetqui icaxi ipan tonati huan quichijqui tonati ma quintati masehualme quej elisquía se tit. 
<span class="verse" id="RV16_9">9&#160;</span>Huan tonati tahuel quintatiyaya nochi masehualme ipan taltipacti. Huan quitelchijque Toteco ica camanali más fiero pampa quintatzacuiltijtoya ica ni taijyohuilisti cati fiero. Pero amo quinejque moyolcuepase ten inintajtacolhua huan amo quihueyichijque Toteco. </div>
<div class='p'>
<span class="verse" id="RV16_10">10&#160;</span>Huan nopa macuilpa ilhuicac ejquet quiixcuetqui icaxi ipan isiyaj campa nopa fiero tapiyali mosehuijtoya para tanahuatis. Huan nochi nopa talme cati yaya quinahuatiyaya tzintayohuilijque. Huan nochi nopa talme ehuani cati yaya quinnahuatiyaya monenepil tanquechijque pampa tahuel taijyohuiyayaj. 
<span class="verse" id="RV16_11">11&#160;</span>Huan quitelchijque huan quitaijilhuijque Toteco cati itztoc ipan ilhuicac ica camanali cati más fiero pampa quinchihuilijtoya ma taijyohuica huan ma quipiyaca nopa fiero cocome, pero amo quinejque moyolpatase, yon amo quicajque cati fiero quichihuayayaj. </div>
<div class='p'>
<span class="verse" id="RV16_12">12&#160;</span>Teipa nopa chicuasempa ilhuicac ejquet quiixcuetqui icaxi ipan nopa hueyi hueyat cati itoca Éufrates, huan nopa hueyat huajqui. Huan nepa campa eltoya nopa hueyat mochijqui se ojti para ipan ajsise tanahuatiani cati hualase ica inisoldados ten nopa talme campa quisa tonati. </div>
<div class='p'>
<span class="verse" id="RV16_13">13&#160;</span>Huan niquinitac eyi fiero ajacame cati nesiyayaj quej temasolime. Se quisaco icamaco nopa hueyi dragón, huan se icamaco nopa fiero tapiyali, huan se icamaco nopa istacatica tajtolpanextijquet. 
<span class="verse" id="RV16_14">14&#160;</span>Huan nopa eyi huelque quichihuaj tanextili huan tiochicahualnescayot. Nopa eyi ajacame yahuij campa hueli ipan nochi taltipacti para quinsentilise tanahuatiani inihuaya inisoldados ipan nopa hueyi tonali quema pehuas nopa hueyi tatehuilisti ica Toteco Cati Quipiya Nochi Chicahualisti. </div>
<div class='p'>
<span class="verse" id="RV16_15">15&#160;</span>Xiquelnamiquica cati quiijtohua Jesús: “Xiquitaca na nihualas quema amo antechchiyaj quej quema ajsi se tachtejquet. Paquilisti para nopa masehualme cati tachixtose huan cati nemij cuali, huan quimocuitahuíaj iniyoyo chipahuac para amo nemise xolome, huan pinahuase quema masehualme quinitase.” </div>
<div class='p'>
<span class="verse" id="RV16_16">16&#160;</span>Huan nochi nopa tanahuatiani huan inisoldados mosentilise ipan se lugar cati itoca Armagedón ica camanali hebreo. </div>
<div class='p'>
<span class="verse" id="RV16_17">17&#160;</span>Teipa nopa chicompa ilhuicac ejquet quiixcuetqui icaxi ipan ajacat cati masehualme quiijyotilanaj. Huan se tzajtzic chicahuac ten isiyaj Toteco ipan ihueyi tiopa ipan ilhuicac huan quiijto: “Ya quitamichijtoc.” </div>
<div class='p'>
<span class="verse" id="RV16_18">18&#160;</span>Huan pejqui tapetani, huan taajcahuaca, huan tatomoni. Huan teipa chicahuac mohuiso nochi talme campa hueli ipan taltipacti quej amo quema panotoc ten quema masehualme achtohui pejque itztose ipan taltipacti. 
<span class="verse" id="RV16_19">19&#160;</span>Huan nopa hueyi altepet ten Babilonia tapanqui huan eyi moitac. Huan sequinoc altepeme campa hueli ipan miyac talme nojquiya huetzque. Huan Toteco quielnamijqui nochi itajtacolhua nopa hueyi altepet Babilonia huan nopa masehualme cati itztoque nopona, huan tahuel quintatzacuilti. Quena, quinajsic ihueyi cualancayo. 
<span class="verse" id="RV16_20">20&#160;</span>Huan nochi piltaltzitzi cati eltoya tatajco ipan hueyi at huetzque atzinta. Huan nochi tepeme campa hueli temoque huan ayecmo nesque. 
<span class="verse" id="RV16_21">21&#160;</span>Huan teipa pejqui huetzi ten ilhuicac huejhueyi tesihuit ipan masehualme huan sesen tesihuit quipiyayaya cuarenta kilos ietica. Huan nochi masehualme quitelchijque huan quitaijilhuijque Toteco ica camanali cati más fiero pampa quintitanilijtoya nopa tesihuit cati tahuel quincocojtoya.  </div>
<div class='psalmlabel' id='RV17_0'> 17</div>
<div class='s'>Quitatzacuilti nopa momecatijca sihuat </div>
<div class='p'>
<span class="verse" id="RV17_1">1&#160;</span>Huan se ten nopa chicome ilhuicac ehuani cati quiixcuectoya nopa chicome caxit ipan taltipacti, nechcamanalhuico huan nechilhui: “Xihuala nica huan nimitznextilis nopa tatzacuiltilisti cati quiajsis altepet Babilonia cati mosehuía ipan miyac hueyi at huan cati itztoc quej se fiero momecatijca sihuat. 
<span class="verse" id="RV17_2">2&#160;</span>Eltoc quej nochi tanahuatiani ipan taltipacti momecatijque ihuaya huan quicajtejtoque Toteco. Eltoc quej nopa altepet quinmacatoc nochi masehualme ipan taltipacti se taili para moihuintise ihuaya huan ihuaya quinhueyichihuase miyac tamanti taixcopincayome cati amo nelía Dios quej yaya quichihua.” </div>
<div class='p'>
<span class="verse" id="RV17_3">3&#160;</span>Huan elqui quej nopa ilhuicac ejquet quihuicac notonal ihuaya hasta nopa huactoc tali campa amo teno eli. Huan quej ipan se temicti niquitac se sihuat cati mosehuijtoya ipan se fiero tapiyali chichiltic cati quipixtoya chicome itzonteco huan majtacti icuacua. Huan ipan nochi itacayo nopa fiero tapiyali ijcuilijtoc nochi tamanti camanali cati más fiero para ica quitelchihuas huan ica quitaijilhuis Toteco. 
<span class="verse" id="RV17_4">4&#160;</span>Huan nopa sihuat moquentijtoya iyoyo morado huan chichiltic cati tahuel patiyo. Huan motalilijtoya costi, anillos, maquechcosti huan pijpiloli ten oro, perlas huan piltetzitzi cati tahuel patiyo. Huan imaco nopa sihuat quipixtoya se caxit ten oro cati temitoc ica nochi tamanti tajtacoli cati quichijtoya huan nochi tamanti camanali cati más fiero cati ica quitelchijtoya huan quitaijilhuijtoya Toteco pampa tahuel quimatqui tajtacolchihua. 
<span class="verse" id="RV17_5">5&#160;</span>Huan ipan icuaixco quipixtoya se tocayot ijcuilijtoc cati quiijtosnequi se tamanti ixtacatzi pampa quinescayotía se tamanti. Nopa itoca elqui: “Nopa hueyi Babilonia, ininana nochi cati momecatijtoque ica totaixcopincayohua, huan nochi cati fiero cati Toteco Dios amo quinequi quiitas ipan taltipacti.” </div>
<div class='p'>
<span class="verse" id="RV17_6">6&#160;</span>Huan niquitac para ihuintitoc nopa sihuat pampa quiitoya inieso itatzejtzeloltica masehualhua Toteco huan quinmictijtoya nopa masehualme pampa quinilhuiyayaj sequinoc ten Jesús. </div>
<div class='p'>Huan quema niquitac nopa sihuat, nijtachili miyac. 
<span class="verse" id="RV17_7">7&#160;</span>Huan nopa ilhuicac ejquet nechilhui: “¿Para ten tijtachili? Nimitzilhuis taya quiijtosnequi nopa sihuat huan nopa tapiyali cati quipiya chicome itzonteco huan majtacti icuacua cati quimamajtihuala nopa sihuat. 
<span class="verse" id="RV17_8">8&#160;</span>Nopa fiero tapiyali cati tiquitac achtohui yoltoya huan ama ayecmo yoltoc. Pero teipa sempa tejcos ten nopa ostot cati tahuel huejcata hasta amo quipiya itamiya. Huan teipa yas campa Toteco quitatzacuiltis para nochipa. Onca se amatapohuali cati hasta quema ayemo pehuayaya taltipacti ya quipixtoya ijcuilijtoc inintoca nochi masehualme cati quipiyaj nemilisti yancuic para nochipa. Pero masehualme cati amo quipiyaj inintoca ipan nopa amatapohuali huan cati quitoquilíaj cati eltoc ipan ni taltipacti motachilise quema sempa monextis nopa tapiyali cati itztoya, huan ama ayecmo itztoc, huan teipa sempa itztos. </div>
<div class='p'>
<span class="verse" id="RV17_9">9&#160;</span>“Xijmachilica ya ni cati antalnamiquij. Nopa chicome itzonteco nopa fiero tapiyali quiijtosnequi nopa chicome tepeme cati ipan mosehuía ni sihuat para tanahuatis. 
<span class="verse" id="RV17_10">10&#160;</span>Nojquiya nopa tepeme quinescayotíaj chicome tanahuatiani. Macuilti ten nopa tanahuatiani ya mictoque, se ama tanahuatía huan seyoc noja polihui tanahuatis. Huan quema hualas yaya cati noja polihui, san tanahuatis para se quesqui tonali. 
<span class="verse" id="RV17_11">11&#160;</span>Nopa fiero tapiyali cati itztoya huan mijqui, yaya nojquiya itztos nopa chicuexpa tanahuatijquet, masque nojquiya itztoya se ten nopa achtohui chicome. Yaya teipa yas campa Toteco quitatzacuiltis. </div>
<div class='p'>
<span class="verse" id="RV17_12">12&#160;</span>“Huan nopa majtacti icuacua cati tiquitac quiijtosnequi majtacti tanahuatiani cati noja polihui tanahuatise. Inijuanti quiselise campa tanahuatise huan tanahuatise ihuaya nopa fiero tapiyali para se talojtzi. 
<span class="verse" id="RV17_13">13&#160;</span>Ica san se inintalnamiquilis moilhuise para quimacase ininchicahualis huan inintequiticayo nopa fiero tapiyali. 
<span class="verse" id="RV17_14">14&#160;</span>Huan teipa inijuanti ica nopa fiero tapiyali quitehuise nopa Pilborregojtzi. Pero nopa Pilborregojtzi quintanis pampa yaya nopa Dios cati más hueyi que nochi cati masehualme quintocaxtíaj dioses. Yaya nopa Tanahuatijquet cati más hueyi que nochi tanahuatiani. Huan imasehualhua cati itztoque ihuaya nopa Pilborregojtzi itztoque cati Toteco quintapejpenijtoc huan quinnotztoc, huan inijuanti temachme.” </div>
<div class='p'>
<span class="verse" id="RV17_15">15&#160;</span>Huan nopa ilhuicac ejquet nechilhui: “Nopa miyac huejhueyi at cati ipan tiquitac mosehuijtoya nopa momecatijca sihuat quiijtosnequi para yaya quinnahuatis miyac masehualme cati hualahui ipan nochi xinachti masehualme, huan masehualme cati quipiyaj sesen tamanti inintalnamiquilis huan inincostumbres, huan cati itztoque ipan nochi talme, huan cati camanaltij miyac tamanti camanali. 
<span class="verse" id="RV17_16">16&#160;</span>Huan nopa fiero tapiyali huan nopa majtacti icuacua cati tiquitac quinescayotía tanahuatiani cati tanahuatise ihuaya. Pero teipa nochi quicualancaitase nopa momecatijca sihuat. Inijuanti quitamicocose huan quicahuase sosoltic huan xolot. Elis quej quicuase inacayo huan quitamitatise cati mocahuas. 
<span class="verse" id="RV17_17">17&#160;</span>Pampa Toteco quintalilis ipan iniyolo nopa majtacti tanahuatiani para ma quimacaca inintequiticayo nopa fiero tapiyali, huan yeca mochihuas cati Toteco quinequi ma mochihua. 
<span class="verse" id="RV17_18">18&#160;</span>Huan nopa sihuat cati tiquitac yaya nopa hueyi altepet cati quinnahuatía nochi tanahuatiani ipan taltipacti.”  </div>
<div class='psalmlabel' id='RV18_0'> 18</div>
<div class='s'>Huetzis altepet Babilonia </div>
<div class='p'>
<span class="verse" id="RV18_1">1&#160;</span>Quema tanqui nochi ya ni, niquitac seyoc ilhuicac ejquet cati temoyaya ten ilhuicac, huan yaya quipixqui hueyi tequiticayot. Huan yaya taminayaya hasta quimacac taahuili ipan taltipacti. 
<span class="verse" id="RV18_2">2&#160;</span>Huan tzajtzic chicahuac huan quiijto: </div>
<div class='q'>“Ya huetzqui nopa hueyi altepet Babilonia. </div>
<div class='q'>Nepa san elis ininchaj ajacame cati fierojtique. </div>
<div class='q'>Quena, fiero tonalme itztose ipan tatzacti nepa. </div>
<div class='q'>Huan nochi totome cati amo cuali huan cati masehualme quincualancaitaj quichihuase inintepasol campa eltoya nopa altepet. </div>
<div class='q'>
<span class="verse" id="RV18_3">3&#160;</span>Pampa masehualme ipan nochi talme quiselijtoque itamachtil para quichihuase cati fiero iixpa Toteco. </div>
<div class='q'>Nochi tanahuatiani ipan taltipacti momecatijtoque ihuaya huan quicajtejtoque Dios para quinhueyimatise taixcopincayome quej yaya quinnextili. </div>
<div class='q'>Miyac tanamacani ten campa hueli ipan taltipacti moricojchijtoque pampa nopa altepet Babilonia ehuani quinequiyayaj senquisa nochi tamanti cati onca.” </div>
<div class='q'>
<span class="verse" id="RV18_4">4&#160;</span>Huan teipa nijcajqui seyoc cati camanaltic ten ilhuicac huan quiijto: </div>
<div class='q'>“Huajca annomasehualhua, pampa anquimatij para huetzis nopa altepet, ama xiquisaca ipan ya. </div>
<div class='q'>Xiquisaca para amo anquichihuase nopa tajtacoli cati quichihuaj cati nopona ehuani, </div>
<div class='q'>huan para amo anquiselise nopa fiero taijyohuilisti cati nopona ehuani quiselise. </div>
<div class='q'>
<span class="verse" id="RV18_5">5&#160;</span>Tahuel tajtacolchijtoque Babilonia ehuani huan inintajtacolhua ajsitoc hasta ilhuicac. </div>
<div class='q'>Huan Toteco quielnamiqui nochi inintaixpanolhua. </div>
<div class='q'>
<span class="verse" id="RV18_6">6&#160;</span>Toteco, xijmaca Babilonia cati fiero, san se quej yaya quinchihuilijtoc momasehualhua. </div>
<div class='q'>Xijcuepili ompa cati yaya quinchihuilijtoc sequinoc. </div>
<div class='q'>Xijsencahuili se fiero tatzacuiltilisti ome huelta imiyaca quej yaya quinmacac sequinoc. </div>
<div class='q'>
<span class="verse" id="RV18_7">7&#160;</span>Yaya tahuel mohueyimatiyaya huan tahuel quinequiyaya nochi cati onca, </div>
<div class='q'>huajca ama xijchihua ma tahuel taijyohui huan ma tahuel choca. </div>
<div class='q'>Babilonia quiijto ipan iyolo: </div>
<div class='q'>‘Nica nimosehuijtoc quej se sihua tanahuatijquet. </div>
<div class='q'>Amo niitztoc quej se cahuali cati teicneltzi. </div>
<div class='q'>Huan amo quema hualas se tonali quema nitaijyohuis.’ </div>
<div class='q'>
<span class="verse" id="RV18_8">8&#160;</span>Yeca, pampa quiijto ya nopa, san ipan se tonal ajsis ipan nopa altepet ehuani se taijyohuilisti cati fiero. </div>
<div class='q'>Oncas choquisti, mayanti huan miquilisti. </div>
<div class='q'>Ipan nopa tonali nopa altepet tatas pampa Toteco Dios Cati Quipiya Nochi Chicahualisti quitajtolsencahuas.” </div>
<div class='p'>
<span class="verse" id="RV18_9">9&#160;</span>Huan nopa tanahuatiani ipan taltipacti cati momecatijque ihuaya, huan ihuaya quihuejcamajcajque Toteco, huan ihuaya quinequiyayaj nochi cati onca, quiitase nopa pocti quema tatas nopa altepet, huan chocase, huan tahuejchihuase. 
<span class="verse" id="RV18_10">10&#160;</span>Mohuejcaquetzase pampa quiimacasise nopa tatzacuiltilisti cati quiajsic, huan quiijtose: </div>
<div class='q'>“¡Teicnelti, teicnelti ne hueyi altepet Babilonia cati quipixtoya chicahualisti! </div>
<div class='q'>¡Pampa san ipan se hora ajsic itatzacuiltilis!” </div>
<div class='p'>
<span class="verse" id="RV18_11">11&#160;</span>Huan tanamacani cati ehuani campa hueli ipan taltipacti chocase huan tahuejchihuase pampa ya tamisemanqui nopa altepet huan ayecmo aqui quincohuilis inintamamal. 
<span class="verse" id="RV18_12">12&#160;</span>Babilonia ehuani quicohuayayaj miyac tamamali ten oro, huan ten plata, huan perlas huan piltetzitzi cati patiyo. Quicohuayayaj yoyomit cati senquisa lino, huan cati morado, huan cati chichiltic huan cati seda. Quicohuayayaj marfil, mármol, tiocuahuit huan miyac tamanti cuahuit cati patiyo. Huan quicohuayayaj teposti ten cobre huan ten hierro. 
<span class="verse" id="RV18_13">13&#160;</span>Nojquiya quicohuayayaj tamamali ten canela, tacualpajyot huan miyac tamanti copali. Quicohuayayaj taajhuiyacayot cati itoca mirra, olíbano, xocomeca at, aceite, harina cati más cuali, huan trigo. Nojquiya quincohuayayaj huacaxme, borregojme, cahuayojme, tatehuijca carros huan masehualme. Quena, quinchihualtiyayaj masehualme ma quintequipanoca san tapic. 
<span class="verse" id="RV18_14">14&#160;</span>Huan nopa tanamacani motequipachose pampa ayecmo aqui yon se Babilonia ejquet. Huan quiijtose: </div>
<div class='q'>“Nochi nopa tamanti cati tahuel patiyo cati más anquitasomatque, ya tanqui. </div>
<div class='q'>Nochi amotomi huan cati tahuel cuajcualtzi anquipixtoyaj, </div>
<div class='q'>anquipolojtoque huan ayecmo quema anquipiyase sempa pampa ayecmo anaquijme.” </div>
<div class='p'>
<span class="verse" id="RV18_15">15&#160;</span>Nopa tanamacani cati quinnamaquiltiyayaj Babilonia ehuani nopa tamanti huan cati moricojchijtoque ica inintomi, quihuejcatachilise pampa quiimacasise inintaijyohuilis. Huan nopa tanamacani chocase huan tahuejchihuase, 
<span class="verse" id="RV18_16">16&#160;</span>huan quiijtose: </div>
<div class='q'>“¡Teicnelti, teicnelti ne hueyi altepet Babilonia huan imasehualhua! </div>
<div class='q'>Elqui nelía yejyectzi quej se sihuat cati moquentiyaya se cuali yoyomit cati morado o cati chichiltic. </div>
<div class='q'>O elqui quej se sihuat cati mocualnextía ica tamanti ten oro, huan perlas, huan ica nopa piltetzitzi cati patiyo cati cahuani. </div>
<div class='q'>
<span class="verse" id="RV18_17">17&#160;</span>Pero ipan se talojtzi ya tanqui nochi iricojyo cati quipixtoya. </div>
<div class='q'>¡Nochi ya sosolijtoc!” </div>
<div class='p'>Huan mohuejcaquetzase nochi cati iniaxca huejhueyi cuaacalme, huan nochi tayacanani cati quinnemiltiyayaj, huan nochi cati tapalehuiyayaj, huan nochi masehualme cati monequiyaya nemise ipan hueyi at para yase quitanitij tomi. 
<span class="verse" id="RV18_18">18&#160;</span>Nochi mohuejcaquetzase huan chocase quema quiitase ipocyo nopa altepet Babilonia cati tata huan quiijtose: “Amo oncayaya se altepet quej ni altepet.” 
<span class="verse" id="RV18_19">19&#160;</span>Huan chocase huan motzontaltemise para quiixnextise inintequipachol. Tzajtzise huan quiijtose: </div>
<div class='q'>“¡Teicneltique, teicneltique cati ehuayaya nopa hueyi altepet Babilonia! </div>
<div class='q'>Techricojchijtoque ica inintomi nochi tojuanti cati tijpixtoque huejhueyi cuaacalme, </div>
<div class='q'>huan san ipan se talojtzi nochi cati quipiyayayaj tanqui.” </div>
<div class='q'>
<span class="verse" id="RV18_20">20&#160;</span>Pero ma paquica nochi cati itztoque ipan ilhuicac pampa ya sosoli. </div>
<div class='q'>Nojquiya xipaquica nochi amojuanti cati anitatzejtzeloltica masehualhua Toteco, huan anitayolmelajcahua huan anitajtolpanextijcahua. </div>
<div class='q'>Xipaquica pampa Toteco quintajtolsencajqui nopa altepet ehuani por nochi cati amechchihuilijtoyaj. </div>
<div class='p'>
<span class="verse" id="RV18_21">21&#160;</span>Huan teipa se ilhuicac ejquet cati quipixqui miyac chicahualisti quicuic se hueyi tet quej se hueyi metat huan quimajcajqui ipan hueyi at. Huan yaya tzajtzic huan quiijto: </div>
<div class='q'>“Quej ayecmo nesi ni tet cati nijcuamajcajtoc ipan hueyi at, </div>
<div class='q'>ayecmo nesis nopa hueyi altepet Babilonia pampa Toteco quisosolos huan ayecmo quema aqui quiitas. </div>
<div class='q'>
<span class="verse" id="RV18_22">22&#160;</span>Nepa amo aqui sempa quicaquis cati tatzotzonas ipan arpa. </div>
<div class='q'>Yon amo aqui huicas, </div>
<div class='q'>yon amo aqui quipitzas flauta, </div>
<div class='q'>yon tapitzali ipan nopa altepet. </div>
<div class='q'>Amo aqui tequitis nepa, </div>
<div class='q'>yon amo aqui tisis. </div>
<div class='q'>
<span class="verse" id="RV18_23">23&#160;</span>Ayecmo oncas yon se taahuili ipan nopa altepet, </div>
<div class='q'>yon ayecmo oncas nopa paquilisti nepa cati oncac quema oncayaya se nenamictili. </div>
<div class='q'>Nochi ya ni mochihuas pampa nopa tanamacani ipan nopa altepet cati eliyayaj más huejhueyi ipan taltipacti tahuel quimatiyayaj tenahualhuíaj. </div>
<div class='q'>Huan ica inintenahualhuil quincajcayajque cati ehuani ipan nochi talme.” </div>
<div class='p'>
<span class="verse" id="RV18_24">24&#160;</span>Babilonia ehuani nojquiya quihuicaj tajtacoli iixpa Toteco pampa quinmicti itajtolpanextijcahua huan itatzejtzeloltica masehualhua. Babilonia ehuani quinmictijtoque imasehualhua Toteco campa hueli ipan nochi taltipacti.  </div>
<div class='psalmlabel' id='RV19_0'> 19</div>
<div class='p'>
<span class="verse" id="RV19_1">1&#160;</span>Teipa niquincajqui tahuel miyac masehualme nepa ilhuicac cati quiijtohuayayaj: </div>
<div class='q'>“¡Hueyi paquilisti! </div>
<div class='q'>Toteco techmaquixtijtoc. </div>
<div class='q'>San yaya cati quipiya nochi hueyitilisti huan nochi chicahualisti. </div>
<div class='q'>Ma tijnextilica nochi tatepanitacayot para nochipa. </div>
<div class='q'>
<span class="verse" id="RV19_2">2&#160;</span>Yaya tetajtolsencahua temachti huan xitahuac. </div>
<div class='q'>Quintatzacuiltijtoc cati ehuayayaj nopa altepet Babilonia cati itztoyaj quej se momecatijquet cati tahuel quinchijqui ma tajtacolchihuaca nochi masehualme ipan taltipacti. </div>
<div class='q'>Quinnextiliyayaj ma quihuejcamajcahuaca Toteco. </div>
<div class='q'>Toteco quicuepilijtoc nopa fiero sihuat pampa quinmicti itequipanojcahua.” </div>
<div class='p'>
<span class="verse" id="RV19_3">3&#160;</span>Huan sempa nopa miyaqui masehualme quiijtojque: </div>
<div class='q'>“¡Hueyi paquilisti! </div>
<div class='q'>Toteco ya quisosolo nopa altepet huan ipocyo tejcos para nochipa.” </div>
<div class='p'>
<span class="verse" id="RV19_4">4&#160;</span>Huan teipa nopa veinticuatro tayacanani huan nopa nahui tamanti cati yoltoque motancuaquetzque huan quihueyimatque Toteco cati mosehuía ipan nopa hueyi siyaj huan quiijtojque: “¡Quej nopa ma eli! ¡Ma tijpaquilismacaca Toteco!” </div>
<div class='p'>
<span class="verse" id="RV19_5">5&#160;</span>Huan nijcajqui seyoc cati hualcamanaltic ten nechca nopa hueyi siyaj huan quiijto: </div>
<div class='q'>“Ma tijpaquilismacaca Toteco Dios nochi tojuanti cati tijtepanitaj huan cati tiitequipanojcahua. </div>
<div class='q'>Masque tihuejhueyi masehualme o tipisiltzitzi, </div>
<div class='q'>nochi ma tijpaquilismacaca Toteco.” </div>
<div class='s'>Nopa tacualisti ten nenamictili ten nopa Pilborregojtzi </div>
<div class='p'>
<span class="verse" id="RV19_6">6&#160;</span>Huan nijcajqui cati caquistic quej itztoyaj miyaqui masehualme cati camanaltiyayaj, huan cati caquistic quej miyac at cati ajcahuaca, o caquistic quej tatomoni chicahuac. Huan nochi san sejco quiijtohuayayaj: </div>
<div class='q'>“¡Hueyi paquilisti! </div>
<div class='q'>Tohueyiteco Dios tanahuatía, </div>
<div class='q'>Quena, tanahuatía Toteco Cati Quipiya Nochi Chicahualisti. </div>
<div class='q'>
<span class="verse" id="RV19_7">7&#160;</span>Ma tipaquica huan ma tijpaquilismacaca huan ma tijhueyimatica. </div>
<div class='q'>Ya ajsic tonali para nopa nenamictili ten nopa Pilborregojtzi. Ya mocualchijchijtoc isihua. </div>
<div class='q'>
<span class="verse" id="RV19_8">8&#160;</span>Huan quimacatoc ma moquenti cati más cuali yoyomit cati chipahuac huan neltapajpactic hasta cahuani. </div>
<div class='q'>Nopa cuali yoyomit cati chipahuac quinescayotía nochi nopa tamanti cati cuali cati quichijtoque itatzejtzeloltica masehualhua Toteco.” </div>
<div class='p'>
<span class="verse" id="RV19_9">9&#160;</span>Huan nopa ilhuicac ejquet nechilhui ma niquijcuilo: “Nelía paquij nopa masehualme cati Toteco quinnotztoc ma yaca campa nopa tacualisti ten nenamictili ten nopa Pilborregojtzi.” </div>
<div class='p'>Huan nechilhui: “Ni camanali nelía melahuac pampa ni camanali hualajqui ten Toteco.” </div>
<div class='p'>
<span class="verse" id="RV19_10">10&#160;</span>Huan nimotancuaquetzqui iixpa para nijhueyimatisquía nopa ilhuicac ejquet. Huan yaya nechilhui: “Amo techhueyimati. Na nojquiya nijtequipanohua Toteco quej ta huan moicnihua cati anquitoquilíaj Jesús. San Toteco xijhueyimati. Quema Toteco quinmaca itajtolpanextijcahua camanali ten cati teipa panos para ma quinpohuilica sequinoc, quichihua para masehualme ma quihueyichihuaca Jesús quema nopa tamanti mochihuas.” </div>
<div class='s'>Yaya cati ipan mosehuis nopa cahuayo chipahuac </div>
<div class='p'>
<span class="verse" id="RV19_11">11&#160;</span>Huan niquitac tapojtoc ilhuicac huan moquetztoya nepa se cahuayo chipahuac. Huan yaya cati ipan tejcotoya quinescayotía Tohueyiteco huan quipixqui itoca: Cati Temachti huan Melahuac. Quej nopa quitocaxtíaj pampa tetajtolsencahua huan tetalilía nopa tatzacuiltili cati xitahuac, huan quintehuía cati amo cuajcualme. 
<span class="verse" id="RV19_12">12&#160;</span>Huan iixteyol yaya cati tecojtoya eliyaya quej tilelemecti huan ipan itzonteco quipixtoya miyac coronas cati quinextía itequiticayo. Huan ipani ijcuilijtoc se tocayot cati amo aqui quimachilía taya quiijtosnequi, san ya quimati. 
<span class="verse" id="RV19_13">13&#160;</span>Huan moquentiyaya se iyoyo huehueyac cati quixolonijtoya ica esti huan yaya itoca: Icamanal Toteco. 
<span class="verse" id="RV19_14">14&#160;</span>Huan quitoquiliyayaj nochi soldados ten ilhuicac huan tejcotoyaj ipan cahuayojme cati chipahuaque. Huan nopa soldados moquentiyayaj iniyoyo cati más cuali, huan cati chipahuac huan tapajpacti. 
<span class="verse" id="RV19_15">15&#160;</span>Huan yaya cati tayacanayaya quipixtoya se cuachoso cati tatequi cati quisayaya icamaco para ica quinmaquilis masehualme ipan nochi talme. Huan chicahuac yaya quinnahuatis masehualme. Huan quej se masehuali chicahuac ipan moquejquetza xocomecat itajca para quiquixtilis iayo, quej nopa yaya ininpan moquejquetzas masehualme. Quena, Toteco Cati Quipiya Nochi Chicahualisti tahuel cualantoc ica masehualme huan quintatzacuiltis ica cati más fiero. 
<span class="verse" id="RV19_16">16&#160;</span>Ipan iyoyo nopa tayacanquet huan ipan iquescuayo ijcuilijtoya itoca: “Nitanahuatijquet ten nochi tanahuatiani huan niDios cati más hueyi que nochi cati masehualme quintocaxtíaj ‘dioses’.” </div>
<div class='p'>
<span class="verse" id="RV19_17">17&#160;</span>Huan niquitac se ilhuicac ejquet cati moquetztoya ipan tonati cati quintzajtziliyaya totome huan quinilhuiyaya: “Nochi antotome cati anpatantinemij ipan ilhuicacti, xihualaca pampa Toteco amechsencahuilis se hueyi tacualisti. 
<span class="verse" id="RV19_18">18&#160;</span>Xihualaca, xijcuaquij ininacayo tanahuatiani. Xijcuaquij ininacayo inisoldados huan inintayacancahua cati más quimatque tatehuíaj. Xijcuaquij ininacayo cahuayojme huan cati ininpan tejcotoyaj. Quena, xijcuaquij ininacayo nochi tamanti masehualme; sequij eliyayaj tetequipanohuani huan sequinoc amo. Sequij eliyayaj huejhueyi tacame huan sequij amo.” </div>
<div class='p'>
<span class="verse" id="RV19_19">19&#160;</span>Huan teipa niquitac nopa fiero tapiyali quinsentiliyaya nochi tanahuatiani ipan taltipacti ica inisoldados para quitehuise Tohueyiteco cati tejcotoc ipan icahuayo chipahuac huan para quintehuise isoldados cati quitoquiliyayaj. 
<span class="verse" id="RV19_20">20&#160;</span>Huan cati tejcotoya ipan nopa cahuayo chipahuac quiitzqui nopa fiero tapiyali huan nopa istacatica tajtolpanextijquet, huan quincuamajcajqui ipan nopa tit cati nelpano hueyi. Nopa istacatica tajtolpanextijquet elqui cati quichijqui tiochicahualnescayot iixpa nopa fiero tapiyali huan quincajcayajtoya nochi masehualme cati quiselijque nopa machiyot ten nopa fiero tapiyali huan cati quihueyimatque itaixcopincayo. Huan nochi ome quincuamajcajqui noja yoltoque ipan nopa tit cati nelpano hueyi huan lemeni ica azufre. 
<span class="verse" id="RV19_21">21&#160;</span>Huan cati tejcotoc ipan nopa cahuayo chipahuac quinmicti nochi sequinoc cati quitehuiyayaj ica nopa cuachoso cati quisqui icamaco. Huan nochi totome tamiixhuique ica ininacayo nopa mijcatzitzi.  </div>
<div class='psalmlabel' id='RV20_0'> 20</div>
<div class='s'>Se mil xihuit quema Cristo tanahuatis </div>
<div class='p'>
<span class="verse" id="RV20_1">1&#160;</span>Huan niquitac se ilhuicac ejquet cati temoyaya ten ilhuicac ica illaves nopa ostot cati tahuel huejcata hasta amo quipiya itamiya. Huan nojquiya quipixtoya imaco se hueyi tepos cadena. 
<span class="verse" id="RV20_2">2&#160;</span>Huan quiitzqui nopa hueyi dragón, yaya nopa cohuat ten huejcajquiya, huan nopa Yohualnenquet, huan nopa Amocualtacat. Huan quiilpi ica tepos cadenas huan quitzajqui para se mil xihuit. 
<span class="verse" id="RV20_3">3&#160;</span>Huan nopa ilhuicac ejquet quicuamajcajqui nopa Amocualtacat ipan nopa ostot cati tahuel huejcata hasta amo quipiya itamiya. Huan quitzajqui nopa ostot huan quitali se sello para amo huelis quisas huan ayecmo huelis quincajcayahuas masehualme ipan campa hueli talme hasta tamis nopa mil xihuit. Quema tamis nopa mil xihuit, huajca quitojtomas nopa Amocualtacat para se quentzi tonali. </div>
<div class='p'>
<span class="verse" id="RV20_4">4&#160;</span>Huan niquitac miyac siyas cati yejyectzitzi quej para tanahuatiani huan cati ininpan mosehuijtoyaj quipixtoyaj tequiticayot para tetajtolsencahuase. Nojquiya niquinitac inialma nopa masehualme cati quinquechtzontectoyaj pampa quinilhuiyayaj sequinoc ten Jesús huan icamanal Toteco. Inijuanti eliyayaj cati amo quihueyichijque nopa fiero tapiyali, yon itaixcopincayo. Amo quiselijtoyaj imachiyo ipan inincuaixco, yon ipan inimax. Huan nochi nopa masehualme moyolcuique huan tanahuatijque ihuaya Cristo para mil xihuit. 
<span class="verse" id="RV20_5">5&#160;</span>Ya ni nopa masehualme cati achtohui moyolcuise. Pero nopa sequinoc cati mictoque amo moyolcuise hasta tamis nopa mil xihuit. 
<span class="verse" id="RV20_6">6&#160;</span>Tatiochihualme huan tatzejtzeloltique nopa masehualme cati achtohui moyolcuise. Nopa ompa miquilisti campa nopa hueyi tit amo teno hueli quinchihuilis. Inijuanti elise totajtzitzi para Toteco huan Cristo. Huan nochi nopa masehualme tanahuatise ihuaya Cristo para mil xihuit. </div>
<div class='p'>
<span class="verse" id="RV20_7">7&#160;</span>Quema ya tantos nopa mil xihuit, Toteco quitapos campa tzactoc Amocualtacat huan quicahuilis ma quisa. 
<span class="verse" id="RV20_8">8&#160;</span>Huan nopa Amocualtacat yas quincajcayahuati masehualme ipan nochi talme ipan taltipacti. Quincajcayahuas imasehualhua Gog huan Magog para ma mosentilica huan quitehuise Toteco. Quena, quinsentilis tahuel miyaqui masehualme hasta itztose quej imiyaca xali iteno hueyi at. 
<span class="verse" id="RV20_9">9&#160;</span>Huan nopa miyaqui masehualme hualase ten campa hueli tali huan quiyahualotij campa mocahuaj itatzejtzeloltica masehualhua Toteco huan nopa altepet Jerusalén cati Toteco quiicnelía. Huan nimantzi huetzis tit ten ilhuicac huan quintzontamiltis nochi nopa soldados cati ajsicoj para quitehuise Toteco. 
<span class="verse" id="RV20_10">10&#160;</span>Huan Toteco quimajcahuas nopa Amocualtacat cati tacajcayajqui ipan nopa tit cati nelpano hueyi huan lemeni ica azufre. Nepa mocahuas Amocualtacat ihuaya nopa fiero tapiyali huan nopa istacatica tajtolpanextijquet. Huan inijuanti taijyohuise nepa tayohua huan tonaya para nochipa huan amo quema tamis inintaijyohuilis. </div>
<div class='s'>Toteco tetajtolsencahuas ten ihueyi siyaj cati chipahuac </div>
<div class='p'>
<span class="verse" id="RV20_11">11&#160;</span>Huan niquitac se hueyi siyaj cati chipahuac huan Toteco mosehuijtoya nopona. Huan iixpa ya polijqui taltipacti huan nochi cati eltoya ipan ilhuicacti huan ayecmo mopanti yon cana. 
<span class="verse" id="RV20_12">12&#160;</span>Huan niquinitac nochi mijcatzitzi cati huejhueyi huan pisiltzitzi moquetztoyaj iixpa nopa hueyi siyaj. Huan quintapo nochi amatapohualme. Huan teipa quitapo seyoc amatapohuali cati quipixtoya inintoca masehualme cati itztose para nochipa. Huan Toteco quintajtolsencajqui nochi nopa mijcatzitzi ica cati quichijtoyaj quej cati ijcuilijtoc ipan nochi nopa amatapohualme. 
<span class="verse" id="RV20_13">13&#160;</span>Huan itztoyaj nopona nochi mijcatzitzi cati mictoyaj ipan tali huan quintalpachojque huan nochi cati mijque ipan hueyi at. Huan itztoyaj inialmas nochi cati itztoyaj ipan tit. Huan Toteco quintajtolsencajqui nochi quej quinamiqui ica nopa tamanti cati quichijtoyaj ipan taltipacti. 
<span class="verse" id="RV20_14">14&#160;</span>Huan nochi nopa mijcatzitzi inihuaya inialmas cati achtohui itztoyaj ipan tit, quincuamajcajque ipan nopa tit cati nelpano hueyi. Huan nopa tit cati nelpano hueyi eltoc nopa ompa miquilisti. 
<span class="verse" id="RV20_15">15&#160;</span>Quena, nochi masehualme cati amo quipixque inintoca ijcuilijtoc ipan nopa amatapohuali cati quiijtohua ajquiya inijuanti quipiyaj nemilisti yancuic para nochipa quincuamajcajque ipan nopa tit cati nelpano hueyi.  </div>
<div class='psalmlabel' id='RV21_0'> 21</div>
<div class='s'>Yancuic ilhuicacti huan yancuic taltipacti </div>
<div class='p'>
<span class="verse" id="RV21_1">1&#160;</span>Huan niquitac se yancuic ilhuicacti huan se yancuic taltipacti pampa nopa achtohui ilhuicacti huan nopa achtohui taltipacti panotejqui huan nojquiya polijqui nochi hueyi at. 
<span class="verse" id="RV21_2">2&#160;</span>Huan na niJuan niquitac nopa altepet tatzejtzeloltic, nopa yancuic Jerusalén temoyaya ten ilhuicac campa Toteco. Elqui nelía yejyectzi quej se ichpocat cati mocualtalijtoc para ihuehue. 
<span class="verse" id="RV21_3">3&#160;</span>Huan nijcajqui se cati tzajtzic chicahuac ten nopa hueyi siyaj huan quiijto: “Xiquitaca ama Toteco Dios mochanti inihuaya imasehualhua huan yaya mocahuas inihuaya. Inijuanti itztose imasehualhua huan Toteco iselti itztos inihuaya quej ininTeco. 
<span class="verse" id="RV21_4">4&#160;</span>Huan Toteco quinhuachilis nochi iniixayo. Huan ayecmo quema aqui miquis, yon motequipachos, yon chocas, yon mococos pampa ya panotoc nochi ni tamanti cati achtohuiya eltoya ipan nopa achtohui taltipacti.” </div>
<div class='p'>
<span class="verse" id="RV21_5">5&#160;</span>Huan Toteco cati mosehuía ipan nopa hueyi siyaj cati yejyectzi quiijto: “Xiquita, na nijchihuas yancuic nochi cati onca.” </div>
<div class='p'>Huan yaya nechilhui: “Xiquijcuilo ya ni pampa ni camanali temachti huan melahuac.” </div>
<div class='p'>
<span class="verse" id="RV21_6">6&#160;</span>Huan teipa nechilhui: “Eltojca. Na niitztoc quej nopa letra A huan nopa letra Z. Na niipejya huan niitamiya nochi cati onca. Nochi masehualme cati amiquij ipan iniyolo, niquincahuilis ma atica ipan nopa ameli cati temaca nemilisti yancuic para nochipa huan amo monequi quiixtahuase nopa at. 
<span class="verse" id="RV21_7">7&#160;</span>Nochi masehualme cati quitanise cati amo cuali quiselise nochi ni tatiochihualisti cati nimechilhuijtoc nica. Huan na nielis niininTeco, huan inijuanti elise noconehua. 
<span class="verse" id="RV21_8">8&#160;</span>Pero para masehualme cati quiimacasij taijyohuise huan nechhuejcamajcahuaj, huan cati amo quinequij quineltocase nocamanal, huan cati fiero inintalnamiquilis, huan cati temictíaj, huan cati momecatíaj, huan cati tenahualhuíaj, huan cati quinhueyimatij taixcopincayome, huan cati tacajcayahuaj, nochi inijuanti yase ipan nopa tit cati nelpano hueyi huan lemeni ica azufre. Ya ni nopa ompa miquilisti.” </div>
<div class='s'>Nopa yancuic Jerusalén </div>
<div class='p'>
<span class="verse" id="RV21_9">9&#160;</span>Huan hualajqui se ten nopa chicome ilhuicac ehuani cati achtohuiya quipixtoyaj nopa chicome caxit ica nopa chicome taijyohuilisti cati fiero, huan nopa ilhuicac ejquet nechilhui: “Xihuala nohuaya huan nimitznextilis nopa ichpocat, yaya cati isihua nopa Pilborregojtzi.” </div>
<div class='p'>
<span class="verse" id="RV21_10">10&#160;</span>Huan nopa ilhuicac ejquet quihuicac notonal quej ipan se temicti hasta se tepet cati nelía huejcapantic huan nechnextili nopa tatzejtzeloltic altepet, Jerusalén, cati temoyaya ten ilhuicac ten campa Toteco. 
<span class="verse" id="RV21_11">11&#160;</span>Huan temitoya ica itatanex Toteco huan cahuaniyaya quej se piltetzi cati nelía patiyo; elqui senquisa tzalantic huan cahuani quej nopa piltetzi cati itoca jaspe. 
<span class="verse" id="RV21_12">12&#160;</span>Huan nopa yancuic altepet Jerusalén quiyahualojtoya se tepamit cati patahuac huan huejcapantic. Huan nopa altepet quipixtoya majtacti huan ome puertas. Huan se ilhuicac ejquet quimocuitahuiyaya sesen puerta. Huan ipan nopa puertas ijcuilijtoc inintoca nopa majtacti huan ome itelpocahua Israel cati huejcajquiya itztoyaj huan cati ica quipehualti nopa familias ten israelitame. 
<span class="verse" id="RV21_13">13&#160;</span>Huan eltoya eyi puertas ica campa quisa tonati, huan eyi ica norte, huan eyi ica sur, huan eyi ica campa calaqui tonati. 
<span class="verse" id="RV21_14">14&#160;</span>Huan ipan itzinpehualtil nopa tepamit cati quiyahualojtoya nopa altepet eltoya majtacti huan ome huejhueyi teme huan ininpani ijcuilijtoc inintoca nopa majtacti huan ome itayolmelajcahua nopa Pilborregojtzi. </div>
<div class='p'>
<span class="verse" id="RV21_15">15&#160;</span>Huan nopa ilhuicac ejquet cati nechcamanalhui quipixtoya imaco se huehueyac ohuat ten oro para ica quitamachihuas nopa altepet, huan ipuertas, huan nopa tepamit cati quiyahualojtoya. 
<span class="verse" id="RV21_16">16&#160;</span>Huan quema quitamachijqui, quiitac para nopa altepet eliyaya cuadradojtic. Ihuehueyaca eltoya san se quej ipatajca. Huan yaya quitamachijqui quesqui ihuexca huan quipiyayaya ome mil ome ciento kilómetros. Huan ihuehueyaca huan ipatajca huan ihuejcapanca eltoya san se. 
<span class="verse" id="RV21_17">17&#160;</span>Huan quitamachijqui itepa cati quiyahualtzactoya nopa altepet huan quipixqui sesenta y cinco metros ipatajca. Nopa ilhuicac ejquet quitamachijqui ica nopa tatamachihuali cati tijtequihuíaj timasehualme. </div>
<div class='p'>
<span class="verse" id="RV21_18">18&#160;</span>Huan nopa tepamit eliyaya nochi tet yejyectzitzi cati itoca jaspe. Huan nopa altepet quichijchijtoya ica senquisa oro cati nesiyaya quej se tescat tapajpactic. 
<span class="verse" id="RV21_19">19&#160;</span>Huan nopa teme cati ica quitzinpehualtijtoyaj itepa nopa altepet quipixtoya sequinoc teme cati tahuel patiyo calactoc iniijtic para ica quicualchijchijtoque. Huan nopa achtohui tet ipan itzinpehualtil eltoya jaspe, huan nopa ompa zafiro, huan nopa expa ágata, huan nopa najpa esmeralda, 
<span class="verse" id="RV21_20">20&#160;</span>huan nopa macuilpa ónice, huan nopa chicuasempa cornalina, huan nopa chicompa crisólito, huan nopa chicuexpa berilo, huan nopa chicnajpa topacio, huan nopa majtacpa crisopraso, huan nopa majtacti huan se jacinto, huan nopa majtacti huan ome amatista. 
<span class="verse" id="RV21_21">21&#160;</span>Huan nopa majtacti huan ome puertas eliyaya majtacti huan ome perlas cati huejhueyi. Huan sesen puerta eltoya san se perla cati hueyi. Huan icalle nopa altepet eltoya senquisa oro cati nesiyaya quej tescat cati tzalantic. </div>
<div class='p'>
<span class="verse" id="RV21_22">22&#160;</span>Huan amo niquitac se tiopamit ipan nopa altepet pampa Toteco Dios Cati Quipiya Nochi Chicahualisti huan nopa Pilborregojtzi, inijuanti itiopa nopa altepet. 
<span class="verse" id="RV21_23">23&#160;</span>Huan ipan nopa altepet amo monejqui tonati, yon metzti para quitaahuilis pampa inintatanex Toteco huan nopa Pilborregojtzi quitaahuilía. 
<span class="verse" id="RV21_24">24&#160;</span>Huan masehualme cati momaquixtijtoyaj huan hualajtoque ten nochi talme ipan taltipacti nejnemise ipan itaahuil nopa altepet. Huan nochi tanahuatiani ipan taltipacti calaquise ipan nopa altepet huan quimactilise inihueyitilis huan nochi inintatepanitacayo. 
<span class="verse" id="RV21_25">25&#160;</span>Huan amo quema motzacuas ipuerta quema tayohua pampa amo quema oncas yohuali nepa. 
<span class="verse" id="RV21_26">26&#160;</span>Huan nochi xinachti masehualme cati itztoyaj ipan nochi talme quihuicase nepa nochi cati cuajcualtzi cati quipiyaj, huan quihuicase nochi inintatepanitacayo para quimactilise Toteco. 
<span class="verse" id="RV21_27">27&#160;</span>Huan amo teno cati amo cuali calaquis nepa. Yon amo calaquis cati tacajcayahuaj o quichihuaj cati Toteco amo quinequi quiitas. San itztose ipan nopa altepet nopa masehualme cati quipixque inintoca ijcuilijtoc ipan nopa amatapohuali ten nopa Pilborregojtzi cati quipiya inintoca nochi cati quipiyaj nemilisti yancuic para nochipa.  </div>
<div class='psalmlabel' id='RV22_0'> 22</div>
<div class='p'>
<span class="verse" id="RV22_1">1&#160;</span>Huan nopa ilhuicac ejquet nechnextili se hueyat cati tahuel tzalantic quej tescat cati quisayaya ten ihueyi siyaj Toteco huan nopa Pilborregojtzi. Huan nopa hueyat temacayaya nemilisti, 
<span class="verse" id="RV22_2">2&#160;</span>huan motalohuayaya tatajco ten nopa hueyi calle cati eltoya tatajco ten nopa altepet. Huan ipan ome nali nopa hueyat moscaltiyaya se cuahuit cati temaca nemilisti para nochipa. Huan nopa cuahuit temacas majtacti huan ome tamanti itajca, se tamanti itajca para sese metzti ipan se xihuit. Huan ixihuiyo nopa cuahuit quitequihuise para mopajtise masehualme ten nochi talme. 
<span class="verse" id="RV22_3">3&#160;</span>Huan amo oncas yon se tamanti tatelchihualisti quej cati oncayaya ipan nopa achtohuiya taltipacti cati Toteco quitelchijtoya. Huan ihueyi siyaj Toteco huan nopa Pilborregojtzi eltos ipan nopa altepet huan itequipanojcahua quitequipanose. 
<span class="verse" id="RV22_4">4&#160;</span>Huan itequipanojcahua quiitase ixayac ininTeco huan itoca ijcuilijtos inincuaixco. 
<span class="verse" id="RV22_5">5&#160;</span>Huan nepa amo quema oncas tzintayohuilot. Huan amo monequis se taahuili, yon tonati para taahuis pampa Toteco Dios quintaahuilis. Huan inijuanti cati itztoque nepa tanahuatise para nochipa huan amo quema tamis. </div>
<div class='s'>Amo huejcahuas para hualas Jesucristo </div>
<div class='p'>
<span class="verse" id="RV22_6">6&#160;</span>Huan nopa ilhuicac ejquet nechilhui: “Ni camanali temachti huan melahuac. Toteco Dios cati quinilhuía itajtolpanextijcahua cati panos teipa, quititantoc iilhuicac ejca para mitznextilis ta huan nochi itequipanojcahua cati nechca eltoc para panos.” </div>
<div class='p'>
<span class="verse" id="RV22_7">7&#160;</span>Huan Jesús quiijto: </div>
<div class='q'>“Amo huejcahuas para nihualas. Hueyi paquilisti quipantis yaya cati quitacaquilía cati ijcuilijtoc ipan ni amatapohuali cati techilhuía taya panos teipa.” </div>
<div class='p'>
<span class="verse" id="RV22_8">8&#160;</span>Huan na niJuan nijcajqui huan niquitac nochi ni tamanti. Huan quema nijcajqui huan niquitac cati nechnextiliyaya, nimotancuaquetzqui iixpa nopa ilhuicac ejquet para nijhueyimatisquía. 
<span class="verse" id="RV22_9">9&#160;</span>Pero yaya sempa nechilhui: “Amo techhueyimati. Xijhueyimati san Toteco. Na san niitequipanojca Toteco quej ta, huan quej moicnihua, nopa itajtolpanextijcahua Toteco, huan quej nochi sequinoc cati quitacaquilise cati eltoc ipan ni amatapohuali. Nochi tojuanti san sejco tijtequipanohuaj Toteco.” </div>
<div class='p'>
<span class="verse" id="RV22_10">10&#160;</span>Huan nechilhui: “Amo xijtzacua, yon amo xijtati cati ijcuilijtoc ipan ni amatapohuali ten cati panos teipa pampa amo huejcahuas para panos. 
<span class="verse" id="RV22_11">11&#160;</span>Huajca yaya cati amo cuali o cati fiero quichihua, huan amo quinequi quicaquis ni amatapohuali, ma quisenhuiquili quichihua cati amo cuali huan cati fiero. Huan yaya cati itztoc cuali huan tatzejtzeloltic iixpa Toteco huan quicaqui ni amatapohuali, ma quisenhuiquili quichihua cati cuali huan ma itzto tatzejtzeloltic iixpa Toteco.” </div>
<div class='p'>
<span class="verse" id="RV22_12">12&#160;</span>Huan Jesucristo quiijto: </div>
<div class='q'>“Xiquita amo huejcahuas para nihualas huan nijhualicas notaxtahuil para nijtaxtahuis sese masehuali quej quinamiqui ica cati quichijtoc. 
<span class="verse" id="RV22_13">13&#160;</span>Na niitztoc quej nopa letra A huan nopa letra Z. Na niipejya huan niitamiya nochi cati onca. Na ipa niitztoya quema nochi pejqui huan noja niitztos quema nochi cati onca tamis.” </div>
<div class='p'>
<span class="verse" id="RV22_14">14&#160;</span>Paquilisti para nochi masehualme cati quichicueníaj iniyoyo, quiijtosnequi, cati quicahuilía Toteco ma quinyolpajpaca. Inijuanti quipiyase tequiticayot calaquise ipan ipuerta nopa altepet huan quicuase itajca nopa cuahuit cati temaca nemilisti para nochipa. 
<span class="verse" id="RV22_15">15&#160;</span>Pero mocahuase calteno ten nopa altepet nochi masehualme cati fiero inintalnamiquilis, huan tenahualhuíaj, momecatíaj, temictíaj, tacajcayahuaj huan cati quintepanitaj taixcopincayome. </div>
<div class='p'>
<span class="verse" id="RV22_16">16&#160;</span>Huan sempa Jesús quiijto: </div>
<div class='q'>“Na niJesús, nijtitanqui noilhuicac ejca para mitzilhuis ni tamanti para tiquinpanoltilis nochi taneltocani ipan nochi tiopame. Na cati nijmacac chicahualisti Tanahuatijquet David huan na niiteipan ixhui cati nimosehuis ipan ihueyi siyaj para nitanahuatis. Na niitztoc quej nopa sitali cati cahuani chicahuac ica ijnaloc quema nechca para tanesis.” </div>
<div class='p'>
<span class="verse" id="RV22_17">17&#160;</span>Huan Itonal Toteco huan isihua nopa Pilborregojtzi quiijtohuaj: “Xihualaca.” Huan nochi cati quicaquij ni amatapohuali ma quinilhuica sequinoc: “Xihualaca.” Quena, ma hualaca nochi cati amiquij ipan iniyolo huan cati quinequij hualase. Ma quiiquij nopa at cati temaca nemilisti cati yancuic para nochipa. Huan cati quiis nopa at amo monequi quiixtahuas. </div>
<div class='p'>
<span class="verse" id="RV22_18">18&#160;</span>Huan ya ni cati nimechilhuía nochi anmasehualme cati anquicaquij ni camanali cati eltoc ipan ni amatapohuali cati techilhuía cati panos teipa. Sinta acajya quipihuilis ica más tamachtilisti cati amo mopantía nica, huajca Toteco quitatzacuiltis ica nopa fiero taijyohuilisti cati ijcuilijtoc ipan ni amatapohuali. 
<span class="verse" id="RV22_19">19&#160;</span>Huan sinta se acajya quiquixtilis se tamanti cati ijcuilijtoc nica cati quinilhuía masehualme taya panos teipa, Toteco quiquixtilis icaquihuil para quicuas itajca nopa cuahuit cati temaca nemilisti yancuic. Huan Toteco amo quicahuilis calaquis ipan nopa altepet tatzejtzeloltic ten cati techpohuilía ni amatapohuali. </div>
<div class='p'>
<span class="verse" id="RV22_20">20&#160;</span>Huan Jesús cati techilhuía ni tamanti quiijtohua: </div>
<div class='q'>“Quena, amo huejcahuas para nihualas.” </div>
<div class='p'>¡Quej nopa ma eli! ¡Xihuala Tohueyiteco Jesús! </div>
<div class='p'>
<span class="verse" id="RV22_21">21&#160;</span>Tohueyiteco Jesús ma quipiya hueyi iyolo ica nochi amojuanti. Quej nopa ma eli.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#RV2_1"><span class="notemark">*</span> 2:1</a>
 <span class="ft">2:1 Nojquiya huelis tijpatase ni camanali ica náhuat ica “itatitanil Toteco” o “nopa tayacanquet” ipan nopa tiopamit.</span></p></aside>

<hr />
</div>
</div></body></html>
