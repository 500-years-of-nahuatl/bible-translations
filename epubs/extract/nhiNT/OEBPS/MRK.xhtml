<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhi" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In Yancuic Tlahtolsintilil SAN MARCOS 1</title>
</head>
<body dir='ltr'>
<ul class='tnav'>
<li><a href='index.xhtml'>SAN MARCOS</a></li>
</ul><ul class='tnav'><li><a href='MRK.xhtml#MK1_0'>1</a></li>
<li><a href='MRK.xhtml#MK2_0'>2</a></li>
<li><a href='MRK.xhtml#MK3_0'>3</a></li>
<li><a href='MRK.xhtml#MK4_0'>4</a></li>
<li><a href='MRK.xhtml#MK5_0'>5</a></li>
<li><a href='MRK.xhtml#MK6_0'>6</a></li>
<li><a href='MRK.xhtml#MK7_0'>7</a></li>
<li><a href='MRK.xhtml#MK8_0'>8</a></li>
<li><a href='MRK.xhtml#MK9_0'>9</a></li>
<li><a href='MRK.xhtml#MK10_0'>10</a></li>
</ul><ul class='tnav'>
<li><a href='MRK.xhtml#MK11_0'>11</a></li>
<li><a href='MRK.xhtml#MK12_0'>12</a></li>
<li><a href='MRK.xhtml#MK13_0'>13</a></li>
<li><a href='MRK.xhtml#MK14_0'>14</a></li>
<li><a href='MRK.xhtml#MK15_0'>15</a></li>
<li><a href='MRK.xhtml#MK16_0'>16</a></li>
</ul>

<div class='main' id='MK0_0'>

<div class='mt2'>In tlahtol tlen cualica temaquixtilistli tlen oquihcuiloh </div>
<div class='mt'>San Marcos  </div>
<div class='psalmlabel' id='MK1_0'> 1</div>
<div class='s'>In Juan Tlacuatecaani tlamachtia </div>
<div class='r'>(Mt. 3:1-12; Lc. 3:1-9, 15-17; Jn. 1:19-28) </div>
<div class='p'>

<span class="verse" id="MK1_1">1&#160;</span>Ihquin ualpeua in tlahtol tlen cualica temaquixtilistli tlen tematiltia de Jesucristo, iConetzin Dios. </div>
<div class='p'>
<span class="verse" id="MK1_2">2&#160;</span>Nin tlahtol peua quemeh yoquihcuilohca in teotlanauatani Isaías: </div>
<div class='q'>Ixquita, intitlanis notlatitlancau, matlayacanto, </div>
<div class='q'>macyectlali moohui.<a href='#FN1' epub:type='noteref' class='noteref'>*</a> </div>
<div class='q'>
<span class="verse" id="MK1_3">3&#160;</span>Campa tlauaquilistlah mocaqui se tlahtol chicauac, tlen ictoua: </div>
<div class='q'>“Ixconyectlalican namoyolo mai yec ihcuac ehcos in toTecotzin, uan ohcon ixconmilauacan niohui.”<a href='#FN2' epub:type='noteref' class='noteref'>†</a> </div>
<div class='m'>
<span class="verse" id="MK1_4">4&#160;</span>Nin tlahtol omochiuaco itich Juan, ihcuac otlacuatecaaya campa tlauaquilistlah. Oquimiluaya in tocniuan mamocuatequican uan ohcon macnextican nic moyolcuipah inauactzinco Dios, uan ohcon Yehuatzin quintlapohpoluis nintlahtlacol. </div>
<div class='m'>
<span class="verse" id="MK1_5">5&#160;</span>Oualayah inauac nochtin in tocniuan tlen pouih itich in tlali Judea, uan nochtin tlen pouih Jerusalén. Octeixpantayah nintlahtlacol, uan Juan oquincuatecaaya itich in ueyatl Jordán. </div>
<div class='p'>
<span class="verse" id="MK1_6">6&#160;</span>Nitlaquen in Juan ochihchiutoya ica cameyohtohmitl, uan omotlahcoilpaya ica se cuitlaxtli. Otlacuaya ica chapolimeh uan acaualnicutli. </div>
<div class='m'>
<span class="verse" id="MK1_7">7&#160;</span>Chicauac oquimiluaya: </div>
<div class='p'>—Nocuitlapan ualahtoc naquin ocachi icpia chicaualistli uan amo neh, naquin neh dion amo icnamiqui inpias in paquilis inmocuilpachos inticactohtomas. </div>
<div class='m'>
<span class="verse" id="MK1_8">8&#160;</span>Tlamilauca, neh onnamechoncuatequih ica atl, pero Yehuatzin namechoncuatequis ica in Espíritu Santo. </div>
<div class='s'>Jesús mocuatequia </div>
<div class='r'>(Mt. 3:13-17; Lc. 3:21-22) </div>
<div class='p'>
<span class="verse" id="MK1_9">9&#160;</span>Itich nonqueh tonalten, Jesús oualah den altipetl Nazaret tlen poui Galilea, uan oyah tlacuatequil ica Juan itich in ueyatl Jordán. </div>
<div class='m'>
<span class="verse" id="MK1_10">10&#160;</span>San quen Jesús oquis itich in atl, oquitac in iluicac oualmoxeloh, uan oquitac in Espíritu Santo quemeh se paloma oualtimotaya inauac. </div>
<div class='m'>
<span class="verse" id="MK1_11">11&#160;</span>Uan oualmocac se tlahtol iluicac tlen oquihtoh: </div>
<div class='p'>—Teh itnotlasohConeu. Mouan inyolpaqui. </div>
<div class='s'>Satanás icyehyecoua ictlahtlacolchiualtis Jesús </div>
<div class='r'>(Mt. 4:1-11; Lc. 4:1-13) </div>
<div class='p'>
<span class="verse" id="MK1_12">12&#160;</span>Ihcuacon niman in Espíritu Santo ocyoltiquitih in Jesús mayaui campa tlauaquilistlah. </div>
<div class='m'>
<span class="verse" id="MK1_13">13&#160;</span>Ompa ocatca omepoual tonal, uan Satanás ocyehyecouaya ictlahtlacolchiualtis, uan ocatca intzalan in tecuanimeh, uan niiluicactlatitlancauan Dios ocmatlaniah itich tlen omoniquia. </div>
<div class='s'>Jesús peua tlamachtia Galilea </div>
<div class='r'>(Mt. 4:12-17; Lc. 4:14-15) </div>
<div class='p'>
<span class="verse" id="MK1_14">14&#160;</span>Satepan, ihcuac in Juan Tlacuatecaani yoctzacucah, Jesús oyah Galilea. Otlanonotztinimia in cuali tlahtol tlen ictematiltia nitiquiuahcayo Dios ya ehcotoc. </div>
<div class='m'>
<span class="verse" id="MK1_15">15&#160;</span>Oquihtouaya: </div>
<div class='p'>—Yeh nicancah in tonal tlen Dios oquihtoh, nitiquiuahcayo Dios ya ehcotoc. Xonmoyolcuipacan uan ixconniltocacan in tlahtol tlen cualica temaquixtilistli. </div>
<div class='s'>Jesús quinnotza naui pescadores maican itlasalohcauan </div>
<div class='r'>(Mt. 4:18-22; Lc. 5:1-11) </div>
<div class='p'>
<span class="verse" id="MK1_16">16&#160;</span>Se tonal ihcuac Jesús onihnintoya itenco in mar Galilea, oquimitac in icnimeh Simón uan Andrés, octitlantoyah ninred itich in atl, pues yehuan pescadores. </div>
<div class='m'>
<span class="verse" id="MK1_17">17&#160;</span>Jesús oquimiluih: </div>
<div class='p'>—Xonuiquican nouan, uan neh inchiuas xonican pescadores yehyeh ica tocniuan tlen nanquimonualicasqueh maualacan nonauac. </div>
<div class='p'>
<span class="verse" id="MK1_18">18&#160;</span>Sanniman oquincauqueh ninredes uan oyahqueh iuan. </div>
<div class='p'>
<span class="verse" id="MK1_19">19&#160;</span>Ocachi nepa tlaixpan, oquimitac in icnimeh Jacobo uan Juan, iconeuan in Zebedeo. Yehuan ocatcah itich in barca oquinyehyectlalihtoyah ninredes. </div>
<div class='m'>
<span class="verse" id="MK1_20">20&#160;</span>Jesús oquinnotz, uan yehuan occauqueh ninpapan iuan in tlaqueualten itich in barca, uan oyahqueh iuan Jesús. </div>
<div class='s'>Jesús icpahtia se tlacatl tlen ocpiaya amocuali ehecatl </div>
<div class='r'>(Lc. 4:31-37) </div>
<div class='p'>
<span class="verse" id="MK1_21">21&#160;</span>Oahsiqueh itich in altipetl Capernaúm. Uan itich in moseuilistonal oyaya itich in teotlanauatilcali uan otlamachtaya. </div>
<div class='m'>
<span class="verse" id="MK1_22">22&#160;</span>Uan nochtin ocmotetzauayah quen oquinmachtaya, nic otlamachtaya ica chicaualistli, uan amo quemeh in teotlamachtanih. </div>
<div class='m'>
<span class="verse" id="MK1_23">23&#160;</span>Itich in teotlanauatilcali ocatca se tlacatl tlen ocpiaya se amocuali ehecatl, uan opeu pohtzahtzi: </div>
<div class='p'>
<span class="verse" id="MK1_24">24&#160;</span>—[¡Ixtechoncaua!] ¿Tlenoh ottechonchiuilico, Jesús de Nazaret? ¿Xanqui otoualah ottechonpohpoloco? Neh inmati aquih Touatzin: Touatzin yeh niTlapihpincatzin Dios. </div>
<div class='p'>
<span class="verse" id="MK1_25">25&#160;</span>Pero Jesús ocahuac in amocuali ehecatl, oquiluih: </div>
<div class='p'>—¡Ixsintlacaqui, uan ixquisa ixcaua nin tlacatl! </div>
<div class='p'>
<span class="verse" id="MK1_26">26&#160;</span>In amocuali ehecatl chicauac octzihtziloh in tlacatl, opohtzahtzic, uan oquis de yeh. </div>
<div class='m'>
<span class="verse" id="MK1_27">27&#160;</span>Nochtin ocmotetzauihqueh, uan opeuqueh icmotlatlahtlaniah: </div>
<div class='p'>—¿Tlenoh ictosniqui non? Nesi se yancuic tlamachtilistli tlen simi icpia chicaualistli. Quintiquitia maquisacan in amocuali ehecameh, uan yehuan ictlacamatih. </div>
<div class='p'>
<span class="verse" id="MK1_28">28&#160;</span>Sanniman ic nouiyan, itich nochi in tlali Galilea, omoxinih nochi tlen occhiuaya Jesús. </div>
<div class='s'>Jesús icpahtia nimonan in Pedro </div>
<div class='r'>(Mt. 8:14-15; Lc. 4:38-39) </div>
<div class='p'>
<span class="verse" id="MK1_29">29&#160;</span>Jesús oquis itich in teotlanauatilcali, uan oyahqueh ichan Simón uan Andrés. Inuan oyayah in Jacobo uan Juan. </div>
<div class='m'>
<span class="verse" id="MK1_30">30&#160;</span>Nimonan Simón ouitztoya ica totonqui, uan sanniman ocnonotzqueh in Jesús nic mococoua. </div>
<div class='m'>
<span class="verse" id="MK1_31">31&#160;</span>Jesús inauac omotoquih, ocmatzitzquih uan ocquitzteu. Uan in totonqui sanniman oquicau in siuatzintli, uan yeh opeu quintlamaca. </div>
<div class='s'>Jesús quinpahtia miqueh cocoxqueh </div>
<div class='r'>(Mt. 8:16-17; Lc. 4:40-41) </div>
<div class='p'>
<span class="verse" id="MK1_32">32&#160;</span>Ihcuac yopancalac in tonaltzin, uan yotlapoyautaya, oquinualiquilihqueh inauac Jesús nochtin naquin omococouayah, uan noiuqui naquin ocpiayah amocuali ehecameh. </div>
<div class='m'>
<span class="verse" id="MK1_33">33&#160;</span>Nochtin in tocniuan tlen opouiah itich non altipetl omonichicotoh caltenco. </div>
<div class='m'>
<span class="verse" id="MK1_34">34&#160;</span>Jesús oquinpahtih miqueh tlen ocpiayah tlatlamantli cocolistli, uan oquinquihquixtih miqueh amocuali ehecameh. Uan amo oquincauaya matlahtocan in amocuali ehecameh, nic yehuan cuali oquixmatiah aquih in Jesús. </div>
<div class='s'>Jesús tlamachtia itich nochi Galilea </div>
<div class='r'>(Lc. 4:42-44) </div>
<div class='p'>
<span class="verse" id="MK1_35">35&#160;</span>Cualcan oc tlayouatoc, Jesús omeu, oquis itich in altipetl, uan oyah campa amo caliyoh, ompa ocmonochilito Dios. </div>
<div class='m'>
<span class="verse" id="MK1_36">36&#160;</span>Simón uan nocsiquin naquin iuan ocatcah octemotoh in Jesús. </div>
<div class='m'>
<span class="verse" id="MK1_37">37&#160;</span>Ihcuac ocahsiqueh, oquiluihqueh: </div>
<div class='p'>—Nochtin mitzontemouah. </div>
<div class='p'>
<span class="verse" id="MK1_38">38&#160;</span>Jesús oquinnanquilih: </div>
<div class='p'>—Matyacan itich ocsiqui altipemeh tlen amo uehca cateh, campa noiuqui intlamachtis, pues ica non neh onualah. </div>
<div class='p'>
<span class="verse" id="MK1_39">39&#160;</span>Uan ohcon Jesús oyah otlamachtihtinimia itich in teotlanauatilcalmeh itich nochi Galilea, uan oquinquihquixtaya in amocuali ehecameh. </div>
<div class='s'>Jesús icpahtia se tlacatl tlen opahpalantoya </div>
<div class='r'>(Mt. 8:1-4; Lc. 5:12-16) </div>
<div class='p'>
<span class="verse" id="MK1_40">40&#160;</span>Se tlacatl tlen opahpalantoya oualah inauac in Jesús, omotlancuaquitz uan octlatlautih: </div>
<div class='p'>—Tla motlaniquilitzin itnechonpahtis, ixnechonpahti. </div>
<div class='p'>
<span class="verse" id="MK1_41">41&#160;</span>Jesús oquicnoitac, octlalih nima ipan in cocoxqui, uan oquiluih: </div>
<div class='p'>—Yeh quemah inniqui. ¡Xonpahti! </div>
<div class='p'>
<span class="verse" id="MK1_42">42&#160;</span>Ihcuacon opahtitiuitz, uan ochipau nipahpalancayo. </div>
<div class='m'>
<span class="verse" id="MK1_43">43&#160;</span>Jesús oquiluih mayaui. Uan cuali ocnahnauatih: </div>
<div class='p'>
<span class="verse" id="MK1_44">44&#160;</span>—¡Amo yeh acah itconnonotza! Yehyeh xoyau, xonmoteixpantih inauac in teopixqui, uan ixcontemactih in tlatemactil tlen teniquilia nitlanauatil Moisés tlen ica tonmoteixpantis tonchipauac, uan ohcon maquitacan nic yotonpahtic.<a href='#FN3' epub:type='noteref' class='noteref'>‡</a> </div>
<div class='p'>
<span class="verse" id="MK1_45">45&#160;</span>Masqui Jesús ohcon oquiluih, yeh oyah uan ic nouiyan octenonotztinimia nochi tlen omochiu iuan. Ica non Jesús acmo ouilia calaqui itich in altipemeh, yehyeh sa omocauaya campa amo caliyoh. Masqui ohcon, in tocniuan ic nouiyan oualayah inauac.  </div>
<div class='psalmlabel' id='MK2_0'> 2</div>
<div class='s'>Jesús icpahtia se tlacatl uilanqui </div>
<div class='r'>(Mt. 9:1-8; Lc. 5:17-26) </div>
<div class='p'>
<span class="verse" id="MK2_1">1&#160;</span>Opanoc quesqui tonal, uan Jesús oyah ocsipa itich in altipetl Capernaúm. Ihcuac ocmatqueh nic Jesús ocatca calihtic, </div>
<div class='m'>
<span class="verse" id="MK2_2">2&#160;</span>omonichicohqueh miqueh tocniuan, uan hasta acmo ouiliah panouah itich in caltentli. Uan Jesús oquinnonotzaya oquinmachtaya. </div>
<div class='m'>
<span class="verse" id="MK2_3">3&#160;</span>Ihcuacon oualahqueh naui tlacameh, ocualiquilihqueh se uilanqui. </div>
<div class='m'>
<span class="verse" id="MK2_4">4&#160;</span>Yehuan amo ouiliah cahxitiah inauac in Jesús, nic ompa otentoyah miqueh tocniuan. Ica non ocpantlapohqueh in cali campa Jesús ocatca, uan ic ompa ocpantimouihqueh in uilanqui itich nicochpitl. </div>
<div class='m'>
<span class="verse" id="MK2_5">5&#160;</span>Ihcuac Jesús oquitac nintlaniltoquilis nonqueh tlacameh, oquiluih in uilanqui: </div>
<div class='p'>—Nocnitzin, inmitztlapohpoluia nochi motlahtlacol. </div>
<div class='p'>
<span class="verse" id="MK2_6">6&#160;</span>Ompa otolohtoyah siqui teotlamachtanih, uan yehuan oyoltlahtouayah: </div>
<div class='m'>
<span class="verse" id="MK2_7">7&#160;</span>“¿Tleca ohcon tlahtoua necah? Ica tlen oquihtoh quisa queh ictilchiutoc nitoocaatzin Dios. Pues amacah uilis quintlapohpoluis nintlahtlacol in tlacameh, pues non, sayen Dios mouilitia.” </div>
<div class='m'>
<span class="verse" id="MK2_8">8&#160;</span>Jesús oquimat sanniman tlenoh octouayah inyolihtic, uan oquimiluih: </div>
<div class='p'>—¿Tleca ohcon nanconyoluiah namoyolihtic? </div>
<div class='m'>
<span class="verse" id="MK2_9">9&#160;</span>¿Tlenoh ocachi amo oueh inquiluis in uilanqui: “Inmitztlapohpoluia nochi motlahtlacol”, noso inquiluis: “Xonmoquitzteua, ixconana mocochpitl uan xonnihnimi”? </div>
<div class='m'>
<span class="verse" id="MK2_10">10&#160;</span>Ixconitacan, innamechonnextilis nic niConeu in Tlacatl icpia chicaualistli nican tlalticpac tlen ica uili quintlapohpoluia nintlahtlacol in tlacameh. </div>
<div class='p'>Uan oquiluih in uilanqui: </div>
<div class='p'>
<span class="verse" id="MK2_11">11&#160;</span>—Touatzin inmitzoniluia, xonmoquitzteua, ixconana mocochpitl uan xoyau mochantzin. </div>
<div class='p'>
<span class="verse" id="MK2_12">12&#160;</span>Ihcuacon omoquitzteutiuitz sanniman, ocan nicochpitl, uan oquis imixpan nochtinten. Uan nochtin ocmotetzauihqueh uan ocuehcapantlalihqueh Dios. Oquihtouayah: </div>
<div class='p'>—Amo queman itquitztoqueh itlah ohcon. </div>
<div class='s'>Jesús icnotza in Leví mayaui iuan </div>
<div class='r'>(Mt. 9:9-13; Lc. 5:27-32) </div>
<div class='p'>
<span class="verse" id="MK2_13">13&#160;</span>Satepan Jesús ocsipa oyah itenco in mar. Uan nochtin in tocniuan inauac oualayah, uan Jesús oquinmachtaya. </div>
<div class='m'>
<span class="verse" id="MK2_14">14&#160;</span>Ihcuac ic ompa onihnintoya, oquitac in Leví, niconeu Alfeo. Yeh otolohtoya campa ocsilihtoya in tiquiuahcatomin. Jesús oquiluih: </div>
<div class='p'>—Xouiqui nouan. </div>
<div class='p'>Yeh omoquitzteu uan oyah iuan. </div>
<div class='p'>
<span class="verse" id="MK2_15">15&#160;</span>Satepan, ihcuac Jesús otlacuahtoya ichan in Leví, miqueh tiquiuahcatominnichicouanih uan ocsiquin tlahtlacouanih noiuqui ompa otlacuahtoyah iuan Jesús uan nitlasalohcauan, pues miqueh yehuan iuan oyayah Jesús. </div>
<div class='m'>
<span class="verse" id="MK2_16">16&#160;</span>Ompa ocatcah siquin teotlamachtanih naquin opouiah inuan fariseos. Ihcuac yehuan oquitaqueh Jesús otlacuahtoya iuan tominnichicouanih uan in tlahtlacouanih, oquimiluihqueh nitlasalohcauan: </div>
<div class='p'>—¿Queutoc Jesús tlacua [uan tlaoni] inuan in tiquiuahcatominnichicouanih uan in tlahtlacouanih? </div>
<div class='p'>
<span class="verse" id="MK2_17">17&#160;</span>Ihcuac ohcon oquicac, Jesús oquimiluih: </div>
<div class='p'>—Innauac naquin amo mococouah amo moniqui tlapahtani, moniqui tlapahtani yehyeh iuan naquin mococouah. Sannoiuqui neh, amo onualah onquinnotzaco naquin yec ninchiualis, tlamo yeh onquinnotzaco naquin tlahtlacouanih. </div>
<div class='s'>Ictlahtlaniah Jesús tleca nitlasalohcauan amo mosauah </div>
<div class='r'>(Mt. 9:14-17; Lc. 5:33-39) </div>
<div class='p'>
<span class="verse" id="MK2_18">18&#160;</span>Se tonal ihcuac nitlasalohcauan Juan uan in fariseos omosautoyah, siquin oualahqueh uan oquiluihqueh Jesús: </div>
<div class='p'>—¿Tleca nitlasalohcauan Juan uan nitlasalohcauan in fariseos mosauah, uan motlasalohcauantzitzin amo? </div>
<div class='p'>
<span class="verse" id="MK2_19">19&#160;</span>Jesús oquimiluih: </div>
<div class='p'>—¿Quenat naquin tlanotzalten itich se monamictililuitl mosauah, ihcuac in novio ompa cah inuan? Ihcuac in novio ompa cah inuan, amo uilis mosauasqueh. </div>
<div class='m'>
<span class="verse" id="MK2_20">20&#160;</span>Tlamilauca, uitz tonal ihcuac quincuilisqueh in novio, uan itich nonqueh tonalten ihcuacon quemah mosauasqueh. </div>
<div class='p'>
<span class="verse" id="MK2_21">21&#160;</span>’Sannoiuqui amacah ictlatlamanilia se tlaquemitl ya ihsoltic ica se tilmahtli yancuic. Tla ohcon secchiua, in tlatlamanil non yancuic motocotzoua uan ictlatztilana in tlaquemitl ihsoltic, uan ohcon in tlaquemitl ocachi ueyi tzayani. </div>
<div class='m'>
<span class="verse" id="MK2_22">22&#160;</span>Uan amaquin ictlalia vino yancuic iihtic occuitlaxten tlen ya ihsoltiqueh. Tlaqueh ohcon, non vino yancuic quintzayanas in cuitlaxten, uan noquiuis in vino, uan in cuitlaxten ihtlacauisqueh. Tlen quemah, in vino yancuic sectlalia iihtic occuitlaxten tlen yancuiqueh. </div>
<div class='s'>Nitlasalohcauan Jesús iccuacohcopinah trigo itich moseuilistonal </div>
<div class='r'>(Mt. 12:1-8; Lc. 6:1-5) </div>
<div class='p'>
<span class="verse" id="MK2_23">23&#160;</span>Se moseuilistonal, ihcuac Jesús opanotoya campa trigohtlamilolah, nitlasalohcauan opeuqueh iccuacohcopinah in trigo. </div>
<div class='m'>
<span class="verse" id="MK2_24">24&#160;</span>Ihcuacon in fariseos oquiluihqueh in Jesús: </div>
<div class='p'>—Ixconita, ¿tleca motlasalohcauan icchiuah tiquitl tlen amo ictecauilia nitlanauatil Moisés masecchiua itich moseuilistonal? </div>
<div class='p'>
<span class="verse" id="MK2_25">25&#160;</span>Jesús oquimiluih: </div>
<div class='p'>—¿Max amo queman onanconamapouqueh tlen oquichiu David ihcuac omayanaya yeh uan tlen iuan oyayah uan amo ocpiayah tlenoh iccuasqueh? </div>
<div class='m'>
<span class="verse" id="MK2_26">26&#160;</span>Ihcuacon Abiatar yehua ocatca ueyiteopixcatlayacanqui. Uan David ocalac itich niteopan Dios, uan oquicuah in pan tlatemactil, tlen in tlanauatil amo tecauilia sequicuas, tlamo sayeh in teopixqueh quincauilia. Uan amo sayeh in David oquicuah, tlamo yeh noiuqui oquinmahmactih nochtin tlen iuan oyayah. </div>
<div class='p'>
<span class="verse" id="MK2_27">27&#160;</span>Noiuqui oquimiluih Jesús: </div>
<div class='p'>—Dios oquichiu in moseuilistonal para in tlacameh, uan amo oquinchiu in tlacameh para in moseuilistonal. </div>
<div class='m'>
<span class="verse" id="MK2_28">28&#160;</span>Ica non, niConeu in Tlacatl yeh noiuqui iteco in moseuilistonal, uan yeh uilis quihtos tlenoh uilis secchiuas itich.  </div>
<div class='psalmlabel' id='MK3_0'> 3</div>
<div class='s'>Jesús icpahtia se tlacatl matocotztic </div>
<div class='r'>(Mt. 12:9-14; Lc. 6:6-11) </div>
<div class='p'>
<span class="verse" id="MK3_1">1&#160;</span>Jesús ocsipa ocalac itich in teotlanauatilcali. Ompa ocatca se tlacatl matocotztic. </div>
<div class='m'>
<span class="verse" id="MK3_2">2&#160;</span>Siquin ocpihpixtoyah Jesús max icpahtis itich moseuilistonal, uan ohcon uilis icpiasqueh itlah tlen ica icteiluisqueh. </div>
<div class='m'>
<span class="verse" id="MK3_3">3&#160;</span>Jesús oquiluih in tlacatl matocotztic: </div>
<div class='p'>—Xonmoquitzteua uan xonmomana tlahcoyan. </div>
<div class='p'>
<span class="verse" id="MK3_4">4&#160;</span>Ihcuacon oquimiluih: </div>
<div class='p'>—¿Itich moseuilistonal tlenoh tecauilia secchiuas in tlanauatil, tlen cuali noso tlen amo cuali? ¿Tecauilia sectemactis yolilis noso sectecuilis? </div>
<div class='p'>Pero yehuan amo onauatqueh. </div>
<div class='m'>
<span class="verse" id="MK3_5">5&#160;</span>Ihcuacon Jesús oquinnalixtlauelitac tlen ocyaualohtoyah, uan oyoltlaocox nic simi yolchicauaqueh. Oquiluih in tlacatl: </div>
<div class='p'>—Ixconmilaua moma. </div>
<div class='p'>Uan yeh ocmilau, uan nima omoyectlalih uan opahtic. </div>
<div class='m'>
<span class="verse" id="MK3_6">6&#160;</span>Ihcuacon oquisqueh in fariseos, uan omotlahtolmacaqueh inuan naquin pouih iuan Herodes, quenih icpohpolosqueh in Jesús. </div>
<div class='s'>Miqueh tocniuan mopachouah inauac in Jesús itenco in mar </div>
<div class='p'>
<span class="verse" id="MK3_7">7&#160;</span>Jesús oquincauteu uan oyah iuan nitlasalohcauan itenco in mar. Iuan oyayah tlailiuis miqueh tocniuan tlen opouiah Galilea, Judea, </div>
<div class='m'>
<span class="verse" id="MK3_8">8&#160;</span>Jerusalén, Idumea, uan tlen opouiah itich nocse itlaten in ueyatl Jordán, uan intlahtlaten in uehueyi altipemeh Tiro uan Sidón. Nochtin nonqueh tocniuan ocmatqueh in uehueyi chiualistli tlen occhiuaya Jesús, ica non tlailiuis miqueh oualayah inauac. </div>
<div class='m'>
<span class="verse" id="MK3_9">9&#160;</span>Ica non, Jesús oquimiluih nitlasalohcauan macpixtocan se barca, nic otentoyah miqueh tocniuan uan amo ocniquia macpihpichican. </div>
<div class='m'>
<span class="verse" id="MK3_10">10&#160;</span>Pues nic oquinpahtih miqueh naquin otlapanouayah ica tlensa tlahyouil, nochtin in cocoxqueh omotitlaniah inauac, ocniquiah ictzitzquisqueh uan ohcon pahtisqueh. </div>
<div class='m'>
<span class="verse" id="MK3_11">11&#160;</span>Uan in amocuali ehecameh, ihcuac oquitayah in Jesús, omotlancuaquitzayah iixpan uan octouayah chicauac: </div>
<div class='p'>—Tehuatzin toniConetzin Dios. </div>
<div class='p'>
<span class="verse" id="MK3_12">12&#160;</span>Pero Jesús oquinchicaucaahuaya amo mactocan aquih yeh. </div>
<div class='s'>Jesús quinpihpina mahtlactlamome iteotlatitlancauan </div>
<div class='r'>(Mt. 10:1-4; Lc. 6:12-16) </div>
<div class='p'>
<span class="verse" id="MK3_13">13&#160;</span>Satepan Jesús oyah itich se tipetl. Oquinnotz san tlen yeh oquinic quinpihpinas, uan yehuan oyahqueh inauac. </div>
<div class='m'>
<span class="verse" id="MK3_14">14&#160;</span>Oquinpihpin mahtlactlamome naquin maican iuan, naquin quintitlanis mactematiltitin in tlahtol tlen cualica temaquixtilistli. </div>
<div class='m'>
<span class="verse" id="MK3_15">15&#160;</span>Uan oquinmactih chicaualistli tlen ica [tlapahtisqueh uan] quinquixtisqueh amocuali ehecameh. </div>
<div class='m'>
<span class="verse" id="MK3_16">16&#160;</span>Jesús ocpihpin in Simón naquin octoocaayotih Pedro. </div>
<div class='m'>
<span class="verse" id="MK3_17">17&#160;</span>Noiuqui ocpihpin in Jacobo uan nicniu Juan, iconeuan in Zebedeo. Yehuan oquintoocaayotih Boanerges, ictosniqui Iconeuan in Tlaticuinil. </div>
<div class='m'>
<span class="verse" id="MK3_18">18&#160;</span>Noiuqui ocpihpin Andrés, Felipe, Bartolomé, Mateo, Tomás, Jacobo niconeu Alfeo, Tadeo, Simón naquin poui iuan in cananeos<a href='#FN4' epub:type='noteref' class='noteref'>*</a>, </div>
<div class='m'>
<span class="verse" id="MK3_19">19&#160;</span>uan Judas Iscariote, naquin satepan octemactih Jesús. </div>
<div class='s'>Nichicaualis Jesús ualeua itich Dios </div>
<div class='r'>(Mt. 12:22-32; Lc. 11:14-23; 12:10) </div>
<div class='p'>
<span class="verse" id="MK3_20">20&#160;</span>Satepan Jesús oahsic calihtic. Uan ocsipa omonichicohqueh miqueh tocniuan, uan Jesús uan nitlasalohcauan hasta amo ouiliah tlacuah. </div>
<div class='m'>
<span class="verse" id="MK3_21">21&#160;</span>Ihcuac nichanehcauan Jesús ocmatqueh nic ompa ocatca, oualahqueh ocniquiah icuicasqueh, pues octouayah mach Jesús acmo yec yoltoc. </div>
<div class='p'>
<span class="verse" id="MK3_22">22&#160;</span>Noiuqui oualahqueh teotlamachtanih de Jerusalén. Yehuan oquihtouayah: </div>
<div class='p'>—Necah tlacatl itich chanchiua in Beelzebú, ninteyacancau in amocuali ehecameh, ica yeh ichicaualis quintequixtilia in amocuali ehecameh. </div>
<div class='p'>
<span class="verse" id="MK3_23">23&#160;</span>Jesús oquinnotz mauiquican inauac, uan oquinmachtih ica tlanihniuiltil: </div>
<div class='p'>—¿Quenih uilis Satanás icquihquixtis Satanás? </div>
<div class='m'>
<span class="verse" id="MK3_24">24&#160;</span>Tla se tiquiuahcayotl moxixiloua uan sayehua mixnamictlalia, non tiquiuahcayotl yacatlamis. </div>
<div class='m'>
<span class="verse" id="MK3_25">25&#160;</span>Sannoiuqui tla itich se calihtictli moxixilouah uan san yehuan mixnamictlalihtoqueh, non calihtictli yacatlamis. </div>
<div class='m'>
<span class="verse" id="MK3_26">26&#160;</span>Uan sannoiuqui tla Satanás mixnamictlalia iuan nitematlancauan uan ohcon moxixiloua, acmo uilis oc mochicautos iuan nitematlancauan, yehyeh yacatlamis. </div>
<div class='p'>
<span class="verse" id="MK3_27">27&#160;</span>’Amacah uilis calaquis itich nichan se tlacatl chicauac uan iccuilis tlen iaxca tla amo achtoh quihilpia; tla ohcon icchiua quemah uilis ictlamicuilis tlen icpia ichan. </div>
<div class='p'>
<span class="verse" id="MK3_28">28&#160;</span>’Tlamilauca innamechoniluia, Dios uilis quintlapohpoluis in tlacameh nochi nintlahtlacol uan nochi tlahtol tlen ica pitzotic icteneuah Dios, </div>
<div class='m'>
<span class="verse" id="MK3_29">29&#160;</span>pero naquin pitzotic icteneua in Espíritu Santo, Dios amo queman ictlapohpoluis, uan nitlahtlacol amo queman poliuis. </div>
<div class='p'>
<span class="verse" id="MK3_30">30&#160;</span>Ohcon oquimiluih nic yehuan octouayah Jesús icpia amocuali ehecatl. </div>
<div class='s'>Nimaman uan nicniuan Jesús </div>
<div class='r'>(Mt. 12:46-50; Lc. 8:19-21) </div>
<div class='p'>
<span class="verse" id="MK3_31">31&#160;</span>Ihcuacon oahsiqueh nimaman uan nicniuan Jesús. Omocauqueh quiyauac, uan octlatitlanilihqueh Jesús. </div>
<div class='m'>
<span class="verse" id="MK3_32">32&#160;</span>In tocniuan non otolohtoyah inauac, oquiluihqueh: </div>
<div class='p'>—Quiyauac catqui momamantzin uan mocniuantzitzin, omitzontemocoh. </div>
<div class='p'>
<span class="verse" id="MK3_33">33&#160;</span>Jesús oquinnanquilih: </div>
<div class='p'>—Mannamechonilui aquih nomaman uan aquihqueh nocniuan. </div>
<div class='p'>
<span class="verse" id="MK3_34">34&#160;</span>Oquimixitac naquin ompa otolohtoyah ocyaualohtoyah, uan oquimiluih: </div>
<div class='p'>—Ixconitacan, yeh ninqueh naquin pouih nomaman uan nocniuan. </div>
<div class='m'>
<span class="verse" id="MK3_35">35&#160;</span>Pues nochi naquin icchiua nitlaniquilitzin Dios, yehua nocniu, noueltiu, uan nomaman.  </div>
<div class='psalmlabel' id='MK4_0'> 4</div>
<div class='s'>Tlanihniuiltil ica in tlatipeuani </div>
<div class='r'>(Mt. 13:1-9; Lc. 8:4-8) </div>
<div class='p'>
<span class="verse" id="MK4_1">1&#160;</span>Jesús ocsipa opeu quinmachtia itenco in mar. Uan inauac omonichicohqueh tlailiuis miqueh tocniuan. Ica non otlehcoc itich se barca tlen ocatca itich in atl, uan ompa omotlalih. Uan nochtin in tocniuan omocauqueh itenco in mar. </div>
<div class='m'>
<span class="verse" id="MK4_2">2&#160;</span>Uan Jesús oquinnonotz mic tlamachtilis ica tlanihniuiltil. Ihquin oquinmachtaya: </div>
<div class='p'>
<span class="verse" id="MK4_3">3&#160;</span>—Cuali ixconcaquican: Se tlacatl oyah otlatipeuato ica trigo. </div>
<div class='m'>
<span class="verse" id="MK4_4">4&#160;</span>Uan ihcuac otlatipeutoya, siqui ouitz itich in ohtli, uan in pájaros oualahqueh uan occuahqueh. </div>
<div class='m'>
<span class="verse" id="MK4_5">5&#160;</span>Ocsiqui ouitz itich in tisoual, campa amo ocpiaya mic tlali, uan ohcon niman opanquis, nic in tlali amo tilauac. </div>
<div class='m'>
<span class="verse" id="MK4_6">6&#160;</span>Pero ihcuac otonauiloc ouac, nic amo omoniluayotih uehcatlan. </div>
<div class='m'>
<span class="verse" id="MK4_7">7&#160;</span>Ocsiqui semilla ouitz itzalan uitztli, uan in uitztli omoscaltih uan ocximictih, uan acmo omochiu. </div>
<div class='m'>
<span class="verse" id="MK4_8">8&#160;</span>Pero nocsiqui semilla ouitz itich cuali tlali. Opanquis, uan omoscaltih, uan omochiu. Siquin ica se semilla octemacac simpoual uan mahtlactli, ocsiqui yeyi poual, uan ocsiqui se ciento ica se semilla. </div>
<div class='p'>
<span class="verse" id="MK4_9">9&#160;</span>Uan oquimiluih: </div>
<div class='p'>—Naquin icpia inacas tlen ica tlacaquis, matlacaqui. </div>
<div class='s'>Tleca Jesús tlahtoua ica tlanihniuiltil </div>
<div class='r'>(Mt. 13:10-17; Lc. 8:9-10) </div>
<div class='p'>
<span class="verse" id="MK4_10">10&#160;</span>Ihcuac Jesús omocau sa iuan naquin oyayah iuan, yehuan uan nimahtlactlamome itlasalohcauan octlahtlanihqueh tlenoh ictosniqui in tlanihniuiltil. </div>
<div class='m'>
<span class="verse" id="MK4_11">11&#160;</span>Jesús oquinnanquilih: </div>
<div class='p'>—Namehuantzitzin namechoncauiliah ixconahsicamatican tlen otlatiutoya de quenih motlanauatilia Dios. Pero nocsiquin tlen amo pouih touan, inquinmachtia san ica tlanihniuiltil. </div>
<div class='m'>
<span class="verse" id="MK4_12">12&#160;</span>Uan ohcon, masqui matlachiacan, amitlah maquitacan, masqui matlacaquican, amitlah macahsicamatican, para ohcon amo mamoyolcuipacan, uan macahsican tetlapohpoluilis.<a href='#FN5' epub:type='noteref' class='noteref'>*</a> </div>
<div class='s'>Jesús quimahsicamatiltia in tlanihniuiltil ica in tlatipeuani </div>
<div class='r'>(Mt. 13:18-23; Lc. 8:11-15) </div>
<div class='p'>
<span class="verse" id="MK4_13">13&#160;</span>Jesús oquimiluih: </div>
<div class='p'>—¿Amo nanconahsicamatih nin tlanihniuiltil? ¿Quenih nanconahsicamatisqueh nocsiquin tlanihniuiltilten? </div>
<div class='m'>
<span class="verse" id="MK4_14">14&#160;</span>In tlatipeuani ica semilla moniuilia iuan naquin tlanonotza ica nitlahtoltzin Dios. </div>
<div class='m'>
<span class="verse" id="MK4_15">15&#160;</span>Uan naquin moniuiliah iuan in semilla tlen ouitz itich in ohtli, yeh yen naquin iccaquih nitlahtoltzin Dios, pero sanniman ihcuac iccaquih, Satanás uitz quinquixtiliquiu in tlahtol tlen oyah tlatoctli itich ninyolo. </div>
<div class='m'>
<span class="verse" id="MK4_16">16&#160;</span>Uan naquin moniuiliah iuan in semilla tlen ouitz itich in tisoual, yeh yen naquin iccaquih nitlahtoltzin Dios uan icsilihtiuitzih ica mic paquilistli, </div>
<div class='m'>
<span class="verse" id="MK4_17">17&#160;</span>pero nic amo moniluayotiah, amo uehcau yoltoqueh, pues ihcuac uitz in tlapanolistli noso ihcuac tlensa quinchiuiliah ipampa nitlahtoltzin Dios, niman uitzih. </div>
<div class='m'>
<span class="verse" id="MK4_18">18&#160;</span>Uan naquin moniuiliah iuan in semilla tlen ouitz itzalan uitztli, yeh yen naquin iccaquih nitlahtoltzin Dios, </div>
<div class='m'>
<span class="verse" id="MK4_19">19&#160;</span>pero nic motiquipachouah ica tlensa mic itich nin tlalticpactli, uan mixcahcayauah ica in tomin uan quecolitah icpiasqueh tlensaso, nochi non amo iccaua mayoli nitlahtoltzin Dios intich, uan amo ictemacah tlatiyotl. </div>
<div class='m'>
<span class="verse" id="MK4_20">20&#160;</span>Uan naquin moniuiliah iuan in semilla tlen ouitz itich cuali tlali, yeh yen naquin iccaquih nitlahtoltzin Dios, uan icsiliah, uan ictemactiah tlatiyotl. Siquin moniuiliah iuan in semilla tlen ictemaca simpoual uan mahtlactli semilla, uan ocsiquin iuan tlen ictemaca yeyi poual, uan ocsiquin iuan tlen ictemaca se ciento ica se semilla. </div>
<div class='s'>Tlanihniuiltil ica in tlauil </div>
<div class='r'>(Lc. 8:16-18) </div>
<div class='p'>
<span class="verse" id="MK4_21">21&#160;</span>Noiuqui oquimiluih: </div>
<div class='p'>—¿Max secanatiu se tlauil uan sectlapachoua itlampa se pohcajon noso sectlalia itlampa in cama? Amo, tlayeh sectlalia uehcapan, campa nouiyan matlaui. </div>
<div class='m'>
<span class="verse" id="MK4_22">22&#160;</span>Pues ixconmatican, amo isqui itlah tlatiutos tlen amo momatis, dion isqui itlah ichtacayan tlen amo monextis. </div>
<div class='m'>
<span class="verse" id="MK4_23">23&#160;</span>Naquin icpia inacas tlen ica tlacaquis, matlacaqui. </div>
<div class='p'>
<span class="verse" id="MK4_24">24&#160;</span>Noiuqui oquimiluih: </div>
<div class='p'>—Cuali xontlacaquican. Ohcon quen nanquimontlatamachiuilisqueh ocsiquin, ohcon namechontlatamachiuilisqueh, uan ocachi mic nanconsilisqueh. </div>
<div class='m'>
<span class="verse" id="MK4_25">25&#160;</span>Pues naquin icpia, icmactisqueh ocachi, uan naquin amo icpia, hasta tlen tzocotzin icpia iccuilisqueh. </div>
<div class='s'>Tlanihniuiltil ica in semilla tlen isel moscaltia </div>
<div class='p'>
<span class="verse" id="MK4_26">26&#160;</span>Noiuqui oquimiluih: </div>
<div class='p'>—Nitiquiuahcayo Dios moniuilia iuan tlen icchiua se tlacatl ihcuac tlatipeua ica semilla. </div>
<div class='m'>
<span class="verse" id="MK4_27">27&#160;</span>Masqui macochto noso manininto, mai youac noso tlahcah, in semilla siliya uan moscaltia, uan in tlacatl dion amo cahsicamati quenih mochiua non. </div>
<div class='m'>
<span class="verse" id="MK4_28">28&#160;</span>Inohmah in tlali icsiliyaltia, ic achtoh yeh nixiuyo, uan ompa mochiua campa tzihtzicautos in semilla, uan satepan ualtemi ica semilla. </div>
<div class='m'>
<span class="verse" id="MK4_29">29&#160;</span>Ihcuac in semilla yochicau, sanniman iccalaquiliah osnoh, pues in tlaeualistonal yoehcoc. </div>
<div class='s'>Tlanihniuiltil ica niacho mostaza </div>
<div class='r'>(Mt. 13:31-32; Lc. 13:18-19) </div>
<div class='p'>
<span class="verse" id="MK4_30">30&#160;</span>Noiuqui oquimiluih: </div>
<div class='p'>—¿Quemeh tlenoh iuan moniuilia nitiquiuahcayo Dios? ¿Noso ica tlenoh itnihniuiltisqueh? </div>
<div class='m'>
<span class="verse" id="MK4_31">31&#160;</span>Nitiquiuahcayo Dios moniuilia quemeh tlen mochiua iuan niacho in mostaza. Ihcuac non achotl ictoocah, yehua in achotl tlen ocachi tzohtzocotzin itich in tlalticpac. </div>
<div class='m'>
<span class="verse" id="MK4_32">32&#160;</span>Ihcuac ya tlatoctli uan moscaltia, yehua in quilitl tlen ocachi ueyiya uan amo nochi nocsiqui quilitl. Cuahcual momamayotia, ica non in pájaros hasta uili itich mochachantiah. </div>
<div class='s'>Jesús tlamachtia ica tlanihniuiltil </div>
<div class='r'>(Mt. 13:34-35) </div>
<div class='p'>
<span class="verse" id="MK4_33">33&#160;</span>Ohcon, ica mic tlanihniuiltil quemeh ninqueh, oquinnonotzaya nitlahtoltzin Dios, ohcon quen yehuan ouiliah cahsicamatih. </div>
<div class='m'>
<span class="verse" id="MK4_34">34&#160;</span>Uan nochipa occuia tlanihniuiltil ihcuac oquinmachtaya. Pero nitlasalohcauan, ihcuac sa insel omocauayah, nochi oquinyecahsicamatiltaya. </div>
<div class='s'>Jesús ictlacaualtia in ueyichicauac ehecatl </div>
<div class='r'>(Mt. 8:23-27; Lc. 8:22-25) </div>
<div class='p'>
<span class="verse" id="MK4_35">35&#160;</span>Non tonal, ihcuac yotlapoyau, Jesús oquimiluih: </div>
<div class='p'>—Matpanocan itich nocse itlaten in mar. </div>
<div class='p'>
<span class="verse" id="MK4_36">36&#160;</span>Omonauatihqueh iuan in tocniuan, uan nitlasalohcauan ooneuqueh iuan Jesús itich in barca campa ocatca. Uan ocsiquin barcas inuan oyayah. </div>
<div class='m'>
<span class="verse" id="MK4_37">37&#160;</span>Ihcuacon oualmahcocu se ueyitemohtih ehecatl, uan in atl omahcocuia itich in barca, uan yoatentoya. </div>
<div class='m'>
<span class="verse" id="MK4_38">38&#160;</span>Uan tlacuitlapan, itich in barca, Jesús ocochtaya omocuaseuihtaya itich se cuatlacpal. Nitlasalohcauan oquihxititoh uan oquiluihqueh: </div>
<div class='p'>—Totemachtihcatzin, ¿tleca toncochi? ¿Nesi amo motiquitzin quen ya itmaihsauihtoqueh? </div>
<div class='p'>
<span class="verse" id="MK4_39">39&#160;</span>Ihcuacon omeu, uan ocahuac in ehecatl. Uan oquiluih in mar: </div>
<div class='p'>—¡Ixsintlacaqui uan san xi! </div>
<div class='p'>In ueyi ehecatl omonactih, uan ihcuacon otlamitlasihsintlacac. </div>
<div class='m'>
<span class="verse" id="MK4_40">40&#160;</span>Jesús oquimiluih nitlasalohcauan: </div>
<div class='p'>—¿Tleca simi namonmohcamiquih? ¿Max amo namontlaniltocah? </div>
<div class='p'>
<span class="verse" id="MK4_41">41&#160;</span>Pero yehuan omoueyicamohtayah, uan ocmosepantlahtlanayah: </div>
<div class='p'>—¿Tleyanon isqui nin tlacatl? ¿Quenih ohcon in ehecatl uan in mar ictlacamatih?  </div>
<div class='psalmlabel' id='MK5_0'> 5</div>
<div class='s'>Jesús icpahtia se tlacatl tlen quinpia amocuali ehecameh </div>
<div class='r'>(Mt. 8:28-34; Lc. 8:26-39) </div>
<div class='p'>
<span class="verse" id="MK5_1">1&#160;</span>Oahsitoh itich nocse itlaten in mar, campa in tlali itoocaayan Gadara. </div>
<div class='m'>
<span class="verse" id="MK5_2">2&#160;</span>Sanniman ihcuac Jesús otimoc den barca, ocualnamictaya se tlacatl tlen ocpiaya amocuali ehecatl, oualquis ic campa cateh in miqueticochten. </div>
<div class='m'>
<span class="verse" id="MK5_3">3&#160;</span>Nin tlacatl ochanchiuaya campa in miqueticochten. Amacah ouilia quihilpia dion ica cadenas. </div>
<div class='m'>
<span class="verse" id="MK5_4">4&#160;</span>Micpa oquihilpayah itich nimauan uan nicxiuan ica cadenas, masqui ohcon yeh nochipa oquincocototzaya, uan amacah ouilia ictzacuilia. </div>
<div class='m'>
<span class="verse" id="MK5_5">5&#160;</span>Tlahcah uan youac otzahtzitinimia itich in tipemeh uan icah in miqueticochten, uan omocohcocouaya ica titl. </div>
<div class='m'>
<span class="verse" id="MK5_6">6&#160;</span>Ihcuac in tlacatl ocuehcanalitac in Jesús, omotlaloh uan omotlancuaquitz iixpan. </div>
<div class='m'>
<span class="verse" id="MK5_7">7&#160;</span>In amocuali ehecatl chicauac otzahtzic uan oquihtoh: </div>
<div class='p'>—¿Tleca otonmocalaquico nouan, Jesús, iConeu in Dios Ueyihcatzintli? Ica Dios inmitzontlatlautia, amo ixnechontlahyouilti. </div>
<div class='p'>
<span class="verse" id="MK5_8">8&#160;</span>In amocuali ehecatl ohcon oquihtoh nic Jesús oquiluih: </div>
<div class='p'>—Amocuali ehecatl, ¡ixquisa ixcaua nin tlacatl! </div>
<div class='p'>
<span class="verse" id="MK5_9">9&#160;</span>Jesús octlahtlanih: </div>
<div class='p'>—¿Tlenoh motoocaa? </div>
<div class='p'>Yeh ocnanquilih: </div>
<div class='p'>—Notoocaa Legión, nic tehuan itmiqueh. </div>
<div class='p'>
<span class="verse" id="MK5_10">10&#160;</span>Ihcuacon in amocuali ehecameh simi omotlatlautayah inauac Jesús, amo maquinquihquixti itich nonqueh tlalmeh. </div>
<div class='m'>
<span class="verse" id="MK5_11">11&#160;</span>Uan quen ic ompa itich in tipetl ocatcah tlailiuis miqueh lechomeh otlacuahcuahtoyah, </div>
<div class='m'>
<span class="verse" id="MK5_12">12&#160;</span>in amocuali ehecameh omotlatlautihqueh: </div>
<div class='p'>—Itmitzontlatlautiah, ixtechontitlani matcalaquican intich necateh lechomeh. </div>
<div class='p'>
<span class="verse" id="MK5_13">13&#160;</span>Jesús oquincau macalaquican ompa, uan in amocuali ehecameh oquisqueh occauqueh in tlacatl, uan ocalaqueh intich in lechomeh, uan in lechomeh omotlalohqueh omopantlatiuitoh itich in tipehxitl, ouitzitoh itich in mar, uan ompa omaihsauihqueh. Ocatcah quemeh ome mil lechomeh. </div>
<div class='p'>
<span class="verse" id="MK5_14">14&#160;</span>Uan in lechonpixqueh ocholohqueh, uan octematiltitoh itich in altipetl uan ic campa oc caliyoh. Ica non in tocniuan oquisqueh oquitatoh tlen omochiu. </div>
<div class='m'>
<span class="verse" id="MK5_15">15&#160;</span>Ihcuac oahsitoh inauac Jesús, oquitaqueh tolohtoc in tlacatl tlen achtoh octlahyouiltihtoyah nonqueh miqueh amocuali ehecameh, ya tlaquentoc uan ya yec yoltoc, uan simi omomohtihqueh. </div>
<div class='m'>
<span class="verse" id="MK5_16">16&#160;</span>Uan naquin oquitaqueh tlen omochiu ica in tlacatl naquin oquinpiaya in amocuali ehecameh uan tlen impan omochiu in lechomeh, oquinnotzayah naquin oehcotayah. </div>
<div class='m'>
<span class="verse" id="MK5_17">17&#160;</span>Ihcuacon opeuqueh ictlatlautiah in Jesús mayaui maquincaua nonqueh tlalmeh. </div>
<div class='p'>
<span class="verse" id="MK5_18">18&#160;</span>Jesús ocsipa ocalac itich in barca, uan in tlacatl naquin achtoh oquinpiaya in amocuali ehecameh octlatlautaya Jesús maccaua iuan yasqui. </div>
<div class='m'>
<span class="verse" id="MK5_19">19&#160;</span>Jesús amo oquinic iuan mayaui. Oquiluih: </div>
<div class='p'>—Xoyau mochantzin, campa cateh mochanehcauantzitzin, uan ixquimonnonotza in mouistic chiualis tlen in toTecotzin oquichiu motichtzin, uan quen omitzonicnomat. </div>
<div class='p'>
<span class="verse" id="MK5_20">20&#160;</span>In tlacatl oyah uan opeu ictenonotza itich nochtin altipemeh tlen pouih Decápolis in mouistic chiualis tlen Jesús oquichiu itich. Uan nochtin in tocniuan ocmotetzauayah. </div>
<div class='s'>Nichpocau in Jairo, uan in siuatzintli naquin octzitzquih niololol in Jesús </div>
<div class='r'>(Mt. 9:18-26; Lc. 8:40-56) </div>
<div class='p'>
<span class="verse" id="MK5_21">21&#160;</span>Ihcuac Jesús opanoc ocsipa itich nocse itlaten in mar, omonichicohqueh miqueh tocniuan inauac. Uan yeh ocatca itenco in mar. </div>
<div class='m'>
<span class="verse" id="MK5_22">22&#160;</span>Uan oualah se tlayacanqui itich in teotlanauatilcali itoocaa Jairo. Yeh, ihcuac oquitac Jesús, omotlancuaquitz icxitlan, </div>
<div class='m'>
<span class="verse" id="MK5_23">23&#160;</span>uan simi opeu motlatlautia, oquiluih: </div>
<div class='p'>—Nochpocaconeu ya tlanautoc. Xoualmouicatzino nouan uan ipan ixquimontlali momatzitzin. Ohcon yeh pahtis, uan yolis. </div>
<div class='p'>
<span class="verse" id="MK5_24">24&#160;</span>Jesús oyah iuan Jairo, uan tlailiuis miqueh tocniuan oyayah iuan in Jesús, hasta octohtopeuayah. </div>
<div class='m'>
<span class="verse" id="MK5_25">25&#160;</span>Tlatzalan iuan in tocniuan oyaya se siuatzintli tlen yocuicaya mahtlactlamome xiuitl otimouaya niihti uan amo omonactaya. </div>
<div class='m'>
<span class="verse" id="MK5_26">26&#160;</span>Simi otlahyouihtinin innauac in tlapahtanih, uan sansimi omotomintlamih uan amo opahtia, uan yehyeh ocachi omococouaya. </div>
<div class='m'>
<span class="verse" id="MK5_27">27&#160;</span>Ihcuac non siuatzintli oquicac tlen octouayah den Jesús, omotoquih ic icuitlapan tlatzalan den tocniuan, uan ocmachilih niololol in Jesús. </div>
<div class='m'>
<span class="verse" id="MK5_28">28&#160;</span>Ocyoluaya: “Tlaqueh onuilisquia inmachilis masqui sayeh niololol, neh inpahtis.” </div>
<div class='m'>
<span class="verse" id="MK5_29">29&#160;</span>Uan sanniman omonactih nieso, uan ocmachilih quen opahtic de non tlahyouil. </div>
<div class='m'>
<span class="verse" id="MK5_30">30&#160;</span>Jesús niman ocmachilih nic oquis chicaualistli itich. Omocuip uan oquimitac nochtin tocniuan uan oquintlahtlanih: </div>
<div class='p'>—¿Aquih ocmachilih notlaquen? </div>
<div class='p'>
<span class="verse" id="MK5_31">31&#160;</span>Oquihtohqueh nitlasalohcauan: </div>
<div class='p'>—Xamo itquimonita miqueh tocniuan mitzontohtopeuah, uan yeh touatzin oc itcontlahtlani: “¿Aquih ocmachilih notlaquen?” </div>
<div class='p'>
<span class="verse" id="MK5_32">32&#160;</span>Pero yeh ocsipa opeu tlahtlachia ic nouiyan, octemouaya quitas aquih octzitzquihca niololol. </div>
<div class='m'>
<span class="verse" id="MK5_33">33&#160;</span>Ihcuacon in siuatzintli omomohtaya uan ouiuiyocaya, nic ocmatoya tlenoh omochiu itich. Omotoquih uan omotlancuaquitz inauac, uan oquiluih tlen milauac. </div>
<div class='m'>
<span class="verse" id="MK5_34">34&#160;</span>Jesús oquiluih: </div>
<div class='p'>—Nocnitzin, motlaniltoquilis yomitzonpahtih. Xoyau ica seuilistli, yotonpahtic, yoquis tlen omitzontlahyouiltihtoya. </div>
<div class='p'>
<span class="verse" id="MK5_35">35&#160;</span>Oc ompa otlahtohtoya Jesús, ihcuac oehcoqueh siquin tlen oualeuqueh ichan in tlayacanqui den teotlanauatilcali, oquiluicoh: </div>
<div class='p'>—Mochpocatzin yomomiquilih. ¿Tleca ocachi itconmohsiuihtoc in Tlamachtani mayaui macpahtih? </div>
<div class='p'>
<span class="verse" id="MK5_36">36&#160;</span>Jesús queh oisquia amo oquicac tlen oquihtohqueh, uan oquiluih in tlayacanqui: </div>
<div class='p'>—Amo xonmomohti, san xontlaniltoca. </div>
<div class='p'>
<span class="verse" id="MK5_37">37&#160;</span>Uan amo oquincau mayacan ocsiquin iuan, tlamo sayeh in Pedro uan in icnimeh Jacobo uan Juan. </div>
<div class='m'>
<span class="verse" id="MK5_38">38&#160;</span>Ihcuac oahsitoh ichan in tlayacanqui, oquimitac miqueh tocniuan tlen ocauantoyah uan naquin chicauac ochocayah uan otzahtziah. </div>
<div class='m'>
<span class="verse" id="MK5_39">39&#160;</span>Jesús ocalac uan oquintlahtlanih: </div>
<div class='p'>—¿Tleca namontzahtzih uan namonchocah? In ichpochconetl amo omomiquilih, yeh san cochtoc. </div>
<div class='p'>
<span class="verse" id="MK5_40">40&#160;</span>Uan yehuan san ocuitzcaqueh. Pero yeh oquinquihquixtih nochtin. Oquinnotz nitahuan in ichpochconetl, uan naquin iuan oyayah, uan inuan ocalac campa uitztoc in ichpochconetl. </div>
<div class='m'>
<span class="verse" id="MK5_41">41&#160;</span>Ihcuacon Jesús ocmatzitzquih in ichpochconetl, uan oquiluih: </div>
<div class='p'>—Talita, ¡cumi! —ictosniqui: Ichpocaconetl, teh inmitziluia, ¡ixmeua! </div>
<div class='p'>
<span class="verse" id="MK5_42">42&#160;</span>Uan sanniman omeu in ichpochconetl uan opeu ninimi. Uan in tocniuan ocmosintetzauihqueh. In ichpochconetl ocpiaya mahtlactlamome xiuitl. </div>
<div class='m'>
<span class="verse" id="MK5_43">43&#160;</span>Jesús simi oquinnahnauatih amacah maquiluican tlen omochiu, uan oquimiluih mactlamacacan in ichpochconetl.  </div>
<div class='psalmlabel' id='MK6_0'> 6</div>
<div class='s'>Itich in altipetl Nazaret amo tlaniltocah inauac Jesús </div>
<div class='r'>(Mt. 13:53-58; Lc. 4:16-30) </div>
<div class='p'>
<span class="verse" id="MK6_1">1&#160;</span>Jesús oyah de Capernaúm uan oyah itich nialtipeu iuan nitlasalohcauan. </div>
<div class='m'>
<span class="verse" id="MK6_2">2&#160;</span>Itich moseuilistonal opeu tlamachtia itich in teotlanauatilcali. Miqueh ocmotetzauayah ihcuac occaquiah. Oquihtouayah: </div>
<div class='p'>—¿Ohcon necah, canih isqui oquicuic nochi tlen techiluihtoc? ¿Tlenoh tlaixmatilis isqui nin tlen yeh icpia, uan quenih uili quinchiua iluicacchiualisten? </div>
<div class='m'>
<span class="verse" id="MK6_3">3&#160;</span>¿Quenat amo yeh nin in carpintero, iconeu in María, uan icniuan in Jacobo, José, Judas, uan Simón? ¿Uan xamo niueltiuan noiuqui chanchiuah ic nican touan? </div>
<div class='p'>Uan ohcon amo ocyequitayah. </div>
<div class='m'>
<span class="verse" id="MK6_4">4&#160;</span>Jesús oquimiluih: </div>
<div class='p'>—Masqui ic nouiyan icyequitah se teotlanauatani, itich nialtipeu uan nichanehcauan uan itich nicalihtic, amo icyequitah. </div>
<div class='p'>
<span class="verse" id="MK6_5">5&#160;</span>Jesús amo ouilic ompa oquichiu dion se iluicacchiualistli. San oquintlalih nimauan ipan san omeyeyi cocoxqueh uan oquinpahtih. </div>
<div class='m'>
<span class="verse" id="MK6_6">6&#160;</span>Jesús ocmotetzauaya quen yehuan amo ocniltocayah. </div>
<div class='s'>Jesús quintitlani nitlasalohcauan ohome </div>
<div class='r'>(Mt. 10:5-15; Lc. 9:1-6) </div>
<div class='p'>Jesús oninimia nouiyan itich in altipemeh tzocotzitzin tlen ic ompa ocatcah, uan otlamachtaya. </div>
<div class='m'>
<span class="verse" id="MK6_7">7&#160;</span>Oquinnotz in mahtlactlamome itlasalohcauan, uan opeu quintitlani ohome, uan oquinmactih chicaualistli maquinquihquixtican amocuali ehecameh. </div>
<div class='m'>
<span class="verse" id="MK6_8">8&#160;</span>Oquimiluih amitlah macuicacan tlen iccuisqueh itich in ohtli, dion ihtacatl noso itlah tlen iccuasqueh itich in ohtli, dion tomin, san macuicacan intopil, </div>
<div class='m'>
<span class="verse" id="MK6_9">9&#160;</span>uan inticacuan, uan amo macuicacan ome pantli intilmah. </div>
<div class='m'>
<span class="verse" id="MK6_10">10&#160;</span>Oquimiluaya: </div>
<div class='p'>—Campa namonmotepaluisqueh itich se calihtic, ompa xonmocauacan hasta ihcuac ahsis in tonal namonquisasqueh itich non altipetl. </div>
<div class='m'>
<span class="verse" id="MK6_11">11&#160;</span>Tlaqueh canah amo namechonsiliah uan amo namechonyeccaquih, xonyacan de ompa uan xonmoxotiutipeuacan, ohcon macahsicamatican amo cuali tlen icchiutoqueh yehuan. [Tlamilauca innamechoniluia, itich in tlatzacuiltiltonal ocachi amo ueyi isqui nintlatzacuiltil in tocniuan den altipemeh Sodoma uan Gomorra uan amo nintlatzacuiltil in tocniuan den altipetl campa amo namechonsiliah.] </div>
<div class='p'>
<span class="verse" id="MK6_12">12&#160;</span>Nitlasalohcauan oyahqueh uan otlamachtihtinimiah mamoyolcuipacan in tocniuan inauactzinco Dios. </div>
<div class='m'>
<span class="verse" id="MK6_13">13&#160;</span>Miqueh oquinquixtilayah amocuali ehecameh, uan miqueh cocoxqueh oquintlalilayah aceite uan opahtiah. </div>
<div class='s'>Imiquilis in Juan Tlacuatecaani </div>
<div class='r'>(Mt. 14:1-12; Lc. 9:7-9) </div>
<div class='p'>
<span class="verse" id="MK6_14">14&#160;</span>In ueyitiquiuahqui Herodes oquicac tlen occhiuaya Jesús, nic nouiyan ocmononotzayah. Siquin oquihtouayah: </div>
<div class='p'>—Nicancah tlacatl yen Juan Tlacuatecaani, oyancuicayol itich miquilistli, uan ica non ohcon icpia chicaualistli tlen ica quinchiua iluicacchiualisten. </div>
<div class='p'>
<span class="verse" id="MK6_15">15&#160;</span>Uan ocsiquin oquihtouayah: </div>
<div class='p'>—Yeh yen teotlanauatani Elías. </div>
<div class='p'>Ocsiquin oquihtouayah: </div>
<div class='p'>—Jesús se teotlanauatani, quemeh non yauehcau teotlanauatanih. </div>
<div class='p'>
<span class="verse" id="MK6_16">16&#160;</span>Ihcuac oquicac Herodes, yeh oquimiluih: </div>
<div class='p'>—Nicancah tlacatl yen Juan, naquin neh ontlatitlan maccotonilican nitzonticon. Yeh ocsipa oyol. </div>
<div class='p'>
<span class="verse" id="MK6_17">17&#160;</span>Ohcon oquihtoh, nic Herodes nepa achtoh otlatitlan mactzitzquitin in Juan uan maquilpican ica cadenas uan mactzacuacan. Ohcon oquichiu nic ochanchiutoya iuan Herodías, nisiuau in Felipe, nicniu in Herodes, </div>
<div class='m'>
<span class="verse" id="MK6_18">18&#160;</span>uan Juan oquiluaya in Herodes: </div>
<div class='p'>—In tlanauatil amo mitzoncauilia tonchanchiutos iuan nisiuau mocniu. </div>
<div class='p'>
<span class="verse" id="MK6_19">19&#160;</span>Ica non in siuatl Herodías occocolaya in Juan uan ocniquia icmictis. Pero amo ouilia itlahtlen icchiuilia, </div>
<div class='m'>
<span class="verse" id="MK6_20">20&#160;</span>pues Herodes otlamouilaya inauac in Juan. Ocmatoya nic Juan yeh se tlacatl iaxca Dios uan yec nichiualis. Ica non Herodes ocpaleuaya. Uan ihcuac occaquia tlen Juan oquihtouaya, amo ocmatia tlenoh icyoluis. Pero occaquia ica yec. </div>
<div class='p'>
<span class="verse" id="MK6_21">21&#160;</span>Oahsic se tonal ihcuac Herodías ouilic omotlauelquixtih. Ihcuac ocahxitihtoya xiuitl Herodes, oquintlatlamacac tlen tlayacanqueh, uan cuahcual soldadohtlayacanqueh, uan nochtin naquin cuahcualten itich Galilea. </div>
<div class='m'>
<span class="verse" id="MK6_22">22&#160;</span>Itich non iluitl ocalac nichpocau in Herodías uan omihtotih. Herodes ocuilitac tlailiuis, uan sannoiuqui in tlanotzalten. Ihcuacon Herodes oquiluih in ichpocatl: </div>
<div class='p'>—Ixnechtlahtlanili tlen teh itniquis, uan inmitzmactis. </div>
<div class='m'>
<span class="verse" id="MK6_23">23&#160;</span>Iixpan Dios inmitziluia, nochi tlen teh itnechtlahtlanilis, inmitzmactis. Tlaqueh itnechtlahtlanilis tlahco in tlalmeh campa neh intlanauatia, neh inmitzmactis. </div>
<div class='p'>
<span class="verse" id="MK6_24">24&#160;</span>Oquis in ichpocatl octlahtlanito nimaman: </div>
<div class='p'>—¿Tlenoh intlahtlanilis? </div>
<div class='p'>Uan yeh oquiluih: </div>
<div class='p'>—Ixtlahtlanili nitzonticon in Juan Tlacuatecaani. </div>
<div class='p'>
<span class="verse" id="MK6_25">25&#160;</span>Ihcuacon yeh sanniman ocalac inauac in ueyitiquiuahqui uan oquiluih nitlaniquilis: </div>
<div class='p'>—Neh inniqui ixnechonmacti axan sanniman, itich se caxitl, nitzonticon in Juan Tlacuatecaani. </div>
<div class='p'>
<span class="verse" id="MK6_26">26&#160;</span>In ueyitiquiuahqui simi otlaocox; masqui ohcon, nic yeh yomotencauca ica nitoocaa Dios icmactis tlen in ichpocatl ictlahtlanilis, uan occactoyah tlen iuan otlacuahtoyah, acmo oquinic quiluis amo. </div>
<div class='m'>
<span class="verse" id="MK6_27">27&#160;</span>Ihcuacon sanniman octitlan se soldado, ocnauatih macquichcotona in Juan uan macualiquili nitzonticon. Uan in soldado oyah octiquilito nitzonticon Juan ompa campa otzacutoya, </div>
<div class='m'>
<span class="verse" id="MK6_28">28&#160;</span>uan oualmocuip ocualicac nitzonticon in Juan itich se caxitl, uan ocmactih in ichpocatl, uan yeh ocmactih nimaman. </div>
<div class='p'>
<span class="verse" id="MK6_29">29&#160;</span>Ihcuac ocmatqueh nitlasalohcauan Juan, oyahqueh oqueuatoh nitlalnacayo uan occauatoh itich in ticochtli. </div>
<div class='s'>Jesús quintlamaca macuil mil tlacameh </div>
<div class='r'>(Mt. 14:13-21; Lc. 9:10-17; Jn. 6:1-14) </div>
<div class='p'>
<span class="verse" id="MK6_30">30&#160;</span>Ihcuac nitlatitlancauan in Jesús oualmocuipqueh, omonichicohqueh iuan Jesús uan ocnonotzqueh nochi tlen occhiuqueh uan octemachtihqueh. </div>
<div class='m'>
<span class="verse" id="MK6_31">31&#160;</span>Uan quen miqueh tocniuan oyayah uan oualayah, Jesús uan nitlasalohcauan amo ouiliah tlacuah. Ica non Jesús oquimiluih: </div>
<div class='p'>—Matyacan campa amo caliyoh, ompa nanmoseuisqueh tipitzin. </div>
<div class='p'>
<span class="verse" id="MK6_32">32&#160;</span>Oyahqueh insel itich se barca, ic campa amo caliyoh. </div>
<div class='m'>
<span class="verse" id="MK6_33">33&#160;</span>Miqueh tocniuan oquimitaqueh ihcuac oyahqueh, uan oquinuehcaixmatqueh. Ica non ooneuqueh itich nimaltipeuan ihsiuca oxonihnintahqueh, otlacolotoh, uan yehuan achtoh oahsiqueh [uan inauac omonichicohqueh]. </div>
<div class='m'>
<span class="verse" id="MK6_34">34&#160;</span>Ihcuac Jesús oquicau in barca, oquimitac nonqueh tlailiuis miqueh tocniuan uan oquimicnoitac, nic yehuan ocatcah quemeh ichcameh tlen amo icpiah intepixcau. Ihcuacon opeu quinmachtia mic tlamachtilis. </div>
<div class='m'>
<span class="verse" id="MK6_35">35&#160;</span>Ihcuac yotiotlaquiyac, omotoquihqueh inauac Jesús nitlasalohcauan, uan oquiluihqueh: </div>
<div class='p'>—Itcateh campa amo caliyoh, uan yotiotlaquiyac. </div>
<div class='m'>
<span class="verse" id="MK6_36">36&#160;</span>Sa ixquimonilui in tocniuan mayacan macmocouitin pan campa cahcaliyoh uan itich in altipemeh tzocotzitzin tlen amo uehca cateh ic nican, pues amo icpiah tlenoh iccuasqueh. </div>
<div class='p'>
<span class="verse" id="MK6_37">37&#160;</span>Jesús oquinnanquilih: </div>
<div class='p'>—Ixquimontlamacacan namehuantzitzin. </div>
<div class='p'>Yehuan otlananquilihqueh: </div>
<div class='p'>—¿Quenih uilis itcouasqueh pan uan itquintlamacasqueh in tocniuan? Moniquis tomin ipatca ome ciento tonal tiquitl. </div>
<div class='p'>
<span class="verse" id="MK6_38">38&#160;</span>Jesús oquintlahtlanih: </div>
<div class='p'>—¿Quesqui pan nanquimonpiah? Xonyacan ixconitatin. </div>
<div class='p'>Ihcuac oquitaqueh, oquiluihqueh: </div>
<div class='p'>—Macuil pan uan ome pescados. </div>
<div class='p'>
<span class="verse" id="MK6_39">39&#160;</span>Uan oquintiquitih in tocniuan mamonihnichicocan sisican, uan mamotlalican ipan in silic sacatl. </div>
<div class='m'>
<span class="verse" id="MK6_40">40&#160;</span>Omotlahtlalihqueh siquin sehse ciento uan ocsiquin ohome poual uan mahtlactli (50). </div>
<div class='m'>
<span class="verse" id="MK6_41">41&#160;</span>Uan Jesús oquiman non macuil pan uan non ome pescados, oahcotlachix iluicac, octeochiu uan occocoton in pan, uan oquinmactih nitlasalohcauan maquinxihxiluican in tocniuan. Noiuqui non ome pescados oquinxihxiluih nochtin. </div>
<div class='m'>
<span class="verse" id="MK6_42">42&#160;</span>Uan nochtin otlacuahqueh uan oixuiqueh. </div>
<div class='m'>
<span class="verse" id="MK6_43">43&#160;</span>Uan ocnichicohqueh mahtlactlamome chiquiuitl tentoc ica pan tlacocotontli uan ica pescado tlen oc omocau. </div>
<div class='m'>
<span class="verse" id="MK6_44">44&#160;</span>Macuil mil tlacameh naquin ihcuacon otlacuahqueh. </div>
<div class='s'>Jesús nihnimi iixco in mar </div>
<div class='r'>(Mt. 14:22-27; Jn. 6:16-21) </div>
<div class='p'>
<span class="verse" id="MK6_45">45&#160;</span>Jesús sanniman oquintitlan nitlasalohcauan matlehcocan itich in barca, matlayacantocan mayacan itich in altipetl Betsaida itich nocse itlaten in mar, uan yeh oc omocau quinnauatia nonqueh miqueh tocniuan. </div>
<div class='m'>
<span class="verse" id="MK6_46">46&#160;</span>Ihcuac yoquintlaminauatih, otlehcoc itich in tipetl ocmonochilito Dios. </div>
<div class='m'>
<span class="verse" id="MK6_47">47&#160;</span>Ihcuac yotlayouac, in barca oyaya itlahcoyan mar, uan Jesús isel ocatca itich in tipetl. </div>
<div class='m'>
<span class="verse" id="MK6_48">48&#160;</span>Oquinnalitac nitlasalohcauan quen amo ouiliah icuicah in barca, nic in ehecatl oquimixnamiquia. </div>
<div class='p'>Ihcuac yotlanesisquia Jesús oquimahsito nihnintiu iixco in atl, uan yoquinpanauisquia. </div>
<div class='m'>
<span class="verse" id="MK6_49">49&#160;</span>Ihcuac oquitaqueh nihnintiu iixco in atl, oquihtohqueh xa iehecayo se miquetl, uan omohcapohtzahtziqueh. </div>
<div class='m'>
<span class="verse" id="MK6_50">50&#160;</span>Nochtin oquitaqueh uan omomohtihqueh, pero Jesús sanniman oquinnotz, oquimiluih: </div>
<div class='p'>—¡Xonmoyolchicauacan, yeh nehua, amo xonmomohtican! </div>
<div class='p'>
<span class="verse" id="MK6_51">51&#160;</span>Ihcuac otlehcoc inuan itich in barca, in ehecatl omonactih. Uan yehuan tlailiuis omomohtayah uan ocmotetzauayah. </div>
<div class='m'>
<span class="verse" id="MK6_52">52&#160;</span>Ohcon ocatcah, pues ayamo ocahsicamatiah tlenoh ictosniqui in iluicacchiualistli tlen Jesús oquichiu ica in pan, nic yehuan nintlayoluilis queh oisquia oc otzacutoya. </div>
<div class='s'>Jesús quinpahtia miqueh cocoxqueh itich in altipetl Genesaret </div>
<div class='r'>(Mt. 14:34-36) </div>
<div class='p'>
<span class="verse" id="MK6_53">53&#160;</span>Ihcuac yoahsitoh itich nocse itlaten in mar, oahsitoh itich in tlalmeh campa itoocaayan Genesaret. Ompa tlatenco oquilpihqueh in barca. </div>
<div class='m'>
<span class="verse" id="MK6_54">54&#160;</span>San quen otimoqueh den barca, in tocniuan niman oquixmatqueh nic yen Jesús. </div>
<div class='m'>
<span class="verse" id="MK6_55">55&#160;</span>Uan in tocniuan oyahqueh nouiyan ic itich nonqueh tlalmeh uan oquinualiquilihqueh in cocoxqueh ica nincochpitl, hasta campa ocmatiah ocatca Jesús. </div>
<div class='m'>
<span class="verse" id="MK6_56">56&#160;</span>Ic nouiyan campa oyaya Jesús, itich in tzocotzitzin altipemeh, noso uehueyi altipemeh, noso campa cahcaliyoh, in tocniuan oquintlalayah nincocoxcauan itich in ohtentli. Uan octlatlautayah maquincaua ictzitzquisqueh masqui sayeh nitenco nitlaquen. Uan nochtin naquin octzitzcayah, opahtiah.  </div>
<div class='psalmlabel' id='MK7_0'> 7</div>
<div class='s'>Tlenoh tlen milauac icpitzoticchiua in tlacatl iixpan Dios </div>
<div class='r'>(Mt. 15:1-20) </div>
<div class='p'>
<span class="verse" id="MK7_1">1&#160;</span>Omotoquihqueh inauac Jesús in fariseos uan siquin teotlamachtanih tlen oualahqueh de Jerusalén. </div>
<div class='m'>
<span class="verse" id="MK7_2">2&#160;</span>Yehuan oquimitaqueh siquin nitlasalohcauan Jesús otlacuahtoyah ica ninmauan amo chipauaqueh, masequihto amo omomachipauqueh ohcon quemeh in ihmachtilistli judío. [Ica non yehuan oquimihihtouayah.] </div>
<div class='m'>
<span class="verse" id="MK7_3">3&#160;</span>In fariseos uan nochtin judíos, nic simi tlatlacamatih inauac tlen oquincauilihteuqueh ninyauehcautahuan, yehuan moniqui simi micpa momachipauasqueh, tla amo, amo tlacuah. </div>
<div class='m'>
<span class="verse" id="MK7_4">4&#160;</span>Yehuan ihcuac ualmocuipah den tianquis, amo tlacuah tla amo achtoh momachipauah. Uan ocsiqui miqueh tlanauatilten quintlacamatih, quemeh quinchipauasqueh xalohmeh uan comeh uan tipostlacaxomeh, [uan sannoiuqui tlen itich cochih]. </div>
<div class='m'>
<span class="verse" id="MK7_5">5&#160;</span>Ica non in fariseos uan in teotlamachtanih octlahtlanihqueh in Jesús: </div>
<div class='p'>—¿Tleca motlasalohcauantzitzin amo ictlacamatih tlen otechcauilihteuqueh matchiuacan in toyauehcautahuan, pues queutoc tlacuah ica ninmauan amo chipauaqueh? </div>
<div class='p'>
<span class="verse" id="MK7_6">6&#160;</span>Jesús oquimiluih: </div>
<div class='p'>—¡Ometitoc namoxayac! Amo omopoloh in teotlanauatani Isaías ica namehuantzitzin, ihcuac oquihcuiloh: </div>
<div class='q'>Ninqueh tocniuan nechtlacachiuah san ica nintlahtol, </div>
<div class='q'>pero ninyolo uehca catqui, amo nouan. </div>
<div class='q'>
<span class="verse" id="MK7_7">7&#160;</span>Pues sannencah nechtlacachiuah, </div>
<div class='q'>ictemachtiah queh oisquia neh notlamachtilis, nintlanextilil in tlacameh.<a href='#FN6' epub:type='noteref' class='noteref'>*</a> </div>
<div class='m'>
<span class="verse" id="MK7_8">8&#160;</span>Namehuantzitzin yonanconilcauqueh nitlanauatiltzin Dios, uan ocachi nancontlacamatih nintlanextilil in tlacameh: [nanquimonpacah in comeh uan xalohten, uan ocsiqui tlensa quemeh nin nanconchiuah.] </div>
<div class='p'>
<span class="verse" id="MK7_9">9&#160;</span>Noiuqui oquimiluih Jesús: </div>
<div class='p'>—Mota cuali yonamontlasalohqueh quenih nanconixpanauisqueh nitlanauatiltzin Dios para nancontlacamatisqueh nintlanextilil in tlacameh. </div>
<div class='m'>
<span class="verse" id="MK7_10">10&#160;</span>Moisés oquihtoh: “Ittlacachiuas mopapan uan momaman.”<a href='#FN7' epub:type='noteref' class='noteref'>†</a> Noiuqui oquihtoh: “Naquin pitzotic icteneua nipapan noso nimaman, uilica macmictican.”<a href='#FN8' epub:type='noteref' class='noteref'>‡</a> </div>
<div class='m'>
<span class="verse" id="MK7_11">11&#160;</span>Uan yeh namehuantzitzin yehyeh octlamantli nancontenextiliah. Nanconihtouah se tlacatl uilis quiluis nipapan noso nimaman: “Amo uilis inmitzonmatlanis. Nochi tlen onmitzonmactisquia ya Corbán” (ictosniqui ya tlatemactil inauac Dios). </div>
<div class='m'>
<span class="verse" id="MK7_12">12&#160;</span>Uan ohcon namehuantzitzin nanquimoncauiliah in teconeuan acmo macchiuacan itlah ipampa ninpapan noso ninmaman. </div>
<div class='m'>
<span class="verse" id="MK7_13">13&#160;</span>Ohcon nanconixpanauiah nitlanauatiltzin Dios, nic ocachi nancontlacamatih nintlanextilil tlen onamechoncauilihteuqueh namoyauehcautahuan. Uan ocsiqui mic tlensa quemeh nin nanconchiuah. </div>
<div class='p'>
<span class="verse" id="MK7_14">14&#160;</span>Jesús oquinnotz in tocniuan mamotoquican inauac, uan oquimiluih: </div>
<div class='p'>—Ixnechoncaquican namonochtintzitzin uan ixconahsicamatican: </div>
<div class='m'>
<span class="verse" id="MK7_15">15&#160;</span>Nochi tlen calaqui itich in tlacatl, amo yeh non icpitzoticchiua iixpan Dios. Tlamo yeh tlen quisa itich niyolo in tlacatl, yehua tlen icpitzoticchiua. </div>
<div class='m'>
<span class="verse" id="MK7_16">16&#160;</span>[Naquin icpia inacas tlen ica tlacaquis, matlacaqui.] </div>
<div class='p'>
<span class="verse" id="MK7_17">17&#160;</span>Ihcuac Jesús oquincauteu in tocniuan, ocalac calihtic, uan nitlasalohcauan octlahtlanihqueh tlenoh ictosniqui non tlahtol tlen oquihtoh. </div>
<div class='m'>
<span class="verse" id="MK7_18">18&#160;</span>Jesús oquimiluih: </div>
<div class='p'>—¿Tla ohcon dion namehuantzitzin amo nanconahsicamatih? ¿Max amo nanconahsicamatih nic nochi tlen calaqui iihtic in tlacatl amo uilis icpitzoticchiuas? </div>
<div class='m'>
<span class="verse" id="MK7_19">19&#160;</span>Pues nochi non, amo calaqui itich niyolo, yehyeh calaqui itich nipox, uan satepan yaui itich in letrina. </div>
<div class='p'>Jesús ica tlen oquihtoh ohcon octematiltih nic nochi tlacual yeh chipauac. </div>
<div class='m'>
<span class="verse" id="MK7_20">20&#160;</span>Noiuqui oquimiluih: </div>
<div class='p'>—Tlen ualeua itich in tlacatl, yeh non tlen icpitzoticchiua iixpan Dios. </div>
<div class='m'>
<span class="verse" id="MK7_21">21&#160;</span>Pues ic tlahtic, masequihto itich niyolo in tlacatl, ompa ualeua in amo cuali tlayoluilistli, pitzotic axtinimisqueh ica nintlalnacayo, in ichticyotl, in temictilis, </div>
<div class='m'>
<span class="verse" id="MK7_22">22&#160;</span>mocalaquisqueh iuan naquin amo iuan namiqueh, in xihxicuiyotl tlen quimixtopeua icmoaxcatisqueh nochi, in amocualyotl, in tlacahcayaualis, in xolopihtic tlayoluilis, in nixicolis, in pitzotic teteneualis, in ueyiniquilis, uan ompa ualeua amo icmatis tlacaquis. </div>
<div class='m'>
<span class="verse" id="MK7_23">23&#160;</span>Nochi nin tlen amo cuali ualeua itich niyolo in tlacatl, uan yeh non tlen icpitzoticchiua iixpan Dios. </div>
<div class='s'>Se siuatl amo judía tlaniltoca inauac Jesús </div>
<div class='r'>(Mt. 15:21-28) </div>
<div class='p'>
<span class="verse" id="MK7_24">24&#160;</span>Jesús oyah de ompa uan oahsic itich in tlalmeh Tiro [uan Sidón]. Oahsito itich se calihtic, uan amo oquinic macmatican nic ompacah. Masqui ohcon amo ouilic omotlaatih, </div>
<div class='m'>
<span class="verse" id="MK7_25">25&#160;</span>pues se siuatzintli naquin ocpiaya se ichpocau tlen ocpiaya amocuali ehecatl, san quen oquicac Jesús ompa ocatca, niman oualah uan inauac omotlancuaquitz. </div>
<div class='m'>
<span class="verse" id="MK7_26">26&#160;</span>Nin siuatzintli amo judía, yeh opouia itich in tlalmeh Sirofenicia.<a href='#FN9' epub:type='noteref' class='noteref'>§</a> Yeh omotlatlautaya inauac Jesús macquixti in amocuali ehecatl tlen ocpiaya nichpocau. </div>
<div class='m'>
<span class="verse" id="MK7_27">27&#160;</span>Jesús oquiluih: </div>
<div class='p'>—Ixquimonchia achtoh matlacuacan in coconeh, pues amo cuali sequincuilis nintlacual seiconeuan uan sequintlatiuilis in cuintzitzin. </div>
<div class='p'>
<span class="verse" id="MK7_28">28&#160;</span>In siuatzintli ocnanquilih: </div>
<div class='p'>—Yeh milauac, toTecotzin, masqui ohcon, neh inmati nic noiuqui in cuintzitzin itlampa mesa tlacuah ica nintlacacayax in coconeh. </div>
<div class='p'>
<span class="verse" id="MK7_29">29&#160;</span>Jesús oquiluih: </div>
<div class='p'>—Nic ohcon otontlananquilih, axan uilis toyas, acmo xonmotiquipacho; in amocuali ehecatl yoquis de mochpocatzin. </div>
<div class='p'>
<span class="verse" id="MK7_30">30&#160;</span>Ihcuac in siuatzintli oahsic ichan, ocahsito nichpocau catqui campa cochi, uan in amocuali ehecatl yoquis de nichpocau. </div>
<div class='s'>Jesús icpahtia se tlacatl tlen amo uili tlacaqui uan amo yec tenquisa </div>
<div class='p'>
<span class="verse" id="MK7_31">31&#160;</span>Oyah Jesús den tlalmeh Tiro, uan opanoc ic Sidón, uan oahsito itenco in mar Galilea ic Decápolis. </div>
<div class='m'>
<span class="verse" id="MK7_32">32&#160;</span>Ompa ocualiquilihqueh se tlacatl tlen amo ouilia tlacaqui uan amo yec tenquisa, uan octlatlautayah Jesús mactlali nima ipan. </div>
<div class='m'>
<span class="verse" id="MK7_33">33&#160;</span>Jesús ocxiloh in tlacatl den tocniuan, uan ocsican ocuicac, uan occalaquih nimahpiluan iihtic ninacasuan naquin amo ouilia tlacaqui uan ica nichihchi ocmachililih nininipil. </div>
<div class='m'>
<span class="verse" id="MK7_34">34&#160;</span>Oahcotlachix iluicac uan oelsihsiu, uan oquiluih: </div>
<div class='p'>—¡Efatá! —ictosniqui: ¡Ixmotlapo! </div>
<div class='p'>
<span class="verse" id="MK7_35">35&#160;</span>Sanniman omotlapohqueh ninacasuan, uan omoton nininipil, uan opeu yec tlahtoua. </div>
<div class='p'>
<span class="verse" id="MK7_36">36&#160;</span>Jesús oquinnahnauatih in tocniuan amacah macnonotzacan tlen omochiu, pero masqui ocachi oquinnauatih, yehuan ocachi octenonotztinimiah. </div>
<div class='m'>
<span class="verse" id="MK7_37">37&#160;</span>Tlailiuis ocmotetzauayah uan oquihtouayah: </div>
<div class='p'>—Simi cuali tlen icchiua. Tlen amo uilih tlacaquih quintlacaquitia, uan aquihqueh amo tlahtouah, icchiua mauilican matlahtocan.  </div>
<div class='psalmlabel' id='MK8_0'> 8</div>
<div class='s'>Jesús quintlamaca naui mil tocniuan </div>
<div class='r'>(Mt. 15:32-39) </div>
<div class='p'>
<span class="verse" id="MK8_1">1&#160;</span>Ic ihcuacon ocsipa omonichicohqueh miqueh tocniuan, uan amo ocpiayah tlenoh iccuasqueh. Jesús oquinnotz nitlasalohcauan uan oquimiluih: </div>
<div class='p'>
<span class="verse" id="MK8_2">2&#160;</span>—Inquimicnomati ninqueh tocniuan, ya icpia yeyi tonal nouan cateh uan amo icpiah tlenoh iccuasqueh. </div>
<div class='m'>
<span class="verse" id="MK8_3">3&#160;</span>Tla san ohcon inquintitlanis inchan uan yeh mayantoqueh, uilis uitzitiueh ica mayantli itich in ohtli, pues siquinten uehca oualahqueh. </div>
<div class='p'>
<span class="verse" id="MK8_4">4&#160;</span>Nitlasalohcauan ocnanquilihqueh: </div>
<div class='p'>—¿Canih itcuisqueh tlacual tlen ica itquimixuitisqueh nican campa amo caliyoh? </div>
<div class='p'>
<span class="verse" id="MK8_5">5&#160;</span>Jesús oquintlahtlanih: </div>
<div class='p'>—¿Quesqui pan nanconpiah? </div>
<div class='p'>Yehuan ocnanquilihqueh: </div>
<div class='p'>—Chicome. </div>
<div class='p'>
<span class="verse" id="MK8_6">6&#160;</span>Ihcuacon oquintiquitih nochtin in tocniuan mamotlahtlalican tlalpan. Oquian in chicome pan, omotlasohcamat inauactzinco Dios, occocoton uan oquinmactih nitlasalohcauan mactexihxiluican, uan yehuan oquinxihxiluihqueh nochtin in tocniuan. </div>
<div class='m'>
<span class="verse" id="MK8_7">7&#160;</span>Noiuqui oquinpixtoyah siqui pescadohtzitzin. Jesús oquinteochiu, uan otlanauatih noiuqui maquinxihxilocan. </div>
<div class='m'>
<span class="verse" id="MK8_8">8&#160;</span>Otlacuahqueh nochtin uan oixuiqueh, uan oc ocnichicohqueh chicome chiquiuitl pan tlacocotontli tlen oc omocau. </div>
<div class='m'>
<span class="verse" id="MK8_9">9&#160;</span>Tlen otlacuahqueh ocatcah quemeh naui mil. Satepan Jesús oquimiluih mayacan. </div>
<div class='m'>
<span class="verse" id="MK8_10">10&#160;</span>Uan yeh otlehcoc iuan nitlasalohcauan itich in barca, uan oyah itich in tlalmeh Dalmanuta. </div>
<div class='s'>In fariseos ictlahtlaniliah se iluicacnescayotl in Jesús </div>
<div class='r'>(Mt. 16:1-4; Lc. 12:54-56) </div>
<div class='p'>
<span class="verse" id="MK8_11">11&#160;</span>Oahsiqueh inauac Jesús siqui fariseos uan opeuqueh motlahtolixnamiquih iuan Jesús, uan nic ocniquiah san ictlatlatasqueh, opeuqueh ictlahtlaniliah macchiua se nescayotl tlen macnexti nic yeh ualeua inauac Dios. </div>
<div class='m'>
<span class="verse" id="MK8_12">12&#160;</span>Jesús chicauac oelsihsiu uan oquihtoh: </div>
<div class='p'>—¿Tleca ictlahtlanih se iluicacnescayotl in tocniuan tlen chanchiuah itich ninqueh tonalmeh? Tlamilauca innamechoniluia, amo quitasqueh dion se iluicacnescayotl. </div>
<div class='p'>
<span class="verse" id="MK8_13">13&#160;</span>Ihcuacon oquincauteu, uan ocsipa ocalac itich in barca uan oyah itich nocse itlaten in mar. </div>
<div class='s'>Ninlevadura in fariseos </div>
<div class='r'>(Mt. 16:5-12) </div>
<div class='p'>
<span class="verse" id="MK8_14">14&#160;</span>Nitlasalohcauan oquilcauqueh icuicasqueh in pan, uan san se pan ocuicayah itich in barca. </div>
<div class='m'>
<span class="verse" id="MK8_15">15&#160;</span>Jesús oquinnehmachtih: </div>
<div class='p'>—¡Yec xontlachixtocan, amo yeh nanconcauah namechonmahmaua ninlevadura in fariseos uan in Herodes!<a href='#FN10' epub:type='noteref' class='noteref'>*</a> </div>
<div class='p'>
<span class="verse" id="MK8_16">16&#160;</span>Yehuan opeuqueh icmononotzah: </div>
<div class='p'>—Ohcon techiluia nic amo otcualicaqueh in pan. </div>
<div class='p'>
<span class="verse" id="MK8_17">17&#160;</span>Jesús ocmomacac cuenta, uan oquimiluih: </div>
<div class='p'>—¿Tleca nanconihtouah amo nanconpiah pan? ¿Queutoc ayamo nanconmatih uan ayamo nanconahsicamatih? Queh oisquia, tzacutoc namotlayoluilis. </div>
<div class='m'>
<span class="verse" id="MK8_18">18&#160;</span>Nanconpiah namoixtololo, uan ¿amo namontlachiah? Nanconpiah namonacas, uan ¿amo namontlacaquih? ¿Xamo nanconilnamiquih </div>
<div class='m'>
<span class="verse" id="MK8_19">19&#160;</span>ihcuac onxixiloh macuil pan tlen ica otlacuahqueh macuil mil tlacameh? ¿Quesqui chiquiuitl tentoc ica pan tlacocotontli onanconnichicohqueh? </div>
<div class='p'>Yehuan otlananquilihqueh: </div>
<div class='p'>—Mahtlactlamome. </div>
<div class='p'>
<span class="verse" id="MK8_20">20&#160;</span>—Uan ihcuac onquinxixiloh chicome pan tlen ica otlacuahqueh naui mil, ¿quesqui chiquiuitl tentoc ica pan tlacocotontli oc onanconnichicohqueh? </div>
<div class='p'>Otlananquilihqueh: </div>
<div class='p'>—Chicome. </div>
<div class='p'>
<span class="verse" id="MK8_21">21&#160;</span>Ocsipa oquimiluih: </div>
<div class='p'>—¿Uan masqui yonanconitaqueh nochi non, ayamo namontlasalouah? </div>
<div class='s'>Itich in altipetl Betsaida Jesús icpahtia se popoyotl </div>
<div class='p'>
<span class="verse" id="MK8_22">22&#160;</span>Ihcuac oahsitoh itich in altipetl Betsaida, ocualiquilihqueh se popoyotl, uan octlatlautihqueh Jesús mactlali nima ipan in popoyotl. </div>
<div class='m'>
<span class="verse" id="MK8_23">23&#160;</span>Jesús ocmauilan in popoyotl uan ocquixtih den altipetl, uan octlalilih ichihchi itich niixtololouan, oquintlalih nimauan ipan tlacatl uan octlahtlanih: </div>
<div class='p'>—¿Max uili itconita itlah? </div>
<div class='p'>
<span class="verse" id="MK8_24">24&#160;</span>Yeh opeu tlachia uan oquihtoh: </div>
<div class='p'>—Inquimita in tlacameh quemeh oisquia pomeh ninintinimih. </div>
<div class='p'>
<span class="verse" id="MK8_25">25&#160;</span>Ocsipa oquintlalih nimauan icah niixtololouan, uan in tlacatl opahtic. Ouilic otlachix, uan nochi cuali yoquitaya. </div>
<div class='m'>
<span class="verse" id="MK8_26">26&#160;</span>Jesús octitlan mayaui ichan, oquiluih: </div>
<div class='p'>—Amo yeh toncalaquitiu itich in altipetl [uan itconnonotza acah tlen omochiu]. </div>
<div class='s'>Pedro quihtoua Jesús yehua in Cristo Temaquixtani </div>
<div class='r'>(Mt. 16:13-20; Lc. 9:18-21) </div>
<div class='p'>
<span class="verse" id="MK8_27">27&#160;</span>Jesús oyah iuan nitlasalohcauan itich in altipemeh tlen pouih Cesarea de Filipo. Itich in ohtli oquintlahtlanih nitlasalohcauan: </div>
<div class='p'>—¿Tlenoh quihtouah in tocniuan aquih neh? </div>
<div class='p'>
<span class="verse" id="MK8_28">28&#160;</span>Yehuan ocnanquilihqueh: </div>
<div class='p'>—Siquin quihtouah touatzin yen Juan Tlacuatecaani, ocsiquin quihtouah touatzin yen teotlanauatani Elías, uan ocsiquin quihtouah touatzin semehten tlen yauehcau teotlanauatanih. </div>
<div class='p'>
<span class="verse" id="MK8_29">29&#160;</span>Jesús oquintlahtlanih: </div>
<div class='p'>—Uan namehuantzitzin, ¿tlenoh nanconihtouah aquih neh? </div>
<div class='p'>Pedro ocnanquilih: </div>
<div class='p'>—Tehuatzin yen Cristo Temaquixtani. </div>
<div class='p'>
<span class="verse" id="MK8_30">30&#160;</span>Pero Jesús oquinnahnauatih amacah maquiluican aquih yeh. </div>
<div class='s'>Jesús quinmatiltia nic icmictisqueh </div>
<div class='r'>(Mt. 16:21-28; Lc. 9:22-27) </div>
<div class='p'>
<span class="verse" id="MK8_31">31&#160;</span>Ihcuacon Jesús opeu quinmachtia: </div>
<div class='p'>—NiConeu in Tlacatl icpia tlen icpanos mic tlahyouilis, uan mahsic amo icsilisqueh in tiquiuahqueh judíos, in teopixcatlayacanqueh uan in teotlamachtanih, uan icmictisqueh. Masqui ohcon, ipan yeyi tonal yancuicayolis. </div>
<div class='p'>
<span class="verse" id="MK8_32">32&#160;</span>Nochi nin yec oquimahsicamatiltih. Ihcuacon in Pedro ocuicac sican Jesús uan opeu icchicaucanotza. </div>
<div class='m'>
<span class="verse" id="MK8_33">33&#160;</span>Jesús omocuip uan oquinnalitac nitlasalohcauan, uan ocahuac in Pedro. Oquiluih: </div>
<div class='p'>—¡Ixmihcuani, amo ixnechixtzacuilihto, Satanás! Pues amo ittlalia motlachialis itich nitlaniquilis Dios, tlamo itich quen tlayoluiah in tlalticpactlacah. </div>
<div class='p'>
<span class="verse" id="MK8_34">34&#160;</span>Oquinnotz in Jesús nochtin tocniuan uan nitlasalohcauan, uan oquimiluih: </div>
<div class='p'>—Tla acah icniqui nouan uitz, acmo mamoyacana ica yeh itlaniquilis, macana in cruz den tlahyouilis uan mauiqui nouan. </div>
<div class='m'>
<span class="verse" id="MK8_35">35&#160;</span>Pues nochi naquin ictlaocolita niyolilis, icpolos; pero nochi naquin icpolos niyolilis nopampa uan ipampa in tlahtol tlen cualica temaquixtilistli, icsilis yolilis. </div>
<div class='m'>
<span class="verse" id="MK8_36">36&#160;</span>Xonmoyoluican, ¿tlenoh ica icmatlanis in tlacatl tla ictlani nochi tlen cah itich in tlalticpactli, uan yeh icpolos nialma? </div>
<div class='m'>
<span class="verse" id="MK8_37">37&#160;</span>¿Noso quexquich uilis ictlaxtlauas in tlacatl uan ohcon ocsipa icpias niyolilis? </div>
<div class='m'>
<span class="verse" id="MK8_38">38&#160;</span>Ixconmatican, naquin pinaua ica neh uan ica notlahtol, innauac ninqueh tlalticpactlacameh tlahtlacouanih naquin nintlaniltoquilis amo mocaua san iuan Dios, noiuqui niConeu in Tlacatl pinauas ica yeh, ihcuac ualmouicas ica nimouisticchicaualis niTahtzin uan iuan niiluicactlatitlancauan iaxcauan Yehuatzin.  </div>
<div class='psalmlabel' id='MK9_0'> 9</div>
<div class='p'>
<span class="verse" id="MK9_1">1&#160;</span>Jesús oquimiluih: </div>
<div class='p'>—Tlamilauca innamechoniluia, siquin tlen cateh nican amo miquisqueh hasta namo quitasqueh yopeu motlanauatilia Dios ica mic chicaualistli. </div>
<div class='s'>Jesús octlamantli monextia </div>
<div class='r'>(Mt. 17:1-13; Lc. 9:28-36) </div>
<div class='p'>
<span class="verse" id="MK9_2">2&#160;</span>Chicuasen tonal satepan Jesús oquinotz Pedro, Jacobo, uan Juan, uan oquinuicac sican uan san yehuan ipan se ueyi tipetl. Ompa imixpan yehuan, Jesús omonextih octlamantli. </div>
<div class='m'>
<span class="verse" id="MK9_3">3&#160;</span>Nitlaquen omocuip pitlanqui, tailiuis istac quemeh sitl, tlen nican tlalticpactli amacah uilis ohcon quistalis. </div>
<div class='m'>
<span class="verse" id="MK9_4">4&#160;</span>Ihcuacon ompa omonextihqueh in Elías uan Moisés, uan omononotztoyah iuan Jesús. </div>
<div class='m'>
<span class="verse" id="MK9_5">5&#160;</span>Pedro oquiluih Jesús: </div>
<div class='p'>—Totemachtihcatzin, ¡cuali nic tehuan nican itcateh! Itquinchiuasqueh yeyi xiucalmeh, se itmitzonchiuilisqueh touatzin, ocse Moisés, uan ocse in Elías. </div>
<div class='p'>
<span class="verse" id="MK9_6">6&#160;</span>Nitlasalohcauan simi omomohtayah, ica non Pedro amo ocmatia tlenoh oquihtohtoya. </div>
<div class='m'>
<span class="verse" id="MK9_7">7&#160;</span>Ihcuacon impan oualah se mixtli, uan itich in mixtli omocac se tlahtol tlen oquihtoh: </div>
<div class='p'>—Nicancah yeh notlasohConetzin, Yehuatzin ixconcaquican. </div>
<div class='p'>
<span class="verse" id="MK9_8">8&#160;</span>San ihcuac otlahtlachixqueh nitlasalohcauan, acmo acah oquitaqueh, tlamo sayen Jesús isel ocatca. </div>
<div class='p'>
<span class="verse" id="MK9_9">9&#160;</span>Ihcuac yotimotoyah itich non tipetl, Jesús oquinnahnauatih amacah itlah maquiluican tlen oquitaqueh, hasta ihcuac niConeu in Tlacatl yancuicayolis itich miquilistli. </div>
<div class='m'>
<span class="verse" id="MK9_10">10&#160;</span>Ica non yehuan amacah ocnonotzayah, uan san yehuan ocmosepantlahtlanayah tlenoh ictosniqui quen oquihtoh mach yancuicayolis itich miquilistli. </div>
<div class='m'>
<span class="verse" id="MK9_11">11&#160;</span>Ihcuacon octlahtlanihqueh Jesús: </div>
<div class='p'>—¿Tleca in teotlamachtanih quihtouah moniqui uitz achtoh in Elías?<a href='#FN11' epub:type='noteref' class='noteref'>*</a> </div>
<div class='p'>
<span class="verse" id="MK9_12">12&#160;</span>Jesús oquinnanquilih: </div>
<div class='p'>—Yeh milauac, Elías uitz achtoh, uan itich nochi tlayectlaliquiu. ¿Pero xamo noiuqui quihtoua in Teotlahtolamatl nic niConeu in Tlacatl ictlahyouiltisqueh simi, uan sansimi amo icsilisqueh? </div>
<div class='m'>
<span class="verse" id="MK9_13">13&#160;</span>Uan nic nannechontlahtlaniah den Elías, tlamilauca mannamechonilui, Elías youalahca, uan in tocniuan tlensa occhiuilihqueh quen yehuan ocniqueh, ohcon quen in Teotlahtolamatl octouaya icpanos. </div>
<div class='s'>Jesús icpahtia se telpocatl tlen icpia amocuali ehecatl </div>
<div class='r'>(Mt. 17:14-21; Lc. 9:37-43) </div>
<div class='p'>
<span class="verse" id="MK9_14">14&#160;</span>Ihcuac oahsitoh campa cateh nocsiquin nitlasalohcauan, miqueh tocniuan ompa oquinyaualohtoyah. Noiuqui ompa ocatcah teotlamachtanih, naquin oquimixnamictoyah nitlasalohcauan Jesús. </div>
<div class='m'>
<span class="verse" id="MK9_15">15&#160;</span>Ihcuac in tocniuan oquitaqueh Jesús oahsito, hasta queh amo ocniltocayah, uan nochtin omotlalohqueh octlahpalotoh. </div>
<div class='m'>
<span class="verse" id="MK9_16">16&#160;</span>Jesús oquintlahtlanih: </div>
<div class='p'>—¿Tlenoh ica nanquimonixnamiquih notlasalohcauan? </div>
<div class='p'>
<span class="verse" id="MK9_17">17&#160;</span>Semeh tlen ompa ocatcah otlananquilih: </div>
<div class='p'>—Tlamachtani, nican onmitzonualiquilih notelpocau, pues icpia amocuali ehecatl, uan non amocuali ehecatl ocnontilih. </div>
<div class='m'>
<span class="verse" id="MK9_18">18&#160;</span>Uan campa isqui in telpocatl, in amocuali ehecatl ictzitzquia, ictzihtziloua, uan icchiua mamotlanquilotzcua. Noiuqui tenposocquisa uan ualpohchicaui. Onquimiluih motlasalohcauantzitzin macquixtilican necah amocuali ehecatl, uan amo ouiliqueh. </div>
<div class='p'>
<span class="verse" id="MK9_19">19&#160;</span>Jesús oquihtoh: </div>
<div class='p'>—¡Ay tocniuan amo tlaniltocanih! ¿Max nochipa moniqui nisqui namouan? ¿Max nochipa moniquis innamechyolxicohtos? Ixnechonualiquilican in telpocatl. </div>
<div class='p'>
<span class="verse" id="MK9_20">20&#160;</span>Ocuicaqueh in telpocatl inauac Jesús. Uan in amocuali ehecatl san quen oquitac Jesús, chicauac octzihtziloh in telpocatl, uan octzoncuip tlalpan. In telpocatl omotlalmihmilouaya uan otenposocquisaya. </div>
<div class='m'>
<span class="verse" id="MK9_21">21&#160;</span>Jesús octlahtlanih nipapan in telpocatl: </div>
<div class='p'>—¿Quemanian opeu ohcon mochiua? </div>
<div class='p'>Yeh otlananquilih: </div>
<div class='p'>—Opeu ohcon ihcuac oc tzohtzocotzin. </div>
<div class='m'>
<span class="verse" id="MK9_22">22&#160;</span>Micpa ictlatiuia tlico, uan itich in atl uan ohcon icniqui icmictis. Tlaqueh otouilisquia ittechonmatlanis, ixtechonicnoita uan ixtechonmatlani. </div>
<div class='p'>
<span class="verse" id="MK9_23">23&#160;</span>Jesús ocnanquilih: </div>
<div class='p'>—¿Tleca itcontoua “tlaqueh otouilisquia”? Inauac naquin tlaniltoca, Dios nochi uili icchiua. </div>
<div class='p'>
<span class="verse" id="MK9_24">24&#160;</span>Sanniman ihcuacon nipapan in telpocatl chicauac oquihtoh: </div>
<div class='p'>—¡Inniltoca! ¡Pero ixnechonmatlani, pues tzocotzin notlaniltoquilis! </div>
<div class='p'>
<span class="verse" id="MK9_25">25&#160;</span>Ihcuac Jesús oquitac yomonichicohtoyah miqueh tocniuan, ocahuac in amocuali ehecatl. Oquiluih: </div>
<div class='p'>—Teh, ehecatl nontli uan nacastapal, neh inmitztiquitia: ixquisa ixcaua nin telpocatl, uan acmo queman itich ixcalaqui. </div>
<div class='p'>
<span class="verse" id="MK9_26">26&#160;</span>Necah amocuali ehecatl chicauac otzahtzic, chicauac octzihtziloh in telpocatl, uan oquis den telpocatl. In telpocatl omocau quemeh se miquetl. Ica non miqueh non ompa ocatcah oquihtohqueh milauac yomic. </div>
<div class='m'>
<span class="verse" id="MK9_27">27&#160;</span>Jesús ocmatilan in telpocatl uan ocquitzteu. </div>
<div class='p'>
<span class="verse" id="MK9_28">28&#160;</span>Ihcuac Jesús oyah calihtic, nitlasalohcauan octlahtlanihqueh sican: </div>
<div class='p'>—¿Tleca tehuan amo otuiliqueh otquihquixtihqueh in amocuali ehecatl? </div>
<div class='p'>
<span class="verse" id="MK9_29">29&#160;</span>Jesús oquinnanquilih: </div>
<div class='p'>—Nochtin ninqueh amocuali ehecameh amo uilis acah quinquihquixtis tla amo sectlatlautia Dios [uan se mosaua]. </div>
<div class='s'>Jesús ya ic opa quinmatiltia nimiquilis </div>
<div class='r'>(Mt. 17:22-23; Lc. 9:43-45) </div>
<div class='p'>
<span class="verse" id="MK9_30">30&#160;</span>Ihcuac oyahqueh de ompa, opanotoh Galilea. Jesús amo ocniquia acah macmati, </div>
<div class='m'>
<span class="verse" id="MK9_31">31&#160;</span>pues oquinmachtihtaya nitlasalohcauan. Oquimiluaya: </div>
<div class='p'>—NiConeu in Tlacatl ictemactisqueh inmac in tlalticpactlacameh, uan yehuan icmictisqueh. Masqui ohcon, ipan yeyi tonal yancuicayolis. </div>
<div class='p'>
<span class="verse" id="MK9_32">32&#160;</span>Pero yehuan amo ocahsicamatiah nin tlahtol, uan amo omixeuayah quiluisqueh maquimahsicamatilti. </div>
<div class='s'>¿Aquih ocachi tlayacantoc? </div>
<div class='r'>(Mt. 18:1-5; Lc. 9:46-48) </div>
<div class='p'>
<span class="verse" id="MK9_33">33&#160;</span>Oahsitoh itich in altipetl Capernaúm. Uan ihcuac calihtic yocatcah, Jesús oquintlahtlanih: </div>
<div class='p'>—¿Tlenoh ica onanmotlahtolixnamiquiah itich in ohtli? </div>
<div class='p'>
<span class="verse" id="MK9_34">34&#160;</span>Yehuan amo onauatqueh, nic ocmatoyah itich in ohtli omotlahtolixnamiquiah aquih yehuan isqui ocachi tlayacantoc. </div>
<div class='m'>
<span class="verse" id="MK9_35">35&#160;</span>Jesús omotlalih uan oquinnotz in mahtlactlamome itlasalohcauan. Uan oquimiluih: </div>
<div class='p'>—Naquin icniqui yehua tlayacantos, mai innauac nochtin quemeh oisquia amotlen ipanti, uan mamocuipa queh intlaqueual nochtin. </div>
<div class='p'>
<span class="verse" id="MK9_36">36&#160;</span>Uan oquian se conetl, uan octlalih ompa intlahcoyan, ocnapaloh uan oquimiluih: </div>
<div class='p'>
<span class="verse" id="MK9_37">37&#160;</span>—Naquin icsilia ica neh notoocaa se conetl quemeh nin, nehua nechsilia, uan naquin neh nechsilia, amo san yeh neh nechsilia, noiuqui icsilia Yehuatzin naquin onechoualtitlan. </div>
<div class='s'>Naquin amo techcocolia, touan cah </div>
<div class='r'>(Lc. 9:49-50; Mt. 10:42) </div>
<div class='p'>
<span class="verse" id="MK9_38">38&#160;</span>Juan ocnanquilih: </div>
<div class='p'>—ToTemachtihcatzin, otquitaqueh se tlacatl quintequixtilihtoc amocuali ehecameh ica motoocaatzin, uan yeh amo touan poui. Uan tehuan ottlacaualtihqueh, pues yeh amo touan poui. </div>
<div class='p'>
<span class="verse" id="MK9_39">39&#160;</span>Jesús oquinnanquilih: </div>
<div class='p'>—Amo ixcontlacaualtican, yehyeh ixconmatican, amacah uilis pitzotic tlahtos de neh tla yoquichiu se iluicacchiualis ica notoocaa. </div>
<div class='m'>
<span class="verse" id="MK9_40">40&#160;</span>Pues naquin amo techcocolia, touan cah. </div>
<div class='m'>
<span class="verse" id="MK9_41">41&#160;</span>Uan nochi naquin namechonmactia mas san se xaloh atl ica notoocaa nic icmati namehuantzitzin namonpouih iuan Cristo, tlamilauca innamechoniluia, amo icpolos nitlaxtlauil. </div>
<div class='s'>Ay tlasohtzintli naquin itich ualeua in tlatzacuil </div>
<div class='r'>(Mt. 18:6-9; Lc. 17:1-2) </div>
<div class='p'>
<span class="verse" id="MK9_42">42&#160;</span>’Pero nochi naquin ictlahtlacolchiualtia semeh ninqueh tzocotzitzin naquin tlaniltocah nonauac, ocachi cuali oisquia para yeh maquilpilican iquichtlan se ueyi titl tlen ica tlacuechouah, uan macpantlatiuican itich in mar. </div>
<div class='m'>
<span class="verse" id="MK9_43">43&#160;</span>Tlaqueh se moma mitztlahtlacolchiualtia, ixcotona. Ocachi cuali itcalaquis itmacotoctic itich in iluicacyolilistli, uan amo ome momauan uan yeh tias tlicotlatzacuiltilis, campa amo queman seui in tlitl, </div>
<div class='m'>
<span class="verse" id="MK9_44">44&#160;</span>[campa ninchacaluan amo miquisqueh, uan tlitl amo queman seuis.] </div>
<div class='m'>
<span class="verse" id="MK9_45">45&#160;</span>Uan tlaqueh mocxi mitztlahtlacolchiualtia, ixcotona. Ocachi cuali itcalaquis itxocotoctic itich in iluicacyolilistli, uan amo ome mocxiuan uan yeh mitztlatiuisqueh tlicotlatzacuiltilis, [campa amo queman seui in tlitl, </div>
<div class='m'>
<span class="verse" id="MK9_46">46&#160;</span>campa ninchacaluan amo miquisqueh, uan tlitl amo queman seuis.] </div>
<div class='m'>
<span class="verse" id="MK9_47">47&#160;</span>Uan tlaqueh se moixtololo mitztlahtlacolchiualtia, ixcopina. Ocachi cuali itcalaquis san ica se moixtololo campa Dios motlanauatilia, uan amo ica ome moixtololouan uan yeh mitztlatiuisqueh tlicotlatzacuiltilis, </div>
<div class='m'>
<span class="verse" id="MK9_48">48&#160;</span>campa ninchacaluan amo miquisqueh, uan tlitl amo queman seuis. </div>
<div class='p'>
<span class="verse" id="MK9_49">49&#160;</span>’Nochtin poyeyasqueh ica tlitl. [Uan nochi tlahpial tlatemactil uilica poyeyas ica istatl.] </div>
<div class='m'>
<span class="verse" id="MK9_50">50&#160;</span>In istatl yeh cuali, pero tla yocpoloh nipoyecyo, ¿quenih uilis nanconcuipilisqueh nipoyecyo? Ixconpiacan in istatl namotichtzin, uan ohcon xonmosepanyecuicacan.  </div>
<div class='psalmlabel' id='MK10_0'> 10</div>
<div class='s'>Tlen Dios ocsintilih, amo macxixini in tlacatl </div>
<div class='r'>(Mt. 19:1-12; Lc. 16:18) </div>
<div class='p'>
<span class="verse" id="MK10_1">1&#160;</span>Jesús oyah de Capernaúm, uan oyah itich in tlalmeh tlen pouih Judea uan itich nocse itlaten in ueyatl Jordán. Ihcuacon ocsipa inauac omonichicohqueh miqueh tocniuan, uan ohcon quen otlamachtaya, opeu quinmachtia. </div>
<div class='m'>
<span class="verse" id="MK10_2">2&#160;</span>Siqui fariseos oualahqueh inauac Jesús, uan nic ocniquiah icuitzitisqueh itich itlah tlahtol, octlahtlanihqueh: </div>
<div class='p'>—¿Max in tlanauatil iccauilia se tlacatl maccaua nisiuau? </div>
<div class='p'>
<span class="verse" id="MK10_3">3&#160;</span>Jesús oquintlahtlanih: </div>
<div class='p'>—¿Tlenoh otlanauatih Moisés? </div>
<div class='p'>
<span class="verse" id="MK10_4">4&#160;</span>In fariseos ocnanquilihqueh: </div>
<div class='p'>—Moisés oquicau in tlacatl maquihcuilo se amatl campa ictohtoc iccaua nisiuau, uan ohcon uili iccaua.<a href='#FN12' epub:type='noteref' class='noteref'>*</a> </div>
<div class='p'>
<span class="verse" id="MK10_5">5&#160;</span>Jesús oquimiluih: </div>
<div class='p'>—Moisés onamechonmactih non tlanauatil yeh nic namehuantzitzin simi namonyolchicauaqueh. </div>
<div class='m'>
<span class="verse" id="MK10_6">6&#160;</span>Pero ipeuyan in tlalticpactli, Dios oquichiu “mai tlacatl uan siuatl”.<a href='#FN13' epub:type='noteref' class='noteref'>†</a> </div>
<div class='m'>
<span class="verse" id="MK10_7">7&#160;</span>“Uan ica non in tlacatl iccauas nipapan uan nimaman, [uan icmosetilis nisiuau,] </div>
<div class='m'>
<span class="verse" id="MK10_8">8&#160;</span>uan non ome mochiuaquiueh sa se.”<a href='#FN14' epub:type='noteref' class='noteref'>‡</a> Uan ohcon yehuan acmo pouisqueh ome, tlamo sa se. </div>
<div class='m'>
<span class="verse" id="MK10_9">9&#160;</span>Ica non, tlen Dios ocsintilih, amo macxixini in tlacatl. </div>
<div class='p'>
<span class="verse" id="MK10_10">10&#160;</span>Ihcuac yocatcah calihtic, nitlasalohcauan ocsipa octlahtlanihqueh sannoiuqui tlen fariseos yoctlahtlanihcah. </div>
<div class='m'>
<span class="verse" id="MK10_11">11&#160;</span>Jesús oquimiluih: </div>
<div class='p'>—Nochi tlacatl naquin iccaua nisiuau uan icmonamictia ocse, tlahtlacoua inauac nisiuau nic mocalaquia iuan ocse. </div>
<div class='m'>
<span class="verse" id="MK10_12">12&#160;</span>Uan tla yen siuatl iccaua nitlauical, uan icmonamictia ocse, sannoiuqui tlahtlacoua nic mocalaquihtoc iuan ocse. </div>
<div class='s'>Jesús quinteochiua in coconeh </div>
<div class='r'>(Mt. 19:13-15; Lc. 18:15-17) </div>
<div class='p'>
<span class="verse" id="MK10_13">13&#160;</span>Oquinuiquilayah Jesús coconeh maquinteochiua. Pero nitlasalohcauan oquimahuayah naquin oquinualicayah in coconeh. </div>
<div class='m'>
<span class="verse" id="MK10_14">14&#160;</span>Ihcuac oquitac, Jesús omohsiu uan oquimiluih: </div>
<div class='p'>—Ixquimoncauacan in coconeh mauiquih nonauac, amo ixquimontzacuilican. Tlamilauca ixconmatican, naquin quemeh ninqueh coconeh, yehuan pouih iuan Dios campa motlanauatilia. </div>
<div class='m'>
<span class="verse" id="MK10_15">15&#160;</span>Tlamilauca innamechoniluia, naquin amo icsilia Dios matlanauati itich, ohcon quemeh se conetl mocaua macyacanacan, amo uilis calaquis campa motlanauatilia Dios. </div>
<div class='p'>
<span class="verse" id="MK10_16">16&#160;</span>Uan oquinnapalouaya in coconeh, uan impan oquintlalaya nimauan uan oquinteochiuaya. </div>
<div class='s'>Se tlacatl tominehqui mononotza iuan Jesús </div>
<div class='r'>(Mt. 19:16-30; Lc. 18:18-30) </div>
<div class='p'>
<span class="verse" id="MK10_17">17&#160;</span>Ihcuac Jesús yoyaya, se tlacatl oualmotlaloh uan iixpan omotlancuaquitz. Oquiluih: </div>
<div class='p'>—Cuali tlamachtani, ¿tlenoh moniqui inchiuas uan ohcon nechaxcatisqueh in yolilistli tlen ica in sintitl nochipa? </div>
<div class='p'>
<span class="verse" id="MK10_18">18&#160;</span>Jesús ocnanquilih: </div>
<div class='p'>—¿Tleca itnechonnotza incuali? Amaquin cuali, tlamo san se, yen Dios. </div>
<div class='m'>
<span class="verse" id="MK10_19">19&#160;</span>Ya itconixmati in tlanauatil: “Amo ittemictis, amo itmocalaquis iuan naquin amo iuan itnamiqueh, amo ittlachtiquis, amo itteistlacatlalis, amo ittlacahcayauas, ittlacachiuas mopapan uan momaman.”<a href='#FN15' epub:type='noteref' class='noteref'>§</a> </div>
<div class='p'>
<span class="verse" id="MK10_20">20&#160;</span>In tlacatl otlananquilih: </div>
<div class='p'>—Tlamachtani, nochi non ihcuac oc inconetl onipeu incualchiutiu. </div>
<div class='p'>
<span class="verse" id="MK10_21">21&#160;</span>Ihcuacon Jesús oquixitac ica tetlasohtlalistli, uan oquiluih: </div>
<div class='p'>—Se tlamantli mitzonpoloua: xoyau, ixconnamaca nochi tlen itconpia uan ixquimonxilui naquin amitlah icpiah. Uan ohcon itich in iluicac itconpias mic tlen moaxca. Uan xouiqui, uan xoni notlasalohcau [uan ixconana in cruz den tlahyouilis]. </div>
<div class='p'>
<span class="verse" id="MK10_22">22&#160;</span>Ihcuac in tlacatl oquicac non tlahtol, tlailiuis pitzotic oquimat, uan oyah otlaocoxtah, nic yeh simi ocpiaya mic tlen iaxca. </div>
<div class='p'>
<span class="verse" id="MK10_23">23&#160;</span>Jesús oquimixitac nitlasalohcauan, uan oquimiluih: </div>
<div class='p'>—¡Simi oueh calaquisqueh campa motlanauatilia Dios, naquin icpiah mic tlensaso! </div>
<div class='p'>
<span class="verse" id="MK10_24">24&#160;</span>Nitlasalohcauan ocmotetzauihqueh ihcuac occaqueh non tlahtol, uan Jesús ocsipa oquimiluih: </div>
<div class='p'>—Nocnitzitzin, simi oueh acah calaquis campa motlanauatilia Dios [naquin moyolchicaua itich tlen mic icpia]. </div>
<div class='m'>
<span class="verse" id="MK10_25">25&#160;</span>Ocachi amo oueh panos se camello ic itich nicuitlapil se acoxah, uan amo se tominehqui calaquis campa motlanauatilia Dios. </div>
<div class='p'>
<span class="verse" id="MK10_26">26&#160;</span>Yehuan ocachi ocmotetzauihqueh, uan ocmoiluayah: </div>
<div class='p'>—Tla ohcon, ¿aquih uilis momaquixtis?<a href='#FN16' epub:type='noteref' class='noteref'>*</a> </div>
<div class='p'>
<span class="verse" id="MK10_27">27&#160;</span>Jesús oquimixitac, uan oquimiluih: </div>
<div class='p'>—Iixcoyan in tlalticpactlacatl sansimi amo uilis; inauac Dios amo ohcon, pues Dios nochi mouilitia. </div>
<div class='p'>
<span class="verse" id="MK10_28">28&#160;</span>Ihcuacon Pedro opeu quiluia: </div>
<div class='p'>—Ixconmotili, tehuan otcauqueh nochi, uan mouantzin ityahtoqueh. </div>
<div class='p'>
<span class="verse" id="MK10_29">29&#160;</span>Jesús oquihtoh: </div>
<div class='p'>—Tlamilauca innamechoniluia, nochi naquin oquicau ichan, noso icniuan, noso iueltiuan, noso imaman, noso ipapan, [noso isiuau,] noso iconeuan, noso itlaluan, nopampa uan ipampa in tlahtol tlen cualica temaquixtilistli, </div>
<div class='m'>
<span class="verse" id="MK10_30">30&#160;</span>icsilis axan itich ninqueh tonalmeh tlen itchanchiuah macuil poual ocachi: calmeh, icniuan, iueltiuan, imamauan, iconeuan, uan itlaluan, masqui tlensaso icchiuilisqueh nic yeh poui nouan. Uan itich in tlalticpactli tlen ualahtoc icsilis in yolilistli tlen ica in sintitl nochipa. </div>
<div class='m'>
<span class="verse" id="MK10_31">31&#160;</span>Uan ixconmatican, miqueh naquin axan tlayacantoqueh, yehuan isqueh tlacuitlapan. Uan miqueh naquin axan cateh tlacuitlapan, yehuan tlayacantosqueh. </div>
<div class='s'>Jesús ya ic yexpa quinmatiltia nimiquilis </div>
<div class='r'>(Mt. 20:17-19; Lc. 18:31-34) </div>
<div class='p'>
<span class="verse" id="MK10_32">32&#160;</span>Jesús oixtlehcotaya oyahtoya itich in ohtli non yaui Jerusalén. Oquinyacanaya nitlasalohcauan, uan yehuan ocmotetzauayah. Uan ocsiquin tlen tlacuitlapan oyayah omomohtayah. Jesús ocsipa oquinnotz sican in mahtlactlamome itlasalohcauan, uan oquinnonotz tlenoh ipan mochiuas. </div>
<div class='m'>
<span class="verse" id="MK10_33">33&#160;</span>Oquihtoh: </div>
<div class='p'>—Ixconitacan, tixtlehcotoqueh ityahtoqueh Jerusalén. Uan ompa ictemactisqueh niConeu in Tlacatl inmac in teopixcatlayacanqueh uan in teotlamachtanih. Yehuan quihtosqueh itich moniqui in miquilistli, uan ictemactisqueh inmac naquin amo judíos. </div>
<div class='m'>
<span class="verse" id="MK10_34">34&#160;</span>Yehuan icuitzcasqueh, icchihchasqueh, ictacapitzosqueh, uan icmictisqueh. Masqui ohcon, ipan yeyi tonal yancuicayolis. </div>
<div class='s'>Tlen ictlahtlanih Jacobo uan Juan </div>
<div class='r'>(Mt. 20:20-28) </div>
<div class='p'>
<span class="verse" id="MK10_35">35&#160;</span>Jacobo uan Juan, niconeuan in Zebedeo, omotoquihqueh inauac in Jesús uan oquiluihqueh: </div>
<div class='p'>—ToTemachtihcatzin, otniquisquiayah ixtechonmacti tlen itmitzontlahtlanilisqueh. </div>
<div class='p'>
<span class="verse" id="MK10_36">36&#160;</span>Jesús oquintlahtlanih: </div>
<div class='p'>—¿Tlenoh nanconniquih manchiua namopampa? </div>
<div class='p'>
<span class="verse" id="MK10_37">37&#160;</span>Yehuan ocnanquilihqueh: </div>
<div class='p'>—Ixtechoncaua ihcuac itcomosililis motiquiuahcayotzin matmotlalican se moyecmapantzinco, uan nocse moopochmapantzinco. </div>
<div class='p'>
<span class="verse" id="MK10_38">38&#160;</span>Jesús oquinnanquilih: </div>
<div class='p'>—Namehuantzitzin amo nanconmatih tlen nancontlahtlanih. ¿Max uilis nancononisqueh in copa de tlahyouilis tlen neh inconis, noso uilis namonmocuatequisqueh quen neh inmocuatequis?<a href='#FN17' epub:type='noteref' class='noteref'>†</a> </div>
<div class='p'>
<span class="verse" id="MK10_39">39&#160;</span>Yehuan oquihtohqueh: </div>
<div class='p'>—Quemah, ituilisqueh. </div>
<div class='p'>Jesús oquimiluih: </div>
<div class='p'>—Tlamilauca nocopa tlen neh inconis nancononisqueh, uan namonmocuatequisqueh quen neh inmocuatequia, </div>
<div class='m'>
<span class="verse" id="MK10_40">40&#160;</span>pero naquin motlalis noyecmapan uan noopochmapan amo nehua inquihtos, ompa motlalisqueh sayeh naquin Yehuatzin yoquihtoh ompa motlalisqueh. </div>
<div class='p'>
<span class="verse" id="MK10_41">41&#160;</span>Non oc mahtlactli itlasalohcauan, ihcuac occaqueh tlen octlahtlaniah, ocualanqueh iuan Jacobo uan Juan. </div>
<div class='m'>
<span class="verse" id="MK10_42">42&#160;</span>Pero Jesús oquinnotz uan oquimiluih: </div>
<div class='p'>—Namehuantzitzin nanconmatih nic itich nocsiquin tlalmeh naquin quinmatih quemeh tiquiuahqueh, moteconiquih impan naquin quinnauatiah, uan in cuahcualtlayacanqueh ica ninchicaualis icchiuah tlen icniquih innauac. </div>
<div class='m'>
<span class="verse" id="MK10_43">43&#160;</span>Pero namehuantzitzin amo icnamiqui ohcon nanconchiuasqueh, yehyeh naquin semeh namehuantzitzin icniqui isqui ocachi ueyi, moniqui mocuipas queh intlaqueual nocsiquin, </div>
<div class='m'>
<span class="verse" id="MK10_44">44&#160;</span>uan naquin semeh namehuantzitzin icniqui tlayacantos, mamocuipa queh iesclavo nochtin. </div>
<div class='m'>
<span class="verse" id="MK10_45">45&#160;</span>Porque niConeu in Tlacatl amo oualah queh teteco, tlamo queh tlaqueual, uan ohcon octemactico niyolilis, tlen ica octlaxtlau nintemaquixtilis miqueh. </div>
<div class='s'>Jesús icpahtia in popoyotl Bartimeo </div>
<div class='r'>(Mt. 20:29-34; Lc. 18:35-43) </div>
<div class='p'>
<span class="verse" id="MK10_46">46&#160;</span>Oahsitoh Jericó. Satepan ihcuac yoyahtoyah de ompa Jesús iuan nitlasalohcauan, tlailiuis miqueh tocniuan icuitlapan oyayah. Ihcuacon se tlacatl popoyotl itoocaa Bartimeo, niconeu in Timeo, otolohtoya itenco in ohtli, ocmihtlanihtoya tomin. </div>
<div class='m'>
<span class="verse" id="MK10_47">47&#160;</span>Ihcuac oquimat yen Jesús de Nazaret ompa panotoc, opeu ictzahtzilia: </div>
<div class='p'>—¡Jesús, Ualeuani de David, ixnechonicnomati!<a href='#FN18' epub:type='noteref' class='noteref'>‡</a> </div>
<div class='p'>
<span class="verse" id="MK10_48">48&#160;</span>Miqueh ocahuayah masintlacaqui. Masqui ohcon, yeh ocachi chicauac octzahtzilaya: </div>
<div class='p'>—¡Ualeuani de David, ixnechonicnomati! </div>
<div class='p'>
<span class="verse" id="MK10_49">49&#160;</span>Ihcuacon Jesús omonactih uan otlatiquitih macnotzacan. </div>
<div class='p'>Ocnotzqueh in popoyotl uan oquiluihqueh: </div>
<div class='p'>—Xonmoyolchicaua uan xonmosinquitza, mitzonnotza. </div>
<div class='p'>
<span class="verse" id="MK10_50">50&#160;</span>Ihcuacon yeh octlatiuih niololol, uan omoquitzteutiuitz, uan oualah inauac Jesús. </div>
<div class='m'>
<span class="verse" id="MK10_51">51&#160;</span>Jesús octlahtlanih: </div>
<div class='p'>—¿Tlenoh itconniqui manchiua mopampa? </div>
<div class='p'>In popoyotl otlananquilih: </div>
<div class='p'>—Tlamachtani, inniqui intlachias. </div>
<div class='p'>
<span class="verse" id="MK10_52">52&#160;</span>Jesús oquiluih: </div>
<div class='p'>—Sa xoyau, motlaniltoquilis yomitzonpahtih. </div>
<div class='p'>Ihcuacon sanniman otlachix, uan opeu iuan yaui Jesús itich in ohtli.  </div>
<div class='psalmlabel' id='MK11_0'> 11</div>
<div class='s'>Jesús calaqui Jerusalén </div>
<div class='r'>(Mt. 21:1-11; Lc. 19:28-40; Jn. 12:12-19) </div>
<div class='p'>
<span class="verse" id="MK11_1">1&#160;</span>Ihcuac yoahsitoyah Jerusalén, ic campa in altipemeh Betfagé uan Betania, icxitlan in tipetl Olivos, Jesús oquintitlan ome itlasalohcauan, </div>
<div class='m'>
<span class="verse" id="MK11_2">2&#160;</span>oquimiluih: </div>
<div class='p'>—Xonyacan itich necah altipetl tlen cah tlaixpan, uan ihcuac namonahsisqueh ompa, nanconahsisqueh ilpitoc se axnohtzin tlen ayamo acah ipan yaui. Ixcontohtomacan uan ixnechonualiquilican. </div>
<div class='m'>
<span class="verse" id="MK11_3">3&#160;</span>Uan tla acah namechontlahtlania tleca ohcon nanconchiuah, ixconiluican: “In toTeco icniqui quicuis, uan sanniman cualcuipas.” </div>
<div class='p'>
<span class="verse" id="MK11_4">4&#160;</span>Oyahqueh uan ocahsiqueh in axnohtzin ilpitoc itich se caltentli itenco in ohtli, uan octohtonqueh. </div>
<div class='p'>
<span class="verse" id="MK11_5">5&#160;</span>Siquin tlen ompa ocatcah oquintlahtlanihqueh: </div>
<div class='p'>—¿Tleca ohcon nanconchiuah, nancontohtontoqueh in axnohtzin? </div>
<div class='p'>
<span class="verse" id="MK11_6">6&#160;</span>Yehuan otlananquilihqueh quemeh Jesús oquimiluih, uan oquincauilihqueh macuicacan. </div>
<div class='m'>
<span class="verse" id="MK11_7">7&#160;</span>Ocualicaqueh in axnohtzin inauac Jesús, octlapihpichtihqueh ica nintlaquen, uan Jesús ipan omotlalih. </div>
<div class='m'>
<span class="verse" id="MK11_8">8&#160;</span>Miqueh tocniuan oquinsouayah nintlaqueuan itich in ohtli, uan ocsiquin octiquiah itlamayo in pomeh uan ocsouayah itich in ohtli. </div>
<div class='p'>
<span class="verse" id="MK11_9">9&#160;</span>Uan tlen ocyacanayah uan tlen oyayah icuitlapan chicauac octouayah: </div>
<div class='p'>—¡Itmitzontlacachiuah! ¡Tlateochiual naquin uitz ica nitoocaatzin toTecotzin!<a href='#FN19' epub:type='noteref' class='noteref'>*</a> </div>
<div class='m'>
<span class="verse" id="MK11_10">10&#160;</span>Tlateochiual nitiquiuahcayo naquin ya ehcotoc tlanauatis quemeh in totatah David. ¡Ittlacachiuah in toTahtzin Dios naquin meuiltihticah iluicac! </div>
<div class='p'>
<span class="verse" id="MK11_11">11&#160;</span>Uan ohcon ocalac Jesús Jerusalén, uan oyah icah in teopantli. Uan ihcuac yoquitac nochi quen ocatca, oyah Betania iuan nimahtlactlamome itlasalohcauan, nic yotlapoyautoya. </div>
<div class='s'>Jesús cahua in icoxpouitl tlen amo mochiua </div>
<div class='r'>(Mt. 21:18-19) </div>
<div class='p'>
<span class="verse" id="MK11_12">12&#160;</span>Oualimostic, ihcuac oualmocuipqueh den altipetl Betania, Jesús itich in ohtli omayanaco. </div>
<div class='m'>
<span class="verse" id="MK11_13">13&#160;</span>Uan oc uehca ocnalitac se icoxpouitl xiuyoh, uan oyah oquitato xamo icpia tlatiyotl. Ihcuac ompa oahsito, amotlen ocahsic, tlamo sayeh nixiuyo, pues ayamo itonal mochiuas in icox. </div>
<div class='m'>
<span class="verse" id="MK11_14">14&#160;</span>Jesús oquiluih: </div>
<div class='p'>—¡Ayic oc queman acah maquicua motlatiyo! </div>
<div class='p'>Uan nitlasalohcauan occactoyah. </div>
<div class='s'>Jesús quinquihquixtia tlen otlanamacayah itich in teopantli </div>
<div class='r'>(Mt. 21:12-17; Lc. 19:45-48; Jn. 2:13-22) </div>
<div class='p'>
<span class="verse" id="MK11_15">15&#160;</span>Ihcuac oahsitoh Jerusalén, Jesús ocalac icah in teopantli, uan opeu quinquihquixtia tlen otlanamacatoyah uan tlen otlacoutoyah ompa. Oquimixcuip ninmesas in tominpatlanih uan nimicpaluan in palomahnamacanih. </div>
<div class='m'>
<span class="verse" id="MK11_16">16&#160;</span>Uan acmo oquincauaya mapanocan ica itlah intlamemel itich niquiyau in teopantli. </div>
<div class='m'>
<span class="verse" id="MK11_17">17&#160;</span>Uan opeu quinmachtia, oquimiluih: </div>
<div class='p'>—¿Xamo ihcuiliutoc itich in Teotlahtolamatl: “Nocal isqui cali campa in tocniuan ic nouiyan in tlalmeh icmonochiliquiueh Dios”?<a href='#FN20' epub:type='noteref' class='noteref'>†</a> Uan yeh namehuan yonaccuipqueh inchan ichtiqueh.<a href='#FN21' epub:type='noteref' class='noteref'>‡</a> </div>
<div class='p'>
<span class="verse" id="MK11_18">18&#160;</span>Ihcuac ocmatqueh in teotlamachtanih uan in teopixcatlayacanqueh, yehuan octemouayah quenih icmictisqueh Jesús. Octemouayah icmictisqueh, nic oquitayah Jesús nochtin in tocniuan tlailiuis ocmotetzauayah uan ocuilitayah nitlamachtilis, ica non yehuan ocnixicolitayah. </div>
<div class='p'>
<span class="verse" id="MK11_19">19&#160;</span>Ihcuac yotlapoyauisquia, Jesús iuan nitlasalohcauan oyahqueh de Jerusalén. </div>
<div class='s'>In icoxpouitl uaqui </div>
<div class='r'>(Mt. 21:20-22) </div>
<div class='p'>
<span class="verse" id="MK11_20">20&#160;</span>Oualimostic cualcan, ompa opanoqueh inauac in icoxpouitl, uan oquitaqueh yoouac ica nochi niniluayo. </div>
<div class='m'>
<span class="verse" id="MK11_21">21&#160;</span>Ihcuacon Pedro oquilnamic tlen oquihtoh Jesús yaluatica, uan oquiluih: </div>
<div class='p'>—Totemachtihcatzin, ¡ixconita! In icoxpouitl tlen otconchicaucanotz yoouac. </div>
<div class='p'>
<span class="verse" id="MK11_22">22&#160;</span>Jesús otlananquilih: </div>
<div class='p'>—Xontlaniltocacan inauac Dios. </div>
<div class='m'>
<span class="verse" id="MK11_23">23&#160;</span>Pues tlamilauca innamechoniluia, naquin quiluis nin tipetl: “Ixmihcuani uan ixmopantitlani itich in mar”, uan amo yolometi, yehyeh icniltoca nic mochiuas tlen ictoua, tlamilauca ohcon mochiuas. </div>
<div class='m'>
<span class="verse" id="MK11_24">24&#160;</span>Ica non neh innamechoniluia, nochi tlen nancontlahtlanilisqueh Dios ihcuac nanmotlatlautisqueh inauac, ixconniltocacan nic yonanconsilihqueh, uan ohcon nanconsilisqueh. </div>
<div class='m'>
<span class="verse" id="MK11_25">25&#160;</span>Uan ihcuac namonmotlatlautihtosqueh inauac Dios, tlaqueh acah namechoncualanihtoc, ixcontlapohpoluican. Ohcon noiuqui namoTahtzin naquin metzticah iluicac, namechontlapohpoluis namoamocualichiualis. </div>
<div class='m'>
<span class="verse" id="MK11_26">26&#160;</span>[Pero tla namehuantzitzin amo namontetlapohpoluiah, namoTahtzin naquin metzticah iluicac amono namechontlapohpoluis namoamocualichiualis.] </div>
<div class='s'>Nichicaualis Jesús ualeua itich Dios </div>
<div class='r'>(Mt. 21:23-27; Lc. 20:1-8) </div>
<div class='p'>
<span class="verse" id="MK11_27">27&#160;</span>Oehcoqueh ocsipa Jerusalén. Uan ihcuac Jesús ocatca ic icah in teopantli, inauac omotoquihqueh in teopixcatlayacanqueh, in teotlamachtanih uan ocsiquin tiquiuahqueh judíos, </div>
<div class='m'>
<span class="verse" id="MK11_28">28&#160;</span>uan octlahtlanihqueh: </div>
<div class='p'>—¿Tlenoh mopanti para itconchiuas tlen otconchiu? ¿Aquih omitzonmactih in chicaualis ohcon itconchiuas? </div>
<div class='p'>
<span class="verse" id="MK11_29">29&#160;</span>Jesús oquinnanquilih: </div>
<div class='p'>—Neh noiuqui innamechonchiuilis se tlahtlanilis; ixnechonnanquilican, uan ohcon neh noiuqui innamechoniluis ica aquih ichicaualis inchiua tlen inchiua. </div>
<div class='m'>
<span class="verse" id="MK11_30">30&#160;</span>¿Nitlacuatequilis in Juan, canih oualeu, inauac Dios noso inauac in tlacameh? Ixnechonnanquilican. </div>
<div class='p'>
<span class="verse" id="MK11_31">31&#160;</span>Yehuan opeu icmixyehyecoltiah: </div>
<div class='p'>—Tla itquihtouah oualeu inauac Dios, yeh techtlahtlanis tleca amo otniltocaqueh. </div>
<div class='m'>
<span class="verse" id="MK11_32">32&#160;</span>Uan sannoiuqui amo uilis ittosqueh oualeu inauac in tlacameh. </div>
<div class='p'>Ohcon octohqueh nic oquinmouilayah in tocniuan, pues nochtin ocmatiah nic Juan yeh milauac teotlanauatani. </div>
<div class='m'>
<span class="verse" id="MK11_33">33&#160;</span>Ica non ihquin ocnanquilihqueh: </div>
<div class='p'>—Amo itmatih. </div>
<div class='p'>Jesús oquimiluih: </div>
<div class='p'>—Tla ohcon noiuqui neh amo innamechoniluis ica aquih ichicaualis inchiua tlen inchiua.  </div>
<div class='psalmlabel' id='MK12_0'> 12</div>
<div class='s'>Tlanihniuiltil ica tlen amo cuali medieros </div>
<div class='r'>(Mt. 21:33-46; Lc. 20:9-19) </div>
<div class='p'>
<span class="verse" id="MK12_1">1&#160;</span>Ihcuacon Jesús opeu quinnonotza ica tlanihniuiltil. Oquimiluih: </div>
<div class='p'>—Se tlacatl itich se ueyi tlali octoocac uva uan occolaltih. Oquichiu se tlaticochtli itich in titl campa icpatzcas in uva, uan oquichiu se cali uehcapan tlen itich ompa tlapihpiasqueh. </div>
<div class='p'>’Uan satepan oquintlaneutihteu in tlatoctli siqui medieros, uan oyah uehca. </div>
<div class='m'>
<span class="verse" id="MK12_2">2&#160;</span>Ihcuac yoahsic in tonal tlatiquisqueh ica in tlatiyotl, in teteco octitlan se itlaqueual innauac in medieros octlahtlanito tlen yeh iyohca. </div>
<div class='m'>
<span class="verse" id="MK12_3">3&#160;</span>Pero yehuan octzihtzitzquihqueh uan octiuihqueh, uan octitlanqueh iyoca. </div>
<div class='m'>
<span class="verse" id="MK12_4">4&#160;</span>Satepan in teteco octitlan ocse itlaqueual, [pero octzitzquihqueh ica titl,] occohcocohqueh itich nitzonticon uan tlensa pitzotic oquihiluihqueh. </div>
<div class='m'>
<span class="verse" id="MK12_5">5&#160;</span>Octitlan ocse, uan nicancah ocmictihqueh. Uan oquintitlan ocsiqui miqueh; siquin oquincohcocohqueh, uan ocsiquin oquinmictihqueh. </div>
<div class='p'>
<span class="verse" id="MK12_6">6&#160;</span>’Satepan omocau yec sa se naquin ouilisquia ictitlanis, sayeh nitlasohconeu, uan octitlan. Oquihtoh: “Noconeu yeh quemah ictlepanitasqueh.” </div>
<div class='m'>
<span class="verse" id="MK12_7">7&#160;</span>Pero in medieros ocmosepaniluihqueh: “Yeh nin naquin nochi iaxcatis. Ixuiquican matmictican, uan ohcon itmocauisqueh tehuan tlen yeh oisquia iaxca.” </div>
<div class='m'>
<span class="verse" id="MK12_8">8&#160;</span>Octzitzquihqueh uan ocmictihqueh, uan ocquihquixtihqueh den uvahtlatoctli. </div>
<div class='p'>
<span class="verse" id="MK12_9">9&#160;</span>’¿Tlenoh nanconyoluiah icchiuas niteco non tlatoctli? Tlamilauca uitz quinpohpoloquiu nonqueh medieros, uan quinmactis ocsiquin nitlatoc. </div>
<div class='p'>
<span class="verse" id="MK12_10">10&#160;</span>’¿Max amo queman nanconamapoutoqueh in Teotlahtolamatl, campa ihcuiliutoc: </div>
<div class='q'>In titl tlen in calchiuanih ocsicantlalihqueh nic amo ocuilitaqueh, </div>
<div class='q'>yehua omochiuaco tlayacantoc titl tlachicaualoni. </div>
<div class='q'>
<span class="verse" id="MK12_11">11&#160;</span>Ohcon oquichiu yen toTecotzin, uan itmouisticmatih tehuan naquin itquitah ica in toixtololouan?<a href='#FN22' epub:type='noteref' class='noteref'>*</a> </div>
<div class='p'>
<span class="verse" id="MK12_12">12&#160;</span>In teotlamachtanih uan teopixcatlayacanqueh ocniquiah ictzitzquisqueh Jesús, nic ocahsicamatqueh non tlanihniuiltil yehuan oquincahcaquitih. Pero oquimixmouilayah in tocniuan, ica non sa occauqueh uan oyahqueh. </div>
<div class='s'>¿Max cuali sectlaxtlauas impuesto noso amo? </div>
<div class='r'>(Mt. 22:15-22; Lc. 20:20-26) </div>
<div class='p'>
<span class="verse" id="MK12_13">13&#160;</span>Oquintitlanilihqueh Jesús siqui fariseos uan siqui tlen pouih iuan Herodes macyehyecocan icuitzitisqueh itich itlah tlahtol. </div>
<div class='m'>
<span class="verse" id="MK12_14">14&#160;</span>Oquiluitoh: </div>
<div class='p'>—Tlamachtani, itmatih touatzin tontlahtoua ica tlen milauac. Touatzin amo tonmocamamohtia tontlahtos, pues amo tonmoyacana ica quen tlahtlamati acah, uan ica tlamilaucatlahtol itcontemachtia niohtectzin Dios. Ixtechonilui: ¿Max tecauilia nitlanauatil Moisés sectlaxtlauas impuesto inauac in ueyitiquiuahtlayacanqui romano noso amo? ¿Ittemactisqueh noso amo ittemactisqueh? </div>
<div class='p'>
<span class="verse" id="MK12_15">15&#160;</span>Jesús oquitac quen yehuan otlahtohtoyah ica ome inxayac, ica non oquimiluih: </div>
<div class='p'>—¿Tleca nanconniquih nannechonuitzitisqueh? Ixnechonualiquilican manquita se tomin. </div>
<div class='p'>
<span class="verse" id="MK12_16">16&#160;</span>Yehuan ocualiquilihqueh, uan Jesús oquintlahtlanih: </div>
<div class='p'>—¿Aquih iixtipan uan aquih itoocaa catqui itich nin tomin? </div>
<div class='p'>Yehuan ocnanquilihqueh: </div>
<div class='p'>—Yen ueyitiquiuahtlayacanqui. </div>
<div class='p'>
<span class="verse" id="MK12_17">17&#160;</span>Jesús oquimiluih: </div>
<div class='p'>—Tlen iaxca in ueyitiquiuahtlayacanqui, ixconmactican in ueyitiquiuahtlayacanqui, uan tlen iaxca Dios, ixconmactican Dios. </div>
<div class='p'>Uan yehuan ocmotetzauihqueh quen Jesús oquinnanquilih. </div>
<div class='s'>¿Max yancuicayolisqueh tlen yomiqueh? </div>
<div class='r'>(Mt. 22:23-33; Lc. 20:27-40) </div>
<div class='p'>
<span class="verse" id="MK12_18">18&#160;</span>Ihcuacon oualahqueh inauac Jesús siqui saduceos. Yehuan naquin quihtouah amo yancuicayolisqueh in miquemeh. Uan octlahtlanihqueh: </div>
<div class='p'>
<span class="verse" id="MK12_19">19&#160;</span>—Tlamachtani, Moisés oquihcuilohteu, tla se tlacatl namiqueh miqui uan amo iccauteua dion se iconeu, moniqui nicniu non tlacatl icmonamictis non siuatl. Ohcon ninconeuan pouisqueh quemeh iconeuan naquin yomic.<a href='#FN23' epub:type='noteref' class='noteref'>†</a> </div>
<div class='m'>
<span class="verse" id="MK12_20">20&#160;</span>Uan ohcon, ocatcah chicome icnimeh. In tlayacayotl omonamictih, uan satepan omic, uan amo oquincauteu iconeuan iuan nisiuau. </div>
<div class='m'>
<span class="verse" id="MK12_21">21&#160;</span>Satepan, in teopa icniu omonamictih iuan non siuatl. Yeh noiuqui omic, uan amono oquincauteu iconeuan iuan. Noiuqui ohcon ipan omochiu non ic yeyi icniu. </div>
<div class='m'>
<span class="verse" id="MK12_22">22&#160;</span>Uan ohcon nochtin in chicome ocmonamictihtahqueh in siuatl. Masqui ohcon, dion se amo oquincauteu iconeuan iuan. Satepan ihcuac omiqueh nochtin, noiuqui omic in siuatl. </div>
<div class='m'>
<span class="verse" id="MK12_23">23&#160;</span>Axan, itich in yancuicayolilis, tla milauac yancuicayolisqueh, ¿aquih pouis isiuau, tla nochtin in chicome icnimeh ocmonamictihqueh? </div>
<div class='p'>
<span class="verse" id="MK12_24">24&#160;</span>Jesús oquimiluih: </div>
<div class='p'>—Namonmopolouah ica tlen nancontlahtlanih, ompa mota nic amo nanconixmatih in Teotlahtolamatl dion nichicaualitzin Dios. </div>
<div class='m'>
<span class="verse" id="MK12_25">25&#160;</span>Tlamilauca, ihcuac tlen yomiqueh yancuicayolisqueh, acmo acah monamictis, dion ictemactisqueh acah mamonamicti. Naquin yancuicayolisqueh isqueh quemeh in iluicactlatitlanten tlen cateh iluicac. </div>
<div class='m'>
<span class="verse" id="MK12_26">26&#160;</span>Pero tla nancontlahtlanih max yancuicayolisqueh in miquemeh, ¿max amo nanconamapoutoqueh itich nitlahcuilol Moisés, tlen Dios oquiluih Moisés itich in tlayaualuitztli tlen oxotlatoya? Dios ihquin oquiluih: “Neh iDios in Abraham, in Isaac, uan in Jacob.” </div>
<div class='m'>
<span class="verse" id="MK12_27">27&#160;</span>Ica non ixconmatican, Dios amo iDios in miquemeh, tlamo yeh iDios naquin yoltoqueh. Ica non, itich non quen namontlayoluiah simi namonmopolouah. </div>
<div class='s'>In tlanauatil tlen ocachi tlayacantoc </div>
<div class='r'>(Mt. 22:34-40) </div>
<div class='p'>
<span class="verse" id="MK12_28">28&#160;</span>Se teotlamachtani naquin oquincac quen omononotztoyah uan oquicac quen Jesús cuali oquinnanquilih, omotoquih inauac in Jesús uan octlahtlanih: </div>
<div class='p'>—¿Itich nochi in tlanauatil, catliyeh in tlanauatil tlen ocachi tlayacantoc? </div>
<div class='p'>
<span class="verse" id="MK12_29">29&#160;</span>Jesús ocnanquilih: </div>
<div class='p'>—In tlanauatil tlen ocachi tlayacantoc yeh nin: “Ixcaqui, Israel, san se toTecotzin Dios metzticah. </div>
<div class='m'>
<span class="verse" id="MK12_30">30&#160;</span>Ittlasohtlas moTecotzin Dios ica nochi moyolo, ica nochi moalma, ica nochi motlayoluilis, uan ica nochi mochicaualis.”<a href='#FN24' epub:type='noteref' class='noteref'>‡</a> [Yehua nin in tlanauatil tlen ocachi tlayacantoc.] </div>
<div class='m'>
<span class="verse" id="MK12_31">31&#160;</span>Uan non ya ic ome tlanauatil moniuilia iuan tlen achtoh: “Ittlasohtlas mocniu quemeh teh itmotlasohtla.”<a href='#FN25' epub:type='noteref' class='noteref'>§</a> Amo cah ocse tlanauatil tlen ocachi tlayacantoc uan amo ninqueh omen. </div>
<div class='p'>
<span class="verse" id="MK12_32">32&#160;</span>In teotlamachtani oquihtoh: </div>
<div class='p'>—Cuali, Tlamachtani, yeh milauac tlen itconihtoua. Catqui san se Dios, uan amo cah ocse tlamo san Yehuatzin. </div>
<div class='m'>
<span class="verse" id="MK12_33">33&#160;</span>Uan sectlasohtlas Dios ica nochi seiyolo, ica nochi seitlayoluilis, [ica nochi seialma] uan ica nochi seichicaualis, uan sectlasohtlas seicniu quemeh se yeh semotlasohtla, yeh non tlen ocachi tlapanauia uan amo ihcuac sectlatia se tlahpial noso sectemactia itlah ocse tlatemactil. </div>
<div class='p'>
<span class="verse" id="MK12_34">34&#160;</span>Ihcuac Jesús oquicac nic otlananquilih cuali nicancah teotlamachtani, oquiluih: </div>
<div class='p'>—Acmo mic mitzonpoloua uan uilis toncalaquis campa motlanauatilia Dios. </div>
<div class='p'>Uan amacah oc omixeuih itlah ictlatlahtlanis. </div>
<div class='s'>¿Inauac aquih ualeuani in Cristo Temaquixtani? </div>
<div class='r'>(Mt. 22:41-46; Lc. 20:41-44) </div>
<div class='p'>
<span class="verse" id="MK12_35">35&#160;</span>Ihcuac Jesús otlamachtihtoya icah in teopantli, octlahtlan: </div>
<div class='p'>—¿Tleca quihtouah in teotlamachtanih in Cristo Temaquixtani yeh teconeu de David? </div>
<div class='m'>
<span class="verse" id="MK12_36">36&#160;</span>Uan yeh inohmah David oquihtoh ihcuac in Espíritu Santo octlahtolyacan: </div>
<div class='q'>In toTecotzin Dios oquiluih noTecotzin: </div>
<div class='q'>“Xonmotlalihtzino noyecmapan, </div>
<div class='q'>uan inquintlalis itlampa mocxitzitzin aquihqueh mitzoncocoliah.”<a href='#FN26' epub:type='noteref' class='noteref'>*</a> </div>
<div class='m'>
<span class="verse" id="MK12_37">37&#160;</span>Inohmah David icnotza in Cristo Temaquixtani iTecotzin. ¿Tla icnotza iTeco quenih uilis isqui iconeu? </div>
<div class='p'>Tlailiuis miqueh tocniuan occaquiah Jesús ica mic paquilistli. </div>
<div class='s'>Jesús quintenonotza in teotlamachtanih </div>
<div class='r'>(Mt. 23:1-36; Lc. 11:37-54; 20:45-47) </div>
<div class='p'>
<span class="verse" id="MK12_38">38&#160;</span>Jesús oquihtouaya itich nitlamachtilis: </div>
<div class='p'>—Cuali xonmotlachialican den teotlamachtanih. Yehuan icuilitah mosinisqueh ninimisqueh ica intlaquen uiyac, uan itich in tianquisten icuilitah maquintlahpalocan ica tetlacachiualis. </div>
<div class='m'>
<span class="verse" id="MK12_39">39&#160;</span>Icuilitah motlalisqueh yec tlaixpan itich in teotlanauatilcalmeh, uan campa tlatlacuatiueh icuilitah motlalisqueh campa motlaliah naquin cuahcualten. </div>
<div class='m'>
<span class="verse" id="MK12_40">40&#160;</span>Quinchancuiliah in icnosiuameh, uan yeh masqui ohcon moteixpantiah queh oisquiah simi cualmeh coconeh quen simi uehcau momachtihtoqueh. Ica non yehuan ocachi ueyi tlatzacuiltilistli icsilisqueh. </div>
<div class='s'>In tomin tlen octemactih in icnosiuatl itich in teopantli </div>
<div class='r'>(Lc. 21:1-4) </div>
<div class='p'>
<span class="verse" id="MK12_41">41&#160;</span>Jesús omotlalih tlaixpan innauac in cajas campa ictlaliah in tomin tlen monichicoua itich in teopantli, oquimitztoya quen octlalayah in tomin. Miqueh non tominehqueh octlalayah mic tomin. </div>
<div class='m'>
<span class="verse" id="MK12_42">42&#160;</span>Ompa oehcoc se icnosiuatl tlen amitlah ocpiaya, octlalito ome tomintzitzin tlen icpiah san tzocotzin inpatiu. </div>
<div class='m'>
<span class="verse" id="MK12_43">43&#160;</span>Ihcuacon Jesús oquinnotz nitlasalohcauan uan oquimiluih: </div>
<div class='p'>—Tlamilauca innamechoniluia, necah icnosiuatl tlen amitlah icpia, yeh ocachi mic tlen octlalih uan amo nochtin nocsiquin naquin octlalitoh nintomin itich in cajas. </div>
<div class='m'>
<span class="verse" id="MK12_44">44&#160;</span>Porque nochtin nocsiquin octlalihqueh tlen intlacaual, pero nin icnosiuatl tlen amitlah icpia octlalih nochi tlen yeh ocpiaya, nochi tlen ica otlacuasquia.  </div>
<div class='psalmlabel' id='MK13_0'> 13</div>
<div class='s'>Jesús quimiluia nic icxixititzasqueh in teopantli </div>
<div class='r'>(Mt. 24:1-2; Lc. 21:5-6) </div>
<div class='p'>
<span class="verse" id="MK13_1">1&#160;</span>Ihcuac Jesús oquis itich in teopantli, semeh nitlasalohcauan oquiluih: </div>
<div class='p'>—Totemachtihcatzin, ixconita in teopantli, quen ica cualtzin titl tlachiutli uan quen quinpia cuahcual calmeh. </div>
<div class='p'>
<span class="verse" id="MK13_2">2&#160;</span>Jesús ocnanquilih: </div>
<div class='p'>—¿Itconita ninqueh uehueyi calmeh? Amo mocauas nipaniutoc dion se titl, tlen amo icuitzitisqueh. </div>
<div class='s'>Tlenoh techmatiltis tla ya ehcotoc niyacatlamiyan in tonalmeh </div>
<div class='r'>(Mt. 24:3-28; Lc. 21:7-24; 17:22-24) </div>
<div class='p'>
<span class="verse" id="MK13_3">3&#160;</span>Satepan Jesús oyah itich in tipetl Olivos, inalsintlapal in teopantli, uan ompa omotlalih. In Pedro, Jacobo, Juan uan Andrés octlahtlanihqueh sican: </div>
<div class='p'>
<span class="verse" id="MK13_4">4&#160;</span>—Ixtechonilui, ¿quemanian ohcon mochiuas? ¿Tlenoh achtoh panos tlen techmatiltis tla ya peuas mochiuas nochi non? </div>
<div class='p'>
<span class="verse" id="MK13_5">5&#160;</span>Jesús oquinnanquilih: </div>
<div class='p'>—Cuali xonmotlachialican amo yeh acah namechoncahcayaua itich non. </div>
<div class='m'>
<span class="verse" id="MK13_6">6&#160;</span>Ixconmatican, miqueh uitzeh ica notoocaa, cualihtohtasqueh: “Neh in Cristo Temaquixtani”, uan miqueh quincahcayauasqueh. </div>
<div class='p'>
<span class="verse" id="MK13_7">7&#160;</span>’Ihcuac nanconmatisqueh quen motiuiah in tocniuan de ocsiqui tlatlamantli tlalmeh uan nanconmatisqueh ocsican ya peuasqueh, amo xonmomohtican, pues ixconmatican, icpia tlen ohcon mochiuas. Masqui tlamilauca non ayamo yehua niyacatlamiyan in tonalmeh. </div>
<div class='m'>
<span class="verse" id="MK13_8">8&#160;</span>Ualmahcocuisqueh, mixnamiquisqueh in tocniuan itich tlatlamantli tlalmeh, uan in cuahcual tiquiuahcayomeh den tlalticpactli mixnamiquisqueh. Uan ic miccan chicauac tlalolinis uan tlamayantis [uan nochtin mopahsolosqueh]. Nochi nin isqui yaquin ipeualo in tlahyouilistli. </div>
<div class='p'>
<span class="verse" id="MK13_9">9&#160;</span>’Xonmonehmachtican namehuantzitzin, pues namechontemactisqueh inmac in tiquiuahqueh, uan itich in teotlanauatilcalmeh namechontacapitzosqueh. Namechonuicasqueh imixpan gobernadores uan cuahcual tiquiuahqueh nic namontlaniltocah nonauac. Ohcon uilis nannechontematiltisqueh innauac. </div>
<div class='m'>
<span class="verse" id="MK13_10">10&#160;</span>Uan icpia tlen ictematiltisqueh achtoh itich nochtin in tlalmeh in tlahtol tlen cualica temaquixtilistli, uan ihcuacon ehcos niyacatlamilis in tlalticpac. </div>
<div class='m'>
<span class="verse" id="MK13_11">11&#160;</span>Ihcuac namechontemactisqueh imixpan in tiquiuahqueh, amo xonmotiquipachocan ica tlenoh nanconihtosqueh. Yehyeh ixconihtocan san tlen Dios ihcuacon namechonmactis, pues amo yen namehuantzitzin naquin namontlahtosqueh, tlamo yen Espíritu Santo. </div>
<div class='m'>
<span class="verse" id="MK13_12">12&#160;</span>In teicniu ictemactis itich in miquilistli nicniu, in tetatah ictemactis niconeu, uan in teconeuan quimixnamiquisqueh nintahuan, uan quinmictisqueh. </div>
<div class='m'>
<span class="verse" id="MK13_13">13&#160;</span>Nochtin namechoncocolisqueh nic nanconniltocah notoocaa. Pero naquin icxicos ahsis itich niyacatlamiyan nochi, isqui tlamaquixtil. </div>
<div class='p'>
<span class="verse" id="MK13_14">14&#160;</span>’Ihcuac nanconitasqueh in tlen tetlahiltih pitzotic catqui campa amo icnamiqui isqui, ohcon quemeh otechmatiltih in teotlanauatani Daniel<a href='#FN27' epub:type='noteref' class='noteref'>*</a> —naquin camapoua nin tlahtol macahsicamati—, ihcuacon naquin isqueh Judea, macholocan itich in tipeyoh. </div>
<div class='m'>
<span class="verse" id="MK13_15">15&#160;</span>Uan itich necah tonal, naquin isqui ipan nical, acmo matimo icalihtic oc icquixtitiu itlah ompa. </div>
<div class='m'>
<span class="verse" id="MK13_16">16&#160;</span>Uan naquin isqui itich in acaual, amo mamocuipa canatiu nitlaquen. </div>
<div class='m'>
<span class="verse" id="MK13_17">17&#160;</span>¡Ay tlasohtzitzinten in siuameh naquin cocoxqueh ica conetl uan naquin tlachichitihtosqueh itich nonqueh tonalmeh! </div>
<div class='m'>
<span class="verse" id="MK13_18">18&#160;</span>Ixcontlatlautican Dios maconchiua ihcuac ahsis non tonal ihcuac namoncholosqueh, amo mai tlasiseyacatlah. </div>
<div class='m'>
<span class="verse" id="MK13_19">19&#160;</span>Pues itich nonqueh tonalmeh isqui ueyitemohtih tlahyouilistli, tlen amo queman ohcon motztoc desde ihcuac Dios oquichiu in tlalticpactli hasta axan, uan dion ayic queman ocsipa ohcon mochiuas. </div>
<div class='m'>
<span class="verse" id="MK13_20">20&#160;</span>Uan tla in toTecotzin Dios amo oquintzocotzintilani nonqueh tonalmeh, amaquin oisquia tlamaquixtil. Pero ipampa nitlapihpincauan, Yehuatzin oquintzocotzintilih nonqueh tonalmeh. </div>
<div class='p'>
<span class="verse" id="MK13_21">21&#160;</span>’Ihcuacon tla acah namechoniluis: “Ixconitacan, nican catqui in Cristo Temaquixtani”, noso “Ne catqui”, amo ixconniltocacan. </div>
<div class='m'>
<span class="verse" id="MK13_22">22&#160;</span>Innamechoniluia non nic uitzeh tlen moteneuah mach cristos uan tlen ictouah mach icsiliah tlahtol de Dios. Yehuan quinchiuasqueh iluicacnescayomeh uan iluicacchiualisten, uan ica tlacahcayauasqueh. Uan tla ouilisquia, noiuqui quincahcayauasqueh masqui naquin tlapihpinten. </div>
<div class='m'>
<span class="verse" id="MK13_23">23&#160;</span>Nochi nin innamechoniluihtoc achtoh; ica non namehuantzitzin, ¡xonmonehmachtican! </div>
<div class='s'>Ihcuac uitz niConeu in Tlacatl </div>
<div class='r'>(Mt. 24:29-35, 42-44; Lc. 21:25-36) </div>
<div class='p'>
<span class="verse" id="MK13_24">24&#160;</span>’Itich nonqueh tonalmeh, ihcuac yopanoc non ueyitemohtih tlahyouilistli, in tonaltzin seuis, uan in metztli acmo tlauis.<a href='#FN28' epub:type='noteref' class='noteref'>†</a> </div>
<div class='m'>
<span class="verse" id="MK13_25">25&#160;</span>In sitlalimeh tlen cateh iluicac uitzisqueh, uan nochi chicaualis tlen ica motzitzquihtoc in iluicac mahmacauis. </div>
<div class='m'>
<span class="verse" id="MK13_26">26&#160;</span>Ihcuacon quitasqueh niConeu in Tlacatl ualahtoc itich in mixtli, ica mic chicaualistli uan ica mahsic nochi quen Yehuatzin mouistic.<a href='#FN29' epub:type='noteref' class='noteref'>‡</a> </div>
<div class='m'>
<span class="verse" id="MK13_27">27&#160;</span>Uan ihcuacon Yehuatzin quintitlanis niiluicactlatitlancauan maquinnichicotin nitlapihpincauan itich ninaui yacapan in tlalticpac, mayeh ipeuyan uan itlamiyan in tlalticpac. </div>
<div class='p'>
<span class="verse" id="MK13_28">28&#160;</span>’Xontlasalocan ica tlen namechonnextilia in icoxpouitl. Ihcuac nimaxiuyo youalsilis uan peua maxiuyoua, ya nanconmatih acmo uehcau ehcos in tonalah. </div>
<div class='m'>
<span class="verse" id="MK13_29">29&#160;</span>Sannoiuqui ohcon, ihcuac namehuantzitzin nanconitasqueh ya mochiutoc nochi non, ixconmatican niyacatlamiyan in tonalmeh ya ehcotoc, queh oisquia ya catqui caltenco. </div>
<div class='m'>
<span class="verse" id="MK13_30">30&#160;</span>Tlamilauca innamechoniluia, nochi nin mochiuas ihcuac ayamo miquisqueh in tocniuan tlen chanchiuah itich ninqueh tonalmeh. </div>
<div class='m'>
<span class="verse" id="MK13_31">31&#160;</span>In iluicac uan tlalticpactli poliuis; masqui ohcon, neh notlahtol amo queman poliuis. </div>
<div class='p'>
<span class="verse" id="MK13_32">32&#160;</span>’Uan tlen quemah, amacah icmati tlen tonal uan tlen hora ohcon mochiuas, dion in iluicactlatitlanten, dion niConeu Dios, tlamo sayeh in toTahtzin Dios icmomachitia. </div>
<div class='p'>
<span class="verse" id="MK13_33">33&#160;</span>’Ica non, xonmonehmachtihtocan uan xonyectlachixtocan [uan ixconmonochilican Dios]. Pues amo nanconmatih in tonal ihcuac ohcon mochiuas. </div>
<div class='m'>
<span class="verse" id="MK13_34">34&#160;</span>Nochi nin moniuilia iuan se tlacatl naquin oyah uehca, uan nichan oquinpaluilihteu nitlaqueualuan, uan sehse oquincauilihteu tlenoh tiquitl macchiuacan, uan in caltenpixqui octiquitih matlachixto. </div>
<div class='m'>
<span class="verse" id="MK13_35">35&#160;</span>Ohcon namehuantzitzin xonyectlachixtocan, pues amo nanconmatih tlen hora ehcoquiu in chanehqui, max tiotlac, noso tlahcoyouac, noso ihcuac tzahtzis in gallo, noso youatzincotica. </div>
<div class='m'>
<span class="verse" id="MK13_36">36&#160;</span>Amo yeh ehcotiuitzi uan yeh namechonahsiquiu namoncochtoqueh. </div>
<div class='m'>
<span class="verse" id="MK13_37">37&#160;</span>Tlen innamechoniluia namehuantzitzin, nochtin inquimiluia: ¡Xonyectlachixtocan!  </div>
<div class='psalmlabel' id='MK14_0'> 14</div>
<div class='s'>Motlahtolmacah quenih icmictisqueh Jesús </div>
<div class='r'>(Mt. 26:1-5; Lc. 22:1-2; Jn. 11:45-53) </div>
<div class='p'>
<span class="verse" id="MK14_1">1&#160;</span>Opoliuia ome tonal uan opeuasquia in pascuahiluitl, uan in iluitl ihcuac in judíos quicuah pan tlen amo icpia levadura. Uan in teopixcatlayacanqueh uan in teotlamachtanih octemouayah quenih uilis ictzitzquisqueh Jesús ica itlah istlacatilis, uan ohcon icmictisqueh. </div>
<div class='m'>
<span class="verse" id="MK14_2">2&#160;</span>Octouayah: </div>
<div class='p'>—Tla ohcon itchiuasqueh, amo ohcon itchiuasqueh yehyeh itich in iluitl, amo yeh ualmahcocui nochi in altipetl. </div>
<div class='s'>Jesús iccuatlaliliah ahuiyactli </div>
<div class='r'>(Mt. 26:6-13; Jn. 12:1-8) </div>
<div class='p'>
<span class="verse" id="MK14_3">3&#160;</span>Jesús ocatca Betania, ichan Simón naquin octoocaayotayah Palax. Ihcuac otlacuahtoya icah mesa, ompa oehcoc se siuatzintli ocuicaya se cuacualtzin cocontzin tentoc ica ahuiyactli tlen nochi yec nardo, simi patioh. In siuatzintli ocquichcoton in contzin, uan in ahuiyactli ocnoquih itich nitzonticon Jesús. </div>
<div class='m'>
<span class="verse" id="MK14_4">4&#160;</span>Siquin tlen ompa ocatcah ocualanqueh uan ocmoiluayah: </div>
<div class='p'>—¿Tleca sannencah motlacauiloua nin ahuiyactli? </div>
<div class='m'>
<span class="verse" id="MK14_5">5&#160;</span>Pues ouilisquia secnamacas ica ipatiu se xiuitl tlaxtlauil,<a href='#FN30' epub:type='noteref' class='noteref'>*</a> uan ica osequinmatlanisquia naquin amitlah icpiah. </div>
<div class='p'>Uan ohcon occahcaquitayah necah siuatl. </div>
<div class='p'>
<span class="verse" id="MK14_6">6&#160;</span>Pero Jesús oquimiluih: </div>
<div class='p'>—Ixconcauacan, amo ixconmohsiuican, yeh oquichiu se cuali chiualis nonauac. </div>
<div class='m'>
<span class="verse" id="MK14_7">7&#160;</span>Tlamilauca, in tocniuan tlen amitlah icpiah nochipa nican nanquimonpiasqueh namouantzin, uan uilis nanquimonmatlanisqueh quemanian nanconniquisqueh. Pero neh amo nochipa nannechonpiasqueh namouan. </div>
<div class='m'>
<span class="verse" id="MK14_8">8&#160;</span>Nin siuatzintli oquichiu tlen imac ocatca icchiuas. Yocahuiyalih notlalnacayo, uan ohcon yocchihchiu ihcuac yas itich in ticochtli.<a href='#FN31' epub:type='noteref' class='noteref'>†</a> </div>
<div class='m'>
<span class="verse" id="MK14_9">9&#160;</span>Tlamilauca innamechoniluia, ic cansaso campa ictenonotzasqueh nin tlahtol tlen cualica temaquixtilistli, ic nouiyan itich nochi in tlalticpactli, noiuqui momatis tlen oquichiu nin siuatzintli, uan ica non moilnamictos. </div>
<div class='s'>Judas motetiquiuia ictemactis Jesús </div>
<div class='r'>(Mt. 26:14-16; Lc. 22:3-6) </div>
<div class='p'>
<span class="verse" id="MK14_10">10&#160;</span>Ihcuacon Judas Iscariote, semeh nimahtlactlamome itlasalohcauan Jesús, oyah innauac in teopixcatlayacanqueh, oquimiluito quinmactis Jesús. </div>
<div class='m'>
<span class="verse" id="MK14_11">11&#160;</span>Ihcuac occaqueh, yehuan opacqueh, uan oquiluihqueh icmactisqueh tomin. Uan Judas opeu ictemoua quenih ictemactis Jesús. </div>
<div class='s'>Jesús icpeualtia in cenahilnamicocatl </div>
<div class='r'>(Mt. 26:17-29; Lc. 22:7-23; Jn. 13:21-30; 1 Co. 11:23-26) </div>
<div class='p'>
<span class="verse" id="MK14_12">12&#160;</span>Itich in tonal ihcuac peua in iluitl ihcuac quicuah in pan tlen amo icpia levadura, ihcuac icmictiah se colelohtzin tlen quicuah itich in pascuahiluitl, nitlasalohcauan Jesús octlahtlanihqueh: </div>
<div class='p'>—¿Canih itconniqui matyectlalitin nochi uan ohcon itconcuas in pascuahtlacual? </div>
<div class='p'>
<span class="verse" id="MK14_13">13&#160;</span>Oquintitlan ome itlasalohcauan uan oquimiluih: </div>
<div class='p'>—Xonyacan itich in altipetl, ompa nanconnamiquisqueh se tlacatl tlen icuica se tzotzocol atl. Xonyacan icuitlapan. </div>
<div class='m'>
<span class="verse" id="MK14_14">14&#160;</span>Campa yeh calaquitiu, ixconiluican in chanehqui: “In toTemachtihcau cualtlahtlani: ¿Canih catqui in calihtictli campa nicuas in pascuahtlacual iuan notlasalohcauan?” </div>
<div class='m'>
<span class="verse" id="MK14_15">15&#160;</span>Yeh namechonnextilis se ueyi calihtictli ipan in cali, ya tlayectlalil; ompa ixconyectlalican nochi tlen moniquis para itnochtin. </div>
<div class='p'>
<span class="verse" id="MK14_16">16&#160;</span>Non ome itlasalohcauan oyahqueh uan ocalaquitoh itich in altipetl, uan ohcon ocahsitoh quemeh Jesús oquimiluih, uan occhihchiuqueh in pascuahtlacual. </div>
<div class='p'>
<span class="verse" id="MK14_17">17&#160;</span>Ihcuac yotlayouac, Jesús oahsic iuan nimahtlactlamome itlasalohcauan. </div>
<div class='m'>
<span class="verse" id="MK14_18">18&#160;</span>Uan ihcuac yomotlalihqueh icah in mesa uan yotlacuahtoyah, Jesús oquimiluih: </div>
<div class='p'>—Tlamilauca innamechoniluia, semeh namehuantzitzin naquin nouan tlacua nechtemactis. </div>
<div class='p'>
<span class="verse" id="MK14_19">19&#160;</span>Yehuan otlaocoxqueh, uan sehse opeu ictlahtlani: </div>
<div class='p'>—¿Max yen neh? </div>
<div class='p'>
<span class="verse" id="MK14_20">20&#160;</span>Jesús oquinnanquilih: </div>
<div class='p'>—Semeh namehuantzitzin in mahtlactlamome, naquin tlapaloua nouan itich in caxitl, yehua nechtemactis.<a href='#FN32' epub:type='noteref' class='noteref'>‡</a> </div>
<div class='m'>
<span class="verse" id="MK14_21">21&#160;</span>Tlamilauca niConeu in Tlacatl yas itich in miquilistli, ohcon quemeh ihcuiliutoc itich in Teotlahtolamatl icpanos yeh. Tlen quemah, ¡ay tlasohtzintli necah naquin ictemactis niConeu in Tlacatl! Ocachi cuali oisquia para non tlacatl amo otlacatini. </div>
<div class='p'>
<span class="verse" id="MK14_22">22&#160;</span>Ihcuac otlacuahtoyah, Jesús oquian in pan, octeochiu, occocoton uan oquinmactih. Oquimiluih: </div>
<div class='p'>—Ixconanacan, nin yeh notlalnacayo. </div>
<div class='p'>
<span class="verse" id="MK14_23">23&#160;</span>Satepan Jesús oquian in vino, uan ihcuac yomotlasohcamat inauactzinco Dios, oquinmactih, uan nochtin oconiqueh. </div>
<div class='m'>
<span class="verse" id="MK14_24">24&#160;</span>Uan oquimiluih: </div>
<div class='p'>—Nicancah yeh noeso tlen ica cana chicaualis in yancuic tlahtolsintilil tlen Dios icchiua iuan in tlacameh. Nin noeso xauanis ipampa miqueh tlacameh. </div>
<div class='m'>
<span class="verse" id="MK14_25">25&#160;</span>Tlamilauca innamechoniluia, acmo ocsipa inconis niayo in uva, tlamo hasta necah tonal ihcuac inconis niyancuic ayo in uva ompa campa motlanauatilia Dios. </div>
<div class='s'>Jesús quiluia Pedro nic yexpa quihtos amo quixmati </div>
<div class='r'>(Mt. 26:30-35; Lc. 22:31-34; Jn. 13:36-38) </div>
<div class='p'>
<span class="verse" id="MK14_26">26&#160;</span>Satepan ihcuac yomocuicatihqueh ica salmos, oyahqueh itich in tipetl Olivos. </div>
<div class='m'>
<span class="verse" id="MK14_27">27&#160;</span>Ihcuacon Jesús oquimiluih: </div>
<div class='p'>—Nochtin nannechoncauteuasqueh nin youal, pues ohcon ihcuiliutoc itich in Teotlahtolamatl: “Incohcocos in tlahpixqui, uan nichcauan xixinisqueh.”<a href='#FN33' epub:type='noteref' class='noteref'>§</a> </div>
<div class='m'>
<span class="verse" id="MK14_28">28&#160;</span>Pero satepan ihcuac yonyancuicayol, intlayacanas nias Galilea. </div>
<div class='p'>
<span class="verse" id="MK14_29">29&#160;</span>Ihcuacon Pedro oquiluih: </div>
<div class='p'>—Masqui nochtin mamitzoncauacan, neh amo ohcon inchiuas. </div>
<div class='p'>
<span class="verse" id="MK14_30">30&#160;</span>Jesús ocnanquilih: </div>
<div class='p'>—Tlamilauca inmitzoniluia, axan itich nin youal, achtoh ihcuac opa tzahtzis in gallo, touatzin itconihtos yexpa, amo itnechonixmati. </div>
<div class='p'>
<span class="verse" id="MK14_31">31&#160;</span>Pedro ocachi oquihtouaya: </div>
<div class='p'>—Masqui mouantzin manechmictican, neh amo queman inquihtos amo inmitzonixmati. </div>
<div class='p'>Uan nochtin ohcon oquihtouayah. </div>
<div class='s'>Jesús yaui Getsemaní icmonochilitiu Dios </div>
<div class='r'>(Mt. 26:36-46; Lc. 22:39-46) </div>
<div class='p'>
<span class="verse" id="MK14_32">32&#160;</span>Oahsitoh campa itoocaayan Getsemaní, uan oquimiluih nitlasalohcauan: </div>
<div class='p'>—Nican xonmotlalican, neh manioh manmonochilih Dios. </div>
<div class='p'>
<span class="verse" id="MK14_33">33&#160;</span>Uan oquinuicac in Pedro, Jacobo, uan Juan. Jesús opeu momohtia uan oyolnemiquia. </div>
<div class='m'>
<span class="verse" id="MK14_34">34&#160;</span>Oquimiluih: </div>
<div class='p'>—Tlailiuis mic tlaocol inpia itich noyolo, inmachilia nechmictia. Xonmocauacan nican uan xontlachixtocan. </div>
<div class='p'>
<span class="verse" id="MK14_35">35&#160;</span>Jesús oyah ocachi nepa tlaixpan, omotlancuaquitz uan omixcuatocac itich in tlali, uan omotlatlautih, tla ouilisquia, amo mapano itich in tlahyouilistli tlen ipan ualahtoc. </div>
<div class='m'>
<span class="verse" id="MK14_36">36&#160;</span>Oquihtoh: </div>
<div class='p'>—NotlasohTahtzin, tehuatzin nochi tonmouilitia, amo ixnechoncauili manconi nin xaloh ica tlahyouilistli. Tlen quemah, amo mamochiua tlen neh inniqui, yehyeh mamochiua tlen Tehuatzin motlaniquilitzin. </div>
<div class='p'>
<span class="verse" id="MK14_37">37&#160;</span>Ihcuac oualmocuip, oquimahsico cohcochtoqueh uan oquiluih in Pedro: </div>
<div class='p'>—Simón, ¿toncochi? ¿Amo otconxicoh dion se hora tontlachixtos? </div>
<div class='m'>
<span class="verse" id="MK14_38">38&#160;</span>Xontlachixtocan uan xonmotlatlautican inauactzinco Dios, manamechonmatlani amo xonuitzican ihcuac namechonyoltilanas in tlahtlacol. Tlamilauca, namoespíritu icpia non cuali tlaniquilis, pero namotlalnacayo amo chicauac. </div>
<div class='p'>
<span class="verse" id="MK14_39">39&#160;</span>Uan ocsipa oyah ocmonochilito Dios, uan ocsipa ohcon omotlatlautih quemeh achtoh. </div>
<div class='m'>
<span class="verse" id="MK14_40">40&#160;</span>Ihcuac oualmocuip, ocsipa oquimahsico cohcochtoqueh, nic nimixtololouan sa omotzacuayah quen simi ocochmiquiah. Uan yehuan acmo ocmatiah quenih icnanquilisqueh. </div>
<div class='m'>
<span class="verse" id="MK14_41">41&#160;</span>Ya ic yexpa oualmocuip, uan ihcuacon oquimiluih: </div>
<div class='p'>—¿Oc namoncochisqueh, oc namonmoseuisqueh? Ixconitacan, axan quemah yoehcoc in hora ihcuac niConeu in Tlacatl ictemactisqueh inmac in tlahtlacouanih. </div>
<div class='m'>
<span class="verse" id="MK14_42">42&#160;</span>¡Xonmoquitzteuacan uan chouehqueh! Ixconitacan, ya ualahtoc naquin nechtemactis. </div>
<div class='s'>Ictzitzquiah Jesús </div>
<div class='r'>(Mt. 26:47-56; Lc. 22:47-53; Jn. 18:2-11) </div>
<div class='p'>
<span class="verse" id="MK14_43">43&#160;</span>Oc otlahtohtoya Jesús, ihcuac oehcoc in Judas, semeh nimahtlactlamome itlasalohcauan. Iuan oualayah miqueh tlacameh ica espadas, uan ocsiquin ica sehse inpoh. Yehuan intlatitlancauan in teopixcatlayacanqueh, in teotlamachtanih uan in tiquiuahqueh judíos. </div>
<div class='m'>
<span class="verse" id="MK14_44">44&#160;</span>Judas, naquin octemactih, yoquimiluihca: </div>
<div class='p'>—Naquin neh inquixtenamiquis, yeh yehua. Ixcontzitzquican uan yec ixconpihpixtacan. </div>
<div class='p'>
<span class="verse" id="MK14_45">45&#160;</span>Ihcuac oehcoc in Judas, omotoquih inauac Jesús uan oquiluih: </div>
<div class='p'>—¡Tlamachtani, [tlamachtani]! </div>
<div class='p'>Uan oquixtenamic. </div>
<div class='m'>
<span class="verse" id="MK14_46">46&#160;</span>Ihcuacon yehuan octzitzquihqueh Jesús uan ocuicaqueh ictzacuasqueh. </div>
<div class='p'>
<span class="verse" id="MK14_47">47&#160;</span>Pero semeh tlen ompa ocatcah ocquixtih niespada uan occohcocoh nitlaqueual in ueyiteopixcatlayacanqui, octiquilih ninacas. </div>
<div class='m'>
<span class="verse" id="MK14_48">48&#160;</span>Jesús oquimiluih: </div>
<div class='p'>—¿Tleca onamonualahqueh onannechontzitzquicoh ica espadas uan ica pouitl, quemeh oisquia onancontzitzquicoh se ichtic? </div>
<div class='m'>
<span class="verse" id="MK14_49">49&#160;</span>Mostlah namouan oncatca uan ontlamachtaya icah in teopantli, uan yeh ompa amo onannechontzitzquihqueh. Tlamilauca, nochi nin mochiutoc para ohcon mochiuas tlen ihcuiliutoc itich in Teotlahtolamatl. </div>
<div class='p'>
<span class="verse" id="MK14_50">50&#160;</span>Ihcuacon nochtin nitlasalohcauan occauteuqueh ompa isel uan ocholohqueh. </div>
<div class='p'>
<span class="verse" id="MK14_51">51&#160;</span>Ihcuac ocuicayah Jesús, icuitlapan ooneu se telpocatl, quimiliutiu ica se ueyi tilmahtli, uan octzitzquihqueh. </div>
<div class='m'>
<span class="verse" id="MK14_52">52&#160;</span>Yeh omoxolcopin, occauteu in tilmahtli inmac uan ocholoh xihxipitztic. </div>
<div class='s'>Jesús icuicah inauac in ueyitiquiuahcayotl judío </div>
<div class='r'>(Mt. 26:57-68; Lc. 22:54-55, 63-71; Jn. 18:12-14, 19-24) </div>
<div class='p'>
<span class="verse" id="MK14_53">53&#160;</span>Ocuicaqueh Jesús inauac in ueyiteopixcatlayacanqui. Ompa omonichicohqueh nochtin in teopixcatlayacanqueh, uan in tiquiuahqueh judíos, uan in teotlamachtanih. </div>
<div class='m'>
<span class="verse" id="MK14_54">54&#160;</span>Pedro san uehca oyaya icuitlapan Jesús, uan ocalaquito hasta itich niquiyau in ueyiteopixcatlayacanqui, uan ompa omotlalih inuan in teananih uan omoscohtoya inauac in tlitl. </div>
<div class='p'>
<span class="verse" id="MK14_55">55&#160;</span>In teopixcatlayacanqueh uan nochi in ueyitiquiuahcayotl judío octemouayah itlah tlen ica icteiluisqueh Jesús uan ohcon uilis ictemactisqueh itich in miquilistli. Pero amo ocahxilayah itlah. </div>
<div class='m'>
<span class="verse" id="MK14_56">56&#160;</span>Miqueh octeiluayah ica istlacatilis, uan ica non amo omotlahtolnamiquiah. </div>
<div class='m'>
<span class="verse" id="MK14_57">57&#160;</span>Ihcuacon omosinquitzqueh siquin uan ica istlacatilis octouayah: </div>
<div class='p'>
<span class="verse" id="MK14_58">58&#160;</span>—Tehuan otcaqueh oquihtoh: “Neh inxitinis nin teopantli tlen tlacameh occhiuqueh, uan ipan yeyi tonal inchiuas ocse, uan amo tlachiual ica inma tlacameh.” </div>
<div class='p'>
<span class="verse" id="MK14_59">59&#160;</span>Uan masqui ohcon octeiluayah, amo omotlahtolnamiquiah itich tlen octouayah. </div>
<div class='p'>
<span class="verse" id="MK14_60">60&#160;</span>Ihcuacon in ueyiteopixcatlayacanqui omosinquitz intlahcoyan nochtin, uan octlahtlanih Jesús: </div>
<div class='p'>—¿Amo itlah itconihtos tlen ica tonmopaleuis? ¿Tlenoh ictosniqui nin tlen ica mitzteiluiah? </div>
<div class='p'>
<span class="verse" id="MK14_61">61&#160;</span>Pero Jesús amo onauatia, uan amotlen oquihtouaya. In ueyiteopixcatlayacanqui ocsipa octlahtlanih: </div>
<div class='p'>—¿Max yen teh in Cristo Temaquixtani? ¿Max yen teh tiConetzin Dios Mouisticatzintli? </div>
<div class='p'>
<span class="verse" id="MK14_62">62&#160;</span>Jesús oquiluih: </div>
<div class='p'>—Yeh nehua. Uan nanconitasqueh niConeu in Tlacatl tolohtos iyecmapantzinco Dios naquin nochi mouilitia, uan nanconitasqueh ualahtoc itich in mixtli.<a href='#FN34' epub:type='noteref' class='noteref'>*</a> </div>
<div class='p'>
<span class="verse" id="MK14_63">63&#160;</span>Ihcuacon in ueyiteopixcatlayacanqui ocnextih nitlauel ocmotzayanilih nitilmah, uan oquihtoh: </div>
<div class='p'>—¿Tlenoh ocachi moniqui ica macteiluican? </div>
<div class='m'>
<span class="verse" id="MK14_64">64&#160;</span>Namehuantzitzin yonanconcaqueh, ica tlen oquihtoh quisa queh ictilchiutoc nitoocaatzin Dios. ¿Quenih nanconitah? </div>
<div class='p'>Uan ihcuacon nochtin oquihtohqueh yeh tlahtlacoleh uan itich moniqui in miquilis. </div>
<div class='p'>
<span class="verse" id="MK14_65">65&#160;</span>Ihcuacon siquin opeuqueh icchihchah, oquixtzahtzacuqueh, uan ocmacayah ica maitl. Oquiluayah: </div>
<div class='p'>—Tla tonteotlanauatani, ixtechonmatilti aquih omitzonmacac. </div>
<div class='p'>Uan in teananih oquixtlatzinayah. </div>
<div class='s'>Pedro quihtoua amo quixmati Jesús </div>
<div class='r'>(Mt. 26:69-75; Lc. 22:56-62; Jn. 18:15-18, 25-27) </div>
<div class='p'>
<span class="verse" id="MK14_66">66&#160;</span>Pedro ocatca tlaniuic itich in quiyautli, uan se siuatl itlaqueual in ueyiteopixcatlayacanqui oualah, </div>
<div class='m'>
<span class="verse" id="MK14_67">67&#160;</span>uan ihcuac oquitac in Pedro omoscohtoya inauac in tlitl, oquixitac uan oquiluih: </div>
<div class='p'>—Touatzin noiuqui teuan otoncatca iuan Jesús de Nazaret. </div>
<div class='p'>
<span class="verse" id="MK14_68">68&#160;</span>Pero yeh amo ocmopantih, uan oquihtoh: </div>
<div class='p'>—Neh amo inquixmati, uan amo inmati tlenoh itcontohtoc. </div>
<div class='p'>Uan oyah ic icah in caltentli. [Uan ihcuacon otzahtzic in gallo.] </div>
<div class='m'>
<span class="verse" id="MK14_69">69&#160;</span>Uan in siuatl ocsipa ocnalitac, uan opeu quimiluia tlen ompa ocatcah: </div>
<div class='p'>—Nicancah poui iuan nitlasalohcauan. </div>
<div class='p'>
<span class="verse" id="MK14_70">70&#160;</span>Pedro ocsipa oquihtoh amo quixmati Jesús. Ocachi satepan, tlen ompa ocatcah oquiluihqueh: </div>
<div class='p'>—Yeh milauac, touatzin tonpoui iuan nitlasalohcauan. Pues touatzin noiuqui tongalileo [uan tontlahtoua quemeh yehuan]. </div>
<div class='p'>
<span class="verse" id="MK14_71">71&#160;</span>Ihcuacon Pedro opeu ictoua mauitzi tlatzacuiltilis itich tla istlacatoc uan octentlalaya Dios, octouaya: </div>
<div class='p'>—Neh amo inquixmati non tlacatl tlen namehuantzitzin nanconihtouah. </div>
<div class='p'>
<span class="verse" id="MK14_72">72&#160;</span>Uan ihcuacon ya ic opa otzahtzic in gallo, uan Pedro oquilnamic in tlahtol tlen Jesús yoquiluihca: “Achtoh ihcuac ic opa tzahtzis in gallo, touatzin yexpa itconihtos amo itnechonixmati.” Uan ihcuacon omocahcau choca.  </div>
<div class='psalmlabel' id='MK15_0'> 15</div>
<div class='s'>Jesús icteixpantiah inauac Pilato </div>
<div class='r'>(Mt. 27:1-2, 11-14; Lc. 23:1-5; Jn. 18:28-38) </div>
<div class='p'>
<span class="verse" id="MK15_1">1&#160;</span>Uan san quen otlalixnes omotlahtolsintilihqueh in teopixcatlayacanqueh uan in tiquiuahqueh judíos, uan teotlamachtanih uan nochtin naquin pouih itich in ueyitiquiuahcayotl judío. Oquihilpihqueh Jesús uan octemactitoh inauac in Pilato. </div>
<div class='m'>
<span class="verse" id="MK15_2">2&#160;</span>Pilato octlahtlanih: </div>
<div class='p'>—¿Max yen touatzin toninUeyitiquiuahcau in judíos? </div>
<div class='p'>Jesús ocnanquilih: </div>
<div class='p'>—Touatzin ohcon yotconihtoh. </div>
<div class='p'>
<span class="verse" id="MK15_3">3&#160;</span>In teopixcatlayacanqueh simi octeteiluayah, </div>
<div class='m'>
<span class="verse" id="MK15_4">4&#160;</span>uan ica non Pilato ocsipa octlahtlanih: </div>
<div class='p'>—¿Tleca amo tonnauati? Ixconita, quen tlensaso ica mitzonteiluiah. </div>
<div class='p'>
<span class="verse" id="MK15_5">5&#160;</span>Jesús acmo itlah otlananquilaya; ica non Pilato simi ocmotetzauih. </div>
<div class='s'>Jesús ictemactiah macmictican </div>
<div class='r'>(Mt. 27:15-26; Lc. 23:13-25; Jn. 18:39–19:16) </div>
<div class='p'>
<span class="verse" id="MK15_6">6&#160;</span>Xiutica itich in pascuahiluitl, Pilato occahcauaya semeh naquin tzacutoqueh, naquin in tocniuan octlahtlaniah. </div>
<div class='m'>
<span class="verse" id="MK15_7">7&#160;</span>Ihcuacon ompa otzacutoya se tlacatl itoocaa Barrabás. Otzacutoya iuan ocsiquin naquin omahcocuqueh oquimixnamiqueh in romanos, uan otemictihqueh itich non ixnamictli. </div>
<div class='m'>
<span class="verse" id="MK15_8">8&#160;</span>Uan ohcon, in judíos otlehcoqueh octlahtlanilitoh in Pilato maccahcaua se tlen tzacutoc, ohcon quemeh yeh nochipa cualchiutiuitz. </div>
<div class='m'>
<span class="verse" id="MK15_9">9&#160;</span>Uan Pilato oquintlahtlanih: </div>
<div class='p'>—¿Max nanconniquih mancahcaua namoueyitiquiuahcau namehuantzitzin namonjudíos? </div>
<div class='p'>
<span class="verse" id="MK15_10">10&#160;</span>Pilato ohcon oquihtoh nic ocmatia quen in teopixcatlayacanqueh ocnixicolitayah in Jesús uan ica non octemactihqueh. </div>
<div class='m'>
<span class="verse" id="MK15_11">11&#160;</span>Pero in teopixcatlayacanqueh oquinmoyonihqueh in tocniuan mactlahtlanican maccahcauacan yehyeh in Barrabás. </div>
<div class='m'>
<span class="verse" id="MK15_12">12&#160;</span>Pilato oquintlahtlanih: </div>
<div class='p'>—¿Tla ohcon, tlenoh nanconniquih manchiua ica naquin nancontoocaayotiah namoueyitiquiuahcau namehuan namonjudíos? </div>
<div class='p'>
<span class="verse" id="MK15_13">13&#160;</span>Yehuan ocsipa opohtzahtziqueh uan octohqueh: </div>
<div class='p'>—¡Ixconsohsa! </div>
<div class='p'>
<span class="verse" id="MK15_14">14&#160;</span>Pilato oquimiluih: </div>
<div class='p'>—¿Tleca? ¿Tlenoh amo cuali oquichiu? </div>
<div class='p'>Pero yehuan yehyeh ocachi chicauac opohtzahtziqueh: </div>
<div class='p'>—¡Ixconsohsa! </div>
<div class='p'>
<span class="verse" id="MK15_15">15&#160;</span>Pilato ocniquia mocauas yec inuan, ica non occahcau in Barrabás, uan otlatiquitih mactacapitzocan Jesús, uan satepan octemactih macsohsacan. </div>
<div class='s'>In soldadohten ica uitzcah in Jesús </div>
<div class='r'>(Mt. 27:27-31; Jn. 19:2-3) </div>
<div class='p'>
<span class="verse" id="MK15_16">16&#160;</span>In soldados ocuicaqueh Jesús icah niquiyau in palacio, uan ompa oquinnichicohqueh nochi ninsoldadohicniuan. </div>
<div class='m'>
<span class="verse" id="MK15_17">17&#160;</span>Ocahaquiltihqueh se tlaquentli chicauac chichiltic,<a href='#FN35' epub:type='noteref' class='noteref'>*</a> uan occuacoscatihqueh ica uitztli, </div>
<div class='m'>
<span class="verse" id="MK15_18">18&#160;</span>uan opeuqueh ictlahpalouah: </div>
<div class='p'>—¡Itmitzmotlahpaluiliah, inUeyitiquiuahcau in judíos! </div>
<div class='p'>
<span class="verse" id="MK15_19">19&#160;</span>Ocmacayah itich nitzonticon ica se acatl, occhihchayah, uan iixpan omotlancuaquitzayah queh oisquia octlacachiuayah. </div>
<div class='m'>
<span class="verse" id="MK15_20">20&#160;</span>Ihcuac ohcon ica youitzcaqueh, ocquixtilihqueh in tlaquentli chicauac chichiltic, uan octlalilihqueh ocsipa nitilmah, uan ompa yocquixtihqueh yocsohsatoh itich in cruz. </div>
<div class='s'>Jesús icsohsah itich in cruz </div>
<div class='r'>(Mt. 27:32-44; Lc. 23:26-43; Jn. 19:17-27) </div>
<div class='p'>
<span class="verse" id="MK15_21">21&#160;</span>Ompa ocnamiqueh se tlacatl itoocaa Simón, naquin opouia itich in ueyi altipetl Cirene, ninpapan in Alejandro uan Rufo. Yeh oualaya den acaual, uan occhiualtihqueh macuica nicruz in Jesús. </div>
<div class='p'>
<span class="verse" id="MK15_22">22&#160;</span>Ocuicaqueh Jesús campa itoocaayan Gólgota, tlen ictosniqui Miquetzonticontlah. </div>
<div class='m'>
<span class="verse" id="MK15_23">23&#160;</span>Ocmactihqueh vino maniltic iuan toneucapahtli mirra. Pero Jesús amo ocsilih. </div>
<div class='m'>
<span class="verse" id="MK15_24">24&#160;</span>Ihcuac yocsohsaqueh itich in cruz, in soldados ocmoxixiluihqueh nitilmah, ocmotlatlanilihqueh uan ohcon octaqueh catliyeh tilmahtli icmocauis sehse. </div>
<div class='p'>
<span class="verse" id="MK15_25">25&#160;</span>Ocatca quemeh chicunaui hora cualcan ihcuac ocsohsaqueh itich in cruz. </div>
<div class='m'>
<span class="verse" id="MK15_26">26&#160;</span>Itich in cruz octlalihqueh se tlahcuilol tlen ocnextaya tleca octlatzacuiltihqueh. Octouaya: “NinUeyitiquiuahcau in judíos.” </div>
<div class='m'>
<span class="verse" id="MK15_27">27&#160;</span>Noiuqui iuan ompa oquinsohsaqueh ome ichtictemictanih, se tlayecmapan uan ocse tlaopochmapan. </div>
<div class='m'>
<span class="verse" id="MK15_28">28&#160;</span>Ohcon omochiu tlen oihcuiliutoya itich in Teotlahtolamatl: “Uan ocmatqueh quemeh se tlahtlacouani.”<a href='#FN36' epub:type='noteref' class='noteref'>†</a> </div>
<div class='p'>
<span class="verse" id="MK15_29">29&#160;</span>Naquin ic ompa opanouayah omocuauiuixouayah uan pitzotic octeneuayah, oquiluayah: </div>
<div class='p'>—¡Xoxoh! Teh, naquin uilis itxitinis in teopantli uan ipan yeyi tonal ityancuicachiuas, </div>
<div class='m'>
<span class="verse" id="MK15_30">30&#160;</span>teh mosel ixmopaleui uan ixtimo den cruz. </div>
<div class='p'>
<span class="verse" id="MK15_31">31&#160;</span>Sannoiuqui ohcon in teopixcatlayacanqueh iuan in teotlamachtanih ica ouitzcayah, ocmoiluayah: </div>
<div class='p'>—¡Ocsiquin oquinpaleuih, uan queutoc axan yeh amo uili mopaleuia! </div>
<div class='m'>
<span class="verse" id="MK15_32">32&#160;</span>¿Yehua in Cristo Temaquixtani, niueyitiquiuahcau Israel? Tla ohcon axan matimo den cruz. Tla itquitah icchiua non, itniltocasqueh. </div>
<div class='p'>Noiuqui ohcon tlensaso oquihiluayah in ichtiqueh naquin inauac osohsatoyah. </div>
<div class='s'>Jesús momiquilia </div>
<div class='r'>(Mt. 27:45-56; Lc. 23:44-49; Jn. 19:28-30) </div>
<div class='p'>
<span class="verse" id="MK15_33">33&#160;</span>Ihcuac oahsic tlahcotonal, itich nochi in tlalticpactli otlayouac, uan ohcon otlayouatoya hasta ipan yeyi hora tiotlac. </div>
<div class='m'>
<span class="verse" id="MK15_34">34&#160;</span>Ipan yeyi hora tiotlac Jesús chicauac otzahtzic uan oquihtoh: </div>
<div class='p'>—Eloi, Eloi, ¿lama sabactani? —tlen ictosniqui: NoDios, noDios, ¿tleca otnechmocauililih nosel?<a href='#FN37' epub:type='noteref' class='noteref'>‡</a> </div>
<div class='p'>
<span class="verse" id="MK15_35">35&#160;</span>Siquin tlen ic ompa ocatcah ihcuac ohcon occaqueh, octohqueh: </div>
<div class='p'>—Ixconcaquican, icnotztoc in teotlanauatani Elías. </div>
<div class='p'>
<span class="verse" id="MK15_36">36&#160;</span>Semeh de yehuan omotlaloh ocpaltilih se esponja ica vino xococ, uan ocyacatlalilih se acatl uan ocmactih maconi Jesús. Uan oquihtoh: </div>
<div class='p'>—Ixconchiacan, mattacan max uitz Elías ictimouiquiu. </div>
<div class='p'>
<span class="verse" id="MK15_37">37&#160;</span>Jesús chicauac otzahtzic, omihyocau uan ohcon omomiquilih. </div>
<div class='m'>
<span class="verse" id="MK15_38">38&#160;</span>Ihcuacon in tilmahtli tlen ica otlahcoxiliutoya in teopantli otlahcotzayan tlacpac hasta icxitlan. </div>
<div class='m'>
<span class="verse" id="MK15_39">39&#160;</span>Uan in soldadohtlayacanqui tlen ocatca iixpan Jesús, ihcuac [oquicac quen otzahtzic uan] oquitac quen omomiquilih, oquihtoh: </div>
<div class='p'>—Tlamilauca, nin tlacatl yehua iConetzin Dios. </div>
<div class='p'>
<span class="verse" id="MK15_40">40&#160;</span>Noiuqui ompa ocatcah siquin siuameh, tlen san uehca onaltlachixtoyah. Teuan ocatcah in María Magdalena, uan nocse María ninmaman in Jacobo xocoyotl uan José, sannoiuqui ompa ocatca in Salomé. </div>
<div class='m'>
<span class="verse" id="MK15_41">41&#160;</span>Ninqueh siuameh iuan oyayah Jesús uan ocmatlaniah ihcuac ocatca Galilea. Sannoiuqui ompa ocatcah ocsiqui miqueh siuameh tlen oualahqueh Jerusalén iuan Jesús. </div>
<div class='s'>Jesús iccauatiueh itich in ticochtli </div>
<div class='r'>(Mt. 27:57-61; Lc. 23:50-56; Jn. 19:38-42) </div>
<div class='p'>
<span class="verse" id="MK15_42">42&#160;</span>Yotlapoyauisquia. Uan nic itich non tonal in judíos tlayectlaliah uan san tlapoyaui ya peua in moseuilistonal, </div>
<div class='m'>
<span class="verse" id="MK15_43">43&#160;</span>ica non oualah José tlen poui Arimatea, uan omixeuih oquitato in Pilato octlahtlanilito nitlalnacayo Jesús. José yeh opouia iuan in ueyitiquiuahcayotl judío, uan nochtin ocyequitayah. Yeh noiuqui occhiaya in tonal ihcuac Dios peuas motlanauatilis. </div>
<div class='m'>
<span class="verse" id="MK15_44">44&#160;</span>Pilato ocmotetzauih ihcuac oquicac niman yomomiquilih Jesús. Ica non oquinotz in soldadohtlayacanqui uan octlahtlanih max in Jesús milauac yomomiquilih. </div>
<div class='m'>
<span class="verse" id="MK15_45">45&#160;</span>Ihcuac in soldadohtlayacanqui oquiluih nic quemah, Pilato yoccauilih José macuica nitlalnacayo Jesús. </div>
<div class='m'>
<span class="verse" id="MK15_46">46&#160;</span>Ihcuacon José oquicou se linohtilmahtli, octimouih nitlalnacayo Jesús, uan ica ocquiquimiloh. Satepan occauato itich se miqueticochtli tlen occhiuqueh queh cueva ipoxpan se ueyi titl. Uan ocxolau se ueyi titl, uan ica occaltentzacu in ticochtli. </div>
<div class='m'>
<span class="verse" id="MK15_47">47&#160;</span>María Magdalena uan María nimaman José oquitztoyah campa octlalihqueh in Jesús.  </div>
<div class='psalmlabel' id='MK16_0'> 16</div>
<div class='s'>Jesús yancuicayoli </div>
<div class='r'>(Mt. 28:1-10; Lc. 24:1-12; Jn. 20:1-10) </div>
<div class='p'>
<span class="verse" id="MK16_1">1&#160;</span>Ihcuac opanoc in moseuilistonal, in María Magdalena, uan Salomé, uan María nimaman Jacobo, occouqueh siqui ahuiyactli tlen ica oyasquia cahuiyalitiueh nitlalnacayo Jesús. </div>
<div class='m'>
<span class="verse" id="MK16_2">2&#160;</span>Uan yec oc cualcan itich nipeuyan in semana, ihcuac yaquin oualpanquistaya in tonaltzin, oyahqueh octatoh in ticochtli. </div>
<div class='m'>
<span class="verse" id="MK16_3">3&#160;</span>Yehuan ocmotlahtlanayah aquih quinmatlanis quihcuanis in titl tlen ica ocaltentzacutoya in ticochtli. </div>
<div class='p'>
<span class="verse" id="MK16_4">4&#160;</span>Pero ihcuac oontlachixqueh, oquitaqueh in ueyi titl yoquihcuanihcah. </div>
<div class='m'>
<span class="verse" id="MK16_5">5&#160;</span>Ocalaqueh itich in ticochtli, uan oquitaqueh se telpochtli tolohtoc tlayecmapan. Ocpiaya uiyac itlaquen istac. Uan in siuameh omomohtihqueh. </div>
<div class='m'>
<span class="verse" id="MK16_6">6&#160;</span>Ihcuacon yeh oquimiluih: </div>
<div class='p'>—Amo xonmomohtican. Neh inmati nic namehuantzitzin nancontemouah in Jesús de Nazaret, naquin ocsohsaqueh itich in cruz. Yeh yoyancuicayol, acmo nicancah. Ixconitaquih nican campa octlalihcah. </div>
<div class='m'>
<span class="verse" id="MK16_7">7&#160;</span>Axan, xonyacan ixconiluitin Pedro uan nocsiqui itlasalohcauan Jesús nic Yehuatzin tlayacantos yas Galilea. Ompa nanconitasqueh, ohcon quen yeh onamechoniluih. </div>
<div class='p'>
<span class="verse" id="MK16_8">8&#160;</span>In siuameh ocholohqueh occauteuqueh in ticochtli. Ouiuiyocayah ica mohcayotl, uan ica non amacah ocnonotzqueh tlen oquitaqueh, nic omomohtayah. </div>
<div class='s'>Jesús monextia inauac María Magdalena </div>
<div class='r'>(Jn. 20:11-18) </div>
<div class='p'>
<span class="verse" id="MK16_9">9&#160;</span>[Jesús oyancuicayol cualcan ipeuyan in semana.<a href='#FN38' epub:type='noteref' class='noteref'>*</a> Uan omonextih achtoh inauac in María Magdalena, naquin oquinquixtilih in chicome amocuali ehecameh. </div>
<div class='m'>
<span class="verse" id="MK16_10">10&#160;</span>Uan yehua oyah oquinmatiltito nitlasalohcauan Jesús nic yoyancuicayol. </div>
<div class='p'>Nitlasalohcauan otlaocoxtoyah uan ochocatoyah. </div>
<div class='m'>
<span class="verse" id="MK16_11">11&#160;</span>Uan ihcuac María Magdalena oquimiluih nic oquitac in Jesús yoltoc, yehuan amo ocniltoquilihqueh. </div>
<div class='s'>Jesús monextia inauac ome itlasalohcauan </div>
<div class='r'>(Lc. 24:13-35) </div>
<div class='p'>
<span class="verse" id="MK16_12">12&#160;</span>Satepan, Jesús omonextih inauac ome itlasalohcauan naquin yoquiscah Jerusalén uan yoyayah itich in ohtli. Jesús octlamantli quen omotaya. </div>
<div class='m'>
<span class="verse" id="MK16_13">13&#160;</span>Ninqueh ome itlasalohcauan omocuipqueh innauac nocsiquin, oquimiluitoh nic oquitaqueh Jesús. Uan dion yehuan amono oquinniltoquilihqueh. </div>
<div class='s'>Jesús quintlatiquitia nitlasalohcauan </div>
<div class='r'>(Mt. 28:16-20; Lc. 24:36-49; Jn. 20:19-23; Hch. 1:8) </div>
<div class='p'>
<span class="verse" id="MK16_14">14&#160;</span>Satepan Jesús omonextih innauac nimahtlactlanse itlasalohcauan, ihcuac yehuan otlacuahtoyah. Oquimixteneuilih tleca amo tlaniltocah uan tleca ohcon yolchicauaqueh, pues amo oquinniltocaqueh naquin oquitaqueh yoyancuicayol. </div>
<div class='m'>
<span class="verse" id="MK16_15">15&#160;</span>Uan oquintiquitih: </div>
<div class='p'>—Xonyacan ic nouiyan itich nochi in tlalticpactli, ixcontematiltican innauac nochtin in tlalticpactocniuan in tlahtol tlen cualica temaquixtilistli. </div>
<div class='m'>
<span class="verse" id="MK16_16">16&#160;</span>Naquin tlaniltocas uan mocuatequis, Dios icmaquixtis, uan naquin amo tlaniltocas, Dios icchialtis in tlatzacuiltilis. </div>
<div class='m'>
<span class="verse" id="MK16_17">17&#160;</span>Ninqueh iluicacnescayomeh mochiuasqueh ica naquin tlaniltocah nonauac: Ica notoocaa quintequixtilisqueh amocuali ehecameh, uan tlahtosqueh ica yancuic tlahtolten. </div>
<div class='m'>
<span class="verse" id="MK16_18">18&#160;</span>Couameh quintzitzquisqueh ica ninma, noso itlah pahyoh conisqueh, uan amitlah impan mochiuas. Noiuqui quintlalisqueh ninmauan impan cocoxqueh, uan in cocoxqueh pahtisqueh. </div>
<div class='s'>Jesús mouica iluicac </div>
<div class='r'>(Lc. 24:50-53; Hch. 1:9-11) </div>
<div class='p'>
<span class="verse" id="MK16_19">19&#160;</span>Ihcuac in toTecotzin oquintlaminonotz, Dios octlehcoltih iluicac, uan omotlalihtzinoh iyecmapantzinco Dios. </div>
<div class='m'>
<span class="verse" id="MK16_20">20&#160;</span>Uan nitlasalohcauan oquisqueh oyahqueh ic nouiyan octematiltitoh in tlahtol tlen cualica temaquixtilistli. In toTecotzin oquinmatlania, uan ica iluicacnescayomeh tlen sansican oyayah iuan in tlahtol tlen cualica temaquixtilistli Yehuatzin ocnextaya nic non tlahtol milauac. Amén.]</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#MK1_2"><span class="notemark">*</span> 1:2</a>
 <span class="ft">Mal. 3:1</span></p></aside>
<aside epub:type='footnote' id="FN2"><p class="f"><a class="notebackref" href="#MK1_3"><span class="notemark">†</span> 1:3</a>
 <span class="ft">Is. 40:3</span></p></aside>
<aside epub:type='footnote' id="FN3"><p class="f"><a class="notebackref" href="#MK1_44"><span class="notemark">‡</span> 1:44</a>
 <span class="ft">Lv. 14:1-32</span></p></aside>
<aside epub:type='footnote' id="FN4"><p class="f"><a class="notebackref" href="#MK3_18"><span class="notemark">*</span> 3:18</a>
 <span class="ft">In cananeos yehuan siquin judíos tlen amo ocniquiah isqueh itlampa nintlanauatil in romanos. Yehuan oquimixnamiquiah in romanos. Noiuqui oquintoocaayotayah Zelotes.</span></p></aside>
<aside epub:type='footnote' id="FN5"><p class="f"><a class="notebackref" href="#MK4_12"><span class="notemark">*</span> 4:12</a>
 <span class="ft">Is. 6:9-10</span></p></aside>
<aside epub:type='footnote' id="FN6"><p class="f"><a class="notebackref" href="#MK7_7"><span class="notemark">*</span> 7:7</a>
 <span class="ft">Is. 29:13</span></p></aside>
<aside epub:type='footnote' id="FN7"><p class="f"><a class="notebackref" href="#MK7_10"><span class="notemark">†</span> 7:10</a>
 <span class="ft">Éx. 20:12; Dt. 5:16</span></p></aside>
<aside epub:type='footnote' id="FN8"><p class="f"><a class="notebackref" href="#MK7_10"><span class="notemark">‡</span> 7:10</a>
 <span class="ft">Éx. 21:27</span></p></aside>
<aside epub:type='footnote' id="FN9"><p class="f"><a class="notebackref" href="#MK7_26"><span class="notemark">§</span> 7:26</a>
 <span class="ft">Literalmente ictoua “Nin siuatzintli yeh griega.” In fenicios oquimixmatiah griegos, nic oquintlacachiuayah nindioses in griegos. In judíos simi oquinchicoitayah nonqueh amo judíos, pues in judíos itlapihpincauan Dios.</span></p></aside>
<aside epub:type='footnote' id="FN10"><p class="f"><a class="notebackref" href="#MK8_15"><span class="notemark">*</span> 8:15</a>
 <span class="ft">In levadura quicuih ica icchiuah pan, uan san ica tzocotzin icsamaualtia in tixtli. Ica non Jesús icnihniuiltia in levadura ica nimamoyectlayoluilis in fariseos uan Herodes, pues yeh non tlen tlamahmaua.</span></p></aside>
<aside epub:type='footnote' id="FN11"><p class="f"><a class="notebackref" href="#MK9_11"><span class="notemark">*</span> 9:11</a>
 <span class="ft">In Teotlahtolamatl ictoua in teotlanauatani Elías uitz ocsipa, achtoh ihcuac uitz in Mesías. Siquin Biblias icpiah nin tlahtol itich Mal. 4:5-6, uan ocsiquin itich Mal. 3:22-23.</span></p></aside>
<aside epub:type='footnote' id="FN12"><p class="f"><a class="notebackref" href="#MK10_4"><span class="notemark">*</span> 10:4</a>
 <span class="ft">Dt. 24:1-4</span></p></aside>
<aside epub:type='footnote' id="FN13"><p class="f"><a class="notebackref" href="#MK10_6"><span class="notemark">†</span> 10:6</a>
 <span class="ft">Gn. 1:27, 5:2</span></p></aside>
<aside epub:type='footnote' id="FN14"><p class="f"><a class="notebackref" href="#MK10_8"><span class="notemark">‡</span> 10:8</a>
 <span class="ft">Gn. 2:24</span></p></aside>
<aside epub:type='footnote' id="FN15"><p class="f"><a class="notebackref" href="#MK10_19"><span class="notemark">§</span> 10:19</a>
 <span class="ft">Éx. 20:12-16; Dt. 5:16-20</span></p></aside>
<aside epub:type='footnote' id="FN16"><p class="f"><a class="notebackref" href="#MK10_26"><span class="notemark">*</span> 10:26</a>
 <span class="ft">In judíos ocyoluayah tla se tocniu icpia tomin, non yeh nic Dios octeochiu. Uan ocyoluayah tla yehuan oueh calaquisqueh campa motlanauatilia Dios, tla ohcon naquin amo icpiah tomin ocachi oueh calaquisqueh ompa.</span></p></aside>
<aside epub:type='footnote' id="FN17"><p class="f"><a class="notebackref" href="#MK10_38"><span class="notemark">†</span> 10:38</a>
 <span class="ft">Nican Jesús tlahtohtoc den toneualistli tlen ipan oualahtoya ihcuac ocsohsasquiah.</span></p></aside>
<aside epub:type='footnote' id="FN18"><p class="f"><a class="notebackref" href="#MK10_47"><span class="notemark">‡</span> 10:47</a>
 <span class="ft">Literalmente ictoua “Iconeu in David”. Non toocaatl ica quixmatih in Mesías, nic itich in Teotlahtolamatl ictoua in Mesías isqui ualeuani inauac in ueyitiquiuahqui David.</span></p></aside>
<aside epub:type='footnote' id="FN19"><p class="f"><a class="notebackref" href="#MK11_9"><span class="notemark">*</span> 11:9</a>
 <span class="ft">Sal. 118:26</span></p></aside>
<aside epub:type='footnote' id="FN20"><p class="f"><a class="notebackref" href="#MK11_17"><span class="notemark">†</span> 11:17</a>
 <span class="ft">Is. 56:7</span></p></aside>
<aside epub:type='footnote' id="FN21"><p class="f"><a class="notebackref" href="#MK11_17"><span class="notemark">‡</span> 11:17</a>
 <span class="ft">In judíos otlanamacayah itich in quiyautli campa non amo judíos ocmonochilayah Dios, uan ica non acmo ocatca canih icmonochilisqueh.</span></p></aside>
<aside epub:type='footnote' id="FN22"><p class="f"><a class="notebackref" href="#MK12_11"><span class="notemark">*</span> 12:11</a>
 <span class="ft">Sal. 118:22-23</span></p></aside>
<aside epub:type='footnote' id="FN23"><p class="f"><a class="notebackref" href="#MK12_19"><span class="notemark">†</span> 12:19</a>
 <span class="ft">Dt. 25:5</span></p></aside>
<aside epub:type='footnote' id="FN24"><p class="f"><a class="notebackref" href="#MK12_30"><span class="notemark">‡</span> 12:30</a>
 <span class="ft">Dt. 6:4-5</span></p></aside>
<aside epub:type='footnote' id="FN25"><p class="f"><a class="notebackref" href="#MK12_31"><span class="notemark">§</span> 12:31</a>
 <span class="ft">Lv. 19:18</span></p></aside>
<aside epub:type='footnote' id="FN26"><p class="f"><a class="notebackref" href="#MK12_36"><span class="notemark">*</span> 12:36</a>
 <span class="ft">Sal. 110:1</span></p></aside>
<aside epub:type='footnote' id="FN27"><p class="f"><a class="notebackref" href="#MK13_14"><span class="notemark">*</span> 13:14</a>
 <span class="ft">Dn. 9:27, 11:31, 12:11</span></p></aside>
<aside epub:type='footnote' id="FN28"><p class="f"><a class="notebackref" href="#MK13_24"><span class="notemark">†</span> 13:24</a>
 <span class="ft">Is. 13:10; Ez. 32:7</span></p></aside>
<aside epub:type='footnote' id="FN29"><p class="f"><a class="notebackref" href="#MK13_26"><span class="notemark">‡</span> 13:26</a>
 <span class="ft">Dn. 7:13</span></p></aside>
<aside epub:type='footnote' id="FN30"><p class="f"><a class="notebackref" href="#MK14_5"><span class="notemark">*</span> 14:5</a>
 <span class="ft">Literalmente ictoua “ica yeyi ciento denariohtomin”.</span></p></aside>
<aside epub:type='footnote' id="FN31"><p class="f"><a class="notebackref" href="#MK14_8"><span class="notemark">†</span> 14:8</a>
 <span class="ft">In judíos itich nonqueh tonalmeh, naquin simi ocpiayah tomin, ihcuac omiquiah oquintlalilayah simi mic ahuiyactli itich nintlalnacayo.</span></p></aside>
<aside epub:type='footnote' id="FN32"><p class="f"><a class="notebackref" href="#MK14_20"><span class="notemark">‡</span> 14:20</a>
 <span class="ft">Sal. 41:9</span></p></aside>
<aside epub:type='footnote' id="FN33"><p class="f"><a class="notebackref" href="#MK14_27"><span class="notemark">§</span> 14:27</a>
 <span class="ft">Zac. 13:7</span></p></aside>
<aside epub:type='footnote' id="FN34"><p class="f"><a class="notebackref" href="#MK14_62"><span class="notemark">*</span> 14:62</a>
 <span class="ft">Dn. 7:13</span></p></aside>
<aside epub:type='footnote' id="FN35"><p class="f"><a class="notebackref" href="#MK15_17"><span class="notemark">*</span> 15:17</a>
 <span class="ft">Ohcon quen ocquentihqueh ica ocuitzcaqueh, nic sayeh in uehueyitiquiuahqueh ocmoquentayah se tlaquentli chicauac chichiltic.</span></p></aside>
<aside epub:type='footnote' id="FN36"><p class="f"><a class="notebackref" href="#MK15_28"><span class="notemark">†</span> 15:28</a>
 <span class="ft">Is. 53:12</span></p></aside>
<aside epub:type='footnote' id="FN37"><p class="f"><a class="notebackref" href="#MK15_34"><span class="notemark">‡</span> 15:34</a>
 <span class="ft">Sal. 22:1</span></p></aside>
<aside epub:type='footnote' id="FN38"><p class="f"><a class="notebackref" href="#MK16_9"><span class="notemark">*</span> 16:9</a>
 <span class="ft">Ipeuyan in semana yen domingo.</span></p></aside>

<hr />
</div>
</div></body></html>
