<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhe" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol toteco: Santa Biblia NÚMEROS 1</title>
</head>
<body dir='ltr'>
<ul class='tnav'>
<li><a href='index.xhtml'>NÚMEROS</a></li>
</ul><ul class='tnav'><li><a href='NUM.xhtml#NU1_0'>1</a></li>
<li><a href='NUM.xhtml#NU2_0'>2</a></li>
<li><a href='NUM.xhtml#NU3_0'>3</a></li>
<li><a href='NUM.xhtml#NU4_0'>4</a></li>
<li><a href='NUM.xhtml#NU5_0'>5</a></li>
<li><a href='NUM.xhtml#NU6_0'>6</a></li>
<li><a href='NUM.xhtml#NU7_0'>7</a></li>
<li><a href='NUM.xhtml#NU8_0'>8</a></li>
<li><a href='NUM.xhtml#NU9_0'>9</a></li>
<li><a href='NUM.xhtml#NU10_0'>10</a></li>
</ul><ul class='tnav'>
<li><a href='NUM.xhtml#NU11_0'>11</a></li>
<li><a href='NUM.xhtml#NU12_0'>12</a></li>
<li><a href='NUM.xhtml#NU13_0'>13</a></li>
<li><a href='NUM.xhtml#NU14_0'>14</a></li>
<li><a href='NUM.xhtml#NU15_0'>15</a></li>
<li><a href='NUM.xhtml#NU16_0'>16</a></li>
<li><a href='NUM.xhtml#NU17_0'>17</a></li>
<li><a href='NUM.xhtml#NU18_0'>18</a></li>
<li><a href='NUM.xhtml#NU19_0'>19</a></li>
<li><a href='NUM.xhtml#NU20_0'>20</a></li>
</ul><ul class='tnav'>
<li><a href='NUM.xhtml#NU21_0'>21</a></li>
<li><a href='NUM.xhtml#NU22_0'>22</a></li>
<li><a href='NUM.xhtml#NU23_0'>23</a></li>
<li><a href='NUM.xhtml#NU24_0'>24</a></li>
<li><a href='NUM.xhtml#NU25_0'>25</a></li>
<li><a href='NUM.xhtml#NU26_0'>26</a></li>
<li><a href='NUM.xhtml#NU27_0'>27</a></li>
<li><a href='NUM.xhtml#NU28_0'>28</a></li>
<li><a href='NUM.xhtml#NU29_0'>29</a></li>
<li><a href='NUM.xhtml#NU30_0'>30</a></li>
</ul><ul class='tnav'>
<li><a href='NUM.xhtml#NU31_0'>31</a></li>
<li><a href='NUM.xhtml#NU32_0'>32</a></li>
<li><a href='NUM.xhtml#NU33_0'>33</a></li>
<li><a href='NUM.xhtml#NU34_0'>34</a></li>
<li><a href='NUM.xhtml#NU35_0'>35</a></li>
<li><a href='NUM.xhtml#NU36_0'>36</a></li>
</ul>

<div class='main' id='NU0_0'>

<div class='mt'>Números  </div>
<div class='psalmlabel' id='NU1_0'> 1</div>
<div class='s'>Nopa censo tlen israelitame quichijque ipan Sinaí </div>
<div class='p'>

<span class="verse" id="NU1_1">1&#160;</span>TOTECO quicamahui Moisés ipan nopa huactoc tlali Sinaí ipan nopa yoyon tiopamitl campa mopantiyayaj. Quicamahui ipan 15 itequi nopa ompa metztli ipan nopa israelita calendario [1:1 Quemantzi huetzis ni tonal ipan abril huan quemantzi ipan mayo ipan tocalendario tlen ama.] quema ya panotoya se xihuitl huan se metztli para nopa israelitame quistoyaj tlen tlali Egipto. Huan ya ni tlen TOTECO quiilhui: </div>
<div class='p'>
<span class="verse" id="NU1_2-3">2-3&#160;</span>“Monequi ta ihuaya Aarón xijtlalanaca se censo tlen nochi israelita tlacame tlen quiaxitijtoque 20 xihuitl para huejcapa huan tlen hueli tlatehuitij. Xiquijcuiloca sese itoca, huan itoca itata, huan itoca ihuejcapan tata, huan xiquinpohuaca quesqui itztoque. Huan quema ya inquinpojtose nochi, xiquintecpanaca ipan huejhueyi pamitl queja soldados para tlatehuise. 
<span class="verse" id="NU1_4">4&#160;</span>Nojquiya inmechpalehuis se iteipa ixhui nochi nopa 12 huejcapan tatame tlen huejcajquiya itztoyaj. Sesen motlapalehuijca elis tlen más tlayacana ipan iteixmatcahua ipan ihueyi familia. 
<span class="verse" id="NU1_5-15">5-15&#160;</span>Ya ni inintoca nopa tlayacanani tlen inmechpalehuis tlen sesen hueyi familia: </div>
<div class='b'> &#160; </div>
<div class='q'>Familia, Tlayacanquetl </div>
<div class='q'>Rubén, Elisur, icone Sedeur </div>
<div class='q'>Simeón, Selumiel, icone Zurisadai </div>
<div class='q'>Judá, Naasón, icone Aminadab </div>
<div class='q'>Isacar, Natanael, icone Zuar </div>
<div class='q'>Zabulón, Eliab, icone Helón </div>
<div class='q'>Efraín, icone José, Elisama, icone Amiud </div>
<div class='q'>Manasés, icone José, Gamaliel, icone Pedasur </div>
<div class='q'>Benjamín, Abidán, icone Gedeoni </div>
<div class='q'>Dan, Ahiezer, icone Amisadai </div>
<div class='q'>Aser, Pagiel, icone Ocrán </div>
<div class='q'>Gad, Eliasaf, icone Reuel </div>
<div class='q'>Neftalí, Ahira, icone Enán </div>
<div class='b'> &#160; </div>
<div class='m'>
<span class="verse" id="NU1_16">16&#160;</span>Ya ni elque inintoca nopa tlayacanani tlen tlapejpenilme para tlayacanase ipan sesen hueyi familia.” </div>
<div class='p'>
<span class="verse" id="NU1_17">17&#160;</span>Huan Moisés huan Aarón ininhuaya ni tlayacanani tlen TOTECO quintocajtlalijtoya, 
<span class="verse" id="NU1_18">18&#160;</span>quinnotzque nochi israelitame ma mosentilica ipan nopa tonal quema TOTECO quicamahui Moisés. Huan pejque quinijcuilohuaj nochi tlacame tlen ya quiaxitijtoyaj 20 xihuitl ica huejcapa. Huan sesen quiijcuilojque ajqueya eliyaya ihuejcapan tata huan ajqueya itata. Moijcuilojque sesentzitzi. 
<span class="verse" id="NU1_19">19&#160;</span>Huajca nopona ipan nopa huactoc tlali tlen itoca Sinaí quinpojque nochi ni tlacame queja TOTECO quinahuatijtoya Moisés. </div>
<div class='p'>
<span class="verse" id="NU1_20-43">20-43&#160;</span>Huan quema Moisés, Aarón huan nopa 12 tlayacanani tlen israelitame ya tlantoya inintequi, ya ni ininmiyaca nopa tlacame tlen quinpojque tlen quipixque 20 xihuitl para huejcapa huan huelque yohuij tlatehuitij: </div>
<div class='b'> &#160; </div>
<div class='q'>Familia, Quesqui </div>
<div class='q'>Rubén, iachtohui ejca Israel, 46,500 </div>
<div class='q'>Simeón, 59,300 </div>
<div class='q'>Gad, 45,650 </div>
<div class='q'>Judá, 74,600 </div>
<div class='q'>Isacar, 54,400 </div>
<div class='q'>Zabulón, 57,400 </div>
<div class='q'>Efraín, icone José, 40,500 </div>
<div class='q'>Manasés, icone José, 32,200 </div>
<div class='q'>Benjamín, 35,400 </div>
<div class='q'>Dan, 62,700 </div>
<div class='q'>Aser, 41,500 </div>
<div class='q'>Neftalí, 53,400 </div>
<div class='b'> &#160; </div>
<div class='p'>
<span class="verse" id="NU1_44">44&#160;</span>Huajca ya ni techilhui tlen quipantijque Moisés huan Aarón huan nopa 12 tlayacanani tlen tlayacanayayaj ipan sese ifamilia tlen iteipa ixhuihua Israel. 
<span class="verse" id="NU1_45">45&#160;</span>Quinpojque nopa israelita tlacame tlen quiaxitijtoyaj 20 xihuitl ica huejcapa huan tlen huelque yohuij para tlatehuitij. 
<span class="verse" id="NU1_46">46&#160;</span>Huan quipantijque para ica nochi itztoyaj 603 mil 550 tlaca israelitame tlen huelque tlatehuitij. </div>
<div class='s'>Ax quinpojque nopa levitame </div>
<div class='p'>
<span class="verse" id="NU1_47">47&#160;</span>Pero ax quinpojtoyaj tlacame ipan nopa hueyi familia tlen iteipa ixhuihua Leví, 
<span class="verse" id="NU1_48">48&#160;</span>pampa TOTECO quiilhuijtoya Moisés: 
<span class="verse" id="NU1_49">49&#160;</span>“Quema tijtlalanas se censo tlen nochi israelitame tlen hueli tlatehuitij, amo xiquinpohua nopa levitame, inijuanti tlen hualajque ipan nopa huejcapan tata Leví. Amo xiquintlali san sejco ihuaya ne sequinoc israelitame. 
<span class="verse" id="NU1_50">50&#160;</span>Pero xiquintequimaca nochi levita tlacame ma quimocuitlahuica noyoyon tiopa tlen quipiya nopa caxa, huan nochi tlen eltoc ipani, huan nochi tlamantzitzi tlen nopona calijtic quitequihuíaj. Quema inyase sejcoyoc, elis levitame inintequi para quihuicase nopa yoyon tiopamitl campa na nimocahua imohuaya huan nojquiya quihuicase nochi tlen quipiyaj. Nojquiya levitame ma quiquetzaca ininyoyoncalhua nechca nochaj para ma quiyahualoca. 
<span class="verse" id="NU1_51">51&#160;</span>Huan quema monequi quihuicase nopa yoyon tiopamitl, inijuanti tlen quicocopitzase. Huan quema inajsise campa inquiquetzase imoyoyoncalhua, inijuanti tlen sampa quicualchijchihuase nopa tiopamitl queja eltoya. Pero intla se tlacatl tlen ax se iteipa ixhui Leví quinechcahuis nopa yoyon tiopamitl campa na nimocahua imohuaya, monequi inquimictise. 
<span class="verse" id="NU1_52">52&#160;</span>Huan monequi nochi tlacame ipan sesen hueyi familia tlen israelitame quipiyase campa quiquetzase ininyoyoncalhua san sejco, ica se pamitl nopona campa quintocarohua iteipa ixhuihua ininhueyi familia. Huan iixhuihua sesen huejcapan tata quipiyase ininbandera para quinextis canque mocahua ininpamitl. 
<span class="verse" id="NU1_53">53&#160;</span>Pero nochi nopa levitame quiquetzase ininyoyoncalhua yahualtic tlen nopa yoyon tiopamitl campa nimocahua imohuaya huan tlen quipiya tlen imohuaya nimocajtoc pampa inintequi levitame quimocuitlahuise nopa tiopamitl. Quimocuitlahuise para aqui hueli tlacatl ax huelis monechcahuis huan ax nicualanis ica inisraelitame.” </div>
<div class='p'>
<span class="verse" id="NU1_54">54&#160;</span>Huajca nopa israelitame quichijque senquistoc nochi tlen TOTECO quinahuati Moisés.  </div>
<div class='psalmlabel' id='NU2_0'> 2</div>
<div class='s'>Campa sesen hueyi familia quiquetzase ininchaj tlen yoyomitl </div>
<div class='p'>
<span class="verse" id="NU2_1">1&#160;</span>Nojquiya TOTECO quiilhui Moisés huan Aarón ni tlanahuatili: </div>
<div class='p'>
<span class="verse" id="NU2_2">2&#160;</span>“Nochi israelitame monequi quiquetzase ininyoyoncalhua para huejca quiitase nopa yoyon tiopamitl campa timopantíaj. Huan sesen mocahuas nechca ibandera ihuejcapan tata huan mocahuas nechca ihueyi bandera nopa tlatehuijca pamitl tlen quitocarohua. </div>
<div class='p'>
<span class="verse" id="NU2_3-8">3-8&#160;</span>“Nopa tlacame tlen nopa huejhueyi familias tlen Judá, Isacar huan Zabulón quiquetzase ininyoyoncalhua huan ininbandera ica campa quisa tonati tlen nopa yoyon tiopamitl. Huan nica eltoc inintoca sesen hueyi familia, inintlayacanca huan quesqui tlacame huelque yohuij tlatehuitij: </div>
<div class='b'> &#160; </div>
<div class='q'>Familia, Tlayacanquetl, Quesqui </div>
<div class='q'>Judá, Naasón, icone Aminadab, 74,600 </div>
<div class='q'>Isacar, Natanael, icone Zuar, 54,400 </div>
<div class='q'>Zabulón, Eliab, icone Helón, 57,400 </div>
<div class='b'> &#160; </div>
<div class='m'>
<span class="verse" id="NU2_9">9&#160;</span>Huajca ipan nopa tlatehuijca pamitl tlen Judá elis tlacame tlen hualahuij ipan ni eyi huejhueyi familias huan san sejco ajsique 186,400 tlacame tlen huelque tlatehuise. Huan ni tlatehuijca pamitl tlayacantiyas quema inisraelitame inquistehuase para inmochihuase sejcoyoc. </div>
<div class='p'>
<span class="verse" id="NU2_10-15">10-15&#160;</span>“Nopa tlacame tlen nopa huejhueyi familias tlen Rubén, Simeón huan Gad quiquetzase ininyoyoncalhua huan ininbandera ica sur tlen nopa yoyon tiopamitl. Huan nica eltoc inintoca sesen hueyi familia, inintlayacanca huan quesqui tlacame huelque yohuij tlatehuitij: </div>
<div class='b'> &#160; </div>
<div class='q'>Familia, Tlayacanquetl, Quesqui </div>
<div class='q'>Rubén, Elisur, icone Sedeur, 46,500 </div>
<div class='q'>Simeón, Selumiel, icone Zurisadai, 59,300 </div>
<div class='q'>Gad, Eliasaf, icone Reuel, 45,650 </div>
<div class='b'> &#160; </div>
<div class='m'>
<span class="verse" id="NU2_16">16&#160;</span>Huajca ipan nopa tlatehuijca pamitl Rubén itztose tlacame tlen hualahuij ipan ni eyi huejhueyi familias huan san sejco ajsique 151,450 tlacame tlen huelque tlatehuise. Huan ni tlatehuijca pamitl motecpanase iica nopa tlatehuijca pamitl Judá quema inquistehuase para inmochihuase sejcoyoc. </div>
<div class='p'>
<span class="verse" id="NU2_17">17&#160;</span>“Huan teipa motecpanase nopa levitame tlen quihuicase noyoyon tiopa, niimoTECO, quema inquisase para seyoc lado. Huan quisase tlatlajco ipan nochi huejhueyi familias san queja mocahuaj tlatlajco ininyoyoncalhua. Queja nopa quisase campa monequi sesen itzintla ibandera. </div>
<div class='p'>
<span class="verse" id="NU2_18-23">18-23&#160;</span>“Nopa tlacame tlen nopa huejhueyi familias tlen Efraín, Manasés huan Benjamín quiquetzase ininyoyoncalhua huan ininbandera ica campa temo tonati tlen nopa yoyon tiopamitl. Huan nica eltoc inintoca sesen hueyi familia, inintlayacanca huan quesqui tlacame huelque yohuij tlatehuitij: </div>
<div class='b'> &#160; </div>
<div class='q'>Familia, Tlayacanquetl, Quesqui </div>
<div class='q'>Efraín, Elisama, icone Amiud, 40,500 </div>
<div class='q'>Manasés, Gamaliel, icone Pedasur, 32,200 </div>
<div class='q'>Benjamín, Abidán, icone Gedeoni, 35,400 </div>
<div class='b'> &#160; </div>
<div class='m'>
<span class="verse" id="NU2_24">24&#160;</span>Huajca ipan nopa itlatehuijca pamitl Efraín elis tlacame tlen hualahuij ipan ni eyi huejhueyi familias huan san sejco mochihuase 108,100. Huan ni tlatehuijca pamitl motecpanase iica nopa levitame. </div>
<div class='p'>
<span class="verse" id="NU2_25-30">25-30&#160;</span>“Nopa tlacame tlen nopa huejhueyi familias tlen Dan, Aser huan Neftalí quiquetzase ininyoyoncalhua huan ininbandera ica norte tlen nopa yoyon tiopamitl. Huan nica eltoc inintoca sesen hueyi familia, inintlayacanca huan quesqui tlacame huelque yohuij tlatehuitij: </div>
<div class='b'> &#160; </div>
<div class='q'>Familia, Tlayacanquetl, Quesqui </div>
<div class='q'>Dan, Ahiezer, icone Amisadai, 62,700 </div>
<div class='q'>Aser, Pagiel, icone Ocrán, 41,500 </div>
<div class='q'>Neftalí, Ahira, icone Enán, 53,400 </div>
<div class='b'> &#160; </div>
<div class='m'>
<span class="verse" id="NU2_31">31&#160;</span>Huajca ipan nopa tlatehuijca pamitl tlen Dan elis nopa soldados tlen ni eyi huejhueyi familias huan san sejco ajsique 157,600 tlacame tlen huelque tlatehuise. Huan ni tlatehuijca pamitl motecpanase iica ibandera hasta teipa huan nejnemise iica nopa tlatehuijca pamitl Efraín.” </div>
<div class='p'>
<span class="verse" id="NU2_32">32&#160;</span>Huajca quema quinpojtoyaj nochi israelita tlacame tlen huelque tlatehuitij ipan nochi huejhueyi familias ajsique 603,550 tlacame. 
<span class="verse" id="NU2_33">33&#160;</span>Pero ax quintlalijque san sejco nopa levitame pampa TOTECO quinahuatijtoya Moisés ma ax quinpohua ica tlen tlatehuise. 
<span class="verse" id="NU2_34">34&#160;</span>Huajca nopa israelitame quichijque nochi senquistoc queja TOTECO quinahuatijtoya Moisés. Huan sesen hueyi familia quiquetzque ininchaj tlen yoyomitl iica ibandera campa quinilhuijtoyaj. Huan quema quistejque, motecpantiyajque huan nejnenque sesen hueyi familia senquistoc queja TOTECO quinahuatijtoya Moisés.  </div>
<div class='psalmlabel' id='NU3_0'> 3</div>
<div class='s'>Inintequi nopa levitame </div>
<div class='p'>
<span class="verse" id="NU3_1">1&#160;</span>Ya ni techpohuilía tlen iteixmatcahua Moisés huan iicni Aarón ipan nopa tonali quema TOTECO quicamahui Moisés ipan nopa tepetl Sinaí. 
<span class="verse" id="NU3_2">2&#160;</span>Inintoca iconehua Aarón eliyaya: Nadab tlen achtohui ejquetl, Abiú, Eleazar, huan Itamar. 
<span class="verse" id="NU3_3">3&#160;</span>Nochi inijuanti quinajalti ica aceite huan quiniyocacajqui ma elica totajtzitzi para ma tequitica tiopan calijtic. 
<span class="verse" id="NU3_4">4&#160;</span>Pero Nadab huan Abiú mijque iixpa TOTECO nepa ipan nopa huactoc tlali Sinaí pampa ax quitoquilijque itlajtol TOTECO huan quitequihuijque se tlitl tlen ax tlatzejtzeloltic. Huan tlen mijque aya quinpiyayaya ininconehua, yeca san mocajqui Eleazar huan Itamar para quipalehuise inintata Aarón ipan itequi queja totajtzi ipan ininnemilis. </div>
<div class='p'>
<span class="verse" id="NU3_5">5&#160;</span>Huan TOTECO quinojnotzqui Moisés huan quiilhui: </div>
<div class='p'>
<span class="verse" id="NU3_6">6&#160;</span>“Xiquinnotza ma hualaca nochi iteipa ixhuihua Leví huan xijchihua para ma monextica iixtla Aarón para quitequipanose. 
<span class="verse" id="NU3_7">7&#160;</span>Huan inijuanti quitequipanose Aarón huan quintequipanose nochi israelitame pampa quichihuase miyac piltequitzitzi tlen tiquinilhuis ma quichihuaca ipan nopa achtohui cuartos ipan nopa yoyon tiopamitl campa timopantíaj. 
<span class="verse" id="NU3_8">8&#160;</span>Quimocuitlahuise nopa cuamesas huan nochi tlamantzitzi tlen eltoc ipan nopa yoyon tiopamitl campa timopantíaj. Huan quichihuase nochi tlen nimechnahuatijtoc inisraelitame xijchihuaca. 
<span class="verse" id="NU3_9">9&#160;</span>Huajca xiquinmaca Aarón huan itelpocahua nochi nopa levitame. Quena, nochi tlacame ipan nopa hueyi familia Leví quinpalehuise. Huan levitame mocahuase iyoca tlen nochi ne sequinoc israelitame para melahuac ma elica iaxcahua Aarón huan iniaxcahua itelpocahua. 
<span class="verse" id="NU3_10">10&#160;</span>Pero san Aarón huan itelpocahua xiquintequimaca para ma elica totajtzitzi, huan ne sequinoc levitame, axtle. Intla seyoc tlen ax totajtzi quichihuas itequi se totajtzi huan monechcahuis campa más tiopan calijtic, monequi xijmictica.” </div>
<div class='s'>Nochi levitame iaxcahua TOTECO </div>
<div class='p'>
<span class="verse" id="NU3_11">11&#160;</span>Huan sampa TOTECO quinojnotzqui Moisés huan quiilhui: </div>
<div class='p'>
<span class="verse" id="NU3_12">12&#160;</span>“Ya nimechilhuijtoc para monequi xinechmacaca nochi imoachtohui ejcahua, pampa ya nopa noaxcahua. Pero para ax monequi innechmacatiyase imoachtohui ejcahua, ininpatlaca niquinselis nochi levitame para ma elica noaxcahua ininpatlaca nochi sequinoc israelitame, 
<span class="verse" id="NU3_13">13&#160;</span>pampa na noaxcahua nochi tlen achtohui tlacatij. Quema nijchijqui para ma miquica nochi tlen achtohui ehuani tlen nochi tlali Egipto, nimocuili nochi coneme tlen achtohui ehuani tlen nochi inisraelitame, huan nojquiya nochi tlapiyalime tlen achtohui tlacatise, huan yeca nochi noaxcahua. Na niimoTECO.” </div>
<div class='s'>Motlalanqui se censo tlen nochi levitame </div>
<div class='p'>
<span class="verse" id="NU3_14">14&#160;</span>Huan TOTECO quinojnotzqui Moisés sampa ipan huactoc tlali Sinaí huan quiilhui: </div>
<div class='p'>
<span class="verse" id="NU3_15">15&#160;</span>“Xiquinpohua nochi levitame ipan sesen cali, huan iyoca xiquinpohua ajqueya inijuanti hualajque ipan sese itelpoca nopa huejcapan tata Leví. Xiquinpohua nochi oquichpilme tlen ya quiaxitijque se metztli para huejcapa.” 
<span class="verse" id="NU3_16">16&#160;</span>Huan Moisés quinpojqui senquistoc queja quinahuatijtoya TOTECO. </div>
<div class='q'>
<span class="verse" id="NU3_17">17&#160;</span>Huan nopa huejcapan tata Leví quinpixqui eyi itelpocahua: </div>
<div class='q2'>Gersón, Coat huan Merari. </div>
<div class='q'>
<span class="verse" id="NU3_18">18&#160;</span>Huan Gersón quinpixqui ome itelpocahua: </div>
<div class='q2'>Libni huan Simei. </div>
<div class='q'>
<span class="verse" id="NU3_19">19&#160;</span>Huan Coat quinpixqui nahui itelpocahua: </div>
<div class='q2'>Amram, Izhar, Hebrón huan Uziel. </div>
<div class='q'>
<span class="verse" id="NU3_20">20&#160;</span>Huan Merari quinpixqui ome itelpocahua: </div>
<div class='q2'>Mahli huan Musi. </div>
<div class='p'>Huajca nica nimitzilhuijtoc ajqueya itztoyaj nopa tlayacanani ipan nopa familias tlen iteipa ixhuihua nopa huejcapan tata Leví huan ama tiquintocajtía nochi levitame. </div>
<div class='s'>Iixhuihua Gersón itelpoca Leví </div>
<div class='p'>
<span class="verse" id="NU3_21">21&#160;</span>Huajca iixhuihua Gersón mochijque ome huejhueyi familias tlen quisqui tlen itelpocahua, Libni huan Simei. 
<span class="verse" id="NU3_22">22&#160;</span>Huan ama nochi inintlaca ixhuihua tlen quipiyayayaj se metztli para huejcapa mochijque 7 mil 500. 
<span class="verse" id="NU3_23">23&#160;</span>Huan TOTECO quinnahuati iixhuihua Gersón ma quiquetzaca ininyoyoncalhua nechca nopa yoyon tiopamitl ica campa huetzi tonati. 
<span class="verse" id="NU3_24">24&#160;</span>Huan Eliasaf, icone Lael, elqui nopa tlayacanquetl tlen iixhuihua Gersón. 
<span class="verse" id="NU3_25">25&#160;</span>Huan inijuanti quipixque inintequi para quimocuitlahuise nopa tiopamitl huan nochi yoyomitl tlen quipixqui. Quimocuitlahuijque itzajca, icortinas, 
<span class="verse" id="NU3_26">26&#160;</span>huan nopa icortinas tlen mochihua nopa tlatzactli tlen quiyahualohua nopa tlaixpamitl huan tiopamitl, huan nopa cortinas tlen quicuapilohuaj campa calaquise, huan nochi mecatl tlen quitequihuía tiopamitl. Ya nopa eliyaya inintequi iixhuihua Gersón. </div>
<div class='s'>Iixhuihua Coat itelpoca Leví </div>
<div class='p'>
<span class="verse" id="NU3_27">27&#160;</span>Huan iixhuihua Coat mochijque nopa nahui huejhueyi familias tlen quisque tlen itelpocahua, Amram, Izhar, Hebrón huan Uziel. 
<span class="verse" id="NU3_28">28&#160;</span>Huan ama nochi inintlaca ixhuihua tlen quipiyaj se metztli para huejcapa mochijque 8 mil 600. Huan iixhuihua Coat tequitiyayaj tiopan calijtic. 
<span class="verse" id="NU3_29">29&#160;</span>Huan TOTECO quinnahuati iixhuihua Coat ma quiquetzase ininyoyoncalhua nechca tiopamitl ica sur. 
<span class="verse" id="NU3_30">30&#160;</span>Huan Elizafán, icone Uziel, elqui nopa tlayacanquetl tlen iixhuihua Coat. 
<span class="verse" id="NU3_31">31&#160;</span>Huan inijuanti quipixque tlanahuatili para quimocuitlahuise nopa caxa, nopa cuamesa para pantzi, nopa tlahuil quetzali, nopa tlaixpamitl para copali, nopa tlaixpamitl para tlacajcahualistli tlatlatili, huan nochi tepostli tlen quitequihuijque tiopan calijtic. Nojquiya inintequi para quimocuitlahuise nopa cortina yejyectzi tlen quitzajqui campa Tlahuel Tlatzejtzeloltic. Nojquiya inintequi para quicualtlalise nochi ni tlamantli intla monequiyaya se quentzi tequitl. Ya nopa eliyaya inintequi iixhuihua Coat. </div>
<div class='p'>
<span class="verse" id="NU3_32">32&#160;</span>Huan Eleazar, icone nopa totajtzi Aarón, eliyaya nopa tlayacanquetl tlen más hueyi ipan nochi levitame. Yajaya tlen quintequimacayaya nopa tlacame tlen tlapalehuiyayaj tiopan calijtic. </div>
<div class='s'>Iixhuihua Merari itelpoca Leví </div>
<div class='p'>
<span class="verse" id="NU3_33">33&#160;</span>Huan iixhuihua Merari mochijque nopa ome huejhueyi familias tlen quisque tlen itelpocahua Mahli huan Musi. 
<span class="verse" id="NU3_34">34&#160;</span>Huan ama nochi inintlaca ixhuihua tlen quipiyaj, se metztli para huejcapa mochijque 6 mil 200. 
<span class="verse" id="NU3_35">35&#160;</span>Huan TOTECO quinnahuati quiquetzase ininyoyoncalhua nechca tiopamitl ica norte. Huan Zuriel, icone Abihail, elqui nopa tlayacanquetl tlen iixhuihua Merari. 
<span class="verse" id="NU3_36">36&#160;</span>Huan inijuanti quipixque inintequi para quimocuitlahuise nopa huapali ica tlen quichijque caltechtli, nopa cuaixtlapali, nopa tlaquetzali, huan inintepos cuatetoyo, huan nochi tlamantzitzi tlen quitequihuía. 
<span class="verse" id="NU3_37">37&#160;</span>Nojquiya quimocuitlahuijque nopa tlaquetzali para nopa calixpamitl tlen quiyahualohuayaya nopa tiopamitl ihuaya nopa tepos cuatetomitl para tlaquetzali, ihuaya iniestacas huan ininmecayohua. Ya nopa elqui inintequi iixhuihua Merari. </div>
<div class='p'>
<span class="verse" id="NU3_38">38&#160;</span>Huan TOTECO quinnahuati Moisés, Aarón huan ininconehua ma quiquetzaca ininyoyoncalhua nechca tiopamitl ica campa quisa tonati. Huan quipixque inintequi para quinmocuitlahuilise nochi nopa yoyon tiopamitl campa TOTECO mopantiyaya ica nopa israelitame. Huan intla tlen hueli tlacatl quinechcahuisquía nopa yoyon tiopamitl, monequi quimictise. </div>
<div class='p'>
<span class="verse" id="NU3_39">39&#160;</span>Huan nochi nopa levita tlacame tlen Moisés huan Aarón quinpojque tlen quipiyayayaj se metztli para huejcapa ajsique 22 mil oquichpilme huan tlacame. </div>
<div class='s'>Quejatza quicohuilise TOTECO iniachtohui oquichpil </div>
<div class='p'>
<span class="verse" id="NU3_40">40&#160;</span>Teipa TOTECO quiilhui Moisés: </div>
<div class='p'>“Xiquinpohua nochi achtohui ehuani oquichpilme huan tlacame ipan israelitame tlen quipiyaj se metztli para huejcapa, huan xiquinijcuilo ica inintoca. 
<span class="verse" id="NU3_41">41&#160;</span>Nochi levitame elise noaxcahua para nechtequipanose na, niimoTECO. Huan yeca ayoc nimoaxcatis iniachtohui conehua nochi israelitame. Huan inintlapiyalhua levitame nimoaxcatis, huan yeca ayoc elis noaxca iniachtohui cone sesen sihua tlapiyali tlen iniaxca sequinoc israelitame tlen ax levitame.” </div>
<div class='p'>
<span class="verse" id="NU3_42">42&#160;</span>Huajca Moisés quinpojqui nochi israelitame tlen achtohui ehuani tlen oquichpilme o tlacame senquistoc queja TOTECO quinahuatijtoya. 
<span class="verse" id="NU3_43">43&#160;</span>Huan nochi oquich israelitame tlen quiaxitijtoyaj se metztli quinijcuilojque huan mochijque 22 mil 273 ica nochi. </div>
<div class='p'>
<span class="verse" id="NU3_44">44&#160;</span>Huan TOTECO quicamahui Moisés huan quiilhui: </div>
<div class='p'>
<span class="verse" id="NU3_45">45&#160;</span>“Xinechmaca nochi levitame para nechtequipanose ininpatlaca imooquichpilhua tlen achtohui ehuani, huan xinechmaca inintlapiyalhua nopa levitame queja ininpatlaca inioquich tlapiyalhua tlen achtohui ehuaj tlen nochi israelitame. Quena, nochi levitame elise noaxcahua para ma nechtequipanoca na, niimoTECO. 
<span class="verse" id="NU3_46">46&#160;</span>Pero nopa achtohui ehuani oquichpilme huan tlacame tlen nochi israelitame quionpano ica 273 imiyaca nopa oquichpilme huan tlacame tlen itztoyaj levitame. Huajca axaca se oquichpil o tlaca levita para ica nijpatlas nopa 273 achtohui ehuani tlen inisraelitame tlen mocajque huan monequi xinechcohuilise. 
<span class="verse" id="NU3_47">47&#160;</span>Huajca para sesen nopa 273, monequi xinechmacaca 5 plata tomi tlen quipiya 11 gramos ietica queja nopa tlayejyecoli tlen quitequihuíaj ipan tiopamitl. 
<span class="verse" id="NU3_48">48&#160;</span>Huan xiquinmactili nopa tomi Aarón huan iconehua para innechcohuilise nopa 273 achtohui ehuani ipan israelitame tlen mocajque.” </div>
<div class='p'>
<span class="verse" id="NU3_49">49&#160;</span>Huajca Moisés quiseli nopa tomi tlen nopa tlacame quitlaxtlahuiyayaj ipampa nopa achtohui ehuani israelitame tlen mocajque. 
<span class="verse" id="NU3_50">50&#160;</span>Huan para nochi quiseli 1 mil 365 plata tomi ica ietica queja nopa tlayejyecoli tlen quitequihuijque ipan tiopamitl. 
<span class="verse" id="NU3_51">51&#160;</span>Huan teipa Moisés quinmactili Aarón huan itelpocahua nopa tomi senquistoc queja TOTECO quinahuatijtoya.  </div>
<div class='psalmlabel' id='NU4_0'> 4</div>
<div class='s'>Inintequi iteipa ixhuihua Coat </div>
<div class='p'>
<span class="verse" id="NU4_1">1&#160;</span>Teipa TOTECO quinnojnotzqui Moisés huan Aarón huan quinilhui: </div>
<div class='p'>
<span class="verse" id="NU4_2">2&#160;</span>“Xijtlalanaca se censo tlen nochi nopa levitame tlen nojquiya itztoque iteipa ixhuihua Coat. Xiquijcuiloca ajqueya hualajque ipan sesen nopa huejhueyi tetatme tlen eliyayaj itelpocahua nopa huejcapan tata Coat. 
<span class="verse" id="NU4_3">3&#160;</span>Ama xiquinpohuaca nochi tlacame tlen quipiyaj 30 hasta 50 xihuitl huan tlen huelise tequitise ipan nopa yoyon tiopamitl campa timopantíaj. </div>
<div class='p'>
<span class="verse" id="NU4_4">4&#160;</span>“Huan ya ni nopa tequitl tlen quichihuase iteipa ixhuihua Coat ica nopa tlamantli tlatzejtzeloltic tiopan calijtic. 
<span class="verse" id="NU4_5">5&#160;</span>Quema monequi inquiijcuenise nopa yoyon tiopamitl para inyase sejcoyoc, Aarón ihuaya iixhuihua calaquise achtohui huan quiquixtilise nopa cortina tlen quitzacua ipan puerta campa calaquij campa nopa caxa tlen quipiya tlen imohuaya nimocajqui, niimoTECO, huan quipajpatlahuase nopa cortina ipan nopa caxa. 
<span class="verse" id="NU4_6">6&#160;</span>Huan ipan nopa cortina quiixtzacuase huan quiquimilose ica inincuetlaxo pesojme. Huan iixco quipatlahuilise nopa patiyo yoyomitl tlen azultic huan sampa quicalaquise nopa cuahuitl huehueyac ipan ianillos para ica quihuicase. </div>
<div class='p'>
<span class="verse" id="NU4_7">7&#160;</span>“Teipa ipan nopa cuamesa campa mocahua nopa pantzi monequi xijpajpatlahuase se yoyomitl azultic. Huan ipan nopa yoyomitl quitlalise nochi platos, cucharas, caxitl huan nopa tazas tlen quitequihuíaj quema quitoyahuaj se tlacajcahualistli tlatoyahuali. Huan nojquiya nopa pantzi tlen nochipa eltos nopona. 
<span class="verse" id="NU4_8">8&#160;</span>Huan iixco nochi nopa tlamantli quipatlahuase nopa patiyo yoyomitl tlen chichiltic. Huan teipa quipiquise ica inincuetlaxo pesojme huan teipa sampa quicalaquise nopa cuahuitl huehueyac tlen ica quihuicase. </div>
<div class='p'>
<span class="verse" id="NU4_9">9&#160;</span>“Teipa quicuise seyoc nopa patiyo yoyomitl tlen azultic huan quipatlahuase ipan nopa tlahuil quetzali ica itlahuilhua, nopa tepostli para quiitzquise tlicoli, iplatos, huan nochi ixarro para aceite tlen nopona quitequihuíaj. 
<span class="verse" id="NU4_10">10&#160;</span>Huan nochi nopa tlamantli ihuaya nopa tlahuil quetzali quiquimilose ica inincuetlaxo pesojme. Huan teipa sampa quicalaquise nopa cuahuitl huehueyac para ica quihuicase. </div>
<div class='p'>
<span class="verse" id="NU4_11">11&#160;</span>“Teipa quipatlahuase seyoc patiyo yoyomitl azultic ipan nopa tlaixpamitl tlen oro para copali. Teipa quipiquise ica inincuetlaxo pesojme huan sampa quicalaquise nopa huejhueyi cuahuitl para ica quihuicase. 
<span class="verse" id="NU4_12">12&#160;</span>Huan nochi tlamantzitzi tlen motequihuía tiopan calijtic quisentilise huan quitlalise ipan seyoc patiyo yoyomitl azultic. Teipa quiquimilose ica inincuetlaxo pesojme huan sampa quicalaquise nopa huehueyac cuahuitl para ica quihuicase. </div>
<div class='p'>
<span class="verse" id="NU4_13">13&#160;</span>“Teipa monequi quiquixtise nochi nopa cuanextli tlen nopa tlaixpamitl campa quitlatíaj tlacajcahualistli. Huan ipan quipatlahuase seyoc patiyo yoyomitl moradojtic. 
<span class="verse" id="NU4_14">14&#160;</span>Huan iixco quitlalise nochi tlen motequihuía ipan tlaixpamitl. Quitlalise itepos caja campa quitemaj cuanextli, iteposchijcolhua para quiitzquise nacatl, ipalas, huan nopa huajcali para quiselis estli, huan nochi sequinoc tepostli tlen nopona motequihuíaj. Huan teipa quipiquise ica inincuetlaxo pesojme huan sampa quicalaquise nopa huehueyac cuahuitl para ica quihuicase. 
<span class="verse" id="NU4_15">15&#160;</span>Huan quema Aarón huan itelpocahua ya tlantose para quipijpiquise nochi nopa tlamantli tlen tlatzejtzeloltic tlen eltoya tiopan calijtic, huajca quena, hueli quicuiquij iixhuihua Coat para quihuicase ipan ojtli hasta campa inajsise. Pero iteipa ixhuihua Coat ax hueli quiitzquise nopa tlamantli tlatzejtzeloltic, pampa miquise. Huajca nochi ni tlamantli inintequi iteipa ixhuihua Coat para quihuicase. </div>
<div class='s'>Itequi Eleazar, itelpoca Aarón </div>
<div class='p'>
<span class="verse" id="NU4_16">16&#160;</span>“Huan Eleazar itelpoca nopa totajtzi Aarón quipiyas imaco nopa aceite para nopa miyac tlahuili, nopa copali tlen ajhuiyac mijmiyotía, nopa tlacajcahualistli tlen harina tlen monequi mojmostla, huan nopa aceite tlen tlatzejtzeloltic para tlaiyocatlalise para na, niimoTECO. Nelía mocahua imaco Eleazar para quimocuitlahuis nochi nopa yoyon tiopamitl campa nimocahua imohuaya ica nochi cuamesas huan tlamantzitzi tlen onca tiopan calijtic huan nochi tlen mochijtoc nopona.” </div>
<div class='p'>
<span class="verse" id="NU4_17">17&#160;</span>Huan TOTECO quinilhui Moisés ihuaya Aarón: </div>
<div class='p'>
<span class="verse" id="NU4_18">18&#160;</span>“Amo xijcahuilica para iteipa ixhuihua Coat ma quichihuaca tlamantli tequitl tlen ax quipiyaj tlanahuatili quichihuase huan queja nopa miquise. 
<span class="verse" id="NU4_19">19&#160;</span>Para ax tlantiyase iixhuihua Coat ipan levitame, quej ni inquichihuase. Aarón huan itelpocahua ma itztoca tiopan calijtic ininhuaya huan ma quinilhuica sesen iixhuihua Coat tlen monequi quichihuase huan tlen monequi quihuicase para ax quinechcahuise tlen tlatzejtzeloltic huan miquise. 
<span class="verse" id="NU4_20">20&#160;</span>Huan intla axaca itelpocahua Aarón tiopan calijtic, ma ax calaquica coatitame niyon se tlalochtli, pampa huelis quiitase se tlamantli tlen tlatzejtzeloltic, huan intla quiitase se tlenijqui, miquise.” </div>
<div class='s'>Inintequi iixhuihua Gersón </div>
<div class='p'>
<span class="verse" id="NU4_21">21&#160;</span>Teipa sampa TOTECO quinojnotzqui Moisés huan quiilhui: </div>
<div class='p'>
<span class="verse" id="NU4_22">22&#160;</span>“Xijtlalana nojquiya se censo tlen nochi nopa levitame tlen iixhuihua Gersón tlen itztoya huejcajquiya. Xiquijcuilo ajqueya hualajque ipan sesen nopa huejhueyi tetatme tlen eliyayaj Gersón itelpocahua huejcajquiya. 
<span class="verse" id="NU4_23">23&#160;</span>Xiquinpohuaca nochi tlacame tlen quipiyaj 30 hasta 50 xihuitl tlen huelise calaquise ipan notequi, niimoTECO, ipan nopa yoyon tiopamitl campa timopantíaj. </div>
<div class='p'>
<span class="verse" id="NU4_24">24&#160;</span>“Huan ya ni elis inintequi iixhuihua Gersón quema tequipanose tiopan calijtic huan quema quihuicase tlamamali. 
<span class="verse" id="NU4_25">25&#160;</span>Quihuicase nopa cortinas ica tlen quichijque nopa cuartos ipan tiopa, huan nopa inincuetlaxo pesojme tlen ica quitzactoque, huan nopa cortinas tlen ica quitzacuaj campa incalaquij tiopan calijtic. 
<span class="verse" id="NU4_26">26&#160;</span>Nojquiya quihuicase nopa cortinas ipan nopa tlatzactli iteno calixpamitl, ihuaya nopa cortina tlen quitzacua campa incalaquij campa calixpamitl tlen quiyahualohua nopa tiopamitl huan nopa tlaixpamitl. Huan quihuicase nochi mecatl huan tepostli tlen motequihuíaj ipan nopa cortinas. Huajca inintequi iixhuihua Gersón para quihuicase ni tlamantzitzi. 
<span class="verse" id="NU4_27">27&#160;</span>Huan Aarón ihuaya itelpocahua quinilhuise iixhuihua Gersón sesen tequitl tlen monequi quichihuase huan tlen quihuicase. 
<span class="verse" id="NU4_28">28&#160;</span>Pero elis Itamar, itelpoca nopa totajtzi Aarón, tlen achi más quinnahuatis iixhuihua Gersón ipan inintequi. </div>
<div class='s'>Inintequi iixhuihua Merari </div>
<div class='p'>
<span class="verse" id="NU4_29">29&#160;</span>“Xiquinpohua nojquiya nochi levitame tlen elij iixhuihua Merari tlen huejcajquiya ica sese itelpocahua, pampa nochi ome mochijtoque huejhueyi tetatme. 
<span class="verse" id="NU4_30">30&#160;</span>Xiquinpohua nochi iniixhuihua tlen quipiyaj 30 hasta 50 xihuitl huan hueli calaquise tlatequipanose tiopan calijtic. 
<span class="verse" id="NU4_31">31&#160;</span>Iixhuihua Merari quihuicase nopa tiopamitl ihuapalhua, icuaixtlapalhua, itlaquetzalhua huan itepos cuatetoyo. 
<span class="verse" id="NU4_32">32&#160;</span>Nojquiya quihuicase nopa tlaquetzali ipan calixpamitl huan inintepos cuatetoyo, huan inintepos estacas, huan ininmecayohua huan nochi nopa tlamantzitzi tlen quitequihuíaj. Huan Itamar monequi quinotzas sesen tlacatl ica itoca huan quiilhuis tlaque quihuicas quema inmijcuenise. 
<span class="verse" id="NU4_33">33&#160;</span>Huajca ya ni eli inintequi iixhuihua Merari huan monequi quinnahuatis Itamar, icone nopa totajtzi Aarón.” </div>
<div class='p'>
<span class="verse" id="NU4_34">34&#160;</span>Huajca Moisés huan Aarón huan nochi nopa tlayacanani tlen nopa israelitame quinpojque iixhuihua Coat. Huan quiniyocatlali ipan nahui familias queja quisque tlen inahui telpocahua Coat huejcajquiya. 
<span class="verse" id="NU4_35">35&#160;</span>Quinpojque tlen quipixque 30 hasta 50 xihuitl huan quinijcuilojque para quitequipanose TOTECO ipan nopa yoyon tiopamitl campa timopantíaj. 
<span class="verse" id="NU4_36">36&#160;</span>Huan iixhuihua Coat ajsique 2 mil 750. 
<span class="verse" id="NU4_37">37&#160;</span>Ya ni elque nochi iixhuihua Coat tlen hueliyaya tlapalehuise ipan nopa yoyon tiopamitl. Huan Moisés huan Aarón quinpojque huan quinijcuilojque senquistoc queja TOTECO quinahuatijtoya Moisés. </div>
<div class='p'>
<span class="verse" id="NU4_38">38&#160;</span>Huan nojquiya quinpojque iixhuihua Gersón. Huan quiniyocatlali ipan ome familias queja quisque tlen sese iome telpocahua Gersón huejcajquiya. 
<span class="verse" id="NU4_39">39&#160;</span>Quinpojque tlen quipixque 30 hasta 50 xihuitl, 
<span class="verse" id="NU4_40">40&#160;</span>huan quinijcuilojque para quitequipanose TOTECO ipan nopa yoyon tiopamitl huan ajsique 2 mil 630. 
<span class="verse" id="NU4_41">41&#160;</span>Huajca ya ni elque nochi iixhuihua Gersón tlen hueliyaya tlapalehuise ipan nopa yoyon tiopamitl campa timopantíaj. Huan Moisés huan Aarón quinpojque huan quinijcuilojque senquistoc queja TOTECO quinahuatijtoya Moisés. </div>
<div class='p'>
<span class="verse" id="NU4_42">42&#160;</span>Huan nojquiya quinpojque iixhuihua Merari. Huan quiniyocatlali ipan ome familias queja quisque ipan sese iome telpocahua Merari huejcajquiya. 
<span class="verse" id="NU4_43">43&#160;</span>Quinpojque tlen quipixque 30 hasta 50 xihuitl huan quinijcuilojque para quitequipanose TOTECO ipan nopa yoyon tiopamitl campa timopantíaj. 
<span class="verse" id="NU4_44">44&#160;</span>Huan iixhuihua Merari ajsique 3 mil 200. 
<span class="verse" id="NU4_45">45&#160;</span>Huajca ya ni elque nochi iixhuihua Merari tlen hueliyaya tlapalehuise ipan nopa yoyon tiopamitl. Huan Moisés huan Aarón quinpojque senquistoc queja TOTECO quinahuatijtoya Moisés. </div>
<div class='p'>
<span class="verse" id="NU4_46">46&#160;</span>Huan Moisés huan Aarón quichijque se suma tlen nochi levitame tlen itztoyaj ipan nopa tonal. Huan quiijcuilojque tlen quisque ipan Coat, Gersón huan Merari tlen elque ieyi telpocahua Leví tlen huejcajquiya. Huan quiijcuilojque tlen quisque tlen sese ininchicueyi telpocahua. 
<span class="verse" id="NU4_47">47&#160;</span>Huan nopa tlacame tlen quipixque 30 hasta 50 xihuitl huan huelque tlapalehuise ipan tiopamitl huan tlamamase, 
<span class="verse" id="NU4_48">48&#160;</span>ajsique 8 mil 580. 
<span class="verse" id="NU4_49">49&#160;</span>Huajca ya ni elque nochi iteipa ixhuihua Leví tlen huelque tlapalehuise ipan tiopamitl. Huan senquistoc queja TOTECO quinahuatijtoya Moisés, quinpojque nochi tlen quichihuase tequitl o tlen quihuicase tlamantzitzi.  </div>
<div class='psalmlabel' id='NU5_0'> 5</div>
<div class='s'>Tlamantli ax tlapajpactic iixpa TOTECO </div>
<div class='p'>
<span class="verse" id="NU5_1">1&#160;</span>Teipa TOTECO quicamahui Moisés huan quiilhui: </div>
<div class='p'>
<span class="verse" id="NU5_2">2&#160;</span>“Xiquinnahuati nochi israelitame para ma quinquixtica tlen ininchajchaj nochi tlen palani ininnacayo ica lepra, huan nojquiya tlen atemoj ipan inintlacayo ihuaya nochi tlen ax tlapajpactique pampa quiitzquijque se mijcatzi. Huan xiquintojtoca huejca tlen imoaltepe tlen yoyoncaltini. 
<span class="verse" id="NU5_3">3&#160;</span>Xiquinquixtica tlacame huan nojquiya sihuame tlen mopantíaj ica ni cocolistli, huan ma yaca itztotij huejca tlen imochajchaj para ax quichihuase ax tlapajpactic campa imoyoyoncalhua pampa nopona tlatlajco imojuanti, nimocahua na tlen nitlatzejtzeloltic.” </div>
<div class='p'>
<span class="verse" id="NU5_4">4&#160;</span>Huajca nopa israelitame quineltocaque nochi tlen TOTECO quinahuatijtoya Moisés huan quinquixtijque nochi tlen queja nopa mococohuayayaj. </div>
<div class='s'>Tlanahuatili intla se quichihua tlen ax cuali </div>
<div class='p'>
<span class="verse" id="NU5_5">5&#160;</span>Huan TOTECO quinojnotzqui Moisés huan quiilhui: </div>
<div class='p'>
<span class="verse" id="NU5_6">6&#160;</span>“Xiquinilhui nochi israelitame para quema se tlacatl o se sihuatl quiixpano seyoc tlacatl, na niquijtohua para quihuica tlajtlacoli noixtla. 
<span class="verse" id="NU5_7">7&#160;</span>Huan monequi nopa tlacatl o nopa sihuatl nechnelilhuis noixtla tlen quichijtoc huan teipa yas quitlaxtlahuis ne se tlen quichihuilijtoc fiero. Huan quicuepilis nochi tlen quinenpolojtoc huan nojquiya quimiyaquilis 20 por ciento más huan ax queja quicuitoya. 
<span class="verse" id="NU5_8">8&#160;</span>Huan intla nopa tlacatl tlen quitlaxtequilijtoya o tlen hueli quichihuilijtoya ya mictoc huan axaca niyon se iteixmatca para quicuepilis, huajca nopa tomi tlen quitlahuiquilía elis para Toteco huan para quitequihuis se totajtzi. Huan nojquiya monequi quimacas nopa totajtzi nopa oquich borrego tlen monequi. Huan nopa totajtzi nechtencahuilis para nechixtzacuilis nopa tlajtlacoli tlen quichijtoc nopa tlacatl. </div>
<div class='p'>
<span class="verse" id="NU5_9">9&#160;</span>“Nochi regalo tlen israelitame nechhualiquilíaj na, niimoTECO, elis iaxca nopa totajtzi. 
<span class="verse" id="NU5_10">10&#160;</span>Nochi tlamantli tlacualistli huan tlapalehuili tlen ininmil tlen quimacase TOTECO, mocahuas iaxca nopa totajtzi.” </div>
<div class='s'>Tlanahuatili para tlen mosihuatlasomatij </div>
<div class='p'>
<span class="verse" id="NU5_11">11&#160;</span>Huan TOTECO quinojnotzqui Moisés huan quiilhui ma quinmaca israelitame ni tlanahuatili: </div>
<div class='p'>
<span class="verse" id="NU5_12">12&#160;</span>“Intla isihua se tlacatl quiixpanos ihuehue huan mocahuas ica seyoc tlacatl, 
<span class="verse" id="NU5_13">13&#160;</span>pero axaca quiitas para huelis quiteilhuis ica itlajtlacol, ya ni tlen quichihuas. 
<span class="verse" id="NU5_14">14&#160;</span>Intla ihuehue, quena, quitlasomati isihua huan moilhuía para tlajtlacolchijtoc, o huelis ihuehue quitlasomati isihua huan ax tleno quichijtoc, queja ni inquisencahuase. 
<span class="verse" id="NU5_15">15&#160;</span>Nopa tlacatl monequi quihuicas isihua iixpa totajtzi ica se tlacajcahualistli tlen ome kilos harina tlen cebada, huan nechtencahuilis para na, niimoTECO. Pero ax quimanelos nopa harina ica aceite, niyon ax quitequilis nopa copali tlaajhuiyacayotl, pampa ya nopa elis se tlacajcahualistli para quimatis tlen temachtli intla moilhuía huelis tlajtlacolchijtoc isihua. </div>
<div class='p'>
<span class="verse" id="NU5_16">16&#160;</span>“Huan nopa totajtzi quihualicas nopa sihuatl para ma monechcahui huan moquetzas noixtla, niimoTECO. 
<span class="verse" id="NU5_17">17&#160;</span>Huan nopa totajtzi quicuis se achi atl tlen tlaiyocatlalili para na huan quitlalis ipan se xarro tlen soquitl, huan quimanelos ica se achi tlaltejpoctli tlen tlalchi tlen nopa yoyon tiopamitl campa nimocahua. 
<span class="verse" id="NU5_18">18&#160;</span>Huan teipa nopa totajtzi quichihuas para nopa sihuatl ma moquetza noixpa, niimoTECO, huan quitojtomas itzoncal. Huan nopa totajtzi quitlalis imaco nopa sihuatl ne tlacajcahualistli tlen harina pampa ihuehue moilhuía tlajtlacolchijtoc. Huan nopa totajtzi moquetzas iixpa nopa sihuatl huan quipixtos imaco nopa xarro ica nopa atl tlen chichic huan tlen quimaca se tlatelchihuali o se tlatzacuiltilistli tlen tlajtlacolchijtoc. 
<span class="verse" id="NU5_19">19&#160;</span>Huajca nopa totajtzi quichihuas para nopa sihuatl ma nechtestigojquetzas, niimoTECO, intla ax tlajtlacolchijtoc. Huan teipa nopa totajtzi quiilhuis: ‘Intla ax timocajtoc ica seyoc tlacatl quema ya tijpixqui mohuehue, niyon ax tleno tlen ax cuali tijchijtoc ica seyoc tlacatl, huajca ax tleno ma mopanti quema tiquis ni atl tlen chichic tlen quihualica tlatelchihualistli ipan tlen tlajtlacolchijtoc. 
<span class="verse" id="NU5_20">20&#160;</span>Pero intla timochijtoc ax titlapajpactic huan titlaixpanotoc quema ya tijpixqui mohuehue huan timocajtoc ica seyoc tlacatl, 
<span class="verse" id="NU5_21">21&#160;</span>huajca TOTECO ma mitztelchihuas huan ma mitztlatzacuiltis para nochi ma quiitaca. 
<span class="verse" id="NU5_22">22&#160;</span>Huan quema tiquis ni atl tlen chichic, quichihuas ma palanis mometztomahuiya huan ma samahuiya moijti huan ax huelis tiquinpiyas coneme.’ Huan nopa sihuatl quiijtos: ‘Queja nopa ma eli.’ </div>
<div class='p'>
<span class="verse" id="NU5_23">23&#160;</span>“Huajca nopa totajtzi quiijcuilos ni tlatelchihualistli ipan se cuetlax amatl ica tinta huan teipa quiixpolos nopa tinta huan nopa tlajtoli ica nopa atl tlen chichic. 
<span class="verse" id="NU5_24">24&#160;</span>Teipa quichihuas para nopa sihuatl ma quii nopa atl tlen temaca se tlatelchihualistli ipan tlen tlajtlacolchijtoc. Huan nopa atl calaquis iijtico huan quichihuas chichic iijtic intla quipiya tlajtlacoli. 
<span class="verse" id="NU5_25">25&#160;</span>Huan teipa nopa totajtzi quiselis tlen imaco nopa sihuatl nopa tlacajcahualistli tlen harina, huan quihuisos iixtla TOTECO huan quihuicas campa tlaixpamitl. 
<span class="verse" id="NU5_26">26&#160;</span>Huan quicuis se tlamajtzoli tlen nopa tlacajcahualistli tlen cebada huan quitlatis ipan nopa tlaixpamitl queja eliyaya nochi nopa tlacajcahualistli. </div>
<div class='p'>“Huan teipa quema nopa totajtzi quichijtos nochi ni tlamantli, quimacas nopa atl ma quii. 
<span class="verse" id="NU5_27">27&#160;</span>Huan intla mochijtoc ax tlapajpactic huan quiixpanotoc ihuehue, nopa atl tlen quihualica tlatelchihualistli calaquis iijtico huan quichihuas para isihuayo ma temi huan imetztomahuiya ma palani. Huan nochi itlacajhua quiitase nopa sihuatl para tlatelchihuali. 
<span class="verse" id="NU5_28">28&#160;</span>Pero intla nopa sihuatl ax quipiya tlajtlacoli, ax tleno oncas huan teipa cuali huelis conepiyas. </div>
<div class='p'>
<span class="verse" id="NU5_29">29&#160;</span>“Huajca ya ni eli nopa tlanahuatili quema se quitlasomati isihua pampa mochijtoc ax tlapajpactic huan quiixpanotoc ihuehue quema ya monamictijtoya ihuaya. 
<span class="verse" id="NU5_30">30&#160;</span>O ya ni nojquiya para quema se tlacatl moilhuía para quiixpanotoc huan quitlasomati, huan quinequi quimatis tlen temachtli. Ihuehue quinextis isihua noixtla, niimoTECO, huan nopa totajtzi quichihuilis senquistoc queja quiijtohua ni tlanahuatili. 
<span class="verse" id="NU5_31">31&#160;</span>Huan ax elis itlajtlacol ihuehue intla quiajsis ni tlatelchihualistli, pampa eli nopa sihuatl itlajtlacol. Huan monequi quiijiyohuis nochi tlatzacuiltilistli.”  </div>
<div class='psalmlabel' id='NU6_0'> 6</div>
<div class='s'>Tlanahuatili para nazareos </div>
<div class='p'>
<span class="verse" id="NU6_1">1&#160;</span>Huan sampa TOTECO quiilhui Moisés: </div>
<div class='p'>
<span class="verse" id="NU6_2">2&#160;</span>“Xiquinilhui nochi israelitame para quema se sihuatl o se tlacatl tlen quinequi noca mocahuas, na niimoTECO, para elis se nazareo huan moiyocatlalis para senquistoc elis noaxca, huan ax queja sequinoc sihuame o tlacame, 
<span class="verse" id="NU6_3">3&#160;</span>huajca nopa tlacatl ax hueli quiis xocomeca atl o niyon se tlaili nelcococ. Niyon ax hueli quiis tlen quixocoltijtoque, niyon vinagre tlen quichijtoque ica xocomeca atl, o tlen cococ. Nojquiya ax huelis quicuas xocomecatl itlajca, niyon nopa xocomecatl tlen ya huactoc. 
<span class="verse" id="NU6_4">4&#160;</span>Ipan nochi nopa tonali quema noca mocajtoc para moiyocacahuas queja se nazareo, ax tleno quicuas tlen huala ipan xocomecatl itlajca, niyon iyol, niyon ipetlayo. 
<span class="verse" id="NU6_5">5&#160;</span>Ipan nochi nopa tonali quema moiyocacajtoc para na, ax hueli moximas. Yajaya elis tlatzejtzeloltic huan tlaiyocatlalili para na, niimoTECO, huan quicahuas ma moscalti huehueyac itzoncal hasta ma quitlamiltis nochi nopa tonali huan nopa tlamantli tlen nechilhuijtoc. 
<span class="verse" id="NU6_6">6&#160;</span>Huan ipan nochi nopa tonali quema moiyocatlalijtoc para na, ax hueli monechcahuis campa se mijcatzi, pampa mochihuas ax tlapajpactic noixpa. 
<span class="verse" id="NU6_7">7&#160;</span>Yonque miquis itata, inana, o se isihuaicni, o se itlacaicni, ma ax monechcahuis para mochihuas ax tlapajpactic pampa moiyocatlali para na, niimoTeco Dios, huan quipiyas itzoncal huehueyac tlen quiixnextía tlen noca mocajtoc. 
<span class="verse" id="NU6_8">8&#160;</span>Huan nochi tonali tlen huejcahuas tlen noca mocajtoc, monequi mocahuas tlatzejtzeloltic noixtla. </div>
<div class='p'>
<span class="verse" id="NU6_9">9&#160;</span>“Huan intla nimantzi san huetzis mictoc se acajya tlen moquetza ihuaya, huajca, quena, quichihuilis ax tlapajpactic noixpa, yonque ax quinequiyaya mochihuas ax tlapajpactic. Huajca quema ajsis chicome tonali para mochijtoc ax tlapajpactic, quipiya para quitequis nochi itzoncal pampa itzoncal huehueyac quinextiyaya para tlaiyocatlalili para na. 
<span class="verse" id="NU6_10">10&#160;</span>Huan ipan ne chicueyi tonali, quinhualicas ome pilpichontzitzi, o ome pilpalomajtzitzi, huan quimacas nopa totajtzi campa ipuerta nopa yoyon tiopamitl campa timopantíaj. 
<span class="verse" id="NU6_11">11&#160;</span>Huan nopa totajtzi nechtencahuilis nopa piltototzi queja se tlacajcahualistli ipampa tlajtlacoli, huan ne seyoc nechtencahuilis queja se tlacajcahualistli tlatlatili. Huan ica ya ni nechixtzacuilis itlajtlacol pampa itztoya nechca se mijcatzi. Huan nojquiya ipan nopa tonal sampa moiyocatlalis noca na, niimoTECO, huan sampa pehuas quicahuas ma moscalti itzoncal. 
<span class="verse" id="NU6_12">12&#160;</span>Nopa tonali tlen ya panotoc quema achtohui moiyocatlalijtoya noca na, quiixpolo. Sampa monequi motemacas noca na para elis nazareo nochi tonali queja quichijqui achtohui. Huan monequi quihualicas se piloquich borregojtzi tlen san quipiya se xihuitl para nechtencahuilis queja se tlacajcahualistli pampa quihuica tlajtlacoli. </div>
<div class='p'>
<span class="verse" id="NU6_13">13&#160;</span>“Huan quema ya tlamis nochi nopa tonali tlen motemacac para elis nazareo, ya ni nopa tlanahuatili tlen sesen monequi quitoquilis. Monequi hualas huan nechhualiquilis se tlacajcahualistli campa ipuerta nopa yoyon tiopamitl. 
<span class="verse" id="NU6_14">14&#160;</span>Nechtencahuilis se piloquich borregojtzi tlen san quipiya se xihuitl huan tlen ax tleno quipiya huan elis se tlacajcahualistli tlatlatili. Huan nojquiya nechmacas se pilsihua borregojtzi tlen san quipiya se xihuitl huan ax tleno quipiya huan nopa elis se tlacajcahualistli ipampa tlajtlacoli. Nojquiya nechtencahuilis se oquich borrego tlen ax tleno quipiya huan elis para se tlacajcahualistli para nimoyoltlalis ihuaya. 
<span class="verse" id="NU6_15">15&#160;</span>Nojquiya ihuaya, xinechmacaca nopa tlacajcahualistli tlen harina huan tlen tlatoyahuali tlen monequi nechmacase ihuaya. Huan monequi nopa tlacajcahualistli tlen harina elis se chiquihuitl temitoc ica pantzi tlen ax quipiya tlasonejcayotl. Quipiyas tortas tlen quichijtoque ica cuali harina maneltic ica aceite, huan nojquiya quipiyas pantzi tlen cacatztic tlen quixacualojtoque ica aceite. </div>
<div class='p'>
<span class="verse" id="NU6_16">16&#160;</span>“Huan nopa totajtzi quitencahuas nochi ya ni noixtla ihuaya nopa tlacajcahualistli ipampa tlajtlacoli huan nopa tlacajcahualistli tlatlatili tlen ne nazareo quihualicac. 
<span class="verse" id="NU6_17">17&#160;</span>Huan nechmacas nopa oquich borrego huan nopa chiquihuitl ica pantzi tlen ax quipiya tlasonejcayotl, huan elis se tlacajcahualistli para tlayoltlalili nohuaya. Huan nopa totajtzi nojquiya nechmacas nopa tlacajcahualistli tlen harina huan tlen tlatoyahuali tlen ihuaya yohui. </div>
<div class='p'>
<span class="verse" id="NU6_18">18&#160;</span>“Huan nopona campa ipuerta nopa yoyon tiopamitl campa timopantíaj, nopa nazareo monequi quiximas nochi itzoncal tlen quinextiyaya tlen noca mocajtoya, huan quicuis nochi nopa tzoncali huan quitlalis ipan nopa tlitl tlen eltoc itzala nopa tlacajcahualistli para tlayoltlalili nohuaya. </div>
<div class='p'>
<span class="verse" id="NU6_19">19&#160;</span>“Huan teipa quema cuali motzoncaltectos ne nazareo, nopa totajtzi quicuis iajcol nopa oquich borrego tlen molontoya hasta cuali icsitoc, huan quitlalis imaco ne nazareo ihuaya se pantzi ica tlatzopelcayotl huan se pantzi tlen cacatztic tlen eltoc ipan nopa chiquihuitl huan tlen ax quipiya tlasonejcayotl. 
<span class="verse" id="NU6_20">20&#160;</span>Huan teipa nopa totajtzi quicuis huan quitlejcoltis huan quihuisos nopa tlacajcahualistli noixtla, niimoTECO, para ma eli se tlacajcahualistli tlahuisoli. Huan nochi nopa tlacajcahualistli mochihuas tlatzejtzeloltic huan elis iaxca nopa totajtzi, ica nopa pantzi ihuaya ielchiqui huan iajcol nacayo nopa borrego tlen tlahuisoli. Huan teipa quema nopa totajtzi tlamis nechtencahuilía nochi noixtla, ya tlen eliyaya nazareo huelis quiis xocomeca atl pampa ya tlanqui tlen noca mocajqui, niimoTECO. </div>
<div class='p'>
<span class="verse" id="NU6_21">21&#160;</span>“Huajca ya ni elqui nopa tlanahuatili para se nazareo, huan inmechilhuía tlaque tlacajcahualistli monequi innechtencahuilise quema se quitlamichihuas tlen noca mocajtoc para quichihuas. Nojquiya monequi quihualicas nochi sequinoc tlacajcahualistli tlen nechilhui nechmactilis quema moiyocatlali huan mochijqui nazareo.” </div>
<div class='s'>Tlajtoli tlen ica totajtzitzi tetiochihuase </div>
<div class='p'>
<span class="verse" id="NU6_22">22&#160;</span>Teipa TOTECO quiilhui Moisés: </div>
<div class='p'>
<span class="verse" id="NU6_23">23&#160;</span>“Xiquilhui Aarón ininhuaya iconehua para ma quintiochihuaca israelitame ica ni tlajtoli. Ma quiijtoca: </div>
<div class='q'>
<span class="verse" id="NU6_24">24&#160;</span>‘Ma TOTECO mitztiochihua huan ma mitzmocuitlahui. </div>
<div class='q'>
<span class="verse" id="NU6_25">25&#160;</span>Ma cahuani ixayac TOTECO ica paquilistli quema moilhuía tlen ta. </div>
<div class='q'>Ma quipiya hueyi iyolo mohuaya. </div>
<div class='q'>
<span class="verse" id="NU6_26">26&#160;</span>Ma TOTECO mitznextili itlaicnelijcayo huan ma mitzmaca itlasehuilis ipan moyolo.’ </div>
<div class='p'>
<span class="verse" id="NU6_27">27&#160;</span>“Ica ni tlajtoli, Aarón huan iconehua nechnotzase ma niquintiochihua israelitame huan, quena, na niquintiochihuas para nochi quimatise inijuanti noaxcahua.”  </div>
<div class='psalmlabel' id='NU7_0'> 7</div>
<div class='s'>Quitlatzejtzelolchihuase tlaixpamitl </div>
<div class='p'>
<span class="verse" id="NU7_1">1&#160;</span>Huan ipan nopa tonali quema Moisés quitlamisencajtoya nopa yoyon tiopamitl campa TOTECO mocahuasquía ininhuaya, quiatzejtzelhui ica aceite sesen tlamantli tlen mocajqui calijtic, huan quiiyocatlali para TOTECO. Nojquiya quiatzejtzelhui ica aceite nopa tlaixpamitl huan nochi tlen motequihuía nopona. 
<span class="verse" id="NU7_2">2&#160;</span>Teipa yajque nopa tlayacanca israelitame ipan sesen hueyi familia tlen tlapalehuijtoyaj para quitlalanque nopa censo. 
<span class="verse" id="NU7_3">3&#160;</span>Huan quitlalitoj iixtla TOTECO nochi tlen quinequiyayaj quimactilise. Huan sesen nopa tlayacanani quihualicac se hueyi toro. Huan sese ome tlayacanani quihualicaque se cuacarro. Huajca ica nochi nopa ofrendas tlen quihualicaque elqui chicuase cuacarros tlen tzactoque, huan 12 huejhueyi torojme tlen quimatij tlatilanase huan quimacaque TOTECO iteno ipuerta nopa yoyon tiopamitl campa mocahua TOTECO. </div>
<div class='p'>
<span class="verse" id="NU7_4">4&#160;</span>Huan TOTECO quiilhui Moisés: 
<span class="verse" id="NU7_5">5&#160;</span>“Xiquinselili nopa cuacarros huan nopa huejhueyi torojme tlen quimatij tlatilanaj, huan xiquinmaca nopa levitame para ma quintequihuica ipan nochi nopa tequitl tlen monequi para quihuicase tlen eltoc ipan nopa yoyon tiopamitl campa timopantíaj. Xijmaca sesen levita nopa tlamantzitzi tlen monequi quitequihuis ipan itequi tlen quitocarohua quichihuas.” </div>
<div class='p'>
<span class="verse" id="NU7_6">6&#160;</span>Huajca Moisés quinseli nopa cuacarros huan nopa huejhueyi torojme huan quinmajmacac nopa levitame. 
<span class="verse" id="NU7_7">7&#160;</span>Iixhuihua Gersón quinmacac ome cuacarros huan nahui huejhueyi torojme para quitequihuise ipan inintequi. 
<span class="verse" id="NU7_8">8&#160;</span>Huan iixhuihua Merari quinmacac nahui cuacarros huan chicueyi huejhueyi torojme para quitequihuise ipan inintequi ica imaco Itamar, icone nopa totajtzi Aarón. 
<span class="verse" id="NU7_9">9&#160;</span>Pero iixhuihua Coat ax quinmacac niyon se cuacarro huan niyon se toro, pampa monejqui quihuicase iniajcolpa nopa tlamantli tlatzejtzeloltique tlen mocajqui ininmaco para quimocuitlahuise. </div>
<div class='p'>
<span class="verse" id="NU7_10">10&#160;</span>Huan nojquiya quema ajsic tonal para quiiyocatlalise nopa tlaixpamitl para TOTECO huan quitlatzejtzelolchihuase, sesen nopa tlayacanani tlen nochi huejhueyi familias quihuicaque se ofrendas huan quitlalijque iixtla nopa tlaixpamitl. 
<span class="verse" id="NU7_11">11&#160;</span>Huan TOTECO quiilhui Moisés: “Mojmostla ipan sesen tonal quema inquitlatzejtzelolchihuaj nopa tlaixpamitl, xijcahua san se tlayacanquetl ma nechtemactili tlen quihualicac.” </div>
<div class='p'>
<span class="verse" id="NU7_12">12&#160;</span>Huajca ipan nopa achtohui tonali, quitemactili iregalo Naasón, icone Aminadab, ipan nopa hueyi familia Judá. 
<span class="verse" id="NU7_13">13&#160;</span>Huan iregalo eliyaya se hueyi plato ixpelentic tlen plata huan ietica eliyaya se kilo huan tlajco, ihuaya se hueyi taza tlen plata ica ietica queja tlajco kilo ipan itlayejyecol nopa yoyon tiopamitl. Huan nopa plato huan nopa hueyi taza quihualicac temitoc ica harina tlen achi más cuali maneltic ica aceite para se tlacajcahualistli tlen harina. 
<span class="verse" id="NU7_14">14&#160;</span>Nojquiya quihualicac se cuchara tlen senquistoc oro ica 110 gramos ietica, huan temitoya ica copali. 
<span class="verse" id="NU7_15">15&#160;</span>Huan quihualicac se becerro, se oquich borrego huan se piloquich borregojtzi tlen san quipiya se xihuitl para elise se tlacajcahualistli tlatlatili. 
<span class="verse" id="NU7_16">16&#160;</span>Nojquiya quihualicac se oquich chivo para se tlacajcahualistli ipampa tlajtlacoli. 
<span class="verse" id="NU7_17">17&#160;</span>Huan para se tlacajcahualistli para ma onca tlayoltlalili ihuaya TOTECO, quinhualicac ome huejhueyi torojme tlen quimatij tlatilanaj, macuili oquich borregojme, macuili oquich chivojme huan macuili piloquich borregojtzitzi tlen san quipiyaj se xihuitl. Nochi ya ni elqui nopa regalos tlen Naasón, icone Aminadab, quihualicac. </div>
<div class='p'>
<span class="verse" id="NU7_18">18&#160;</span>Ipan ome tonali quihuicac iregalo Natanael, icone Zuar, tlen eliyaya tlayacanquetl ipan nopa hueyi familia Isacar. 
<span class="verse" id="NU7_19-23">19-23&#160;</span>Huan iregalo tlen quitemactili elqui senquistoc san se queja tlen temacac Naasón. </div>
<div class='p'>
<span class="verse" id="NU7_24">24&#160;</span>Ipan eyi tonali quihuicac se regalo Eliab, icone Helón, tlen eliyaya tlayacanquetl ipan nopa hueyi familia Zabulón. 
<span class="verse" id="NU7_25-29">25-29&#160;</span>Huan quitemactili iregalo tlen elqui senquistoc san se queja ne sequinoc. </div>
<div class='p'>
<span class="verse" id="NU7_30">30&#160;</span>Ipan nahui tonali quihuicac se regalo Elisur, icone Sedeur, tlen eliyaya tlayacanquetl ipan nopa hueyi familia Rubén. 
<span class="verse" id="NU7_31-35">31-35&#160;</span>Huan quitemactili nojquiya san se iregalo queja ne sequinoc. </div>
<div class='p'>
<span class="verse" id="NU7_36">36&#160;</span>Ipan macuili tonali quihuicac se regalo Selumiel, icone Zurisadai, tlen eliyaya tlayacanquetl ipan nopa hueyi familia Simeón. 
<span class="verse" id="NU7_37-41">37-41&#160;</span>Huan quitemactili nojquiya san se iregalo queja ne sequinoc. </div>
<div class='p'>
<span class="verse" id="NU7_42">42&#160;</span>Ipan chicuasen tonali quihuicac se regalo Eliasaf, icone Reuel, tlen eliyaya tlayacanquetl ipan nopa hueyi familia Gad. 
<span class="verse" id="NU7_43-47">43-47&#160;</span>Huan quitemactili nojquiya san se iregalo queja ne sequinoc. </div>
<div class='p'>
<span class="verse" id="NU7_48">48&#160;</span>Ipan chicome tonali quihuicac se regalo Elisama, icone Amiud, tlen eliyaya tlayacanquetl ipan nopa hueyi familia Efraín. 
<span class="verse" id="NU7_49-53">49-53&#160;</span>Huan quitemactili nojquiya san se iregalo queja ne sequinoc. </div>
<div class='p'>
<span class="verse" id="NU7_54">54&#160;</span>Ipan chicueyi tonali quihuicac se regalo Gamaliel, icone Pedasur, tlen eliyaya tlayacanquetl ipan nopa hueyi familia Manasés. 
<span class="verse" id="NU7_55-59">55-59&#160;</span>Huan quitemactili nojquiya san se iregalo queja ne sequinoc. </div>
<div class='p'>
<span class="verse" id="NU7_60">60&#160;</span>Ipan chicnahui tonali quihuicac se regalo Abidán, icone Gedeoni, tlen eliyaya tlayacanquetl ipan nopa hueyi familia Benjamín. 
<span class="verse" id="NU7_61-65">61-65&#160;</span>Huan quitemactili nojquiya san se iregalo queja ne sequinoc. </div>
<div class='p'>
<span class="verse" id="NU7_66">66&#160;</span>Ipan majtlactli tonali quihuicac se regalo Ahiezer, icone Amisadai, tlen eliyaya tlayacanquetl ipan nopa hueyi familia Dan. 
<span class="verse" id="NU7_67-71">67-71&#160;</span>Huan quitemactili nojquiya san se iregalo queja ne sequinoc. </div>
<div class='p'>
<span class="verse" id="NU7_72">72&#160;</span>Ipan majtlactli huan se tonali quihuicac se regalo Pagiel, icone Ocrán, tlen eliyaya tlayacanquetl ipan nopa hueyi familia Aser. 
<span class="verse" id="NU7_73-77">73-77&#160;</span>Huan quitemactili nojquiya san se iregalo queja ne sequinoc. </div>
<div class='p'>
<span class="verse" id="NU7_78">78&#160;</span>Ipan majtlactli huan ome tonali quihuicac se regalo Ahira, icone Enán, tlen eliyaya tlayacanquetl ipan nopa hueyi familia Neftalí. 
<span class="verse" id="NU7_79-83">79-83&#160;</span>Huan quitemactili nojquiya san se iregalo queja ne sequinoc. </div>
<div class='p'>
<span class="verse" id="NU7_84">84&#160;</span>Nochi ya ni elqui nopa regalo tlen nopa tlayacanani tlen israelitame quitemactilijque para quiiyocatlalise nopa tlaixpamitl para TOTECO huan quitlatzejtzelolchihuase. Ica nochi elqui 12 huejhueyi platos tlen ixpelentique tlen plata, 12 huajcali tlen plata, huan 12 huejhueyi cucharas tlen oro. 
<span class="verse" id="NU7_85">85&#160;</span>Huan sesen plato quipixqui se kilo huan tlajco ietica, huan sesen huajcali tlen plata quipixqui tlajco kilo ietica. Ica nochi nopa tlamantli tlen plata quipixqui nechca 26 kilos ietica ipan itlayejyecol nopa yoyon tiopamitl. 
<span class="verse" id="NU7_86">86&#160;</span>Nojquiya oncayaya 12 cucharas tlen oro temitoya ica copali tlen quipixqui 110 gramos ietica ipan itlayejyecol nopa yoyon tiopamitl. Nopa oro tlen nochi nopa cucharas quipixqui se kilo huan 320 gramos ietica. </div>
<div class='p'>
<span class="verse" id="NU7_87">87&#160;</span>Huan nopa tlapiyalime para tlacajcahualistli tlatlatili elque ica nochi 12 becerros, 12 oquich borregojme, 12 piloquich borregojtzitzi tlen san quipiyaj se xihuitl ihuaya nopa 12 tlacajcahualistli tlen harina tlen monequiyaya ininhuaya, huan 12 oquich chivojme para quinmacase queja tlacajcahualistli ipampa tlajtlacoli. 
<span class="verse" id="NU7_88">88&#160;</span>Huan nochi nopa tlapiyalime tlen quihualicaque para tlacajcahualistli para tlayoltlalili elqui ica nochi 24 becerros, 60 oquich borregojme, 60 oquich chivojme huan 60 piloquich borregojtzitzi tlen san quipixque se xihuitl. Nochi ya ni elqui tlen quimactilijque TOTECO quema quiiyocacahuayayaj huan quitlatzejtzelolchihuayayaj nopa tlaixpamitl para TOTECO. </div>
<div class='p'>
<span class="verse" id="NU7_89">89&#160;</span>Huan Moisés quicaquiyaya itos Toteco Dios quema calaquiyaya para quicamahuis ipan nopa yoyon tiopamitl campa mopantiyaya ihuaya. Huan caquistic itos quisayaya tlen tlatlajco nopa ome elhuicac ehuani tlen inintoca querubines tlen moquetztoyaj iixco itzajca icaxa. Huajca nopona Toteco Dios quicamahui Moisés.  </div>
<div class='psalmlabel' id='NU8_0'> 8</div>
<div class='s'>Tlanahuatili para nochi tlahuili </div>
<div class='p'>
<span class="verse" id="NU8_1">1&#160;</span>Huan TOTECO quicamahui Moisés huan quiilhui: </div>
<div class='p'>
<span class="verse" id="NU8_2">2&#160;</span>“Xiquilhui Aarón quema quintlalis nochi tlahuili, ma quichihua para ma tlahui ica iixmelac tlen nopa tlahuil quetzali.” </div>
<div class='p'>
<span class="verse" id="NU8_3">3&#160;</span>Huan quichijqui Aarón nochi tlen TOTECO quinahuatijtoya Moisés, huan quinsencajqui nochi tlahuili para ma tlahui ica iixmelac. 
<span class="verse" id="NU8_4">4&#160;</span>Huan nopa tlahuil quetzali quichijchijtoyaj ica senquistoc oro tlen quitejtejtzontoyaj san ica martillo. Iicxi hasta iyecapa campa quichihuilijtoyaj ixochiyo, nochi quichijque san ica martillo. Nochi iyejyejca nopa tlahuil quetzali elqui senquistoc queja TOTECO quinextilijtoya Moisés ma quichihua. </div>
<div class='s'>Quiniyocacajqui nochi levitame para TOTECO itequi </div>
<div class='p'>
<span class="verse" id="NU8_5">5&#160;</span>Huan TOTECO quicamahui Moisés huan quiilhui: </div>
<div class='p'>
<span class="verse" id="NU8_6">6&#160;</span>“Xiquinquixti nochi iteipa ixhuihua Leví tlen ne sequinoc israelitame huan xiquintlapajpacchihua noixtla para nechtequipanose. 
<span class="verse" id="NU8_7">7&#160;</span>Ya ni tlen tijchihuas: Xiquinatzejtzelhuis ica atl tlen tetlapajpacchihua noixtla. Teipa moximase huan mohuatanise hasta moquixtilise nochi tzoncali ipan inintlacayo. Teipa maltise, huan cuali quichicuenise ininyoyo, huan queja nopa elise tlapajpacme para nechtequipanose. 
<span class="verse" id="NU8_8">8&#160;</span>Teipa ma quihualicaca se becerro huan nopa tlacajcahualistli tlen harina tlen ihuaya yohui. Ya nopa elis cuali harina maneltic ica aceite. Huan nojquiya quihuicase seyoc becerro para se tlacajcahualistli ipampa tlajtlacoli. 
<span class="verse" id="NU8_9">9&#160;</span>Ta tijchihuas para nopa levitame ma monechcahuica ipuertajteno ni yoyon tiopamitl campa timopantíaj huan nochi israelitame nojquiya nopona ma mosentilica. 
<span class="verse" id="NU8_10">10&#160;</span>Teipa xijchihua para nopa levitame ma moixnextica noixtla huan nopa sequinoc israelitame ma quintlalilica ininma ipan inintzonteco. 
<span class="verse" id="NU8_11">11&#160;</span>Huan Aarón quinixnextis nochi levitame noixtla na, niimoTECO, queja se hueyi tlacajcahualistli tlahuisoli tlen nochi israelitame nechmacaj na, niimoTECO. Huan ica ya nopa quiniyocatlalis nochi levitame para nechtequipanose. </div>
<div class='p'>
<span class="verse" id="NU8_12">12&#160;</span>“Teipa nochi levitame quitlalise ininma ipan inintzonteco nopa becerros. Teipa nechtencahuilise se becerro queja se tlacajcahualistli ipampa tlajtlacoli huan seyoc becerro nechmactilise queja se tlacajcahualistli tlatlatili para na, niimoTECO, para nechixtzacuilise inintlajtlacolhua nochi levitame. 
<span class="verse" id="NU8_13">13&#160;</span>Huan teipa xiquintlali nochi nopa levitame para ma moquetzaca iniixtla Aarón huan itelpocahua, huan nochi yajaya nechmacas queja se tlacajcahualistli majcahuali para na, niimoTECO. 
<span class="verse" id="NU8_14">14&#160;</span>Huan quej ni tiquiniyocatlalis nopa levitame tlen nochi sequinoc israelitame, huan nochi levitame elise noaxcahua. 
<span class="verse" id="NU8_15">15&#160;</span>Huan quema ya inquintlapajpacchijtoque nopa levitame huan inquinnextijtoque noixtla queja se tlacajcahualistli majcahuali, inijuanti hueli calaquise para nechtequipanose ipan ni yoyon tiopamitl campa timopantíaj. </div>
<div class='p'>
<span class="verse" id="NU8_16">16&#160;</span>“Pampa nochi levitame senquistoc noaxcahua huan ax queja sequinoc israelitame, pampa nimocuili nochi levitame ininpatlaca nochi ininconehua israelitame tlen achtohui ehuani tlen monequiyaya nechmactilisquíaj. 
<span class="verse" id="NU8_17">17&#160;</span>Pampa nelía noaxcahua nochi tlen achtohui tlacatij tlen israelitame, yonque ininconehua o inintlapiyalhua, nochi tlen achtohui tlacatij noaxcahua. Pampa huejcajquiya quema niquinmijmicti nochi coneme tlen achtohui ejque ipan tlali Egipto, niquiniyocatlali para noaxcahua nochi coneme tlen achtohui ehuani tlen israelitame. 
<span class="verse" id="NU8_18">18&#160;</span>Pero ama queja ininpatlaca nopa achtohui ehuani tlen nochi israelita coneme, nimoaxcatijtoc nochi levitame para noaxcahua. 
<span class="verse" id="NU8_19">19&#160;</span>Huan ama niquinmaca nochi levitame tlen nochi sequinoc israelitame para ma elica se regalo para Aarón huan itelpocahua para quinpalehuise quichihuase nopa tequitl tlatzejtzeloltic ipan ni yoyon tiopamitl campa timopantíaj. Huan nopa levitame tequitise ininpatlaca sequinoc israelitame. Huan nechtencahuilise inintlacajcahualis nopa sequinoc israelitame para quiixtzacuase inintlajtlacolhua noixtla na, niimoTECO. Huan quej ni, tlen hueli israelita ax calaquis ipan ni yoyon tiopamitl para tlapalehuis para ax quinajsis israelitame se hueyi cocolistli tlen ica miquise.” </div>
<div class='p'>
<span class="verse" id="NU8_20">20&#160;</span>Huajca Moisés, Aarón huan nochi israelitame quichijque ica nopa levitame nochi tlen TOTECO quinahuatijtoya Moisés ma quichihuaca. 
<span class="verse" id="NU8_21">21&#160;</span>Huan nochi levitame motlapajpacchijque huan quichicuenijque ininyoyo, huan Aarón quinpannexti iixtla TOTECO queja se tlacajcahualistli majcahuali. Huan Aarón nojquiya quitencajqui iixtla se tlacajcahualistli para quinixtzacuilis inintlajtlacolhua para ma elica tlapajpacme iixtla. 
<span class="verse" id="NU8_22">22&#160;</span>Huajca quema tlanqui nochi ni tlamantli tlen mochijqui, nopa levitame pejque calaquij para quichihuase nochi inintequi ipan nopa yoyon tiopamitl campa timopantíaj ihuaya TOTECO, huan tequitique inintempa Aarón huan itelpocahua. Huan nochi quichijque senquistoc queja TOTECO quinahuatijtoya Moisés ma quinchihuili nopa levitame. </div>
<div class='s'>Quesqui xihuitl ma tequiti se levita </div>
<div class='p'>
<span class="verse" id="NU8_23">23&#160;</span>TOTECO nojquiya quicamahui Moisés huan quiilhui: </div>
<div class='p'>
<span class="verse" id="NU8_24">24&#160;</span>“Nochi levitame quema quiaxitijtose 25 xihuitl, monequi quipehualtise para nechtequipanose ipan ni yoyon tiopamitl campa timopantíaj. 
<span class="verse" id="NU8_25">25&#160;</span>Huan quisase ipan nopa tequitl quema quiaxitise 50 xihuitl. 
<span class="verse" id="NU8_26">26&#160;</span>Teipa quema ya quiaxitijtose nopa xihuitl para mosehuise, huelis quinpalehuise ininhuampoyohua ica tequitl tlen ax ohui, pero nopa tequitl tlen ohui ayoc ma quichihuaca. Queja nopa inquintequimacase levitame.”  </div>
<div class='psalmlabel' id='NU9_0'> 9</div>
<div class='s'>Quejatza ma quinextica nopa Pascua Ilhuitl </div>
<div class='p'>
<span class="verse" id="NU9_1">1&#160;</span>Quema TOTECO quicamahui Moisés huan quiilhui nochi ni tlajtoli ya tlantoya se xihuitl para quistejque tlen tlali Egipto. Ya calaquiyaya ipan nopa achtohui metztli ipan ome xihuitl. Huan ipan nopa tonali nopa israelitame itztoyaj ipan nopa huactoc tlali Sinaí huan nojquiya TOTECO quiilhui ni tlajtoli: </div>
<div class='p'>
<span class="verse" id="NU9_2">2&#160;</span>“Sesen xihuitl monequi nochi israelitame quinextise nopa ilhuitl tlen itoca Pascua ipan nopa tonal tlen nimechnahuatijtoc. 
<span class="verse" id="NU9_3">3&#160;</span>Quema ya tiotlaquixtos ipan 14 itequi ni metztli tlen achtohui ipan toxihui, inquitoquilise nopa tlanahuatili queja ijcuilijtoc. Senquistoc queja nimechnextilijtoc para inquichihuase, ya nopa inquichihuase.” </div>
<div class='p'>
<span class="verse" id="NU9_4">4&#160;</span>Huajca Moisés quinnahuati nopa israelitame ma quinextica nopa Pascua Ilhuitl. 
<span class="verse" id="NU9_5">5&#160;</span>Huan nopona ipan nopa huactoc tlali tlen itoca Sinaí quema tiotlaquixtoya ipan 14 itequi nopa achtohui metztli ipan nopa xihuitl, inijuanti ilhuichijque senquistoc queja TOTECO quinahuatijtoya Moisés. </div>
<div class='p'>
<span class="verse" id="NU9_6">6&#160;</span>Pero itztoyaj sequin tlacame tlen mochijtoyaj ax tlapajpacme iixpa TOTECO pampa quiitzquitoyaj se mijcatzi, huan yeca ax huelque quichihuase nopa Pascua Ilhuitl ipan nopa tonali. Huajca yajque quiitatoj Moisés ihuaya Aarón ipan nopa tonali, 
<span class="verse" id="NU9_7">7&#160;</span>huan quinilhuijque: </div>
<div class='p'>―Yonque tiquitzquitoque se mijcatzi, huan timochijtoque ax titlapajpactique iixpa TOTECO, ¿para tlen ax huelis tijtencahuilise se regalo iixtla TOTECO ipan ni tonali quema nochi israelitame quichihuaj ni Pascua Ilhuitl? </div>
<div class='p'>
<span class="verse" id="NU9_8">8&#160;</span>Huan Moisés quinnanquili: </div>
<div class='p'>―Ximochiyaca hasta TOTECO nechilhuis tlaque cuali para mochihuas quema queja ni pano. </div>
<div class='p'>
<span class="verse" id="NU9_9">9&#160;</span>Huan TOTECO quicamahui Moisés huan quiilhui: </div>
<div class='p'>
<span class="verse" id="NU9_10">10&#160;</span>“Xiquinilhui nopa israelitame quema inijuanti o se inincone ax hueli quinextise nopa ilhuitl Pascua ica nochi sequinoc, huelis quichihuase teipa. Intla se ax hueli quichihuas quema monequi pampa monejqui quiitzquis se mijcatzi huan yeca ax tlapajpactic o huelis se mopantía huejca tlen ichaj quema sequinoc ilhuichihuaj, yajaya hueli quinextise nopa ilhuitl teipa. 
<span class="verse" id="NU9_11">11&#160;</span>Pero quichihuase quema tiotlaquixtos ipan 14 itequi nopa ome metztli ipan ne xihuitl. Monequi quicuase nopa pilborregojtzi ica xihuitl tlen chichic huan pantzi tlen ax quipiya tlasonejcayotl. 
<span class="verse" id="NU9_12">12&#160;</span>Huan ax tleno quicahuase para seyoc tonali, niyon ax quipostequilise niyon se iomiyo nopa pilborregojtzi. Ma quinextica nopa Pascua senquistoc queja nimechnextilijtoc inquichihuase. 
<span class="verse" id="NU9_13">13&#160;</span>Pero intla se acajya yonque tlapajpactic huan ax cana yajtoc, san moilhuis para ax quichihuas nopa Pascua Ilhuitl, monequi inquiquixtise para ayoc huelis itztos imohuaya inisraelitame. Queja nopa inquichihuase, pampa ax nechtencahuili nopa tlacajcahualistli noixtla ipan nopa tonal quema, niimoTECO, nijtlali, huan huajca monequi quiselis nopa tlatzacuiltilistli ipampa itlajtlacol. </div>
<div class='p'>
<span class="verse" id="NU9_14">14&#160;</span>“Nochi seyoc tlali ehuani tlen itztoque imohuaya nojquiya monequi quinextise nopa Pascua para na queja nimechnextilijtoc. Onca san se tlanahuatili para israelitame huan seyoc tlali ehuani para quejatza quichihuase, huan nochi san se monequi quitoquilise.” </div>
<div class='s'>Nopa mixtli tlen motlali itzonpac itiopa TOTECO </div>
<div class='p'>
<span class="verse" id="NU9_15">15&#160;</span>Ipan nopa tonal quema tlanque quiquetzaj nopa yoyon tiopamitl tlen quipixqui nopa tlajtoli tlen quichijtoya ininhuaya, se hueyi mixtli hualajqui quitzacuaco. Huan quema pejqui tiotlaquiya, nopa mixtli mopatlac para nesis queja se tlilelemectli itzonpac nopa tiopamitl huan queja nopa eltoya hasta tlanesiyaya. 
<span class="verse" id="NU9_16">16&#160;</span>Huan quej ni eliyaya nochipa. Ica tonaya se mixtli quitzacuayaya nopa yoyon tiopamitl huan ica tlayohua nesiyaya queja se hueyi tlitl. 
<span class="verse" id="NU9_17">17&#160;</span>Quema nopa mixtli mijcueniyaya tlen nopa yoyon tiopamitl, nopa israelitame quistehuayayaj huan quitoquilijtiyohuiyayaj. Huan quema nopa mixtli moquetzayaya huan ayoc nejnemiyaya, nopona nopa israelitame quiquetzayayaj ininyoyoncalhua. 
<span class="verse" id="NU9_18">18&#160;</span>Quej ni nopa israelitame mijcueniyayaj quema TOTECO quinnahuatiyaya, huan moquetzayayaj san campa quinilhuiyaya. Nochi tonali quema nopa mixtli mocahuayaya itzonpac nopa tiopamitl, ax quistehuayayaj. 
<span class="verse" id="NU9_19">19&#160;</span>Huan yonque nopa mixtli mocahuasquía ipan tiopamitl miyac tonali huan ax mijcueniyaya, nochi israelitame quineltoquiliyayaj itlanahuatil TOTECO huan ax nejnemiyayaj. 
<span class="verse" id="NU9_20">20&#160;</span>Huan quema nopa mixtli ax mocajqui miyac tonali, nopa israelitame ax mocajque miyac tonali, pampa queja nopa TOTECO quinnextilijtoya. 
<span class="verse" id="NU9_21">21&#160;</span>Huan quema nopa mixtli moquetzayaya tlen se tiotlac hasta ijnaloc, huajca nopa israelitame moquetzayayaj. Huan quema ica ijnaloc nopa mixtli motlalanayaya, inijuanti nojquiya motlalanayayaj huan quitoquiliyayaj. Pero yonque tonaya o tlayohua mijcueniyaya nopa mixtli, inijuanti quistehuayayaj para quitoquilise senquistoc queja TOTECO tlanahuatijtoya. 
<span class="verse" id="NU9_22">22&#160;</span>Yonque nopa mixtli moquetzayaya ipan nopa yoyon tiopamitl campa TOTECO itztoya se ome tonali, o se metztli, o se xihuitl, nopona nochi nopa israelitame mocahuayayaj huan ayoc nejnemiyayaj. Pero quema nopa mixtli motlalanayaya, inijuanti quistehuayayaj huan quitoquiliyayaj. 
<span class="verse" id="NU9_23">23&#160;</span>Huajca quema TOTECO quinnahuatiyaya ma quiquetzaca ininyoyoncalhua, inijuanti quinquetzayayaj. Huan quema TOTECO quinnahuatiyaya ma nejnemica para quitoquilise nopa mixtli, quistehuayayaj. Quineltoquilijque nochi tlen TOTECO quinahuati Moisés ma quichihuaca.  </div>
<div class='psalmlabel' id='NU10_0'> 10</div>
<div class='s'>Nopa ome tlapitzali tlen plata </div>
<div class='p'>
<span class="verse" id="NU10_1">1&#160;</span>Huan TOTECO quicamahui Moisés huan quiilhui: </div>
<div class='p'>
<span class="verse" id="NU10_2">2&#160;</span>“Xijchihua ome tlapitzali ica plata tlen tlatepacholi ica martillo. Huan inquipitzase para inquinnotzase israelitame ma mosentilica o para ma quimatica quema monequi ma motecpanaca para quisase. 
<span class="verse" id="NU10_3">3&#160;</span>Quema inquinpitzase nochi ome tlapitzali ica sampa, nochi israelitame quimatise ma mosentilica imelac ipuerta ni yoyon tiopamitl campa timopantíaj. 
<span class="verse" id="NU10_4">4&#160;</span>Pero quema inquipitzase san se tlapitzali, san mosentilise tlen tlayacanaj ipan sesen hueyi familia. 
<span class="verse" id="NU10_5">5&#160;</span>Huan quema inhuejcahuase inquipitzase, elis para inquistehuase, huan inijuanti tlen quiquetztoque ininchajchaj ica campa quisa tonati tlen ni yoyon tiopamitl achtohui quistehuase para nejnemise. 
<span class="verse" id="NU10_6">6&#160;</span>Huan quema inquipitzase ica ompa, motecpanase para nejnemise tlen quiquetztoque ininchajchaj ica sur huan nochi sequinoc quintoquilise. 
<span class="verse" id="NU10_7">7&#160;</span>Pero quema san inquinnotzase tlacame ma mosentilica, amo xihuejcahuaca xijpitzaca. 
<span class="verse" id="NU10_8">8&#160;</span>San totajtzitzi, inijuanti tlen itelpocahua Aarón, huelise quipitzase nopa tlapitzali. Ya ni elis se tlanahuatili para inquitoquilise imojuanti huan imoixhuihua para nochipa. </div>
<div class='p'>
<span class="verse" id="NU10_9">9&#160;</span>“Quema inajsise ipan imotlal huan monequi inquintehuise imocualancaitacahua, xijpitzaca chicahuac nopa tlapitzali, huan na, niimoTECO Dios, nimechilnamiquis, huan nimechmanahuis ininmaco imocualancaitacahua. 
<span class="verse" id="NU10_10">10&#160;</span>Nojquiya xijpitzaca nopa tlapitzali quema onca tonali tlen paquilistli. Xijpitzaca quema inilhuichihuaj, o quema eli selic metztli, o quema inquitencahuaj tlacajcahualistli tlatlatili o tlacajcahualistli para ma onca tlayoltlalili nohuaya. Huan queja nopa na tlen niimoTECO huan niimoDIOS nimechilnamiquis.” </div>
<div class='s'>Nopa israelitame quistehuaj ipan Sinaí </div>
<div class='p'>
<span class="verse" id="NU10_11">11&#160;</span>Huan ipan 20 itequi nopa ompa metztli quema yohuiyaya para ome xihuitl quistoyaj tlen tlali Egipto, nopa mixtli motlalanqui tlen nopa yoyon tiopamitl campa TOTECO mocajqui. 
<span class="verse" id="NU10_12">12&#160;</span>Huajca nopa israelitame quistejque ipan nopa huactoc tlali itoca Sinaí huan quitoquilijque. Huan teipa nopa mixtli moquetzato ipan nopa huactoc tlali tlen itoca Parán. 
<span class="verse" id="NU10_13">13&#160;</span>Ya ni nopa achtohui huelta quema quistejque huan quitoquilijque nopa mixtli queja TOTECO quinahuatijtoya Moisés ma quichihuaca. </div>
<div class='p'>
<span class="verse" id="NU10_14">14&#160;</span>Huan achtohui motecpanque para nejnemise tlen quihuicayayaj ibandera nopa tlatehuijca pamitl Judá. Huan Naasón, icone Aminadab, quinyacanayaya nopa hueyi familia Judá. 
<span class="verse" id="NU10_15">15&#160;</span>Huan teipa quitoquilijque nopa hueyi familia Isacar ica inintlayacanca, Natanael, icone Zuar. 
<span class="verse" id="NU10_16">16&#160;</span>Huan teipa yohuiyaya nopa hueyi familia Zabulón ica inintlayacanca, Eliab, icone Helón. </div>
<div class='p'>
<span class="verse" id="NU10_17">17&#160;</span>Huan quema tlanque quicocopitzaj nopa yoyon tiopamitl campa TOTECO ininhuaya mocajqui, nopa levitame tlen iniixhuihua Gersón huan Merari motecpanque huan pejque quihuicatiyohuij nopa yoyon tiopamitl. </div>
<div class='p'>
<span class="verse" id="NU10_18">18&#160;</span>Huan iniica motecpanque tlen quihuicayayaj ibandera nopa tlatehuijca pamitl Rubén. Huan Elisur, icone Sedeur, quinyacanayaya nopa hueyi familia Rubén. 
<span class="verse" id="NU10_19">19&#160;</span>Teipa quintoquilijque nopa hueyi familia Simeón ica inintlayacanca tlen itoca Selumiel, icone Zurisadai. 
<span class="verse" id="NU10_20">20&#160;</span>Huan iniica yohuiyaya nopa hueyi familia Gad ica inintlayacanca Eliasaf, icone Reuel. </div>
<div class='p'>
<span class="verse" id="NU10_21">21&#160;</span>Huan iniica motecpanque iixhuihua Coat tlen elqui seyoc itelpoca Leví huejcajquiya. Huan nopa coatitame quihuicayayaj nochi cuamesas, tlaixpamitl huan tlamantli tlatzejtzeloltic tlen nopa yoyon tiopamitl. Huan tlen tlayacantiyajque nimantzi quiquetzatoj nopa yoyon tiopamitl nopona campa yohuij para ya eltos tlasencahuali quema ajsise ni tlacame ica ni tlamantli. </div>
<div class='p'>
<span class="verse" id="NU10_22">22&#160;</span>Teipa iniica coatitame motecpanque tlen quihuicayayaj ibandera nopa tlatehuijca pamitl Efraín. Huan Elisama, icone Amiud, quiyacanayaya nopa hueyi familia Efraín. 
<span class="verse" id="NU10_23">23&#160;</span>Huan iniica yohuiyaya Gamaliel, icone Pedasur, tlen quiyacanayaya nopa hueyi familia Manasés. 
<span class="verse" id="NU10_24">24&#160;</span>Huan iniica motecpanque Abidán, icone Gedeoni, tlen quiyacanayaya nopa hueyi familia Benjamín. </div>
<div class='p'>
<span class="verse" id="NU10_25">25&#160;</span>Huan iniica motecpanque tlen quihuicayaya ibandera nopa tlatehuijca pamitl Dan. Huan Ahiezer, icone Amisadai, quiyacanayaya nopa hueyi familia Dan. 
<span class="verse" id="NU10_26">26&#160;</span>Huan iniica Dan yohuiyayaj nopa hueyi familia Aser ica inintlayacanca tlen itoca Pagiel tlen eliyaya icone Ocrán. 
<span class="verse" id="NU10_27">27&#160;</span>Huan iniica yohuiyaya nopa hueyi familia Neftalí ica inintlayacanca Ahira tlen eliyaya icone Enán. </div>
<div class='p'>
<span class="verse" id="NU10_28">28&#160;</span>Quej ni motecpanque nopa huejhueyi familias tlen israelitame quema quistehuayayaj para yase seyoc lugar. </div>
<div class='s'>Moisés quiilhui itex ma yohui ininhuaya </div>
<div class='p'>
<span class="verse" id="NU10_29">29&#160;</span>Se tonal Moisés quiilhui itex, Hobab, tlen eliyaya icone Reuel tlen ejqui tlali Madián: </div>
<div class='p'>―Tojuanti tiyohuij ipan nopa tlali tlen TOTECO quiijtojtoc para techmacas. Xihuala tohuaya huan tiitztose cuali mohuaya, pampa TOTECO techtencahuilijtoc tlen cuali techchihuilis tiisraelitame. </div>
<div class='p'>
<span class="verse" id="NU10_30">30&#160;</span>Pero Hobab quinanquili: </div>
<div class='p'>―Axtle, ax nijnequi niyas. Nijnequi nimocuepas notlal campa itztoque noteixmatcahua. </div>
<div class='p'>
<span class="verse" id="NU10_31">31&#160;</span>Pero Moisés quiilhui: </div>
<div class='p'>―Amo xinechcajtehua. Ta cuali tiquixmati nochi ojtli ipan nopa huactoc tlali huan canque cuali timocahuase. Xihuala tohuaya huan xitechyacana. 
<span class="verse" id="NU10_32">32&#160;</span>Intla tihualas tohuaya, nochi tlen cuali tlen TOTECO techmacas tojuanti, timitzmacase nojquiya. </div>
<div class='p'>
<span class="verse" id="NU10_33">33&#160;</span>Huajca yajaya yajqui huan nochi inijuanti quistejque tlen itepe TOTECO huan nejnenque eyi tonali. Huan icaxa TOTECO tlen quipixqui tlen quintencahuilijtoya tlayacantiyohuiyaya huan quintemolijtinemiyaya campa mosehuise. 
<span class="verse" id="NU10_34">34&#160;</span>Huan tonaya quema quistejque, nopa mixtli tlen TOTECO quinmacac yohuiyaya inintzonatipa. 
<span class="verse" id="NU10_35">35&#160;</span>Huan quema quitlalanayayaj nopa caxa para quistehuase, Moisés quitzajtziliyaya: </div>
<div class='q'>“¡Ximotlalana TOTECO! </div>
<div class='q'>¡Xijchihua nochi mocualancaitacahua ma mosemanaca! </div>
<div class='q'>¡Xijchihua para nochi tlen ax quinequij mitzitase ma cholojtehuaca!” </div>
<div class='p'>
<span class="verse" id="NU10_36">36&#160;</span>Huan quema quisehuiyayaj nopa caxa para mosiyajcahuase, Moisés sampa quitzajtziliyaya: </div>
<div class='q'>“¡Ximocuepa, TOTECO, nica campa motlacajhua! </div>
<div class='q'>¡Tiitztoque tlahuel onpano miyac miles tlen tlacame hasta axaca huelis techpohuas! </div>
<div class='q'>¡Nica ximocahua tohuaya!”  </div>
<div class='psalmlabel' id='NU11_0'> 11</div>
<div class='s'>Nopa israelitame quiyolaxitijque TOTECO </div>
<div class='p'>
<span class="verse" id="NU11_1">1&#160;</span>Se tonal nopa israelitame pejque camatij tlen ax monequi huan quitlaijilhuiyayaj TOTECO pampa moilhuijque quipanoyayaj tlaohuijcayotl. Huan TOTECO quincajqui huan tlahuel cualanqui. Huan quintitlanili se tlitl tlen pejqui quintlatía tlen quiquetztoyaj ininchajchaj itejteno ne sequinoc israelitame. 
<span class="verse" id="NU11_2">2&#160;</span>Huajca nochi israelitame cuatzajtzique chicahuac huan quitlajtlanijque Moisés ma quinpalehui. Huan Moisés quitlajtlani TOTECO tlapalehuili huan nopa tlitl sejqui. 
<span class="verse" id="NU11_3">3&#160;</span>Huajca quitocajtijque itejteno inialtepe Tabera. (Tabera quinequi quiijtos Campa Tlalemenqui.) Pampa hasta nopona nopa tlitl tlen TOTECO quintlati. </div>
<div class='p'>
<span class="verse" id="NU11_4">4&#160;</span>Nopa tlacame tlen ax israelitame tlen nejnemiyayaj ininhuaya israelitame huan hualajtoyaj ipan tlen hueli xinachtli tlacame, san moilhuiyayaj para quicuase nacatl. Huan nopa israelitame nojquiya quintoquilijque huan pejque mochoquilíaj huan quiijtohuayayaj: “¡Nelía cuali elisquía intla oncasquía nacatl para tijcuase! 
<span class="verse" id="NU11_5">5&#160;</span>Tiquilnamiquij nopa michime tlen tijcuayayaj san tlapic nepa ipan tlali Egipto. Huan nojquiya tijcuayayaj pepinos, melones, xonacatl, seboyas huan ajos. 
<span class="verse" id="NU11_6">6&#160;</span>Pero ama nochi tiyamaníaj huan ayoc timayanaj, pampa san ni maná onca para tijcuase.” </div>
<div class='p'>
<span class="verse" id="NU11_7">7&#160;</span>Huan nopa maná tlen huetziyaya eliyaya queja iyol nopa colanto huan nesiyaya achi costic queja cuaestli. 
<span class="verse" id="NU11_8">8&#160;</span>Huan iajhuiyaca eliyaya queja tlaxcali tlen harina tlaxacualoli ica aceite. Huan mojmostla nopa israelitame quisayayaj calteno huan quisentiliyayaj. Teipa quitisiyayaj ipan ininmetl, o quitepachoyayaj, o quimanayayaj huan ica quichihuayayaj se pantzi. 
<span class="verse" id="NU11_9">9&#160;</span>Ica tlayohua, quema huetziyaya ajhuechtli calteno, huetziyaya nojquiya nopa maná. </div>
<div class='p'>
<span class="verse" id="NU11_10">10&#160;</span>Huan Moisés quicajqui para tlacame ipan sese israelita familia mosehuijtoyaj inincalixpa chocayayaj, huan yeca TOTECO tlahuel cualanqui, huan Moisés ax quicualitac. 
<span class="verse" id="NU11_11">11&#160;</span>Huajca Moisés quiilhui TOTECO: </div>
<div class='p'>―¿Para tlen quej ni tinechchihuilijtoc, na nimotlatequipanojca? ¿Tlaque ax cuali nijchijtoc moixpa para tinechmamaltijtoc nochi ni tlacame? 
<span class="verse" id="NU11_12">12&#160;</span>Ax na niinintata o niininnana. Inijuanti ax noconehua. ¿Para tlen tinechilhuía ma niquinmamajtinemi hasta tiajsise campa nopa tlali tlen tiquinilhuijtoc para tiquinmacas tohuejcapan tatahua? Na niquinhuica san queja se quihuica icone tlen noja chichi. 
<span class="verse" id="NU11_13">13&#160;</span>¿Canque hueli nijcuis nacatl para ma quicuaca nochi ni miyac israelitame? Nochi san nechchoquilíaj huan nechilhuíaj: ‘Xinechmaca nacatl para tijcuase.’ 
<span class="verse" id="NU11_14">14&#160;</span>Na ax nihueli niquinhuicas nochi ni miyac tlacame noselti. Niquinita para se tlamamali tlen tlahuel etic para na. 
<span class="verse" id="NU11_15">15&#160;</span>Intla quej ni tinechchihuilis nochipa, achi más cuali tinechmictis ama intla nelía tinechicnelía. Queja nopa ax monequi niquitas tlen ni tlacame nechchihuilise. </div>
<div class='p'>
<span class="verse" id="NU11_16">16&#160;</span>Pero TOTECO quinanquili: </div>
<div class='p'>―Xinechsentilhuili 70 huehue tlacame tlen tijmati cuali tlayacanaj huan quihuicaj tequihuejcayotl ica ni miyac israelitame. Huan xiquinhualica campa nopa yoyon tiopamitl campa timopantíaj huan nopona xinechchiya ininhuaya. 
<span class="verse" id="NU11_17">17&#160;</span>Huan na nitemos huan nopona nimitzcamahuis. Huan nijcuis Notonaltzi tlen itztoc mohuaya huan nojquiya niquinmacas para inijuanti ma mitzpalehuica para inquinhuicase nochi ni miyac tlacame. Huan queja nopa ax monequi titequitis moselti. 
<span class="verse" id="NU11_18">18&#160;</span>Huan nojquiya nimantzi xiquinnahuati nochi israelitame ma moyolpajpacaca noixpa, pampa mostla ica ijnaloc quicuase nacatl. Xiquinilhui ya niquincactoc para chocaj huan quiijtohuaj para elisquía cuali intla oncasquía nacatl para quicuase. Moilhuíaj achi más cuali itztoyaj nepa ipan tlali Egipto. Yeca ama na niquinmacas nacatl para quicuase. 
<span class="verse" id="NU11_19">19&#160;</span>Huan ax quicuase se tonal, niyon ome tonali, niyon macuili tonali, niyon majtlactli tonali, niyon 20 tonali. 
<span class="verse" id="NU11_20">20&#160;</span>Pero quicuase nochi se metztli hasta quisas ipan iniyacatzol huan quiijiyase, pampa inijuanti nechhuejcamajcajtoque na, tlen niimoTECO; na tlen niitztoc tlatlajco inijuanti. Chocatoque noixtla huan quiijtojtoque: ‘¿Para tlen tiquisque nepa ipan tlali Egipto?’ </div>
<div class='p'>
<span class="verse" id="NU11_21">21&#160;</span>Huajca Moisés quiijto: </div>
<div class='p'>―San tlacame tlen nejnemij nohuaya itztoque 600 mil huan iyoca sihuame huan coneme. ¿Quejatza tiquijtohua titechmacas nacatl para tijcuase nochi se metztli? 
<span class="verse" id="NU11_22">22&#160;</span>Yonque tiquinmictisquíaj nochi toborregojhua huan tohuacaxhua, ax quinaxilisquía para nochime. Yonque tiquinmacasquía nochi michime tlen itztoque ipan hueyi atl, ax quinaxilisquíaj. </div>
<div class='p'>
<span class="verse" id="NU11_23">23&#160;</span>Pero TOTECO quinanquili: </div>
<div class='p'>―¿Ta timoilhuía tlahuel pilquentzi nochicahualis? Ama tiquitas intla mochihuas o ax mochihuas tlen niquijtohua. </div>
<div class='s'>Nopa huehue tlacame camatij queja tiocamanalohuani </div>
<div class='p'>
<span class="verse" id="NU11_24">24&#160;</span>Huajca Moisés quisqui huan quinpohuili nochi israelitame tlen TOTECO Dios quiilhuijtoya. Huan quinsentili nopa 70 huehue tlacame tlen nopa israelitame huan quintlali yahualtic tlen nopa yoyon tiopamitl. 
<span class="verse" id="NU11_25">25&#160;</span>Huan TOTECO temoc ipan nopa mixtli huan quicamahui Moisés. Huan teipa quicuic Itonaltzi tlen itztoya ipan Moisés para quipalehuis, huan nojquiya quinmacac nopa 70 huehue tlacame. Huan quema Itonaltzi motlali ipan nopa huehue tlacame, pejque camatij queja tiocamanalohuani. Pero san se huelta panoc huan ayoc mochijqui sampa. </div>
<div class='p'>
<span class="verse" id="NU11_26">26&#160;</span>Huan itztoyaj ome tlen nopa 70 huehue tlacame tlen TOTECO quintlapejpenijtoya tlen mocajtoyaj ipan ininchajchaj, se itoca Eldad huan ne se itoca Medad. Pero nojquiya Itonaltzi TOTECO motlali ipan inijuanti huan pejque camatij queja tiocamanalohuani nopona campa itztoyaj ipan ininchajchaj. 
<span class="verse" id="NU11_27">27&#160;</span>Huajca sequin telpocame motlalojtiyajque huan quiilhuitoj Moisés para Eldad huan Medad camatitoyaj queja tiocamanalohuani nepa campa ininchajchaj. </div>
<div class='p'>
<span class="verse" id="NU11_28">28&#160;</span>Huajca Josué, icone Nun, tlen quipalehuijtoya Moisés hasta itelpocatiya quiijto: </div>
<div class='p'>―Noteco Moisés, xiquintlacahualti. </div>
<div class='p'>
<span class="verse" id="NU11_29">29&#160;</span>Pero Moisés quinanquili: </div>
<div class='p'>―¿Ta tinechtlasomati? Nelcuali elisquía intla TOTECO quinmacasquía Itonaltzi nochi israelitame huan nochi elise tiocamanalohuani. </div>
<div class='p'>
<span class="verse" id="NU11_30">30&#160;</span>Huan Moisés huan nochi nopa huehue tlacame mocuepque campa ininchajchaj. </div>
<div class='s'>TOTECO quintitlanili miyac solime </div>
<div class='p'>
<span class="verse" id="NU11_31">31&#160;</span>Huan TOTECO quichijqui ma huala se ajacatl chicahuac tlen campa hueyi atl huan quinhualicac tlahuel miyac solime. Huan patlantinemiyayaj campa hueli tlatlajco huan yahualtic nopa altepetl tlen ininyoyoncalhua nopa israelitame. Huan nopa solime patlantinemiyayaj tlalchipantzi san queja se metro ihuejcapanca. Huan nojquiya san se eliyaya temitoc ica solime huejca tlen ininchajchaj hasta campa se huelis ajsis intla nejnemis para se tonal ihuejcaca. 
<span class="verse" id="NU11_32">32&#160;</span>Huajca nochi nopa achtohui tonali huan yohuali huan ipan ne seyoc tonali, nochi israelitame quinitzquitinemiyayaj huan quinmictijtinemiyayaj solime. Huan inijuanti tlen tlahuel pilquentzi quisentilijque, quisentilijque queja 60 hueyi lalax chiquihuitl tlen senquistoc solime. Huan pejque quinhuatzaj campa hueli ipan inialtepe tlen yoyon caltini. 
<span class="verse" id="NU11_33">33&#160;</span>Pero quema pejque quicuaj nacatl nopa israelitame, TOTECO cualanqui ininhuaya huan quintitlanili se hueyi cocolistli huan quichijqui ma miquica miyac tlacame. 
<span class="verse" id="NU11_34">34&#160;</span>Huan yeca quitocajtijque nopa lugar Quibrot Hataava pampa nopona quintlaltojque miyac tlen tlahuel quinequiyayaj nacatl. (Quibrot Hataava quiijtosnequi Campa Quintlaltojque Tlen Itzcuime.) </div>
<div class='p'>
<span class="verse" id="NU11_35">35&#160;</span>Huan nopa israelitame motlanantejque tlen Quibrot Hataava huan nejnentiyajque hasta Hazerot huan nopona mocajque se quesqui tonali.  </div>
<div class='psalmlabel' id='NU12_0'> 12</div>
<div class='s'>María huan Aarón ica camatque Moisés </div>
<div class='p'>
<span class="verse" id="NU12_1">1&#160;</span>Teipa María ihuaya Aarón pejque quijilnamiquij Moisés, pampa Moisés mosihuajtijtoya ica se sihuatl tlen ehua ipan tlali Etiopía. 
<span class="verse" id="NU12_2">2&#160;</span>Huan nojquiya quiijtojque: “¿Ajqueya quiijtohua para TOTECO san quicamahuía Moisés? Nojquiya techcamahuijtoc tojuanti.” Huan TOTECO quicajqui. </div>
<div class='p'>
<span class="verse" id="NU12_3">3&#160;</span>Melahuac Moisés eliyaya se tlacatl tlen achi más moicnonequiyaya huan ax queja nochi sequinoc tlacame ipan tlaltepactli. 
<span class="verse" id="NU12_4">4&#160;</span>Huajca nimantzi TOTECO quiilhui Moisés, Aarón huan María: “Xiyaca imojuanti ineyi campa nopa yoyon tiopamitl campa timopantíaj.” </div>
<div class='p'>Huan nochi eyi yajque campa nopa yoyon tiopamitl. 
<span class="verse" id="NU12_5">5&#160;</span>Huajca TOTECO temoc ipan nopa mixtli huan moquetzqui campa puerta tlen calaqui ipan nopa yoyon tiopamitl. Huan quinnotzqui Aarón ihuaya María huan quema monechcahuijque, 
<span class="verse" id="NU12_6">6&#160;</span>TOTECO quinilhui: “Xijtlacaquilica ni tlamantli tlen nimechilhuis: </div>
<div class='q'>Quema nimechtitlanilía se tiocamanalojquetl para itztos imohuaya, </div>
<div class='q'>na niimoTECO, nimonextía ica ya ipan se temictli o nimocamahuía ihuaya ipan se tlanextili. </div>
<div class='q'>
<span class="verse" id="NU12_7">7&#160;</span>Pero ax queja nopa nijcamahuía ni notlatequipanojca Moisés. </div>
<div class='q'>Yajaya tlen achi más temachtli nechneltoquilía que nochi sequinoc notlatequipanojcahua. </div>
<div class='q'>
<span class="verse" id="NU12_8">8&#160;</span>Huan quema ihuaya Moisés nicamati, </div>
<div class='q'>timoixtlachilijtoque huan nicamati ica se tlajtoli tlen ax ohui huan tlen nimantzi quimachilía. </div>
<div class='q'>Huan yajaya quiita noxayac huan queja na niitztoc. </div>
<div class='q'>Huajca ¿para tlen inmotlalijtoque inquiijilnamiquij notlatequipanojca Moisés?” </div>
<div class='p'>
<span class="verse" id="NU12_9">9&#160;</span>Huan TOTECO nelía cualanqui miyac ininhuaya huan quisqui. 
<span class="verse" id="NU12_10">10&#160;</span>Huan quema nopa mixtli mijcueni ipan nopa yoyon tiopamitl, María pejqui palani itlacayo huan mocajqui chipahuac. Huan quema Aarón moicancuepqui para quiitas María, quiitac quipixqui nopa fiero tlacayo palanca cocolistli tlen itoca lepra. 
<span class="verse" id="NU12_11">11&#160;</span>Huajca nimantzi Aarón quiilhui Moisés: “Xijpiya hueyi moyolo tohuaya, noteco. Amo xitechtlatzacuilti ipampa ni totlajtlacol. Nelía tihuihuitique huan yeca queja nopa ticamatque. 
<span class="verse" id="NU12_12">12&#160;</span>Pero amo xijcahua María ma mocahua queja se conetl tlen tlacati mictoc tlen quisa iijtico inana ica icuetlaxo ya san papalaca.” </div>
<div class='p'>
<span class="verse" id="NU12_13">13&#160;</span>Huajca Moisés quitzajtzili TOTECO: “¡Toteco Dios, nimitztlajtlanía xijchihua hueyi moyolo, huan xijchicahua!” </div>
<div class='p'>
<span class="verse" id="NU12_14">14&#160;</span>Huan TOTECO quinanquili: “Intla itata san quiixchajchatosquía, monequi mopinahuasquía hasta chicome tonali, huajca xijquixtica huan ma itzto huejca tlen imoaltepe tlen imoyoyoncalhua para chicome tonali. Huan quema tlamis chicome tonali, sampa hueli mocuepas campa ichaj.” </div>
<div class='p'>
<span class="verse" id="NU12_15">15&#160;</span>Huan queja nopa María quiquixtijque huejca tlen inialtepe huan nopona mocajqui chicome tonali. Huan nopa israelitame ax mijcuenijque hasta sampa quiselijque María ipan inialtepe tlen yoyon caltini. 
<span class="verse" id="NU12_16">16&#160;</span>Teipa motlalantejque tlen campa itztoyaj campa itoca Hazerot huan yajque quiquetzatoj ininchajchaj ipan nopa huactoc tlali tlen itoca Parán.  </div>
<div class='psalmlabel' id='NU13_0'> 13</div>
<div class='s'>Moisés quintitlanqui tlapijpiyani ipan Canaán </div>
<div class='p'>
<span class="verse" id="NU13_1">1&#160;</span>Huan nopona TOTECO quicamahui Moisés huan quiilhui: </div>
<div class='p'>
<span class="verse" id="NU13_2">2&#160;</span>“Xiquintitlani tlacame para ma tlachiyatij quejatza eltoc ipan nopa tlali Canaán tlen na nimechmacas inisraelitame. Xijtitlani se tlayacanca tlacatl tlen sesen hueyi familia.” </div>
<div class='p'>
<span class="verse" id="NU13_3">3&#160;</span>Huajca senquistoc queja TOTECO quinahuati ma quichihua, Moisés quichijqui. Quintitlanqui tlayacanca israelitame ma quistehuaca ipan nopa huactoc tlali Parán huan yase ipan nopa cuali tlali. 
<span class="verse" id="NU13_4-15">4-15&#160;</span>Huan ya ni inintoca sesen tlayacanquetl tlen sesen hueyi familia tlen yajque: </div>
<div class='b'> &#160; </div>
<div class='q'>Familia, Tlayacanquetl </div>
<div class='q'>Rubén, Samúa, icone Zacur </div>
<div class='q'>Simeón, Safat, icone Horí </div>
<div class='q'>Judá, Caleb, icone Jefone </div>
<div class='q'>Isacar, Igal, icone José </div>
<div class='q'>Efraín, Oseas, icone Nun </div>
<div class='q'>Benjamín, Palti, icone Rafú </div>
<div class='q'>Zabulón, Gadiel, icone Sodi </div>
<div class='q'>Manasés, icone José, Gadi, icone Susi </div>
<div class='q'>Dan, Amiel, icone Gemali </div>
<div class='q'>Aser, Setur, icone Micael </div>
<div class='q'>Neftalí, Nahbi, icone Vapsi </div>
<div class='q'>Gad, Geuel, icone Maqui </div>
<div class='b'> &#160; </div>
<div class='p'>
<span class="verse" id="NU13_16">16&#160;</span>Huajca ya ni elqui inintoca nopa tlacame tlen Moisés quintitlanqui ma tlachiyatij ipan nopa tlali. Pero Moisés quitocajpatlac Oseas, icone Nun, huan quitocajti Josué. </div>
<div class='p'>
<span class="verse" id="NU13_17">17&#160;</span>Huan quema Moisés quintitlanqui ma tlajtlachiyatij nochi ipan nopa tlali Canaán, quinilhui: </div>
<div class='p'>―Xiyaca huan xipanoca ica norte ipan tlali Neguev huan xitlejcoca ipan nopa tepetini. 
<span class="verse" id="NU13_18">18&#160;</span>Huan xijtlachilica quejatza eltoc ipan nopa tlali huan xijtlachilica intla nopa tlacame tlen itztoque nopona tejtetique o axtle; intla miyac inijuanti o ax miyac. 
<span class="verse" id="NU13_19">19&#160;</span>Xijtlachilica quejatza eltoc nopa tlali, intla cuali temaca itlajca, o axtle. Xijtlachilica intla nopa altepetini ipan tlen itztoque moyahualojtoque ica tepamitl, o san tlapojtoc altepetini campa quiquetztoque ininchaj para se tlalochtli. 
<span class="verse" id="NU13_20">20&#160;</span>Xijtlachilica intla cuali nopa tlali huan miyac tlamantli moscaltía nopona, o axtle. Xiquitaca intla onca miyac cuatini, o axtle. Nojquiya xijcuica quentzi itlajca nopa tlali para intechhualiquilise. (Elqui ipohual nopa achtohui tlatequistli tlen itlajca xocomecatl.) </div>
<div class='p'>
<span class="verse" id="NU13_21">21&#160;</span>Huajca nopa tlacame yajque ixtacatzi tlachiyatoj ipan nochi nopa tlali tlen nopa huactoc tlali Zin hasta campa itoca Rehob ica norte, inechca campa itoca Hamat. 
<span class="verse" id="NU13_22">22&#160;</span>Quema quisque, yajque ica norte huan quipanoque nopa huactoc tlali campa itoca Neguev huan yajque hasta altepetl Hebrón. Nopona itztoyaj iteixmatcahua Ahimán, Sesai huan Talmai. Nochi inijuanti eliyayaj iteipa ixhuihua Anac. (Nopa altepetl Hebrón nelía quipixtoya miyac xihuitl. Ya quichijchijtoyaj huan quiquetztoyaj chicome xihuitl achtohui que quema pejqui altepetl Zoán ipan tlali Egipto tlen nojquiya huejcajquiya tlasencahuali.) 
<span class="verse" id="NU13_23">23&#160;</span>Huan ajsitoj hasta ipan nopa tlamayamitl tlen itoca Escol, huan nopona quitejque san se quechtli tlen itlajca xocomecatl, huan elqui hueyi hasta monejqui quicuapilojque nopa quechtli uvas ipan se cuahuitl huan ome tlacame quiquechpanojtihualajque. Huan nojquiya quihualicaque sequin granadas huan higos tlen nopona moscaltiyaya. 
<span class="verse" id="NU13_24">24&#160;</span>Huan nopa israelitame quitocajtijque nopa tlamayamitl Escol pampa nopona quitejque nopa hueyi quechtli tlen itlajca xocomecatl. (Escol quinequi quiijtos Quechtli.) </div>
<div class='p'>
<span class="verse" id="NU13_25">25&#160;</span>Huan quema ya tlantoyaj quitlachilijtinemij nopa tlali para 40 tonali, 
<span class="verse" id="NU13_26">26&#160;</span>mocuepque Cades ipan nopa huactoc tlali Parán campa itztoyaj Moisés, Aarón huan nochi ne sequinoc israelitame. Huan quinpohuilijque nochi tlen quipantijtoyaj huan quinnextilijque nopa cuatlajcayotl tlen oncayaya ipan nopa tlali. 
<span class="verse" id="NU13_27">27&#160;</span>Huan queja ni quiilhuijque Moisés: </div>
<div class='p'>―Tiyajque ipan nopa tlali tlen titechtitlanqui ma tijtlachilitij. Melahuac nochi temaca hasta mocahua itlajca, huan ya ni quentzi tlen temaca nopa tlali. 
<span class="verse" id="NU13_28">28&#160;</span>Pero nopa tlacame tlen nopona itztoque nelía tejtetique, huan nopa altepetini nelía huejhueyi, huan cuali moyahualojtoque ica tepamitl. Huan nojquiya tiquinitaque nopona iteipa ixhuihua Anac tlen nelía huejcapantique. 
<span class="verse" id="NU13_29">29&#160;</span>Campa itoca Neguev itztoque nopa amalecitame, huan nopona campa tlahuejcapanco itztoque nopa heteos, jebuseos huan nopa amorreos. Huan iixmelac hueyi atl hasta campa atemitl Jordán itztoque nopa cananeos. </div>
<div class='p'>
<span class="verse" id="NU13_30">30&#160;</span>Huajca Caleb quichijqui para ma ayoc tlahuejchihuaca nochi nopa israelitame tlen itztoyaj iixtla Moisés, huan quiijto: </div>
<div class='p'>―¡Ma tiyaca nimantzi huan ma timoaxcatica nopa tlali! ¡Temachtli tojuanti tihuelise tiquintlanise huan timoaxcatise! </div>
<div class='p'>
<span class="verse" id="NU13_31">31&#160;</span>Pero ne sequinoc tlen yajtoyaj ihuaya quiijtojque: </div>
<div class='p'>―¡Axtle! Tojuanti ax tihuelise timotehuise ininhuaya nopa tlacame, pampa inijuanti más tetique que tojuanti. </div>
<div class='p'>
<span class="verse" id="NU13_32">32&#160;</span>Huan pejque quinilhuíaj nopa israelitame para nopa tlali huan nopa tlacame nopona nelía ax cuali eliyaya. Quiijtojque: </div>
<div class='p'>―Nopa tlali tlen tijtlachilitoj quinpiya tlacame mahuililme. Tlahuel quimatij tlatehuíaj huan huejcapantique hasta temajmatíaj. 
<span class="verse" id="NU13_33">33&#160;</span>Nojquiya tiquinitaque nopona iteipa ixhuihua Anac tlen tlahuel huejcapantique huan tejtetique. Inijuanti seyoc xinachtli tlacame tlen ax queja tojuanti. Huan iniixtla timomajmatiyayaj san queja tipilchapoltzitzi. Huan tlen huejcapa inijuanti techtlachiliyayaj queja tiquinitaj pilchapoltzitzi.  </div>
<div class='psalmlabel' id='NU14_0'> 14</div>
<div class='s'>Israelitame motochonchijque iixtla TOTECO </div>
<div class='p'>
<span class="verse" id="NU14_1">1&#160;</span>Huajca nochi nopa israelitame pejque cuatzajtzij huan seyohual chocayayaj huan tlahuejchihuayayaj. 
<span class="verse" id="NU14_2">2&#160;</span>Huan nochi pejque quiijilnamiquij Moisés huan Aarón. Quiijtohuayayaj: “¡Achi más cuali timictosquíaj nepa ipan tlali Egipto! ¡O cuali timiquisquíaj nica ipan ni huactoc tlali, 
<span class="verse" id="NU14_3">3&#160;</span>para ax techhuicas TOTECO ipan nopa tlali, huan nopona techmictise ica machete! Huan quema techmictise, tosihuajhua huan toconehua mocahuase ininmaco tocualancaitacahua para mochihuase inintlatequipanojcahua. ¡Achi más cuali elisquía timocuepasquíaj sampa ipan tlali Egipto!” </div>
<div class='p'>
<span class="verse" id="NU14_4">4&#160;</span>Huajca nimantzi pejque moilhuíaj se ica seyoc: “¡Ma tijtlalica se totlayacanca para ma techhuica para timocuepase tlali Egipto!” </div>
<div class='p'>
<span class="verse" id="NU14_5">5&#160;</span>Huajca Moisés ihuaya Aarón motlancuaquetzque iniixtla nochi nopa israelitame huan hasta moixtlaltenamijque. 
<span class="verse" id="NU14_6">6&#160;</span>Huan Josué ihuaya Caleb tlen quitlachilitoj nopa tlali, quitzayanque ininyoyo para quinextise tlahuel mocuesoyayaj, 
<span class="verse" id="NU14_7">7&#160;</span>huan inijuanti quinilhuijque nochi nopa israelitame: </div>
<div class='p'>―¡Xitechtlacaquilica! Nopa tlali tlen tijtlachilitoj nelía nel cuali. 
<span class="verse" id="NU14_8">8&#160;</span>Intla TOTECO paqui ica tojuanti, ya techhuicas ipan nopa cuali tlali tlen nochi temaca hasta mocahua huan ya techmactilis. 
<span class="verse" id="NU14_9">9&#160;</span>Pero amo xiquixpanoca TOTECO, niyon amo xiquinimacasica nopa tlacame nopona, pampa nimantzi tiquintlanise. Axaca tlen huelis quinmanahuis pampa TOTECO itztoc tohuaya. Huajca amo ximajmahuica. </div>
<div class='p'>
<span class="verse" id="NU14_10">10&#160;</span>Pero nochi nopa israelitame quinequiyayaj quintzontepachose. Huan iniixtla nochi nopa israelitame monexti itlatlanex TOTECO ipan nopa yoyon tiopamitl campa mopantíaj. 
<span class="verse" id="NU14_11">11&#160;</span>Huan TOTECO quiilhui Moisés: </div>
<div class='p'>―¿Hasta quema nechcuatotonise ni israelitame? ¿Ax quema nechneltocase yonque nijchijtoc tlahuel miyac tlanextilijcayotl iniixtla? 
<span class="verse" id="NU14_12">12&#160;</span>Na niquincocos ica se miquistli huan niquinpolihuiltis. Huan ica ta nijchihuas seyoc tlamantli tlacame tlen achi más hueyi huan más tejtetique huan ax queja inijuanti. </div>
<div class='p'>
<span class="verse" id="NU14_13">13&#160;</span>Pero Moisés quinanquili TOTECO huan quiilhui: </div>
<div class='p'>―Intla queja nopa tijchihuas, nimantzi quicaquise nopa Egipto ehuani tlen quiitaque queja tiquinquixti ni tlacame ipan inintlal ica mohueyi chicahualis. 
<span class="verse" id="NU14_14">14&#160;</span>Huan nopa Egipto ehuani quicaquise huan quinpohuilise tlacame nica. Pampa tlacame ipan ni tlali quicactoque tlen ta mohueyi chicahualis huan quejatza nochipa tiitztoc tlatlajco tojuanti. Quicactoque quejatza titechixtlachilía para titechcamahuis quema nopa mixtli tlen moaxca moquetza totzonixco. Huan quejatza titechyacana ica se mixtli tonaya huan ica se tlilelemectli tlayohua. 
<span class="verse" id="NU14_15">15&#160;</span>Intla tiquinmictis nochi ni israelitame san ica sampa, nochi tlacame ipan sequinoc tlaltini tlen quicactoque tlen mohueyitilis quiijtose, 
<span class="verse" id="NU14_16">16&#160;</span>ta tiquinmicti ipan ni huactoc tlali pampa ax tihuelqui tiquinmocuitlahui para itztose hasta tiquinhuicas ipan ne cuali tlali tlen tiquintencahuili para tiquinmacas. 
<span class="verse" id="NU14_17">17&#160;</span>Huajca yeca ama nimitztlajtlanía, xijnexti mohueyi chicahualis huan xiquintlapojpolhui. Xijchihua queja titechilhuijtoc para tijchihuas. Toteco, ta tiquijtojtoc, 
<span class="verse" id="NU14_18">18&#160;</span>ax nimantzi ticualanis, huan tlahuel hueyi motlaicnelilis. Titetlapojpolhuía tlaixpanolme, pero ax tiquixpolos inintlajtlacol queja san ax tleno quichijtoque. Pampa tiquijtohua ica ta, sesen tlajtlacoli quihuica itlatzacuiltilis. Huan quema se tetaj tlajtlacolchihua, tijtlatzacuiltía huan tiquintlatzacuiltía iconehua huan iteipa ixhuihua huan hasta iteipa ixhuihua quipiyase ininconehua ipampa tlen quichijqui ne tetaj. Queja nopa tiquijtojtoc TOTECO. 
<span class="verse" id="NU14_19">19&#160;</span>Huajca ama ica nopa mohueyi teicnelijcayo, xiquintlapojpolhui inintlajtlacol nochi ni tlacame san queja miyac huelta tiquintlapojpolhuijtoc tlen quema tiquistejque ipan tlali Egipto. </div>
<div class='s'>TOTECO quintlatzacuilti nopa israelitame </div>
<div class='p'>
<span class="verse" id="NU14_20">20&#160;</span>Huan TOTECO quiijto: </div>
<div class='p'>―Cualtitoc, niquintlapojpolhuis queja tinechtlajtlanijtoc. 
<span class="verse" id="NU14_21">21&#160;</span>Pero melahuac nimitzilhuía queja temachtli na niitztoc huan temachtli notlatlanex nesis campa hueli ipan nochi tlaltepactli, 
<span class="verse" id="NU14_22">22&#160;</span>nojquiya temachtli niyon se tlen ni tlacame tlen quiitztoque nohueyitilis ax quiitas nopa cuali tlali. Pampa yonque quiitztoque nochi nopa tlanextilijcayotl tlen nijchijqui ipan tlali Egipto huan ipan huactoc tlali, nechyejyecojtoque huan ax quineltocatoque notlanahuatil ya majtlactli hueltas. 
<span class="verse" id="NU14_23">23&#160;</span>Huajca niyon se tlen ni tlacame ax quiitase nopa cuali tlali tlen niquinilhui niquinmacas inintatahua. Axaca tlen nechhuejcamajcajtoc quiitas. 
<span class="verse" id="NU14_24">24&#160;</span>Pero notlatequipanojca Caleb, quena. Pampa ya quipixtoc seyoc tlamantli iyolo huan senquistoc nechneltocatoc, ya, quena, nijcahuilis ma calaqui ipan nopa tlali tlen quitlachilito, huan ya ihuaya iconehua quiselise tlen iniaxca nopona. 
<span class="verse" id="NU14_25">25&#160;</span>Huan pampa inquinimacasij nopa amalecitame huan cananeos tlen itztoque ipan nopa tlamayamitl, mostla monequi inmocuepase ipan huactoc tlali ipan nopa ojtli tlen yohui Hueyi Atl Chichiltic. </div>
<div class='p'>
<span class="verse" id="NU14_26">26&#160;</span>Huan nojquiya TOTECO quiilhui Moisés ihuaya Aarón: </div>
<div class='p'>
<span class="verse" id="NU14_27">27&#160;</span>―Ayoc niquinijiyohuis ni tlacame tlen nechijilnamictinemij. Niquincactoc nochi tlen noca camatij. 
<span class="verse" id="NU14_28">28&#160;</span>Huajca xiquinyolmelahua: ‘Nimotestigojquetza ica noselti, niimoTECO, para nimechchihuilis tlen nijcajqui inquiijtohuaj. Inquiijtojque achi cuali inmiquisquíaj ipan ne huactoc tlali, 
<span class="verse" id="NU14_29">29&#160;</span>huan yeca nochi tlen inquiaxitijtoque 20 xihuitl huan inmoijcuilojtoque ipan nopa censo, monequi inmiquise ipan ni huactoc tlali pampa intechijilnamijque. 
<span class="verse" id="NU14_30">30&#160;</span>Niyon se tlen imojuanti ax incalaquise ipan nopa tlali tlen nimomatlalanqui hasta elhuicac huan niquijto para melahuac nimechmacasquía. San calaquise Caleb, icone Jefone, huan Josué, icone Nun. 
<span class="verse" id="NU14_31">31&#160;</span>Huan imoconehua tlen inquiijtojque huetzisquíaj ininmaco imocualancaitacahua, na niquinhuicas ipan nopa cuali tlali tlen inquihuejcamajcajque. 
<span class="verse" id="NU14_32">32&#160;</span>Pero imotlacayohua mocahuas ipan ni huactoc tlali. 
<span class="verse" id="NU14_33">33&#160;</span>Huan imoconehua nejnentinemise ipan ni huactoc tlali para 40 xihuitl. Queja nopa inijuanti quiixtlahuase ipampa imotlajtlacolhua hasta nochi imojuanti inmiquise ipan ni huactoc tlali. 
<span class="verse" id="NU14_34">34&#160;</span>Inquitlachilijtinenque 40 tonali nopa cuali tlali, huan yeca nojquiya inquiselise imotlatzacuiltil 40 xihuitl para intlaxtlahuase nopa imotlajtlacolhua, se xihuitl para sesen tonal. Queja nopa inquimatise quejatza ipanti se tlen nechhuejcamajcahua.’ Queja nopa xiquinilhuica. 
<span class="verse" id="NU14_35">35&#160;</span>Na niimoTECO nimechyolmelajtoc, huan queja nopa nimechchihuilis nochi intojtochon tlacame tlen inmosejcotilijtoque para ax inquichihuase tlen cuali nohuaya. Nochi inmiquise ipan ni huactoc tlali. </div>
<div class='s'>Mijque tlen quitlachilitoj nopa tlali </div>
<div class='p'>
<span class="verse" id="NU14_36">36&#160;</span>TOTECO quinmicti nopa tlacame tlen Moisés quintitlanqui para ma quitlachilitij nopa cuali tlali huan teipa inijuanti mocuepque huan camatque fiero tlen nopa tlen quiitztoyaj. 
<span class="verse" id="NU14_37">37&#160;</span>Inijuanti mijque ica se cocolistli nopona iixtla TOTECO. 
<span class="verse" id="NU14_38">38&#160;</span>San Josué, icone Nun, ihuaya Caleb, icone Jefone, mocajque yoltoque, huan nochi nopa sequinoc tlacame tlen quitlachilitoj nopa cuali tlali huetzque mictoque. </div>
<div class='s'>Inincualancaitacahua quintlanque nopa israelitame </div>
<div class='p'>
<span class="verse" id="NU14_39">39&#160;</span>Huan quema Moisés quinilhui nopa israelitame nochi tlen TOTECO quinilhuijtoya, nochi tlahuel mocuesojque. 
<span class="verse" id="NU14_40">40&#160;</span>Huan hualmostla cualca mejque huan pejque tlejcoj campa nopa tepetini tlen eltoya nechca, huan quiijtohuayayaj: </div>
<div class='p'>―Melahuac titlajtlacolchijtoque, pero ama nica tiitztoque. Ma tiyaca nimantzi timoaxcatise nopa tlali tlen TOTECO techilhuijtoc para techmacas. </div>
<div class='p'>
<span class="verse" id="NU14_41">41&#160;</span>Pero Moisés quinilhui: </div>
<div class='p'>―¡Amo xiquixpanoca tlen TOTECO quiijtojtoc! ¡Nopa tlamantli tlen inquichihuaj ax quisas cuali! 
<span class="verse" id="NU14_42">42&#160;</span>Amo xiyaca, pampa TOTECO ax itztoc imohuaya, huan temachtli inmechtlanise imocualancaitacahua. 
<span class="verse" id="NU14_43">43&#160;</span>Nopa amalecitame huan nopa cananeos imohuaya motlalise, huan inhuetzise ininmaco, huan inmechmictise. Ax inquitlacaquilijtoque TOTECO, huan TOTECO ax itztos imohuaya. </div>
<div class='p'>
<span class="verse" id="NU14_44">44&#160;</span>Pero inijuanti ax quichihuilijque cuenta huan tlejcotiyajque ipan nopa tepetl yonque Moisés, niyon nopa caxa tlen quipixtoya tlen TOTECO quintencahuilijtoya ax yajqui ininhuaya. 
<span class="verse" id="NU14_45">45&#160;</span>Huajca motlalanque nopa amalecitame ihuaya nopa cananeos tlen itztoyaj ipan nopa tlali huan temoque, huan quinmictijtihualajque nopa israelitame hasta Horma.  </div>
<div class='psalmlabel' id='NU15_0'> 15</div>
<div class='s'>Tlanahuatili para tlacajcahualistli </div>
<div class='p'>
<span class="verse" id="NU15_1">1&#160;</span>Huan TOTECO quicamahui Moisés huan quiilhui: </div>
<div class='p'>
<span class="verse" id="NU15_2">2&#160;</span>“Xiquincamahui nopa israelitame huan xiquinilhui quema calactiyase ipan nopa cuali tlali tlen niquinmacas para ipan itztotij, 
<span class="verse" id="NU15_3">3&#160;</span>huan quinequise nechpaquilismacase ica se tlacajcahualistli tlatlatili, o se tlacajcahualistli tlen nechmacase ipan tlitl, quej ni monequi quichihuase. Yonque nechmacase nopa tlacajcahualistli pampa quitlamichijtoque se tlenijqui tlen nechtencahuilijtoque quichihuase, o pampa huelis san ica ininpaquilis quinequij nechmacase se tlenijqui, o pampa ajsis se ilhuitl quema monequi se tlacajcahualistli, o quinequij nechyolpactise ica tlen mijmiyotis ajhuiyac noixtla, huajca monequi nechmacase se borrego, se chivo, o se becerro. 
<span class="verse" id="NU15_4">4&#160;</span>Ihuaya sesen tlacajcahualistli monequi nojquiya nechmacase nopa tlacajcahualistli tlen harina tlen ihuaya yohui. Intla se pilborregojtzi nechmacase, monequi ihuaya nechmacase ome kilo tlen cuali harina tlamaneloli ica se litro aceite. 
<span class="verse" id="NU15_5">5&#160;</span>Huan intla nechmacase se pilborregojtzi queja se tlacajcahualistli tlatlatili, nojquiya ma nechmacaca se litro xocomeca atl queja se tlacajcahualistli tlatoyahuali huan mijmiyotis cuali noixtla. 
<span class="verse" id="NU15_6">6&#160;</span>Huan intla nechmacase se oquich borrego, ihuaya nechmacase nojquiya nahui kilos tlen cuali harina tlamaneloli ica se litro huan se achi tlen aceite. 
<span class="verse" id="NU15_7">7&#160;</span>Huan nojquiya ihuaya nechmacase se litro huan se achi tlen xocomeca atl queja se tlacajcahualistli tlatoyahuali noixtla. 
<span class="verse" id="NU15_8">8&#160;</span>Huan intla nechtencahuilise se becerro para se tlacajcahualistli tlatlatili, o pampa quitlamiltijtoque tlen nechtencahuilijtoque quichihuase, o intla nechmacase pampa quinequij quipiyase tlayoltlalili nohuaya, 
<span class="verse" id="NU15_9">9&#160;</span>monequi ihuaya nopa becerro nechmacase se tlacajcahualistli tlen chicuase kilos tlen cuali harina tlamaneloli ica ome litros tlen aceite. 
<span class="verse" id="NU15_10">10&#160;</span>Huan ihuaya nojquiya nechmacase ome litros tlen xocomeca atl queja se tlacajcahualistli tlatoyahuali noixtla. Huan nochi san sejco quitlatise huan mijmiyotis ajhuiyac noixtla huan nechpactis. 
<span class="verse" id="NU15_11-12">11-12&#160;</span>Huajca quej ni sese israelita monequi quisencahuas sesen becerro, sese oquich borrego, sesen pilborregojtzi, o sesen chivo tlen nechmacase. 
<span class="verse" id="NU15_13">13&#160;</span>Nochi israelitame quichihuase nochi ya ni quema nechmacase se tlacajcahualistli tlen quitlatíaj para ajhuiyac niquijnecuis. </div>
<div class='p'>
<span class="verse" id="NU15_14">14&#160;</span>“Huan san se quichihuas se tlen seyoc tlali ejquetl tlen itztos imohuaya, huan quinequis nojquiya nechtencahuilis se tlacajcahualistli tlen quitlatis. Nochi san se tlanahuatili quitoquilise para quejatza cuali quisencahuase inintlacajcahualis para na. 
<span class="verse" id="NU15_15">15&#160;</span>Israelitame huan seyoc tlali ehuani tlen mocahuaj ininhuaya san se tlanahuatili quitoquilise para nochipa. 
<span class="verse" id="NU15_16">16&#160;</span>Queja nopa inisraelitame huan seyoc tlali ehuani san se initztose noixtla.” </div>
<div class='p'>
<span class="verse" id="NU15_17">17&#160;</span>Huan TOTECO quicamahui Moisés huan quiilhui: </div>
<div class='p'>
<span class="verse" id="NU15_18">18&#160;</span>“Xiquinilhui nochi israelitame quema calactose ipan nopa cuali tlali campa na niquinhuicas, 
<span class="verse" id="NU15_19">19&#160;</span>huan pehuase quicuase nopa trigo tlen temaca nopa tlali, monequi quiiyocatlalise se achi para nechtencahuilise. 
<span class="verse" id="NU15_20">20&#160;</span>Quema achtohui quisentilise trigo sesen xihuitl huan quichihuase nopa achtohui tixtli, ma nechsencahuilica se pantzi huan quihuisose noixtla queja se tlacajcahualistli tlen pantzi tlen nopa trigo pixquistli. 
<span class="verse" id="NU15_21">21&#160;</span>Huan quitencahuase ni tlacajcahualistli tlen nopa achtohui trigo ipan sesen xihuitl hasta iniixhuihua quinpiyase iniixhuihua huan para nochipa. </div>
<div class='p'>
<span class="verse" id="NU15_22-23">22-23&#160;</span>“Huan yonque nelía quinequise quichihuase nochi senquistoc cuali, intla inijuanti o iniixhuihua teipa ehuani, ax quichihuase nochi ni tlanahuatili tlen nimechmacatoc ica Moisés hasta quema nipejqui nijmaca tlanahuatili, huajca ya ni tlen monequi quichihuase. 
<span class="verse" id="NU15_24">24&#160;</span>Quema san sejco inijuanti momacase cuenta para ax nochi tlamantli tlen quichihuayayaj eltoya senquistoc cuali noixtla, monequi nechtencahuilise se becerro queja se tlacajcahualistli tlatlatili tlen tlahuel ajhuiyac mijmiyotis para na. Huan ihuaya nechmacase itlacajcahualis tlen harina huan tlen xocomeca atl queja quiijtohua nopa tlanahuatili tlen nimechilhuijtoc. Huan nojquiya nechtencahuilise se chivo queja se tlacajcahualistli ipampa nopa tlajtlacoli tlen quichijque. 
<span class="verse" id="NU15_25">25&#160;</span>Huajca nopa totajtzi nechmacas nopa tlacajcahualistli para nechixtzacuilis inintlajtlacolhua nochi israelitame huan niquintlapojpolhuis, pampa ya nechtencahuili nopa tlacajcahualistli ipampa nopa tlajtlacoli tlen quichijque yonque ax quimatiyayaj. 
<span class="verse" id="NU15_26">26&#160;</span>Huan na niquintlapojpolhuis nochi israelitame huan nochi seyoc tlali ehuani tlen itztose ininhuaya ipampa nopa tlajtlacoli tlen nochi inijuanti sentic quichijque yonque ax quimatiyayaj. </div>
<div class='p'>
<span class="verse" id="NU15_27">27&#160;</span>“Intla tlajtlacolchihuas se tlacatl san pampa ax quimati, quema momacas cuenta tlen quichijqui, quitencahuas se sihua chivo tlen san quipiya se xihuitl queja se tlacajcahualistli ipampa tlajtlacoli. 
<span class="verse" id="NU15_28">28&#160;</span>Huan nopa totajtzi nechmacas nopa tlacajcahualistli para nechixtzacuilis itlajtlacol noixtla pampa ax quimatiyaya intla quichihuayaya se tlajtlacoli, huan na nijtlapojpolhuis. 
<span class="verse" id="NU15_29">29&#160;</span>Huan ni tlanahuatili monequi san se quitoquilise israelitame huan tlen seyoc tlali ehuani tlen itztose imohuaya quema quichihuaj tlajtlacoli pero ax quimatiyayaj. </div>
<div class='p'>
<span class="verse" id="NU15_30">30&#160;</span>“Pero intla tlajtlacolchihua se tlacatl ica ipaquilis, yonque se israelita o axtle, yajaya tlahuel nechhuejcamajcahua na, niimoTECO, huan monequi miquis para ayoc itztos imohuaya. 
<span class="verse" id="NU15_31">31&#160;</span>Inquimictise pampa ax quinejqui quicaquis notlajtol huan ax quineltocac notlanahuatil, huan nochi itlajtlacol huetzis ipan ya.” </div>
<div class='s'>Tlatzacuiltilistli ipampa tlen tequiti ipan sábado </div>
<div class='p'>
<span class="verse" id="NU15_32">32&#160;</span>Quema nopa israelitame itztoyaj ipan nopa huactoc tlali, quipantijque se tlacatl quisentiliyaya cuahuitl ipan se tonal para ma ax tequitise. 
<span class="verse" id="NU15_33">33&#160;</span>Huan inijuanti tlen quipantijque quihuicaque iixtla Moisés ihuaya Aarón huan iniixtla nochi israelita tlayacanani, 
<span class="verse" id="NU15_34">34&#160;</span>huan quitlalijque ipan tlatzactli pampa aya quimatiyayaj tlaque ipaquilis TOTECO para quichihuilise. 
<span class="verse" id="NU15_35">35&#160;</span>Pero teipa TOTECO quiilhui Moisés: “Nopa tlacatl monequi miquis. Nochi inisraelitame monequi inquiquixtise huejca tlen imoaltepe campa inquinquetztoque imoyoyoncalhua huan inquitepachose hasta miquis.” </div>
<div class='p'>
<span class="verse" id="NU15_36">36&#160;</span>Huajca nopa israelitame quiquixtijque nopa tlacatl tlen inialtepe huan quihuicaque huejca. Huan quitepachojque hasta quimictijque senquistoc queja TOTECO quinahuatijtoya Moisés. </div>
<div class='s'>Itenhuaxo ipan itencuelpachol ininyoyo </div>
<div class='p'>
<span class="verse" id="NU15_37">37&#160;</span>Huan TOTECO quicamahui Moisés, huan quiilhui: </div>
<div class='p'>
<span class="verse" id="NU15_38">38&#160;</span>“Xiquincamahui nochi israelitame, huan xiquinilhui ma mochihuilica inintenhuaxo para quiilpise ipan itencuelpachol nochi ininyoyo. Monequi quitlalise itenhuaxo ica icpatl tlen azultic. 
<span class="verse" id="NU15_39">39&#160;</span>Huan quema inquitlachilise itenhuaxo imoyoyo, inquiilnamiquise itlanahuatil TOTECO huan inquitoquilise. Huan ax innechcajtehuase queja se tlacanenca sihuatl quicahua ihuehue. Niyon ax inquichihuase san tlen inquinequij inquichihuase, o tlen inmoilhuíaj para cuali. 
<span class="verse" id="NU15_40">40&#160;</span>Queja nopa inquiilnamiquise nochi notlanahuatil huan inquineltocase, huan ineltose intlatzejtzeloltique san para na, niimoTeco Dios. 
<span class="verse" id="NU15_41">41&#160;</span>Na niDIOS niimoTeco, huan na tlen nimechquixti ipan tlali Egipto para innechixmatise para niimoTECO. Quena, na niimoTECO Dios.”  </div>
<div class='psalmlabel' id='NU16_0'> 16</div>
<div class='s'>Itlajtlacol Coré huan itlatzacuiltilis </div>
<div class='p'>
<span class="verse" id="NU16_1">1&#160;</span>Se tonal pejque motlalanaj Coré ihuaya Datán, Abiram huan On. (Coré eliyaya icone Izhar, tlen eliyaya icone Coat, tlen eliyaya icone Leví huejcajquiya. Huan Datán huan Abiram eliyayaj iconehua Eliab huan On eliyaya icone Pelet. Huan nochi ni eyi itztoyaj iteipa ixhuihua Rubén tlen itztoya huejcajquiya.) 
<span class="verse" id="NU16_2">2&#160;</span>Huan Coré, Datán, Abiram huan On mohueyimatque huan motlalanque ininhuaya 250 israelita tlayacanani. Nopa 250 tlacame quihuicayayaj tequihuejcayotl huan tetlalnamictiyayaj huan nochi israelitame quinixmatiyayaj. 
<span class="verse" id="NU16_3">3&#160;</span>Huan nochi inijuanti mosentilijque huan motlalijque iixtla Moisés ihuaya Aarón, huan quinilhuijque: </div>
<div class='p'>―Ayoc timechijiyohuise más. Imojuanti ax más incuajcualme que sequinoc tiisraelitame. Nochi tiisraelitame techtlapejpenijtoc TOTECO, huan yajaya itztoc tohuaya nochi tojuanti. Huajca ¿para tlen imojuanti tlahuel inmohueyichihuaj huan inquinequij intechnahuatise nochi sequinoc tiisraelitame? </div>
<div class='p'>
<span class="verse" id="NU16_4">4&#160;</span>Huan quema Moisés quicajqui nopa tlamantli, motlancuaquetzqui huan motlancuaixtlapacho iixtla TOTECO. 
<span class="verse" id="NU16_5">5&#160;</span>Teipa quiilhui Coré ininhuaya tlen quitoquiliyayaj: </div>
<div class='p'>―Mostla ica ijnaloc TOTECO quinextis ajqueya iaxcahua huan ajqueya quinita para tlatzejtzeloltique huan ajqueya ya quitlapejpenijtoc para quinechcahuis ica tlacajcahualistli, pampa san tlen TOTECO quitlapejpenis huelis quimactilis tlacajcahualistli. 
<span class="verse" id="NU16_6">6&#160;</span>Huajca xijchihuaca ya ni para tijmatise: Coré, ta huan nochi tlen itztoque mohuaya, mostla xijcuica popochcomitl, 
<span class="verse" id="NU16_7">7&#160;</span>huan ipan xijtlalica tlicoli. Huan xijtemilica copali huan xijtlalica iixtla TOTECO. Huan nopa tlacatl tlen TOTECO quitlapejpenis, ya nopa tlen tiquitase para tlatzejtzeloltic. Imojuanti inlevitame, tlahuel inmohueyimajtoque. </div>
<div class='p'>
<span class="verse" id="NU16_8">8&#160;</span>Nojquiya Moisés quiilhui Coré: </div>
<div class='p'>―¡Xinechtlacaquilica, inlevitame! 
<span class="verse" id="NU16_9">9&#160;</span>¿Ax inquiitaj para hueyi ipati tlen Toteco Dios inmechchihuilijtoc? ¿Para tlen inquiitaj para tlahuel pilquentzi para TOTECO tlen tiisraelitame tijhueyichihuaj inmechtlapejpenijtoc san imojuanti para iniaxcahua? Inmechiyocatlalijtoc tlen nochi sequinoc israelitame para inquinechcahuise huan intequitise ipan ni iyoyon tiopa campa yajaya mocahua tohuaya. Nica eltoc campa inquintequipanose nochi israelitame. 
<span class="verse" id="NU16_10">10&#160;</span>Quena, TOTECO mitztlapejpenijtoc ta, tiCoré, huan nochi moicnihua tlen levitame para intequitise inechca. Ax cuali para inquiitaj ya nopa queja ax tleno. ¿Para tlen ama inquinequij inmochihuase intotajtzitzi nojquiya? 
<span class="verse" id="NU16_11">11&#160;</span>Ax inmotochonchijtoque ica Aarón huan inquitlaijilhuíaj. Yajaya ax tleno quichijtoc. Inmotochonchijtoque huan inquitlaijilhuíaj TOTECO. </div>
<div class='p'>
<span class="verse" id="NU16_12">12&#160;</span>Teipa Moisés tlanahuati ma quinotzatij Datán huan Abiram tlen eliyayaj iconehua Eliab, pero san tlananquilijque: </div>
<div class='p'>―Ax tiyase. 
<span class="verse" id="NU16_13">13&#160;</span>Ta timoilhuía tlahuel pilquentzi para titechquixtijtoc ipan tlali Egipto tlen temacayaya itlajca hasta mocahua para ma timiquiquij nica ipan ni huactoc tlali, huan ¿ama tijnequi tielis titotlanahuatijca nojquiya? 
<span class="verse" id="NU16_14">14&#160;</span>Ax titechhuicatoc ipan se tlali tlen nochi temaca hasta mocahua, niyon ax titechmacatoc se tomil, niyon se toxocomecamil. Tijnequi nochi ma timitztoquilica queja san tipopoyotzitzi. ¡Axtle, ax timitzitatij! </div>
<div class='p'>
<span class="verse" id="NU16_15">15&#160;</span>Huajca Moisés tlahuel cualanqui huan quiilhui TOTECO: </div>
<div class='p'>―Amo xiquinselili inintlacajcahualis. Na ax tleno niquincuilijtoc, niyon se pilburrojtzi. Ax tleno tlen ax cuali nijchihuilijtoc niyon se tlen inijuanti. </div>
<div class='p'>
<span class="verse" id="NU16_16">16&#160;</span>Teipa Moisés quiilhui Coré: </div>
<div class='p'>―Mostla ximonextica iixtla TOTECO, huan Aarón nojquiya nopona itztos. 
<span class="verse" id="NU16_17">17&#160;</span>Sesen imojuanti xijhuicaca imopopochco huan ipan ma quitlali copali. Ta ihuaya Aarón huan ne sequinoc 250 tlacame inquihuicase imopopochco huan inquitlalise san sejco iixtla TOTECO. </div>
<div class='p'>
<span class="verse" id="NU16_18">18&#160;</span>Huajca sesen tlen inijuanti quicuic ipopochco, huan ipan quitlali tlicoli huan copali huan moquetzqui ihuaya Moisés huan Aarón iixtla nopa yoyon tiopamitl campa timopantíaj ihuaya TOTECO. 
<span class="verse" id="NU16_19">19&#160;</span>Huan Coré quichijtoya ma mosentilica nopona nochi nopa israelitame para ma quitlachilica tlaque panos. Huan itlatlanex TOTECO monexti iniixtla nochi nopa israelitame. </div>
<div class='p'>
<span class="verse" id="NU16_20">20&#160;</span>Huan TOTECO quicamahui Moisés ihuaya Aarón huan quinilhui: </div>
<div class='p'>
<span class="verse" id="NU16_21">21&#160;</span>―Ximoiyocatlalica tlen nochi ni tojtochon tlacame, huan na niquintzontlamiltis ipan se tlalochtli. </div>
<div class='p'>
<span class="verse" id="NU16_22">22&#160;</span>Huan Moisés huan Aarón motlancuaquetzque iixtla TOTECO hasta tlaltenamijque, huan quiijtojque: </div>
<div class='p'>―¡Ay Toteco Dios! Ta tlen tiquinmaca yolistli nochi tlacame, amo xicualani ininhuaya nochi ni israelitame ipampa itlajtlacol san se tlacatl. </div>
<div class='p'>
<span class="verse" id="NU16_23">23&#160;</span>Huajca TOTECO quiilhui Moisés: </div>
<div class='p'>
<span class="verse" id="NU16_24">24&#160;</span>―Xiquincamahui nochi nopa israelitame huan xiquinnahuati ma quisaca huejca ininchaj Coré, Datán huan Abiram. </div>
<div class='p'>
<span class="verse" id="NU16_25">25&#160;</span>Huajca Moisés motlanantejqui huan yajqui campa itztoya Coré, Datán huan Abiram, huan quitoquilijque nochi nopa 250 tlayacanca israelitame. 
<span class="verse" id="NU16_26">26&#160;</span>Huan nopona Moisés quinilhui nopa tlacame: </div>
<div class='p'>―Ximoiyocatlalica tlen ininyoyoncalhua ni tlacame tlen fierojtique, huan amo xijcuica tleno tlen iniaxca para ax incalaquise ipan inintlajtlacol nojquiya. </div>
<div class='p'>
<span class="verse" id="NU16_27">27&#160;</span>Huan nopa israelitame mijcuenijque tlen ininchajchaj. Huan Coré, Datán huan Abiram ininhuaya ininsihuajhua, huan ininconehua moquetztoyaj calixpa nechca sese ininpuerta. 
<span class="verse" id="NU16_28">28&#160;</span>Huan Moisés quiijto: </div>
<div class='p'>―Ica ya ni inquimatise para TOTECO nechtitlantoc para ma nijchihua nochi tlen nijchijtoc, huan ax nijchihua san pampa na nijnejqui. 
<span class="verse" id="NU16_29">29&#160;</span>Intla ni tlacame miquise queja sequinoc tlacame miquij, huajca TOTECO ax nechtitlantoc ma nimechyacanas. 
<span class="verse" id="NU16_30">30&#160;</span>Pero intla TOTECO quichihuas se tlamantli tlen ax quema inquiitztoque huan ni tlali tlapohuis huan quintolos ica nochi tlen inijuanti quipiyaj, huan nochi huetzise yoltoque tlalijtic, huajca inquimatise para ni tlacame quiixpanotoque TOTECO. </div>
<div class='p'>
<span class="verse" id="NU16_31">31&#160;</span>Huan quema tlanqui camati Moisés, nopa tlali motlapo campa inijuanti itztoyaj, 
<span class="verse" id="NU16_32">32&#160;</span>huan quintolo nochi nopa tlacame tlen mosentilijtoyaj ihuaya Coré ininhuaya ininsihuajhua huan ininconehua tlen ininhuaya itztoyaj huan nochi tlen quipiyayayaj. 
<span class="verse" id="NU16_33">33&#160;</span>Huan nochi inijuanti huetzque yoltoque tlalijtic ica nochi tlen eliyaya iniaxca, huan nopa tlali sampa motzajqui. Queja nopa nochi tlen tlajtlacolchijque polijque huan ayoc itztoyaj ica nopa israelitame. 
<span class="verse" id="NU16_34">34&#160;</span>Huan quema nopa israelitame tlen itztoyaj ininnechca quicajque cuatzajtzique tlen huetziyayaj, motlalojtejque huan quiijtojtiyajque: “Huelis techtolos nojquiya.” 
<span class="verse" id="NU16_35">35&#160;</span>Huan nojquiya TOTECO quititlanqui tlitl huan quintlamitlati nochi nopa 250 tlacame tlen quitlatijtoyaj nopa copali. </div>
<div class='p'>
<span class="verse" id="NU16_36">36&#160;</span>Huajca TOTECO quiilhui Moisés: </div>
<div class='p'>
<span class="verse" id="NU16_37">37&#160;</span>“Xijnahuati Eleazar itelpoca Aarón para ma quiquixti nochi nopa popochcomitl tlen mopantía ipan nopa tlitl campa mijcatzitzi pampa tlatzejtzeloltic. Ma quisehui huan ma quisemana nopa tlicoli 
<span class="verse" id="NU16_38">38&#160;</span>tlen eltoc ipan sesen ininpopochco nopa tlacame tlen tlajtlacolchijque huan yeca mijque, pampa mochijque tlatzejtzeloltique nopa popochcome quema quitequihuijque noixpa. Xiquincuica huan xiquintejtepachoca para ica nopa tepostli inquichihuilise se itzajca nopa tlaixpamitl. Huan nopa israelitame quiitase huan quiilnamiquise para san itelpocahua Aarón hueli quitlatise copali noixtla.” </div>
<div class='p'>
<span class="verse" id="NU16_39">39&#160;</span>Huajca nopa totajtzi Eleazar quisentili nochi nopa popochcome tlen bronce tlen quihuicatoyaj nopa tlacame tlen mijque huan tlanahuati ma quichihuilica se itzajca nopa tlaixpamitl. 
<span class="verse" id="NU16_40">40&#160;</span>Huan ya nopa elis se nemachiltili para quinmajmatis nochi israelitame, para niyon se tlen ax itelpoca Aarón ax hueli monechcahuis campa tlaixpamitl para quitlatis copali iixtla TOTECO para ax quipantis tlen quiajsic Coré huan nochi tlen quitoquiliyayaj. Huan nochi mochijqui san queja TOTECO quinahuatijtoya Eleazar ica Moisés. </div>
<div class='p'>
<span class="verse" id="NU16_41">41&#160;</span>Huan ne seyoc tonal ica ijnaloc, nochi nopa israelitame pejque quinijilnamiquij Moisés huan Aarón. Huan quiijtohuayayaj: </div>
<div class='p'>―¡Imojuanti inquinmijmictijtoque nochi itlacajhua TOTECO! </div>
<div class='p'>
<span class="verse" id="NU16_42">42&#160;</span>Huajca nochi nopa tlacame tlen mosansejcotilijtoyaj para quintehuise Moisés huan Aarón tlachixque campa nopa yoyon tiopamitl, huan quiitaque nopa mixtli quitlapachojtoya, huan monextiyaya itlatlanex TOTECO. 
<span class="verse" id="NU16_43">43&#160;</span>Huajca quinechcahuijque Moisés ihuaya Aarón nopa yoyon tiopamitl campa mopantíaj ihuaya TOTECO. 
<span class="verse" id="NU16_44">44&#160;</span>Huan TOTECO quiilhui Moisés: </div>
<div class='p'>
<span class="verse" id="NU16_45">45&#160;</span>―Ximoiyocatlalica tlen ni fiero tlacame, huan niquintzontlamiltis ipan san se tlalochtli. </div>
<div class='p'>Huan Moisés huan Aarón motlancuaquetzque huan motlancuaixtlapachojque iixtla TOTECO. 
<span class="verse" id="NU16_46">46&#160;</span>Huan teipa Moisés quiilhui Aarón: </div>
<div class='p'>―Xijcui nopa popochcomitl huan ipan xijtlali tlicoli tlen eltoc ipan tlaixpamitl, huan xijtlali copali, huan nimantzi xiya campa itztoque nopa israelitame. Huan ica ya nopa tiquixtzacuas inintlajtlacolhua, pampa icualancayo TOTECO tlejcotoc huan ya pejqui se hueyi cocolistli tlen quinmictía. </div>
<div class='p'>
<span class="verse" id="NU16_47">47&#160;</span>Huajca Aarón quichijqui tlen Moisés quinahuatijtoya, huan motlalojtiyajqui campa mosentilijtoyaj nopa israelitame. Huan nopa cocolistli tlen TOTECO quintitlanilijtoya ya pejtoya huan campa hueli israelitame miquiyayaj. Huajca Aarón quitlati nopa copali huan quiixtzajqui inintlajtlacolhua nopa israelitame. 
<span class="verse" id="NU16_48">48&#160;</span>Huan moquetzqui tlatlajco inijuanti tlen ya mictoyaj huan inijuanti tlen noja yoltoyaj, huan nopa miquistli huan nopa cocolistli moquetzqui. 
<span class="verse" id="NU16_49">49&#160;</span>Huan ica nochi, inijuanti tlen mijque ipan nopa cocolistli elque 14 mil 700 huan ni iyoca eliyaya tlen inijuanti tlen mijque ihuaya Coré. 
<span class="verse" id="NU16_50">50&#160;</span>Teipa mocuepqui Aarón campa itztoya Moisés ipan ipuerta nopa yoyon tiopamitl campa mopantíaj ihuaya TOTECO pampa ya tlantoya nopa miquistli.  </div>
<div class='psalmlabel' id='NU17_0'> 17</div>
<div class='s'>Icuatopil Aarón tlen chamanqui </div>
<div class='p'>
<span class="verse" id="NU17_1">1&#160;</span>Teipa TOTECO quicamahui Moisés huan quiilhui: </div>
<div class='p'>
<span class="verse" id="NU17_2-3">2-3&#160;</span>“Xiquinnahuati nopa tlayacanani ipan sesen hueyi familia ma nechhualiquilica se cuatopili. Ica nochi, mochihuase 12 cuatopili tlen nechhualiquilise. Huan ipan sesen tiquijcuilos itoca tlen quihualicac, pampa sesen tlayacanquetl tlen se hueyi familia quipiya se cuatopili. Huan tiquijcuilos itoca Aarón ipan nopa cuatopili tlen huala ipan nopa hueyi familia Leví. 
<span class="verse" id="NU17_4">4&#160;</span>Huan nochi xijtlalica calijtic ipan nopa yoyon tiopamitl campa timopantíaj. Xijtlalica iixtla nopa caxa tlen quipiya nopa tlajtoli tlen nijchijqui imohuaya. 
<span class="verse" id="NU17_5">5&#160;</span>Huan na nijchihuas para ma chamani icuatopil tlen na nijtlapejpenijtoc. Huan ica ya ni nopa israelitame ayoc nechcualancamacase pampa inmechijilnamiquij.” </div>
<div class='p'>
<span class="verse" id="NU17_6">6&#160;</span>Huan Moisés quinilhui nopa israelitame, huan sesen tlen tlayacanayaya ipan se hueyi familia quimacac icuatopil, huan quej nopa quisentili nopa 12 cuatopili. Huan ihuaya nopa cuatopili nojquiya eltoya icuatopil Aarón. 
<span class="verse" id="NU17_7">7&#160;</span>Huan Moisés quitlali nopa cuatopili iixtla TOTECO campa más calijtic ipan nopa yoyon tiopamitl campa mocahua nopa caxa. </div>
<div class='p'>
<span class="verse" id="NU17_8">8&#160;</span>Huan hualmostla quema Moisés sampa yajqui ipan nopa yoyon tiopamitl, quiitac ya chamantoya icuatopil Aarón tlen quitocaro nopa hueyi familia tlen Leví. Huan icuatopil Aarón quipixtoya ichamanca, ixochiyo, huan hasta nojquiya temacatoya almendras icsitoc. 
<span class="verse" id="NU17_9">9&#160;</span>Huajca Moisés quinquixti nochi nopa cuatopili tlen eltoya iixtla TOTECO huan quinnextili nochi nopa israelitame. Huan nopa israelita tlayacanani san quisentlachilijque tlen panotoya huan sesen quicuic icuatopil. </div>
<div class='p'>
<span class="verse" id="NU17_10">10&#160;</span>Huajca TOTECO quiilhui Moisés: “Sampa xijtlali icuatopil Aarón iixmelac nopa caxa huan nopona mocahuas queja se tlanextilijcayotl tlen quinilnamiquiltis nochi israelitame tlen panoc ica nopa tlacame tlen motochonchijque huan pejque nechcualancaitaj. Huan intla sequinoc sampa nechijilnamiquise, tiquinnextilis ni tlanextili para ma quiquetzaca inintochonyo huan ax niquinmictis.” </div>
<div class='p'>
<span class="verse" id="NU17_11">11&#160;</span>Huan Moisés quichijqui nochi queja TOTECO quinahuati. 
<span class="verse" id="NU17_12">12&#160;</span>Pero nopa israelitame noja quiijilnamiquiyayaj Moisés huan quiijtohuayayaj: “¡Timopolojtoque! ¡Nochi timiquise! 
<span class="verse" id="NU17_13">13&#160;</span>Pampa nochi miquij tlen monechcahuíaj campa nopa yoyon tiopamitl tlen TOTECO. Huajca senquistoc nochi tojuanti timiquise, ¿ax que?”  </div>
<div class='psalmlabel' id='NU18_0'> 18</div>
<div class='s'>Inintequi nopa totajtzitzi huan levitame </div>
<div class='p'>
<span class="verse" id="NU18_1">1&#160;</span>Teipa TOTECO quiilhui Aarón: “Ta ihuaya motelpocahua huan moixhuihua tlen hualahuij ipan mofamilia inquihuicase tlajtlacoli intla acajya quichihuas ax tlapajpactic nopa yoyon tiopamitl. Nojquiya inquihuicase tlajtlacoli intla ax mochijtoc senquistoc nochi tlen monequi ipan imotequi queja intotajtzitzi. 
<span class="verse" id="NU18_2">2&#160;</span>Xiquinhualicaca imoteixmatcahua tlen nojquiya hualahuij ipan nopa hueyi familia Leví, huan ma inmechpalehuica, ta ihuaya motelpocahua, ipan nopa tequitl tlen monequi inquichihuase ipan noyoyon tiopa. 
<span class="verse" id="NU18_3">3&#160;</span>Quena, moteixmatcahua inmechpalehuise ipan sequin tlamantli tequitl. Pero san ta, Aarón, ihuaya motelpocahua hueli inmonechcahuise campa cuamesas o tlaixpamitl pampa intlatzejtzeloltique. Huan intla sequinoc monechcahuise, miquise, huan ta nojquiya timiquis. 
<span class="verse" id="NU18_4">4&#160;</span>Inijuanti inmechpalehuise ipan nochi tequitl tlen monequis ipan ni yoyon tiopamitl campa timopantíaj, pero niyon se tlacatl tlen ax levita ax huelis monechcahuis campa imojuanti. 
<span class="verse" id="NU18_5">5&#160;</span>San ta huan motelpocahua hueli intequitise campa cuamesas huan campa nopa tlaixpamitl. Huan intla queja nopa mochihuas, huajca ayoc nicualanis ica imojuanti inisraelitame. 
<span class="verse" id="NU18_6">6&#160;</span>Pampa na niquincuitoc moicnihua, nopa levitame, huan niquinquixtijtoc ipan nochi ne sequinoc israelitame para nimechmacas queja totajtzitzi para ma inmechpalehuica ipan nopa tequitl tlen monequi calijtic ipan nopa yoyon tiopamitl. 
<span class="verse" id="NU18_7">7&#160;</span>Pero san ta, Aarón, ininhuaya motelpocahua huelis intlatlatise huan inquichihuase nochi nopa tequitl tlatzejtzeloltic tlen mochijtoc campa tlaixpamitl, huan nochi tlen mochijtoc más tiopan calijtic Campa Más Tlatzejtzeloltic iica nopa cortina pampa na nimechtlalijtoc intotajtzitzi. Huan nopa hueyi tequitl tlen inquichihuase, na nimechmacatoc queja se regalo. Huan san imojuanti huelis innechchihuilise nopa tequitl tlen totajtzitzi queja nimechnahuatijtoc. Huan intla seyoc tlen ax totajtzi quichihuas itequi se totajtzi, monequi inquimictise.” </div>
<div class='s'>Quejatza mopanoltise totajtzitzi huan levitame </div>
<div class='p'>
<span class="verse" id="NU18_8">8&#160;</span>Nojquiya TOTECO quiilhui Aarón: </div>
<div class='p'>“Na nimechmacatoc nochi tlacajcahualistli tlen israelitame quihuijhuisose noixtla. Quena, nochi tlacajcahualistli tlatzejtzeloltic elis imoaxca pampa nimechmacatoc, ta huan motelpocahua. Ni elis se tlanahuatili para nochipa. 
<span class="verse" id="NU18_9">9&#160;</span>Elis imoaxca nochi nopa partes tlen nopa tlatzejtzeloltic tlacajcahualistli tlen ax quiajsi tlitl. Imoaxca nochi nopa tlacajcahualistli tlen harina, huan nochi tlacajcahualistli ipampa tlajtlacoli, huan nochi tlacajcahualistli tlen nechmacaj pampa quihuicaj tlajtlacoli noixtla. Nochi ya ni niquiyocatlalijtoc para inquitequihuise. 
<span class="verse" id="NU18_10">10&#160;</span>San nopa quentzi tlen nimechnahuatijtoc inquitlatise ipan tlaixpamitl tlen sesen tlacajcahualistli elis para na. Nochi intotajtzitzi ininhuaya imotlaca conehua huelis inquicuase ni tlacajcahualistli tlen tlatzejtzeloltic, pero san hueli inquicuase campa tlatzejtzeloltic. </div>
<div class='p'>
<span class="verse" id="NU18_11">11&#160;</span>“Nojquiya nimechmaca nochi tlacajcahualistli majcahuali, huan nojquiya huelis quicuase imoconehua yonque oquichpilme o sihuapilme. Nochi ya ni inmechtocaros para elis imoaxcahua para nochipa. Aqui hueli tlen imoteixmatcahua tlen tlapajpactic noixtla, huelis quicuas ni tlacajcahualistli. 
<span class="verse" id="NU18_12">12&#160;</span>Nojquiya nimechmaca, intotajtzitzi, nochi iniachtohui tlajca ininmil nopa israelitame tlen inijuanti nechhualiquilíaj sesen xihuitl. Elis tlen achi más cuali tlen nochi aceite, nochi xocomeca atl, huan nochi trigo. 
<span class="verse" id="NU18_13">13&#160;</span>Nopa tlen achtohui pixcase israelitame tlen ininmil tlen quitoctoque huan nechmacase, nochi elis para intotajtzitzi huan imoteixmatcahua tlen tlapajpacme noixpa. 
<span class="verse" id="NU18_14">14&#160;</span>Nochi tlen tlaiyocatlalili para na ipan inintlal israelitame, elis para imojuanti. </div>
<div class='p'>
<span class="verse" id="NU18_15">15&#160;</span>“Nojquiya elise imoaxcahua iniachtohui conehua israelitame, huan iachtohui cone sese inintlapiyal. Nochi ya ni nechmacase huan elis para imojuanti. Pero inijuanti sampa nechcohuilise iniachtohui conehua. Nojquiya nochi iniachtohui cone tlapiyalhua tlen ax tlapajpactic nechcohuilise ica ininpati tlen ta tiquitas para cuali. 
<span class="verse" id="NU18_16">16&#160;</span>Quema iniachtohui conehua quipiyase se metztli, nechcohuilise ica macuili tomi tlen plata tlen sesen quipiya 11 gramos ietica ipan nopa tlayejyecoli tlen tiopamitl. Huan ya nopa tijselis para ininpati sese iniachtohui cone. </div>
<div class='p'>
<span class="verse" id="NU18_17">17&#160;</span>“Pero amo xiquincahua ma tlaxtlahuaca para nechcohuilise tlen achtohui tlacatis tlen ininhuacaxhua o ininborregojhua o ininchivojhua. Nopa tlapiyalime iniachtohui conehua elise san para na. Huan monequi tiquinmictis, huan inieso xijtzejtzelos ipan nopa tlaixpamitl. Huan ininchiyajca xijtlati queja se tlacajcahualistli tlatlatili tlen ajhuiyac mijmiyotía para na. 
<span class="verse" id="NU18_18">18&#160;</span>Pero quema israelitame nechmactilise huacaxme, borregojme huan chivojme, nopa nacatl tlen quihuisose noixtla para nechmacase queja ininyolix huan ininmetztomahuiya nopa tlapiyalime, elis para inquitequihuise. 
<span class="verse" id="NU18_19">19&#160;</span>Huajca nochi tlen nopa israelitame quiiyocatlalíaj para quihuisose noixpa, nimechmaca ta ininhuaya motelpocahua para ma quicuaca imoconehua, yonque oquichpilme o sihuapilme. Ni elis se tlanahuatili para nochipa. Ni se tlajtoli tlen nimechtencahuilía, niimoTECO. Nochi ya ni nimechmacas. Huan queja istatl ax quema quipolos ipoyeca, nojquiya notlajtol ax quema tlamis ica ta, Aarón, huan ica moixhuihua.” </div>
<div class='p'>
<span class="verse" id="NU18_20">20&#160;</span>Nojquiya TOTECO quiilhui Aarón: </div>
<div class='p'>“Intotajtzitzi huan inlevitame, ax inquiselise tlali para imoaxca quema inajsise ipan nopa cuali tlali campa inyase, huan quema momajmacase tlen quitlanise ipan tlatehuijcayotl, ax tleno inmechtocaros. Pampa ipatlaca nopa tlali tlen ne sequinoc israelitame quinaxcatise, innechpiyase na. Huan na nielis niimoaxca huan na tlen inmechtocaros, huan san ya nopa monequi. </div>
<div class='p'>
<span class="verse" id="NU18_21">21&#160;</span>“Huan imoicnihua tlen iteipa ixhuihua Leví tlen ax totajtzitzi, niquinmacas nopa diezmos tlen nechmacaj nochi israelitame. Ica ya ni niquintlaxtlahuis tlen inintequi tlen quichihuaj ipan nopa yoyon tiopamitl campa timopantíaj. 
<span class="verse" id="NU18_22">22&#160;</span>Ayoc huelis monechcahuis campa yoyon tiopamitl campa timopantíaj niyon se israelita tlen ax totajtzi, o ax se levita; pampa intla quinechcahuis, quihuicas itlajtlacol, huan nopona miquis. 
<span class="verse" id="NU18_23">23&#160;</span>San levitame tlapalehuise ipan ni yoyon tiopamitl campa timopantíaj. Huan inijuanti quihuicase tlajtlacoli intla tlen ax cuali mochijtoc nopona. Huajca ni elis se tlanahuatili para nochipa tlen panos tlen tetatme hasta ininconehua iniixtla nochi israelitame: niyon se levita ax hueli quiselis tlen ya itlal. 
<span class="verse" id="NU18_24">24&#160;</span>Pero niquinmacatoc levitame nochi diezmos [18:24 Diezmos quinequi quiijtos 10 por ciento. Ya nopa quinequi quiijtos tlen sesen majtlactli tlapiyalime tlen quintlacatiltise itlapiyalhua se tlacatl, quimacas TOTECO se tlapiyali. O quimacas TOTECO se cuartillo tlen sesen majtlactli cuartillos tlen itlajca imil.] tlen israelitame nechmacaj na, niimoTECO. Huan yeca niquijtojtoc tlen inijuanti: Inlevitame ax inquiselise tlali para imoaxca quema ne sequinoc imoisraelita icnihua quiselise.” </div>
<div class='p'>
<span class="verse" id="NU18_25">25&#160;</span>Huajca TOTECO quicamahui Moisés huan quiilhui: </div>
<div class='p'>
<span class="verse" id="NU18_26">26&#160;</span>“Xiquinilhui nochi ne sequinoc levitame quema quiselise nopa diezmos tlen israelitame nechmacase huan tlen niquinmacatoc para iniaxca, inijuanti quipiyaj para quiquixtise se diezmo huan nechmacase na, niimoTECO. Elis se diezmo tlen nochi diezmos san sejco. 
<span class="verse" id="NU18_27">27&#160;</span>Huan na, niimoTECO, niquitas ya ni queja elisquía inindiezmo tlen trigo o tlen xocomeca atl tlen nechmacase intla quipixtosquíaj inintlal. 
<span class="verse" id="NU18_28">28&#160;</span>Huajca queja nopa levitame tlen quiselise nopa diezmos tlen nechmacase israelitame, nojquiya quiiyocatlalise se diezmo para na, niininTECO, huan quimacase nopa totajtzi Aarón. 
<span class="verse" id="NU18_29">29&#160;</span>Huan quema levitame nechmacase nopa diezmo tlen nochi nopa diezmos tlen quiselijtoque, monequi quitlapejpenise tlen achi más cuali huan achi más tlatzejtzeloltic tlen nochi para nechmacase. </div>
<div class='p'>
<span class="verse" id="NU18_30">30&#160;</span>“Xiquinilhui nopa levitame nojquiya quema quiiyocatlalijtoque tlen achi más cuali para na, tlen mocahua huelis quiitase queja inintrigo huan ininxocomeca atl. 
<span class="verse" id="NU18_31">31&#160;</span>Huan hueli quicuase campa quinequise ininhuaya ininteixmatcahua. Ya nopa elis inintlaxtlahuil pampa tlatequipanohuaj ipan ni yoyon tiopamitl campa timopantíaj. 
<span class="verse" id="NU18_32">32&#160;</span>Quema ya quiiyocatlalijtoque nochi tlen achi más cuali para na, huelis quicuase nochi tlen mocajtoc, huan ax se tlajtlacoli, pampa ya nechmacatoque tlen achi más cuali. Pero xiquinilhui nopa levitame ma momocuitlahuica para ax san queja hueli quiitase nochi nopa tlacajcahualistli tlen tlatzejtzeloltic tlen nechmacaque israelitame para ax miquise.”  </div>
<div class='psalmlabel' id='NU19_0'> 19</div>
<div class='s'>Quejatza ma tetlapajpacchihuaca </div>
<div class='p'>
<span class="verse" id="NU19_1">1&#160;</span>TOTECO nojquiya quinilhui Moisés huan Aarón: </div>
<div class='p'>
<span class="verse" id="NU19_2">2&#160;</span>“Ni se tlanahuatili tlen ama na, niimoTECO, nimechmaca: Xiquinilhui nochi israelitame san sejco ma nechhualiquilica se huacax tlen quipiya iijhuiyo achi chichiltic. Monequi elis se huacax tlen ax quipiya tleno tlen ax cuali, huan tlen axaca quitequihuijtoc para tlapoxahuas. 
<span class="verse" id="NU19_3">3&#160;</span>Huan ma quimactilica nopa totajtzi Eleazar, huan ya quiquixtis huejca tlen imoaltepe huan tlanahuatis para se ma quimicti iixtla. 
<span class="verse" id="NU19_4">4&#160;</span>Huan nopona nopa totajtzi Eleazar quicuis se achi ieso ica imacpil huan quiixmelac itas nopa yoyon tiopamitl ica huejca, huan tlaatzejtzelos iixmelac chicome hueltas ica nopa estli. 
<span class="verse" id="NU19_5">5&#160;</span>Teipa se quitlatis nochi nopa huacax iixtla Eleazar. Quitlatis icuetlaxo, inacayo, ieso huan icuitl. 
<span class="verse" id="NU19_6">6&#160;</span>Huan quema tlatlas, nopa totajtzi quicuis se cuahuitl tlen tiocuahuitl, se imacuayo nopa xihuitl itoca hisopo, se quentzi borrego ichcatl tlen chichiltic, huan quimajcahuas nochi ipan tlitl campa tlatla nopa huacax. </div>
<div class='p'>
<span class="verse" id="NU19_7">7&#160;</span>“Teipa nopona nopa totajtzi monequi quichicuenis iyoyo, huan maltis cuali ica atl. Huan teipa huelis mocuepas sampa campa imoaltepe tlen imoyoyoncalhua, pero nopa totajtzi mocahuas ax tlapajpactic noixpa hasta tlayohua huan huajca, quena, elis tlapajpactic. 
<span class="verse" id="NU19_8">8&#160;</span>Huan nopa tlacatl tlen quitlatis nopa huacax, nojquiya monequi quichicuenis iyoyo nopona huan maltis ica atl; huan mocahuas ax tlapajpactic noixpa hasta tlayohua. Huan teipa ya nojquiya elis tlapajpactic. 
<span class="verse" id="NU19_9">9&#160;</span>Huan teipa seyoc tlacatl tlen tlapajpactic noixpa, quisentilis nopa cuanextli tlen nopa huacax huan quiajcocuis huejca tlen imoaltepe ipan se lugar tlen quitlapajpacchijtoque noixpa. Huan nopona mocahuas nopa cuanextli para inisraelitame inquitequihuise para ica inquichihuase se atl para ica motlapajpacchihuase tlen aya tlapajpacme noixpa huan nopa atl quinquixtilis inintlajtlacol. 
<span class="verse" id="NU19_10">10&#160;</span>Huan nopa tlacatl tlen eliyaya tlapajpactic, pero quisentili nopa cuanextli, mochijtoc ax tlapajpactic noixpa, huan monequi quichicuenis iyoyo. Huan mocahuas ax tlapajpactic noixpa hasta tlayohua. Huajca queja nopa inquisencahuase nopa atl, huan inquitequihuise para inmotlapajpacchihuase noixpa. Huan ax san inisraelitame inquitequihuise, pero nojquiya quitequihuise seyoc tlali ehuani tlen itztose imohuaya, huan para nochipa huejcahuas ni tlanahuatili. </div>
<div class='p'>
<span class="verse" id="NU19_11">11&#160;</span>“Quema se acajya quiitzquis se mijcatzi, mochihuas ax tlapajpactic noixpa para chicome tonali. 
<span class="verse" id="NU19_12">12&#160;</span>Huan ipan eyi tonali huan ipan chicome tonali, monequi motlapajpacchihuas ica nopa atl tlen tetlapajpacchihua noixpa, huan elis tlapajpactic. Pero intla se ax motlapajpacchihuas ipan nopa eyi huan nopa chicome tonali, elis ax tlapajpactic noixpa. 
<span class="verse" id="NU19_13">13&#160;</span>Pampa intla acajya quiitzquía itlacayo se mijcatzi, huan ax motlapajpacchihuas queja ijcuilijtoc, quichihuas ax tlapajpactic nopa yoyon tiopamitl campa na nimocahua imohuaya, huan nopa tlacatl monequi inquimictise para ayoc itztos imohuaya inisraelitame. Miquis san pampa ax quiatzejtzelhuijque ica nopa atl tlen tetlapajpacchihua huan yeca elis ax tlapajpactic noixpa. </div>
<div class='p'>
<span class="verse" id="NU19_14">14&#160;</span>“Ya ni se tlanahuatili para quema se acajya miquis ipan se yoyoncali. Nochi tlen mopantíaj calijtic ihuaya huan nochi tlen calaquise nopona mocahuase ax tlapajpacme noixpa para chicome tonali. 
<span class="verse" id="NU19_15">15&#160;</span>Nochi tasas huan nochi tlamantli tlen eltoya calijtic tlen ax tlahuel tzactoc elis ax tlapajpactic. </div>
<div class='p'>
<span class="verse" id="NU19_16">16&#160;</span>“Intla se itztoc campa mili huan quiitzquis se mijcatzi tlen quimictijtoque ipan tlatehuijcayotl o ica tlen hueli tlamantli, mochihuas ax tlapajpactic. O intla se san quiitzquis se iomiyo se mijcatzi, o quiitzquis tlali campa quitlaltojque se mijcatzi elis ax tlapajpactic noixpa para chicome tonali. </div>
<div class='p'>
<span class="verse" id="NU19_17">17&#160;</span>“Huajca quema acajya quitocaros mochihuas ax tlapajpactic queja nopa, para huelis motlapajpacchihuas, monequi xijcuica achi icuanexo nopa huacax tlen quitlatijque queja se tlacajcahualistli ipampa tlajtlacoli, huan xijtlalica ipan se comitl huan xijtequilica atl tlen se ameli. 
<span class="verse" id="NU19_18">18&#160;</span>Huan se tlacatl tlen tlapajpactic noixpa quicuis se imacuayo nopa xihuitl itoca hisopo, huan quixolonis ipan nopa atl huan quiatzejtzelhuis tlen mochijtoc ax tlapajpactic. Huan intla nopa mijcatzi mijqui calijtic, monequi quiatzejtzelhuis nopa yoyoncali, huan nochi tlamantli tlen tlapojtoya calijtic, huan nochi tlen itztoyaj nopona. Huan intla mochijtoc ax tlapajpactic pampa quiitzqui itlacayo se tlen mijqui huejca ipan tlatehuijcayotl o ica tlen hueli tlamantli, o intla quiajsic se iomiyo se mijcatzi o quiitzqui campa quitoctoyaj se mijcatzi nojquiya quiatzejtzelhuis. 
<span class="verse" id="NU19_19">19&#160;</span>Se tlen tlapajpactic noixpa monequi quiatzejtzelhuis ya tlen mochijtoc ax tlapajpactic ipan eyi tonali huan ipan chicome tonali. Huan ipan nopa chicome tonali nojquiya monequi ya tlen mochijtoya ax tlapajpactic maltis ica atl huan quichicuenis iyoyo huan quema ajsis tlayohua elis tlapajpactic. </div>
<div class='p'>
<span class="verse" id="NU19_20">20&#160;</span>“Pero intla se mochijtoc ax tlapajpactic noixpa huan ax motlapajpacchihuas, san mocahuas ax tlapajpactic, monequi inquimictise para ayoc itztos imohuaya. Miquis pampa quichihuas ax tlapajpactic noyoyon tiopa tlen eltoc imohuaya, pampa ax moatzejtzelhuijtoc ica nopa atl tlen quitlapajpacchihuasquía. 
<span class="verse" id="NU19_21">21&#160;</span>Ni elis se tlanahuatili para nochipa. Huan ya tlen quiatzejtzelhuía seyoc ica nopa atl tlen tetlapajpacchihuas nojquiya monequi quichicuenis iyoyo, pampa aqui hueli quiajsis nopa atl tlen tetlapajpacchihua, mocahuas ax tlapajpactic hasta tlayohua. 
<span class="verse" id="NU19_22">22&#160;</span>Nojquiya nochi tlamantli tlen se tlacatl tlen ax tlapajpactic noixpa quiajsis o quiitzquis, mochihuas ax tlapajpactic. Nojquiya nochi tlen quiitzquía nopa tlamantli tlen ax tlapajpactic, mocahuas ax tlapajpactic hasta tlayohua.”  </div>
<div class='psalmlabel' id='NU20_0'> 20</div>
<div class='s'>Quisqui atl ipan nopa hueyi tepexitl </div>
<div class='p'>
<span class="verse" id="NU20_1">1&#160;</span>Huan nopa israelitame sampa ajsitoj ipan nopa huactoc tlali tlen itoca Zin ipan abril, nopa achtohui metztli ipan iniyancuic xihui, huan mocajque campa itoca Cades. Huan nopona mijqui María, huan quitlaltojque. </div>
<div class='p'>
<span class="verse" id="NU20_2">2&#160;</span>Huan ax oncayaya atl nopona para quiise nopa israelitame. Huan sampa mosentilijque huan mosisinijque ica Moisés huan Aarón, 
<span class="verse" id="NU20_3">3&#160;</span>huan quiixcoilhuijque Moisés: </div>
<div class='p'>―Achi más cuali timictosquíaj ininhuaya nopa sequinoc israelitame tlen TOTECO quinmicti iixpa. 
<span class="verse" id="NU20_4">4&#160;</span>¿Para tlen titechhualicac, tiitlacajhua TOTECO, ipan ni huactoc tlali para tojuanti huan totlapiyalhua ma timiquica nica? 
<span class="verse" id="NU20_5">5&#160;</span>¿Para tlen titechquixti nepa ipan tlali Egipto huan titechhualicac nica campa nelía tlahuel fiero? Ax quipiya tlatoctli, niyon higos, niyon xocomeca mili, niyon granada. ¡Niyon ax onca atl para tiquise! </div>
<div class='p'>
<span class="verse" id="NU20_6">6&#160;</span>Huan Moisés ihuaya Aarón quincajtejque nopa miyac israelitame puertajteno huan calajque ipan nopa yoyon tiopamitl campa mopantíaj ihuaya TOTECO, huan nopona motlancuaquetzque huan mohuijtzonque tlalchi, huan itlatlanex TOTECO monexti iniixtla. 
<span class="verse" id="NU20_7">7&#160;</span>Huan TOTECO quiilhui Moisés: </div>
<div class='p'>
<span class="verse" id="NU20_8">8&#160;</span>―Xijcuitehua icuatopil Aarón, huan xiya ihuaya ya huan xiquinsentiliti nochi israelitame. Teipa iniixtla nochi israelitame xijnojnotza nopa hueyi tetl, huan xiquilhui ma inmechmaca atl. Huan queja nopa inquiquixtise atl ipan nopa tepexitl para nochi ma atlica ininhuaya inintlapiyalhua. </div>
<div class='p'>
<span class="verse" id="NU20_9">9&#160;</span>Huajca Moisés quicuic nopa cuatopili tlen eltoya iixtla TOTECO, senquistoc queja quinahuatijtoya. 
<span class="verse" id="NU20_10">10&#160;</span>Huan Moisés ihuaya Aarón quinsentilijque nochi nopa israelitame iixpa nopa tepexitl, huan Moisés quinilhui: </div>
<div class='p'>―¡Xitlacaquica inmosisinijca tlacame! ¿Huelis monequi tojuanti ma timechquixtilica atl ipan ni hueyi tepexitl para timechamacase? </div>
<div class='p'>
<span class="verse" id="NU20_11">11&#160;</span>Huan quema Moisés quiijto ya ni, quitlalanqui ima huan ome huelta quitzohuitejqui nopa hueyi tepexitl ica nopa cuatopili. Huan tlahuel miyac atl quisqui, huan nochi nopa israelitame ininhuaya inintlapiyalhua pejque atlij. </div>
<div class='p'>
<span class="verse" id="NU20_12">12&#160;</span>Pero TOTECO quiilhui Moisés ihuaya Aarón: </div>
<div class='p'>―Pampa ax inmotemachijque ipan na, huan ax inquinnextilijque nopa israelitame para na nitlatzejtzeloltic huan niiyoca tlen nochi sequinoc, ax inquinyacanase ipan nopa tlali tlen nimechmacatoc. </div>
<div class='p'>
<span class="verse" id="NU20_13">13&#160;</span>Huan quitocajtijque campa itztoyaj Ameli Tlen Meriba, (Meriba quiijtosnequi Campa Monajnanquilijque) pampa nopona nopa israelitame monajnanquilijque ica TOTECO huan yajaya quinnextili para yajaya tlatzejtzeloltic huan nelía iyoca tlen nochi sequinoc. </div>
<div class='s'>Ax huelque panose ipan tlali Edom </div>
<div class='p'>
<span class="verse" id="NU20_14">14&#160;</span>Quema nopa israelitame itztoyaj ipan Cades, Moisés quintitlanqui sequin itlayolmelajcahua ma quiitatij nopa tlanahuatijquetl tlen tlali Edom para ma quiilhuica ni tlajtoli: </div>
<div class='q'>“Tojuanti tiiteipa ixhuihua Israel tlen huejcajquiya eliyaya iicni mohuejcapan tata. Ta cuali tijmati nopa tlaohuijcayotl tlen topantitoc. 
<span class="verse" id="NU20_15">15&#160;</span>Tohuejcapan tatahua yajque ipan tlali Egipto huan nopona huejcajque para itztose, pero nopa Egipto ehuani tlahuel techtlaijiyohuiltiyayaj. 
<span class="verse" id="NU20_16">16&#160;</span>Pero quema tijtzajtzilijque TOTECO ma techpalehui, techtlacaquili huan techtitlanili se elhuicac ejquetl, huan techquixti ipan nopa tlali Egipto. </div>
<div class='q'>“Huan ama nica tiitztoque ipan Cades, se altepetl campa monepantía ica motlal. 
<span class="verse" id="NU20_17">17&#160;</span>Yeca timitztlajtlaníaj xitechcahuili tipanose ipan motlal. Ax ticalaquise campa onca toctli o campa se xocomeca mili, niyon ax tiquise atl tlen niyon se moamelhua. San tiyase ipan nopa hueyi ojtli huan ax tijcahuase nopa ojtli hasta quema tiquistose ipan motlal.” </div>
<div class='p'>
<span class="verse" id="NU20_18">18&#160;</span>Pero nopa hueyi tlanahuatijquetl tlen tlali Edom quinnanquili: </div>
<div class='q'>“Ax timechcahuilise inpanose ipan totlal. Huan intla inhualase, na ihuaya nosoldados timechtzacuilise.” </div>
<div class='p'>
<span class="verse" id="NU20_19">19&#160;</span>Pero nopa israelitame sampa quiijtojque: </div>
<div class='q'>“San tiyase ipan nopa ojtli tlen nochi quitequihuíaj, huan intla tojuanti o totlapiyalhua quiise imoa, timechtlaxtlahuise. San xitechchihuilica se favor huan xitechcahuilica tiicxinejnemise ipan imotlal.” </div>
<div class='p'>
<span class="verse" id="NU20_20">20&#160;</span>Pero nopa hueyi tlanahuatijquetl tlen tlali Edom quinnanquili: </div>
<div class='q'>“¡Ax inpanose!” </div>
<div class='p'>Huan quisqui ica miyac isoldados tlen quihuicayayaj inintepos para quinnamiquitij nopa israelitame. 
<span class="verse" id="NU20_21">21&#160;</span>Huajca pampa nopa tlanahuatijquetl tlen tlali Edom ax quinejqui ma panoca nopa israelitame ipan itlal, moicancuepque tlen itlal huan quitemojque seyoc ojtli. </div>
<div class='s'>Mijqui Aarón </div>
<div class='p'>
<span class="verse" id="NU20_22">22&#160;</span>Teipa nochi nopa israelitame quisque ipan altepetl Cades, huan nejnentiyajque hasta itzintla nopa tepetl Hor. 
<span class="verse" id="NU20_23">23&#160;</span>Huan nopona itzintla tepetl Hor nechca campa monepantía ihuaya tlali Edom, TOTECO quinilhui Moisés ihuaya Aarón: </div>
<div class='p'>
<span class="verse" id="NU20_24">24&#160;</span>“Ya ajsic hora para miquis Aarón. Ax calaquis ipan nopa cuali tlali tlen na niquinmacatoc israelitame, pampa nepa campa Ameli Meriba ax inquineltocaque tlen na nimechnahuati. 
<span class="verse" id="NU20_25">25&#160;</span>Huajca ta, Moisés, xijhuica Aarón ihuaya icone Eleazar tepeixco ipan tepetl Hor. 
<span class="verse" id="NU20_26">26&#160;</span>Huan nopona xijquixtilis Aarón iyoyo tlen totajtzi huan xijtlalili Eleazar, pampa nopona miquis Aarón.” </div>
<div class='p'>
<span class="verse" id="NU20_27">27&#160;</span>Huajca Moisés quichijqui senquistoc queja TOTECO quinahuati. Huan nochi inijuanti tlejcoque ipan tepetl Hor iniixtla nochi israelitame. 
<span class="verse" id="NU20_28">28&#160;</span>Huan nopona Moisés quiquixtili Aarón iyoyo tlen totajtzi huan quitlalili Eleazar, itelpoca. Huan nopona tepeixco mijqui Aarón, huan Eleazar ihuaya Moisés temoque ipan nopa tepetl. 
<span class="verse" id="NU20_29">29&#160;</span>Huan quema momacaque cuenta nopa israelitame para mictoya Aarón, quichoquilijque para 30 tonali.  </div>
<div class='psalmlabel' id='NU21_0'> 21</div>
<div class='s'>Nopa israelitame quintlanque nopa cananeos </div>
<div class='p'>
<span class="verse" id="NU21_1">1&#160;</span>Itztoya se hueyi tlanahuatijquetl cananeo tlen tlanahuatiyaya ipan altepetl Arad ipan tlali Neguev, huan ya quicajqui para nopa israelitame hualayayaj ipan ojtli tlen Atarim. Huajca motlalanqui para quintehuiti huan quinitzquijque sequin israelita tlacame huan quinhuicaque ilpitoque. 
<span class="verse" id="NU21_2">2&#160;</span>Huajca nopa israelitame quichijque se tlajtoli ica TOTECO. Quiilhuijque intla quinpalehuisquía para quintlanise nopa cananeos, quintzontlamiltisquíaj nochi tlen itztoyaj nopona ica inialtepehua. 
<span class="verse" id="NU21_3">3&#160;</span>Huan TOTECO quintlacaquili nopa israelitame huan quinpalehui ma quintlanica nopa cananeos. Huan nopa israelitame quintlamimictijque huan quinxolejque nochi nopa altepetini. Huajca nopona pejqui motocajtía Horma. (Horma quiijtosnequi Tlaxolehuali.) </div>
<div class='s'>Nopa tepos cohuatl tlen bronce </div>
<div class='p'>
<span class="verse" id="NU21_4">4&#160;</span>Teipa nopa israelitame quisque campa tepetl Hor huan yajque ipan ojtli tlen yohui para Chichiltic Hueyi Atl para quiyahualose tlali Edom para ax calaquise. Pero ipan ojtli ayoc quipixque ininyolo, 
<span class="verse" id="NU21_5">5&#160;</span>huan pejque tlen hueli camatij ica Toteco Dios huan ica Moisés. Quiijtohuayayaj: </div>
<div class='p'>―¿Para tlen techquixtijque ipan tlali Egipto para ma timiquica ipan ni huactoc tlali? ¡Ax tleno onca tlen huelis tijcuase, niyon atl para tiquise! ¡Huan techyolajsic ni maná tlen techmaca para tlacualistli pampa nelía fiero! </div>
<div class='p'>
<span class="verse" id="NU21_6">6&#160;</span>Huajca TOTECO quintitlanili cohuame tlen quipixque inintencococa huan quema quintzacaniyayaj, elqui queja quintlatiyayaj huan nimantzi miquiyayaj. Huan ica ya nopa mijque miyac israelitame. 
<span class="verse" id="NU21_7">7&#160;</span>Huajca yajque nopa israelitame campa itztoya Moisés huan quiilhuijque: </div>
<div class='p'>―Titlajtlacolchijtoque pampa ticamatitoque tlen ax cuali ica TOTECO, huan ica ta. ¡Xijtlajtlani TOTECO ma quinijcueni nopa cohuame! </div>
<div class='p'>Huan Moisés quitlajtlani TOTECO ipampa nopa israelitame. 
<span class="verse" id="NU21_8">8&#160;</span>Huajca TOTECO quiilhui Moisés: </div>
<div class='p'>―Xijchihua se cohuatl tlen bronce tlen nesis queja se tlen nopa cohuame. Huan xijtlali huejcapa ipan se asta, huan quema se acajya quitzacanis se cohuatl, ma quitlachili nopa cohuatl tlen eltos huejcapa ipan se asta, huan tlen quitlachilis, momaquixtis. </div>
<div class='p'>
<span class="verse" id="NU21_9">9&#160;</span>Huan Moisés quichijqui se cohuatl ica bronce huan quitlali huejcapa ipan se asta huan quema se acajya quitzacaniyaya se cohuatl, san quitlachiliyaya nopa cohuatl tlen bronce huan ax miquiyaya. </div>
<div class='s'>Nopa ojtli campa nejnentiyajque israelitame </div>
<div class='p'>
<span class="verse" id="NU21_10">10&#160;</span>Huan nopa israelitame quitoquilijque iniojhui huan teipa quiquetzque ininyoyoncalhua hasta Obot. 
<span class="verse" id="NU21_11">11&#160;</span>Huan quistejque tlen Obot huan quitoquilijque iniojhui huan mochihuatoj ipan Ijeabarim ipan nopa huactoc tlali ica campa quisa tonati tlen tlali Moab. 
<span class="verse" id="NU21_12">12&#160;</span>Huan teipa sampa quitoquilijque iniojhui huan quiquetzque ininyoyoncalhua ipan nopa Zered tlamayamitl. 
<span class="verse" id="NU21_13">13&#160;</span>Huan teipa quitoquilijque iniojhui huan mochihuatoj ipan neca nali tlen nopa atemitl Arnón. Nopa atemitl Arnón mopantía ipan nopa huactoc tlali huan onquisa ipan inintlal nopa amorreos, huan eltoc campa monepantía tlali Moab ihuaya inintlal nopa amorreos. 
<span class="verse" id="NU21_14">14&#160;</span>Ya ni nojquiya mopantía ijcuilijtoc ipan nopa amatl tlen quipiya itlatehuijcayo TOTECO, quiijtohua: </div>
<div class='q'>“Ximoilhui tlen Toteco quichijqui ipan nopa Hueyi Atl Chichiltic, </div>
<div class='q'>huan ipan nopa pilatentzitzi tlen nopa atemitl Arnón. </div>
<div class='q'>
<span class="verse" id="NU21_15">15&#160;</span>Camati tlen nopa miyac atentli tlen yohuij hasta tlali Ar, </div>
<div class='q'>huan tlami campa monepantía ica tlali Moab.” </div>
<div class='p'>
<span class="verse" id="NU21_16">16&#160;</span>Huan nopa israelitame quistejque nopa atemitl Arnón huan quitoquilijque iniojhui hasta Beer. (Beer quinequi quiijtos Ameli.) Nopona TOTECO quiilhui Moisés: “Xiquinsentili nochi nopa israelitame huan niquinmacas atl.” </div>
<div class='p'>
<span class="verse" id="NU21_17">17&#160;</span>Huajca elqui ipan nopa tonal quema nopa israelitame huicaque ica paquilistli, quiijtojque: </div>
<div class='q'>“¡Ma tihuicaca tlen ni ameli: </div>
<div class='q'>Ma meya atl nica! </div>
<div class='q'>
<span class="verse" id="NU21_18">18&#160;</span>Huan quisqui atl ipan nopa ameli, </div>
<div class='q'>tlen totlayacancahua quixajque. </div>
<div class='q'>Quixajque ica ininma huan ica inintepospala. </div>
<div class='q'>Quena, ica inincuatopil tlen ica tlanahuatíaj, </div>
<div class='q'>techtlaxahuilijque ni ameli.” </div>
<div class='p'>Huan nopa israelitame quistejque campa nopa huactoc tlali huan quitoquilijque iniojhui huan panoque Matana, 
<span class="verse" id="NU21_19">19&#160;</span>Nahaliel huan Bamot. 
<span class="verse" id="NU21_20">20&#160;</span>Huan quisque Bamot huan quitoquilijque iniojhui hasta nopa tlamayamitl tlen eltoya ipan nopa tlali Moab tlen eltoya itzintla nopa huejcapantic tepetl Pisga. Itzonpac nopa tepetl hueliyaya moquetzase huan tlachiyase hasta nopa huactoc tlali campa hualajtoyaj. </div>
<div class='s'>Israelitame quitlanque Tlanahuatijquetl Sehón </div>
<div class='p'>
<span class="verse" id="NU21_21">21&#160;</span>Nopa israelitame quintitlanque inintlayolmelajcahua ma quiitatij nopa hueyi Tlanahuatijquetl Sehón tlen quinnahuatiyaya amorreos, huan ma quiilhuica: </div>
<div class='q'>
<span class="verse" id="NU21_22">22&#160;</span>“Tojuanti tijnequij tipanose ipan motlal. Ax ticalaquise campa intlatojtoctoque, o campa se xocomeca mili. Ax tiquise atl ipan niyon se imoamel. San tipanose ipan nopa hueyi ojtli hasta tiquisase ipan motlal.” </div>
<div class='p'>
<span class="verse" id="NU21_23">23&#160;</span>Pero Tlanahuatijquetl Sehón ax quincahuili ma panoca. San quinsentili nochi isoldados huan quisque quintzacuilitij nopa israelitame ipan huactoc tlali, huan ajsitoj campa Jahaza huan motehuijque ininhuaya. 
<span class="verse" id="NU21_24">24&#160;</span>Huajca nopa israelitame quintehuijque ica ininmachete huan tlatlanque. Huan inijuanti moaxcatijque itlal Sehón tlen pejqui ica nopa atemitl Arnón hasta nopa atemitl Jaboc. Quinequi quiijtos moaxcatijque itlal Sehón hasta campa monepantía ica inintlal nopa amonitame. Nopa amonitame quipixque inintlal achi más cuali moyahualojtoyaj que amorreos. </div>
<div class='p'>
<span class="verse" id="NU21_25">25&#160;</span>Huajca nopa israelitame moaxcatijque nochi nopa altepetini tlen nopa amorreos huan pejque quitequihuíaj nopa hueyi altepetl Hesbón huan nochi iranchos. 
<span class="verse" id="NU21_26">26&#160;</span>Hesbón eliyaya ialtepe Tlanahuatijquetl Sehón huan nopona mosehuiyaya para quinnahuatis nopa amorreos. Sehón quiichtequilijtoya nopa altepetl nopa tlanahuatijquetl tlen moabitame. Nojquiya Sehón quincuilijtoya nochi inintlal nopa moabitame hasta nopa atemitl Arnón. 
<span class="verse" id="NU21_27">27&#160;</span>Huan yajaya quiijcuilojtoya se tlajcuilojquetl queja Tlanahuatijquetl Sehón tlatlantoya. Quej ni quiijto: </div>
<div class='q'>“Xihualaca ipan altepetl Hesbón. </div>
<div class='q'>Ma tijcualtlalica para elis nopa altepetl campa tlanahuatis nopa hueyi Tlanahuatijquetl Sehón. </div>
<div class='q'>
<span class="verse" id="NU21_28">28&#160;</span>Sehón nochi quixolejqui ica nopa tlitl tlen pejqui ipan altepetl Hesbón. </div>
<div class='q'>Quitlamilti nochi hasta altepetl Ar ipan tlali Moab. </div>
<div class='q'>Quinmicti nochi huejhueyi tlacame tlen tlanahuatiyayaj campa itoca Arnón. </div>
<div class='q'>
<span class="verse" id="NU21_29">29&#160;</span>¡Titeicnelti, ta titlali Moab! ¡Tipolijtoc! </div>
<div class='q'>¡Nojquiya nochi inQuemos ehuani! </div>
<div class='q'>Motelpocahua nochi cholojque, huan moichpocahua huetzque imaco nopa hueyi Tlanahuatijquetl Sehón. </div>
<div class='q'>
<span class="verse" id="NU21_30">30&#160;</span>Yajaya quitzontlamiltijtoc nochi ipan altepetl Hesbón huan hasta Dibón huan Nofa. </div>
<div class='q'>Huan nopa tlitl tlen quipehualti yajqui hasta Medeba.” </div>
<div class='m'>Queja nopa quiijcuilo nopa tlajcuilojquetl. </div>
<div class='s'>Israelitame quitlanque Tlanahuatijquetl Og ipan Basán </div>
<div class='p'>
<span class="verse" id="NU21_31">31&#160;</span>Huajca nopa israelitame quitequihuijque tlen eliyaya inintlal nopa amorreos. 
<span class="verse" id="NU21_32">32&#160;</span>Huan tlen nopona Moisés quintitlanqui tlacame ma quitlachilitij ixtacatzi nopa altepetl Jazer. Teipa nopa israelitame yajque huan moaxcatijque Jazer ihuaya nochi altepetini inechca, huan quinpanquixtijque nochi amorreos tlen nopona itztoyaj. 
<span class="verse" id="NU21_33">33&#160;</span>Teipa sampa yajque para yase altepetl Basán, pero nopa hueyi Tlanahuatijquetl Og ipan Basán, motlalanqui ica nochi isoldados huan hualajqui quintehuiqui nopa israelitame campa altepetl Edrei. 
<span class="verse" id="NU21_34">34&#160;</span>Huan TOTECO quiilhui Moisés: “¡Amo xiquimacasica Og! Na ya nijtlalijtoc imomaco ica nochi isoldados huan nochi itlal. Huan ta tijchihuilis san se queja tijchihuili Sehón, inintlanahuatijca nopa amorreos tlen itztoya ipan altepetl Hesbón.” </div>
<div class='p'>
<span class="verse" id="NU21_35">35&#160;</span>Huajca quej ni nopa israelitame quimictijque Tlanahuatijquetl Og ihuaya itelpocahua huan nochi isoldados. Niyon se ax quicajque itztoc huan moaxcatijque nochi inintlal.  </div>
<div class='psalmlabel' id='NU22_0'> 22</div>
<div class='s'>Balac tlatitlanqui ma quinotzatij Balaam </div>
<div class='p'>
<span class="verse" id="NU22_1">1&#160;</span>Huan nopa israelitame sampa pejque nejnemij ipan iniojhui huan quiquetzque ininyoyoncalhua ipan nopa tlamayamitl ipan tlali Moab iteno atemitl Jordán iixmelac altepetl Jericó. </div>
<div class='p'>
<span class="verse" id="NU22_2">2&#160;</span>Huan Balac, icone Zipor, tlen eliyaya inintlanahuatijca nopa moabitame, quiitztoya nochi tlen nopa israelitame quinchihuilijtoyaj nopa amorreos. 
<span class="verse" id="NU22_3">3&#160;</span>Huan nojquiya momacac cuenta para itztoyaj tlahuel miyac nopa israelitame, yeca yajaya huan itlacajhua campa hueli ipan tlali Moab tlahuel majmajque ica inijuanti. 
<span class="verse" id="NU22_4">4&#160;</span>Huajca nopa moabitame quincamahuijque nopa huehue tlacame tlen Madián ehuani huan quinilhuijque: “Ne israelitame quitlamiltise tlen eltoc ipan totlal queja se huacax quitlamicua sacatl ipan se potrero.” </div>
<div class='p'>Huajca Tlanahuatijquetl Balac tlen tlanahuatiyaya ipan nopa tlali Moab, 
<span class="verse" id="NU22_5">5&#160;</span>quintitlanqui tlacame ma quicamahuitij Balaam, se tlachixquetl tlen eliyaya icone Beor. Balac itztoya ipan ichaj ipan altepetl Petor nechca nopa hueyi atemitl Éufrates. Huan Balac quinequiyaya Balaam ma quipalehuiqui, huajca quinilhui nopa tlacame ma quiilhuitij ni tlajtoli: </div>
<div class='q'>“Hualajtoque tlahuel miyac tlacame tlen tlali Egipto huan quiquetzaj ininyoyoncalhua campa hueli hasta quitlamitzacuaj nochi tlali, huan ama mochijtoque noixmelac. </div>
<div class='q'>
<span class="verse" id="NU22_6">6&#160;</span>“Xihuala nimantzi huan xitechtelchihuiliqui ni tlacame, pampa inijuanti más tetique que tojuanti. Huelis queja nopa nihuelis niquintlanis huan niquintojtocas ipan ni tlali. Pampa cuali nijmati quema ta tijtiochihua se acajya, nelía quiselía se tlatiochihuali huan quema ta tijtelchihua se acajya, nelía quiselía se tlatelchihuali.” </div>
<div class='p'>
<span class="verse" id="NU22_7">7&#160;</span>Huajca nopa huehue tlacame tlen tlaltini Moab huan Madián yajque ica tomi ininmaco para quitlaxtlahuise para ma quintelchihuaqui. Huan quema ajsitoj campa Balaam, quiilhuijque nochi tlen quinilhuijtoya ma quiilhuica. 
<span class="verse" id="NU22_8">8&#160;</span>Huan Balaam quinilhui: </div>
<div class='p'>―Ximocahuaca nica ni tlayohua, huan nimechilhuis tlen DIOS nechilhuis ma nijchihua. </div>
<div class='p'>Huan nopa huehue tlacame mocajque nopa tlayohua ihuaya Balaam. 
<span class="verse" id="NU22_9">9&#160;</span>Huan Toteco quinojnotzqui Balaam, huan quitlajtlani: </div>
<div class='p'>―¿Ajqueya inijuanti ne tlacame tlen itztoque mohuaya? </div>
<div class='p'>
<span class="verse" id="NU22_10">10&#160;</span>Huan Balaam quinanquili: </div>
<div class='p'>―Balac, icone Zipor, tlen tlanahuatía ipan tlali Moab quintitlantoc para ma nechnotzaca. 
<span class="verse" id="NU22_11">11&#160;</span>Quiijtohuaj hualajtoque tlahuel miyac tlacame tlen tlali Egipto huan quiquetzaj ininyoyoncalhua campa hueli hasta quitlamitzacuaj nochi tlali, huan ama mochanquetztoque iixmelac. Quinequi ma niyas nimantzi huan ma niquintelchihuili nopa tlacame para huelis quintlanis huan quintojtocas. </div>
<div class='p'>
<span class="verse" id="NU22_12">12&#160;</span>Huajca Toteco quiilhui Balaam: </div>
<div class='p'>―Amo xiya ininhuaya, niyon amo xiquintelchihua nopa tlacame, pampa na niquintiochijtoc. </div>
<div class='p'>
<span class="verse" id="NU22_13">13&#160;</span>Huajca ica ijnaloc Balaam mejqui huan quinilhui nopa tlacame tlen Balac quintitlantoya: </div>
<div class='p'>―Ximocuepaca ipan imotlal, pampa TOTECO ax nechcahuilía ma niya imohuaya. </div>
<div class='p'>
<span class="verse" id="NU22_14">14&#160;</span>Huajca nopa tlayacanani tlen tlali Moab mocuepque campa itztoya inintlanahuatijca Balac, huan quiilhuijque: </div>
<div class='p'>―Balaam ax quinejqui hualas tohuaya. </div>
<div class='p'>
<span class="verse" id="NU22_15">15&#160;</span>Pero Balac sampa quintitlanqui más tlacame tlen achi más quipixque tlatlepanitacayotl que nopa tlen achtohui yajque. 
<span class="verse" id="NU22_16">16&#160;</span>Huan yajque quiitatoj Balaam huan quiilhuijque: </div>
<div class='q'>Balac, icone Zipor, techtitlantoc. Chicahuac mitztlajtlanía xijchihuili se favor huan xiya xijpalehuiti. Amo xijchiya. 
<span class="verse" id="NU22_17">17&#160;</span>Quiijtohua mitzmacas huejhueyi tlatlepanitacayotl huan nochi tlen tlahuel patiyo tlen tijtlajtlanis. San xijchihua se favor huan xiya, huan xiquintelchihuiliti nopa tlacame. </div>
<div class='p'>
<span class="verse" id="NU22_18">18&#160;</span>Pero Balaam quinnanquili: </div>
<div class='p'>―Yonque Balac nechmacasquía ichaj temitoc ica oro huan plata, na ax hueli nijchihuas se tlenijqui, niyon tlen hueyi, niyon tlen pilsiltzi, tlen TOTECO ax nechcahuilis ma nijchihua. 
<span class="verse" id="NU22_19">19&#160;</span>Pero ximochiyaca. Ximocahuaca nica ni tlayohua huan niquitas intla TOTECO nechilhuis seyoc tlamantli. </div>
<div class='p'>
<span class="verse" id="NU22_20">20&#160;</span>Huan ica tlayohua Toteco Dios monexti campa itztoya Balaam huan quiilhui: </div>
<div class='p'>―Pampa nopa tlacame hualajtoque para mitzcuiquij, ximehua huan xiya ininhuaya. Pero san tijchihuas tlen na nimitzilhuis. </div>
<div class='s'>Balaam mopanti ihuaya ielhuicac ejca TOTECO </div>
<div class='p'>
<span class="verse" id="NU22_21">21&#160;</span>Huajca hualmostla Balaam mejqui cualca, huan quipejpechti iburro huan yajqui ininhuaya nopa moabitame. </div>
<div class='p'>
<span class="verse" id="NU22_22">22&#160;</span>Pero Toteco Dios cualanqui ihuaya Balaam pampa yohuiyaya ininhuaya. Huajca quema Balaam nejnentiyohuiyaya burrojtipa huan ihuaya yohuiyayaj ome itlatequipanojcahua, hualajqui ielhuicac ejca TOTECO, huan motlajcoquetzqui ipan iojhui para ax ma pano. 
<span class="verse" id="NU22_23">23&#160;</span>Huan quema nopa burro quiitac ielhuicac ejca TOTECO ica se machete imaco, moicancuepqui huan calajqui ipan se mili. Huan Balaam quihuitejqui iburro hasta sampa pejqui nemi ipan iojhui. 
<span class="verse" id="NU22_24">24&#160;</span>Huan teipa ielhuicac ejca TOTECO motlajcoquetzqui ipan ojtli campa tlatzocopilco ipan nopa xocomeca mili huan nochi oncac quipiyayaya tepamitl. 
<span class="verse" id="NU22_25">25&#160;</span>Huan quema nopa burro quiitac ielhuicac ejca TOTECO, momajmati huan mocaltecho ipan se tepamitl, huan quimetzcuapitztlac Balaam. Huajca Balaam sampa quihuitejqui nopa burro. 
<span class="verse" id="NU22_26">26&#160;</span>Huan teipa ielhuicac ejca TOTECO sampa quisqui huan quitlayacancuili Balaam, huan moquetzqui campa nelía tlatzocopilco huan ax cana hueliyaya panos nopa burro. 
<span class="verse" id="NU22_27">27&#160;</span>Huan quema nopa burro quiitac ielhuicac ejca TOTECO, motejqui tlalchi. Huajca Balaam tlahuel cualanqui, huan chicahuac quihuitejqui ica icuatopil. 
<span class="verse" id="NU22_28">28&#160;</span>Huan ipan nopa tlalochtli TOTECO quichijqui para nopa burro ma camati, huan ma quiilhui Balaam: </div>
<div class='p'>―¿Tlaque nimitzchihuilijtoc para eyi huelta tinechhuitectoc? </div>
<div class='p'>
<span class="verse" id="NU22_29">29&#160;</span>Huan Balaam quinanquili: </div>
<div class='p'>―Tinechpinahualtijtoc. Intla nijpiyasquía se machete nomaco, amantzi nimitzmictisquía. </div>
<div class='p'>
<span class="verse" id="NU22_30">30&#160;</span>Huajca nopa burro quiilhui: </div>
<div class='p'>―¡Ximoilhui! Nimoburro tlen nochipa ipan titlejco, ¿huelis quej ni nimitzchihuilijtoc nochipa? </div>
<div class='p'>Huan Balaam quiijto: </div>
<div class='p'>―¡Axtle, ax quema! </div>
<div class='p'>
<span class="verse" id="NU22_31">31&#160;</span>Huajca TOTECO quichijqui para Balaam ma quiita ielhuicac ejca tlen mosehuijtoya tlatlajco ojtli ica se machete imaco. Huan Balaam motlancuaquetzqui hasta tlaltenamijqui. 
<span class="verse" id="NU22_32">32&#160;</span>Pero ielhuicac ejca TOTECO quiilhui: </div>
<div class='p'>―¿Para tlen tijhuitejqui eyi huelta moburro? Na nihualajtoc nimitzojtzacuas, pampa campa tiya ax nechpactía. 
<span class="verse" id="NU22_33">33&#160;</span>Ni burro nechitac huan yeca moiyocatlali eyi hueltas. Intla ax moquetztosquía moburro, melahuac na nimitzmictijtosquía, huan ya nijcajtosquía ma itzto. </div>
<div class='p'>
<span class="verse" id="NU22_34">34&#160;</span>Huan nopa tlachixquetl Balaam quiilhui ielhuicac ejca TOTECO: </div>
<div class='p'>―Nitlajtlacolchijtoc. Ax nijmatiyaya intla ta tinechojtzacuayaya. Intla ax mitzpactía para ma niya, nimocuepas. </div>
<div class='p'>
<span class="verse" id="NU22_35">35&#160;</span>Pero ielhuicac ejca TOTECO quinanquili: </div>
<div class='p'>―Hueli tiyas ininhuaya nopa tlacame, pero san huelis tiquijtos tlen na nimitzilhuis. </div>
<div class='s'>Balac quiseli Balaam </div>
<div class='p'>Huajca Balaam yajqui ininhuaya nopa tlayacanani tlen Balac quintitlantoya. 
<span class="verse" id="NU22_36">36&#160;</span>Huan quema Tlanahuatijquetl Balac quimatqui para hualayaya Balaam, yajqui quiselito ipan se altepetl tlen eltoya nechca nopa atemitl Arnón campa tlali Moab monepantía ica seyoc tlali. 
<span class="verse" id="NU22_37">37&#160;</span>Huan Tlanahuatijquetl Balac quiilhui: </div>
<div class='p'>―Na nitlatitlanqui para ma mitzilhuitij xihuala nimantzi. ¿Para tlen ax tijnequiyaya tihualas hasta ama? ¿Timoilhuiyaya para ax nihuelis nimitzmacas tlen nimitzilhui? </div>
<div class='p'>
<span class="verse" id="NU22_38">38&#160;</span>Huan Balaam quinanquili: </div>
<div class='p'>―Ama nimitzitaco. Pero ax hueli niquijtos san tlen hueli tlajtoli. San huelis niquijtos nopa tlajtoli tlen Toteco nechilhuis. </div>
<div class='p'>
<span class="verse" id="NU22_39">39&#160;</span>Huan Balaam yajqui ihuaya Tlanahuatijquetl Balac hasta Quiriat Huzot. 
<span class="verse" id="NU22_40">40&#160;</span>Huan nopona Tlanahuatijquetl Balac tlanahuati ma quinmictica huacaxme huan borregojme huan quintencahuilise queja se tlacajcahualistli. Huan nojquiya quinhuiquilijque nacatl Balaam ihuaya nopa tlayacanani tlen itztoyaj ihuaya. </div>
<div class='p'>
<span class="verse" id="NU22_41">41&#160;</span>Huan hualmostla ica ijnaloc, Tlanahuatijquetl Balac quihuicac Balaam hasta itzonpac tepetl Ramot Baal para ma quintlachili nochi nopa israelitame tlen quiquetztoyaj ininyoyoncalhua campa hueli tlatzintla ipan tlamayamitl.  </div>
<div class='psalmlabel' id='NU23_0'> 23</div>
<div class='s'>Balaam camati tlajtoli tlen Toteco </div>
<div class='p'>
<span class="verse" id="NU23_1">1&#160;</span>Huajca Balaam quiilhui Tlanahuatijquetl Balac: </div>
<div class='p'>―Xinechchihuili nica chicome tlaixpamitl, huan xinechcualtlalili chicome becerros huan chicome borregojme. </div>
<div class='p'>
<span class="verse" id="NU23_2">2&#160;</span>Huan Tlanahuatijquetl Balac quichijqui senquistoc queja Balaam quinahuatijtoya. Huan san sejco ipan sesen tlaixpamitl quitencahuilijque se becerro huan se borrego. </div>
<div class='p'>
<span class="verse" id="NU23_3">3&#160;</span>Huan teipa nopa tlachixquetl Balaam quiilhui Balac: </div>
<div class='p'>―Ximocahua nica ica motlacajcahualis tlatlatili huan na niyas nepa niquitas intla TOTECO nechnamiquiqui. Teipa nimitzilhuis tlen ya nechilhuis para ma nimitzilhui. </div>
<div class='s'>Balaam quintiochijqui nopa israelitame </div>
<div class='p'>Huajca Balaam yajqui ipan se piltepetzi tlen ax tleno quipiya, 
<span class="verse" id="NU23_4">4&#160;</span>huan Toteco hualajqui quinamiquico huan quiilhui: </div>
<div class='p'>―Na nijcualtlalijtoc chicome tlaixpamitl huan ipan sesen tlaixpamitl nimitztencahuilijtoc se becerro huan se borrego. </div>
<div class='p'>
<span class="verse" id="NU23_5">5&#160;</span>Huajca TOTECO quimacac Balaam nopa tlajtoli tlen quinequiyaya ma quiijto, huan quiilhui: </div>
<div class='p'>―Ximocuepa campa itztoc Tlanahuatijquetl Balac huan xiquijto nochi senquistoc queja nimitzilhuijtoc. </div>
<div class='p'>
<span class="verse" id="NU23_6">6&#160;</span>Huan Balaam mocuepqui huan quipantico Tlanahuatijquetl Balac ijcatoc nechca nopa tlacajcahualistli tlen quitlatijtoya. Huan ihuaya itztoyaj nochi nopa tlayacanani tlen nopa tlali Moab. 
<span class="verse" id="NU23_7">7&#160;</span>Huajca Balaam quiijto ni tlajtoli: </div>
<div class='q'>“Nechchijtoc ma nihuala nica nopa hueyi Tlanahuatijquetl Balac ipan ni tlali Moab. </div>
<div class='q'>Huan nihualajtoc tlen nopa tepetini ipan tlali Aram ica campa quisa tonati. </div>
<div class='q'>‘Xihuala’, yajaya nechilhui, ‘xiquintelchihuaqui ni israelitame. </div>
<div class='q'>Xijcahua mocualancayo ma tlejco ica inijuanti para ma ininpanti tlen fiero.’ </div>
<div class='q'>
<span class="verse" id="NU23_8">8&#160;</span>Pero ax hueli niquintelchihuas intla Toteco ax quintelchijtoc. </div>
<div class='q'>Ax hueli niquincualanis tlen TOTECO ax ininca cualani. </div>
<div class='q'>
<span class="verse" id="NU23_9">9&#160;</span>Niquinita tlen nica itzonpac ni hueyi tepetl. </div>
<div class='q'>Nojquiya niquintlachilía tlen piltepetzitzi. </div>
<div class='q'>Niquinita para moiyocatlalijtoque tlen sequinoc. </div>
<div class='q'>Inijuanti seyoc tlamantli tlacame. </div>
<div class='q'>Ax queja sequinoc tlaltepac ehuani. </div>
<div class='q'>
<span class="verse" id="NU23_10">10&#160;</span>Tlahuel miyac inijuanti hasta itztoque queja tlaltejpoctli. </div>
<div class='q'>Axaca hueli quinpohua. </div>
<div class='q'>Niyon se ax hueli quimatis quesqui itztoque. </div>
<div class='q'>Nipaquisquía intla nimiquisquía xitlahuac iixpa TOTECO queja inijuanti. </div>
<div class='q'>Ma nimiquis ica nopa tlatiochihualistli tlen se israelita quipiya.” </div>
<div class='p'>
<span class="verse" id="NU23_11">11&#160;</span>Huajca nopa Tlanahuatijquetl Balac quiilhui Balaam: </div>
<div class='p'>―¿Tlaque tijchijtoc? Na nimitzhualicac para xiquintelchihua nocualancaitacahua, huan ta tiquintiochijtoc. </div>
<div class='s'>Sampa Balaam camati tlajtoli tlen TOTECO </div>
<div class='p'>
<span class="verse" id="NU23_12">12&#160;</span>Huan Balaam quinanquili: </div>
<div class='p'>―Monequi san niquijtos tlen TOTECO nechilhuis. </div>
<div class='p'>
<span class="verse" id="NU23_13">13&#160;</span>Huajca Tlanahuatijquetl Balac quiilhui Balaam: </div>
<div class='p'>―Xihuala nohuaya huan ma tiyaca seyoc lugar. Huan tlen nopona hueli tiquitas san se achi tlen nochi nopa miyac israelitame. Tlen nopona huelis tiquintelchihuas san se achi tlen inijuanti. </div>
<div class='p'>
<span class="verse" id="NU23_14">14&#160;</span>Huajca Tlanahuatijquetl Balac quihuicac Balaam ipan se mili campa itoca Zofim ipan itzonpac nopa tepetl Pisga, huan nopona quichijqui chicome tlaixpamitl huan quitencajqui se becerro huan se borrego ipan sesen tlaixpamitl. 
<span class="verse" id="NU23_15">15&#160;</span>Huajca nopona Balaam quiilhui Tlanahuatijquetl Balac: </div>
<div class='p'>―Ximocahua nica nechca motlacajcahualis tlatlatili huan na niquitati Toteco Dios nopona. </div>
<div class='p'>
<span class="verse" id="NU23_16">16&#160;</span>Huan TOTECO quinamiquico Balaam huan quimacac nopa tlajtoli tlen quinequiyaya ma quiijto. Huan nojquiya quiilhui: </div>
<div class='p'>―Ximocuepa campa itztoc Tlanahuatijquetl Balac huan xiquilhui tlen na nimitzilhuijtoc. </div>
<div class='p'>
<span class="verse" id="NU23_17">17&#160;</span>Huan Balaam mocuepqui huan quiitac Balac ijcatoc nechca nopa tlacajcahualistli tlatlatili, huan ihuaya itztoyaj nopa tlayacanani tlen tlali Moab. Huan Tlanahuatijquetl Balac quitlajtlani: </div>
<div class='p'>―¿Tlaque mitzilhuijtoc DIOS? </div>
<div class='p'>
<span class="verse" id="NU23_18">18&#160;</span>Huajca Balaam sampa pejqui camati huan quiijto ni tlajtoli: </div>
<div class='q'>“¡Tlanahuatijquetl Balac, ta tlen tiicone Zipor, </div>
<div class='q'>cuali xinechtlacaquili! </div>
<div class='q'>
<span class="verse" id="NU23_19">19&#160;</span>Toteco ax itztoc queja titlacame. </div>
<div class='q'>Yajaya ax istlacati. </div>
<div class='q'>Niyon ax moyolpatla queja se tlacatl. </div>
<div class='q'>Tlen yajaya quiijtohua para oncas, ya nopa oncas. </div>
<div class='q'>Tlen yajaya quitencahua, ya nopa quichihua. </div>
<div class='q'>
<span class="verse" id="NU23_20">20&#160;</span>Nechnahuatijtoc ma niquintiochihua ni tlacame. </div>
<div class='q'>Huan pampa yajaya ya quintiochijtoc, </div>
<div class='q'>ax hueli na niquijtos para axtle. </div>
<div class='q'>
<span class="verse" id="NU23_21">21&#160;</span>TOTECO ax quipantía tlajtlacoli ipan ni israelitame. </div>
<div class='q'>Inijuanti tlen iteipa ixhuihua Jacob. </div>
<div class='q'>Ax hualas cuesoli ipan inijuanti pampa TOTECO tlen inintata quihueyichijqui huan yajaya itztoc ininhuaya. </div>
<div class='q'>Yeca inijuanti tzajtzij ica paquilistli, </div>
<div class='q'>pampa tlahuel hueyi inintlanahuatijca tlen ininhuaya yohui. </div>
<div class='q'>
<span class="verse" id="NU23_22">22&#160;</span>Queja se hueyi toro quipiya icuacua, </div>
<div class='q'>ni tlacame quipiyaj TOTECO queja ininchicahualis, yajaya tlen quinquixti ipan tlali Egipto. </div>
<div class='q'>
<span class="verse" id="NU23_23">23&#160;</span>Axaca hueli quintelchihuas ni iteipa ixhuihua Jacob. </div>
<div class='q'>Ni israelitame ax tleno huelis quinchihuilis se tetlajchihuijquetl. </div>
<div class='q'>Nochi quiijtohuaj: </div>
<div class='q'>‘Huejhueyi tlamantli Toteco Dios quinchihuilijtoc.’ </div>
<div class='q'>
<span class="verse" id="NU23_24">24&#160;</span>Ni tlacame motlalanaj huan temajmatíaj </div>
<div class='q'>queja se tecuani tlen ax mosiyajcahua </div>
<div class='q'>hasta quicuas tlen moitzquilijtoc, </div>
<div class='q'>huan quiis ieso tlen momictilijtoc.” </div>
<div class='p'>
<span class="verse" id="NU23_25">25&#160;</span>Huajca Tlanahuatijquetl Balac quiilhui Balaam: </div>
<div class='p'>―Yonque ax hueli tiquintelchihuas, amo xiquintiochihua. </div>
<div class='p'>
<span class="verse" id="NU23_26">26&#160;</span>Pero Balaam quinanquili: </div>
<div class='p'>―¿Ax nimitzilhui na san hueli niquijtos tlen TOTECO nechilhui? </div>
<div class='p'>
<span class="verse" id="NU23_27">27&#160;</span>Huajca Tlanahuatijquetl Balac quiilhui: </div>
<div class='p'>―Xinechchihuili se favor, xihuala nohuaya huan nimitzhuicas seyoc lugar. Huelis tlen nopona Toteco mitzcahuilis xiquintelchihua. </div>
<div class='p'>
<span class="verse" id="NU23_28">28&#160;</span>Huan Balac quihuicac Balaam hasta itzonpac nopa hueyi tepetl Peor campa nesiyaya nochi nopa huactoc tlali tlen mocajqui tlatzintla. 
<span class="verse" id="NU23_29">29&#160;</span>Huan nopona Balaam quiilhui Tlanahuatijquetl Balac: </div>
<div class='p'>―Xinechchihuili nica chicome tlaixpamitl, huan xiquinsencahua chicome becerros huan chicome borregojme. </div>
<div class='p'>
<span class="verse" id="NU23_30">30&#160;</span>Huajca Tlanahuatijquetl Balac quichijqui nochi senquistoc queja quinahuati Balaam. Huan ipan sesen nopa tlaixpamitl quitencajqui se becerro huan se borrego.  </div>
<div class='psalmlabel' id='NU24_0'> 24</div>
<div class='p'>
<span class="verse" id="NU24_1">1&#160;</span>Huajca Balaam ya quiitztoya para san tlapic se tlacatl quintelchihuasnequis israelitame pampa TOTECO quinequiyaya quintiochihuas. Yeca Balaam ayoc yajqui para quichihuas queja se tetlajchihuijquetl. Yajqui xitlahuac campa huelqui tlachiyas imelac ipan nopa huactoc tlali huan quinitac nopa israelitame. 
<span class="verse" id="NU24_2">2&#160;</span>Huan quema Balaam tlachixqui huan quinitac nochi nopa israelitame tlen quiquetztoyaj ininyoyoncalhua ica pamitl, sese ica ihueyi familia itlacajhua, nimantzi Itonaltzi Toteco Dios motlali ipan ya, 
<span class="verse" id="NU24_3">3&#160;</span>huan pejqui quiijtohua ni tlajtoli: </div>
<div class='q'>“Ya ni nopa tlajtoli tlen niBalaam, niicone Beor, nijhualica. </div>
<div class='q'>Na nise tlacatl tlen cuali hueli niquita tlen ininpantis ni israelitame. </div>
<div class='q'>
<span class="verse" id="NU24_4">4&#160;</span>Nijcactoc itlajtol Toteco tlen quipiya nochi chicahualistli, huan niquitztoc ya tlen quipiya nochi chicahualistli huan tlen nechnextilijtoc. </div>
<div class='q'>Huan quema nihuetzqui iixtla, nechtlapohuili noixtiyol huan nochi nijmachili. </div>
<div class='q'>Huajca ya ni tlen nechilhui para ininpantis: </div>
<div class='q'>
<span class="verse" id="NU24_5">5&#160;</span>Nelía paquij iteipa ixhuihua Jacob ipampa nopa tlatiochihualistli tlen quinchiya. </div>
<div class='q'>Tlayejyectzi elis campa ininchajchaj israelitame huan nopona oncas paquilistli. </div>
<div class='q'>
<span class="verse" id="NU24_6">6&#160;</span>Niquinita para mosemantoc ininchajchaj campa hueli ipan huejhueyi tlamayamitl campa xoxohuic sacapetlatl. </div>
<div class='q'>Nesi queja se hueyi xochimili tlen tlahuel yejyectzi huan tlen nochi temaca pampa eltoc atentli. </div>
<div class='q'>Nesi queja campa miyac áloes tlen TOTECO quitoctoc. </div>
<div class='q'>Itztoque queja miyac tiocuatini tlen tlatoctli ateno. </div>
<div class='q'>
<span class="verse" id="NU24_7">7&#160;</span>Miyac atl quipiyase israelitame hasta mocahuas. </div>
<div class='q'>Quipiyase atl para quiatequise ininmil. </div>
<div class='q'>Quipiyase inintlanahuatijca tlen más hueyi que nochi totlanahuatijcahua. </div>
<div class='q'>Huan tlahuel hueyi elis itlanahuatil. </div>
<div class='q'>
<span class="verse" id="NU24_8">8&#160;</span>Toteco Dios tlen quinquixti ipan tlali Egipto itztoc ininhuaya. </div>
<div class='q'>Yajaya ininchicahualis queja se hueyi toro quipiya huejhueyi icuacua. </div>
<div class='q'>TOTECO quintzontlamiltis nochi tlacame ipan nochi tlaltini tlen quincualancaitaj. </div>
<div class='q'>Quena, quinpostequilis iniomiyo, huan quinmictis ica cuatlamintli. </div>
<div class='q'>
<span class="verse" id="NU24_9">9&#160;</span>Nopa israelitame itztoque queja se tecuani tlen motectoc para mosiyajcahuas, </div>
<div class='q'>huan axaca motemaca para quiixitis. ¡TOTECO quintiochihuas tlen inmechtiochihua, inisraelitame, </div>
<div class='q'>huan quintelchihuas nochi tlen inmechtelchihuaj!” </div>
<div class='s'>Más itlajtol Balaam </div>
<div class='p'>
<span class="verse" id="NU24_10">10&#160;</span>Huajca quema Tlanahuatijquetl Balac quicajqui nopa tlajtoli tlen Balaam quiijto, tlahuel cualanqui ihuaya, huan momatejtejtzonqui huan quiilhui: </div>
<div class='p'>―Na nimitznotzqui para xiquintelchihua nocualancaitacahua, huan ta hasta eyi huelta tiquintiochijtoc. 
<span class="verse" id="NU24_11">11&#160;</span>¡Xiquisa nica! Na nijnequiyaya nimitzmacas miyac tlamantli tlen tlahuel patiyo, pero Toteco ax quinejqui ma nimitzmaca. </div>
<div class='p'>
<span class="verse" id="NU24_12">12&#160;</span>Huan Balaam quiilhui Tlanahuatijquetl Balac: </div>
<div class='p'>―Achtohui niquinilhui nopa tlacame tlen tinechtitlanili 
<span class="verse" id="NU24_13">13&#160;</span>para yonque Tlanahuatijquetl Balac nechmacasquía ichaj temitoc ica oro huan plata, ax hueli niquixpanos tlen nechilhuía TOTECO. Ax tleno tlen cuali, niyon tlen ax cuali niquijtos san pampa na nijnequi niquijtos. San tlen TOTECO nechilhuía, ya nopa niquijtos. ¿Ax queja nopa niquinilhui? 
<span class="verse" id="NU24_14">14&#160;</span>Huan ama, quena, nimocuepas notlal, pero achtohui nimitzilhuis tlen ni israelitame quinchihuilise imotlacajhua teipa. </div>
<div class='s'>Itlamiya tlajtol Balaam </div>
<div class='p'>
<span class="verse" id="NU24_15">15&#160;</span>Huajca Balaam sampa camatqui queja se tlachixquetl huan quiijto ni tlajtoli: </div>
<div class='q'>“Ya ni notlajtol niBalaam, niicone Beor. </div>
<div class='q'>Ama cuali niquita tlen huala. </div>
<div class='q'>
<span class="verse" id="NU24_16">16&#160;</span>Nicamatis na tlen nijcactoc itlajtol TOTECO. </div>
<div class='q'>Quena, Toteco tlen más hueyi nechmachiltijtoc ni tlen ya quimati. </div>
<div class='q'>Niquitztoc ya tlen quipiya nochi chicahualistli, </div>
<div class='q'>huan ya ni tlen nechnextilijtoc. </div>
<div class='q'>
<span class="verse" id="NU24_17">17&#160;</span>Niquita se tlen axaca ama. </div>
<div class='q'>Yajaya tlen nijtlachilía nopona hasta tlahuel huejca, </div>
<div class='q'>yajaya hualas teipa. </div>
<div class='q'>Monextis se sitlali tlen hualas tlen iteipa ixhuihua Jacob. </div>
<div class='q'>Yajaya elis se hueyi Tlanahuatijquetl tlen motlalanas ipan ni israelitame. </div>
<div class='q'>Quintzonpechis Moab ehuani. </div>
<div class='q'>Quintlamiltis iteipa ixhuihua Set. </div>
<div class='q'>
<span class="verse" id="NU24_18">18&#160;</span>Israelitame quitlanise nopa tlali Edom huan Seir. </div>
<div class='q'>Quena, moaxcatise inintlal inincualancaitacahua. </div>
<div class='q'>Quichihuase huejhueyi tlamantli tlen temajmatise. </div>
<div class='q'>
<span class="verse" id="NU24_19">19&#160;</span>Se tlanahuatijquetl quisas ipan iteipa ixhuihua Jacob, </div>
<div class='q'>huan quintzontlamiltis nochi tlen mocahuaj ipan altepetini ipan tlali Edom.” </div>
<div class='p'>
<span class="verse" id="NU24_20">20&#160;</span>Teipa Balaam quitlachili ininchajchaj iteipa ixhuihua Amalec, huan sampa camatqui queja se tlachixquetl huan quiijto ni tlajtoli: </div>
<div class='q'>“Itlacajhua Amalec hualahuij tlen huejcajquiya, </div>
<div class='q'>pero se tonal mocahuas ax tleno, tlamisosolijtos.” </div>
<div class='p'>
<span class="verse" id="NU24_21">21&#160;</span>Huan Balaam nojquiya quintlachili campa ininchajchaj nopa quenitame, huan sampa camatqui queja se tlachixquetl huan quiijto ni tlajtoli: </div>
<div class='q'>“Imojuanti inceneos, cuajcuali campa inmomanahuíaj. </div>
<div class='q'>Initztoque temachtli queja se tototl </div>
<div class='q'>ica itepasol huejcapa campa huejhueyi tetl. </div>
<div class='q'>
<span class="verse" id="NU24_22">22&#160;</span>Pero inmechtzontlamiltise nopa soldados tlen tlali Asiria, </div>
<div class='q'>huan inmechhuicase inilpitoque.” </div>
<div class='p'>
<span class="verse" id="NU24_23">23&#160;</span>Teipa Balaam quitlamilti itlajtol huan quiijto: </div>
<div class='q'>“¡Ay! ¿Ajqueya noja hueli itztos quema ni tlamantli quichihuas Toteco Dios? </div>
<div class='q'>
<span class="verse" id="NU24_24">24&#160;</span>Huejhueyi cuaacaltini apanose hueyi atl huan hualase ica tlacame tlen nopa Chipre tlali, </div>
<div class='q'>huan quema inijuanti mocuepase, quicajtehuase tlaltini Asiria huan Heber tlami tlaxolehuali.” </div>
<div class='p'>
<span class="verse" id="NU24_25">25&#160;</span>Huan quema Balaam tlantoya quiijtohua ni tlajtoli, quisqui huan mocuepqui ichaj. Huan Tlanahuatijquetl Balac nojquiya quistejqui.  </div>
<div class='psalmlabel' id='NU25_0'> 25</div>
<div class='s'>Israelitame quihueyichijque Baal Peor </div>
<div class='p'>
<span class="verse" id="NU25_1">1&#160;</span>Huan quema nopa israelitame noja mocahuayayaj ipan Sitim, sequin israelita tlacame pejque tlen hueli quichihuaj ica moabita sihuame, 
<span class="verse" id="NU25_2">2&#160;</span>pampa nopa moabita sihuame quinnotzayayaj ma yaca campa tlacuayayaj huan quintlacajcahuiliyayaj inintlaixcopincayohua. Huan nopa israelitame pejque tlacuaj ipan nopa tlacualistli huan pejque quihueyichihuaj inintlaixcopincayohua. 
<span class="verse" id="NU25_3">3&#160;</span>Huajca queja nopa mosansejcotilijque ica nopa teteyotl Baal Peor. Huan TOTECO tlahuel cualanqui ininhuaya. 
<span class="verse" id="NU25_4">4&#160;</span>Huajca TOTECO quiilhui Moisés: </div>
<div class='p'>―Xiquinsentili nochi tlen tlayacanaj ipan ni tlamantli huan xiquinmijmicti tlamiyacapa. Huan teipa xiquincuapilo ipan cuahuitl tlen huejcapantic para nochi quinitase. Queja nopa sehuis nocualancayo ininhuaya ni israelitame. </div>
<div class='p'>
<span class="verse" id="NU25_5">5&#160;</span>Huajca Moisés quinnahuati nopa jueces tlen nopa israelitame, huan quinilhui: </div>
<div class='p'>―Nochi imojuanti xiquinmijmictitij nochi imoteixmatcahua tlen mosejcotilijtoque ica nopa tlaixcopincayotl Baal Peor. </div>
<div class='p'>
<span class="verse" id="NU25_6">6&#160;</span>Huan quema Moisés noja camatiyaya, se israelita tlacatl panoc iixtla tlen quihualicayaya se sihuatl madianita hasta ipan ichaj. Huan nojquiya panoque iniixtla nochi nopa israelitame tlen mosentilijtoyaj huan chocayayaj iixtla TOTECO nopona nechca ipuerta nopa yoyon tiopamitl campa TOTECO mopantiyaya ininhuaya. 
<span class="verse" id="NU25_7">7&#160;</span>Huan quema quiitac nopa tlamantli Finees, icone Eleazar huan iixhui totajtzi Aarón, moquetzqui huan quistihuetzqui ipan nopa tlasentilistli. Huan quicuic se tepos choso, 
<span class="verse" id="NU25_8">8&#160;</span>huan quitoquilijtiyajqui nopa israelita tlacatl ipan ichaj tlen yoyomitl campa quihuicatoya nopa sihuatl huan quisentlapalpanoc itlacayo nopa israelita huan itlacayo nopa sihuatl ica icuachoso. Huan queja nopa tlanqui nopa cocolistli tlen TOTECO quititlantoya para quinmictis israelitame ica inintlajtlacol ica nopa Baal Peor, 
<span class="verse" id="NU25_9">9&#160;</span>pero ya mictoyaj 24 mil israelitame. </div>
<div class='p'>
<span class="verse" id="NU25_10">10&#160;</span>Huan teipa TOTECO quiilhui Moisés: </div>
<div class='p'>
<span class="verse" id="NU25_11">11&#160;</span>―Finees, icone Eleazar huan iixhui nopa mijcatzi totajtzi Aarón, quichijqui para ma sehui nocualancayo ininhuaya ni israelitame, pampa ya quitlasomatqui notlatlepanitacayo iniixtla israelitame queja na nijtlasomati. Huan tlahuel cualanqui ininhuaya pampa ax quinequi quiitas tlen fiero quichihuayayaj inijuanti huan yeca ax quincahuili itztose. Huajca ipampa ya, ax niquintzontlamiltis nochi israelitame queja nijchihuasnequiyaya. 
<span class="verse" id="NU25_12">12&#160;</span>Huajca xiquilhui Finees para ama na nijchihuas se tlajtoli ihuaya para nochipa tijpiyase tlayoltlalili. 
<span class="verse" id="NU25_13">13&#160;</span>Huan nitlayolmelahua para yajaya ihuaya nochi itelpocahua elise totajtzitzi para nochipa, pampa ica icualancayo huan tlen quichijqui, quitlasomatqui notlatlepanitacayo, niiTeco. Huan ica ya nopa nechixtzacuili inintlajtlacolhua ni israelitame. </div>
<div class='p'>
<span class="verse" id="NU25_14">14&#160;</span>Huan itoca nopa tlacatl israelita tlen quisentlapalpanoque ihuaya nopa sihuatl madianita eliyaya Zimri, icone Salu. Huan eliyaya se tlayacanquetl tlen se familia ipan nopa hueyi familia Simeón. 
<span class="verse" id="NU25_15">15&#160;</span>Huan nopa sihuatl madianita itoca eliyaya Cozbi huan elqui iichpoca Zur, se tlayacanquetl ipan se hueyi familia ipan tlali Madián. </div>
<div class='p'>
<span class="verse" id="NU25_16">16&#160;</span>Teipa TOTECO quiilhui Moisés: </div>
<div class='p'>
<span class="verse" id="NU25_17">17&#160;</span>―Ama monequi xiquinita nopa madianitame queja imocualancaitacahua huan xiquinmijmictica. 
<span class="verse" id="NU25_18">18&#160;</span>Pampa inijuanti inmechitayayaj para inincualancaitacahua quema ica miyac tlamantli inmechcajcayajque para ma xijhueyichihuaca inintlaixcopincayo Baal Peor. Nesiyaya inmechcajcayahuasnequiyayaj quema hualajqui iniicni Cozbi, iichpoca nopa tlayacanquetl tlen Madián. Quimictijque Cozbi ica se cuatlamintli tlen huehueyac ipan nopa tonali quema nijtitlanqui nopa cocolistli ma temicti pampa inquihueyichijtoyaj Baal Peor.  </div>
<div class='psalmlabel' id='NU26_0'> 26</div>
<div class='s'>Se yancuic censo quema panotoc cuarenta xihuitl </div>
<div class='p'>
<span class="verse" id="NU26_1">1&#160;</span>Quema ya panotoya nopa hueyi miquistli, TOTECO quincamahui Moisés ihuaya Eleazar tlen elqui icone nopa mijcatzi totajtzi Aarón huan quinilhui: </div>
<div class='p'>
<span class="verse" id="NU26_2">2&#160;</span>“Xijtlalanaca se censo tlen nochi israelita tlacame tlen quiaxitijtoque 20 xihuitl huan hueli yohuij ipan tlatehuijcayotl. Xiquijcuiloca itoca sese itata huan tlen ihueyi familia para tijmatis quesqui itztoque.” </div>
<div class='p'>
<span class="verse" id="NU26_3">3&#160;</span>Ipan nopa tonali nopa israelitame itztoyaj ipan nopa hueyi tlamayamitl ipan tlali Moab nechca nopa atemitl Jordán iixmelac altepetl Jericó. Huan Moisés huan Eleazar, nopa hueyi totajtzi, quinnotzqui nopa tlayacanani tlen israelitame huan queja TOTECO quinilhuijtoya, quinilhui para 
<span class="verse" id="NU26_4">4&#160;</span>ma moijcuiloca nochi tlacame tlen quiaxitijtoque 20 xihuitl para huejcapa tlen hueli yohuij ipan tlatehuijcayotl queja TOTECO tlanahuatijtoc. </div>
<div class='p'>Huajca quinpojque quesqui tlacame itztoyaj ipan sesen hueyi familia ipan nopa hueyi tlasentilistli tlen nopa tlacame tlen achtohui pejque ipan tlali Egipto huan ya ni tlen quipantijque. </div>
<div class='s'>Tlatehuijca tlacame ipan hueyi familia Rubén </div>
<div class='p'>
<span class="verse" id="NU26_5">5&#160;</span>Rubén, iachtohui ejca Israel, huejcajquiya quinpixqui nahui itelpocahua: Enoc, Falú, Hezrón huan Carmi. Huan ininteipa ixhuihua sesen ni tlacame mochijque familias tlen huejhueyi. </div>
<div class='q'>Iteipa ixhuihua Enoc mochijque nopa enoquitame. </div>
<div class='q'>Iteipa ixhuihua Falú mochijque nopa falutame. </div>
<div class='q'>
<span class="verse" id="NU26_6">6&#160;</span>Iteipa ixhuihua Hezrón mochijque nopa hezronitame. </div>
<div class='q'>Iteipa ixhuihua Carmi mochijque nopa carmitame. </div>
<div class='p'>
<span class="verse" id="NU26_7">7&#160;</span>Huan ipan nopa tonali quema quinpojque tlen itztoyaj ipan nochi nopa familias tlen iteipa ixhuihua Rubén, quinpojque 43 mil 730 tlatehuijca tlacame. </div>
<div class='p'>
<span class="verse" id="NU26_8">8&#160;</span>Huan Falú quipixqui itelpoca tlen itoca Eliab. 
<span class="verse" id="NU26_9">9&#160;</span>Huan itelpocahua Eliab elque Nemuel, Datán huan Abiram. Huan Datán huan Abiram elque nopa tlacame tlen mosejcotilijtoyaj huejcajquiya ihuaya Coré huan quichijque tlen fiero iixpa TOTECO, huan ica Moisés huan Aarón. 
<span class="verse" id="NU26_10">10&#160;</span>Huan motlapo tlali huan quintolo ni ome tlacame ihuaya Coré. Nojquiya ipan san se tonal TOTECO quinmicti ica tlitl 250 tlacame tlen quintoquiliyayaj. Nochi ya ni elqui se hueyi tlamachtili para nochi nopa israelitame tlen mocajque. 
<span class="verse" id="NU26_11">11&#160;</span>Pero ipan nopa tonali itelpocahua Coré ax itztoyaj ihuaya inintata huan ax mijque. </div>
<div class='s'>Tlatehuijca tlacame ipan hueyi familia Simeón </div>
<div class='p'>
<span class="verse" id="NU26_12">12&#160;</span>Simeón, iompa telpoca Israel, huejcajquiya quinpixqui macuilti itelpocahua: Nemuel, Jamín, Jaquín, Zera huan Saúl. Huan ininteipa ixhuihua sesen ni tlacame mochijque familias huejhueyi. </div>
<div class='q'>Iteipa ixhuihua Nemuel mochijque nopa nemuelitame. </div>
<div class='q'>Iteipa ixhuihua Jamín mochijque nopa jaminitame. </div>
<div class='q'>Iteipa ixhuihua Jaquín mochijque nopa jaquinitame. </div>
<div class='q'>
<span class="verse" id="NU26_13">13&#160;</span>Iteipa ixhuihua Zera mochijque nopa zeraitame. </div>
<div class='q'>Iteipa ixhuihua Saúl mochijque nopa saulitame. </div>
<div class='p'>
<span class="verse" id="NU26_14">14&#160;</span>Huan ipan nopa tonali quema quinpojque tlen itztoyaj ipan nochi familias tlen iteipa ixhuihua Simeón, quinpojque 22 mil 200 tlatehuijca tlacame. </div>
<div class='s'>Tlatehuijca tlacame ipan hueyi familia Gad </div>
<div class='p'>
<span class="verse" id="NU26_15">15&#160;</span>Gad, itelpoca Israel, huejcajquiya quinpixqui chicome itelpocahua: Zefón, Hagui, Suni, Ozni, Eri, Arod huan Areli. Huan ininteipa ixhuihua sesen ni tlacame mochijque familias huejhueyi. </div>
<div class='q'>Iteipa ixhuihua Zefón mochijque nopa zefonitame. </div>
<div class='q'>Iteipa ixhuihua Hagui mochijque nopa haguitame. </div>
<div class='q'>Iteipa ixhuihua Suni mochijque nopa sunitame. </div>
<div class='q'>
<span class="verse" id="NU26_16">16&#160;</span>Iteipa ixhuihua Ozni mochijque nopa oznitame. </div>
<div class='q'>Iteipa ixhuihua Eri mochijque nopa eritame. </div>
<div class='q'>Iteipa ixhuihua Arod mochijque nopa aroditame. </div>
<div class='q'>
<span class="verse" id="NU26_17">17&#160;</span>Iteipa ixhuihua Areli mochijque nopa arelitame. </div>
<div class='p'>
<span class="verse" id="NU26_18">18&#160;</span>Huan ipan nopa tonali quema quinpojque tlen itztoyaj ipan nopa familias tlen iteipa ixhuihua Gad, quinpojque 40 mil 500 tlatehuijca tlacame. </div>
<div class='s'>Tlatehuijca tlacame ipan hueyi familia Judá </div>
<div class='p'>
<span class="verse" id="NU26_19">19&#160;</span>Judá, itelpoca Israel, huejcajquiya quinpixqui ome itelpocahua tlen inintoca Er huan Onán. Inijuanti mijque nimantzi ipan nopa tlali Canaán. 
<span class="verse" id="NU26_20">20&#160;</span>Pero teipa Judá nojquiya quinpixqui sequinoc eyi itelpocahua: Sela, Fares huan Zera. Huan ininteipa ixhuihua sesen ni tlacame mochijque familias huejhueyi. </div>
<div class='q'>Iteipa ixhuihua Sela mochijque nopa selaitame. </div>
<div class='q'>
<span class="verse" id="NU26_21">21&#160;</span>Iteipa ixhuihua Fares mochijque nopa faresitame. </div>
<div class='q'>Iteipa ixhuihua Zera mochijque nopa zeraitame. </div>
<div class='q'>Huan Judá itelpoca tlen itoca Fares quinpixqui ome itelpocahua, Hezrón huan Hamul tlen mochijque nopa hezronitame huan nopa hamulitame. </div>
<div class='p'>
<span class="verse" id="NU26_22">22&#160;</span>Huan ipan nopa tonali quema quinpojque tlen itztoyaj ipan nopa familias tlen iteipa ixhuihua Judá, quinpojque 76 mil 500 tlatehuijca tlacame. </div>
<div class='s'>Tlatehuijca tlacame ipan hueyi familia Isacar </div>
<div class='p'>
<span class="verse" id="NU26_23">23&#160;</span>Isacar, itelpoca Israel, huejcajquiya quinpixqui nahui itelpocahua: Tola, Fúa, Jasub huan Simrón. Huan ininteipa ixhuihua mochijque familias huejhueyi. </div>
<div class='q'>Iteipa ixhuihua Tola mochijque nopa tolaitame. </div>
<div class='q'>Iteipa ixhuihua Fúa mochijque nopa fuaitame. </div>
<div class='q'>
<span class="verse" id="NU26_24">24&#160;</span>Iteipa ixhuihua Jasub mochijque nopa jasubitame. </div>
<div class='q'>Iteipa ixhuihua Simrón mochijque nopa simronitame. </div>
<div class='p'>
<span class="verse" id="NU26_25">25&#160;</span>Huan ipan nopa tonali quema quinpojque tlen itztoyaj ipan nopa familias tlen iteipa ixhuihua Isacar, quinpojque 64 mil 300 tlatehuijca tlacame. </div>
<div class='s'>Tlatehuijca tlacame ipan hueyi familia Zabulón </div>
<div class='p'>
<span class="verse" id="NU26_26">26&#160;</span>Zabulón, itelpoca Israel, huejcajquiya quinpixqui eyi itelpocahua: Sered, Elón huan Jahleel. Huan ininteipa ixhuihua sesen ni tlacame mochijque familias huejhueyi. </div>
<div class='q'>Iteipa ixhuihua Sered mochijque nopa sereditame. </div>
<div class='q'>Iteipa ixhuihua Elón mochijque nopa elonitame. </div>
<div class='q'>Iteipa ixhuihua Jahleel mochijque nopa jehleelitame. </div>
<div class='p'>
<span class="verse" id="NU26_27">27&#160;</span>Huan ipan nopa tonali quema quinpojque tlen itztoyaj ipan nopa familias tlen iteipa ixhuihua Zabulón, quinpojque 60 mil 500 tlatehuijca tlacame. </div>
<div class='s'>Tlatehuijca tlacame ipan hueyi familia Manasés </div>
<div class='p'>
<span class="verse" id="NU26_28">28&#160;</span>José, itelpoca Israel, huejcajquiya quinpixqui ome itelpocahua: Manasés huan Efraín. 
<span class="verse" id="NU26_29">29&#160;</span>Tlen Manasés quisqui ome familias huejhueyi. </div>
<div class='q2'>Se quisqui tlen itelpoca tlen itoca Maquir. Huan iteipa ixhuihua mochijque nopa maquiritame. </div>
<div class='q2'>Huan ne se hueyi familia quisqui tlen itelpoca tlen itoca Galaad tlen elqui itelpoca Maquir. Huan iteipa ixhuihua Galaad mochijque nopa galaaditame. </div>
<div class='q2'>
<span class="verse" id="NU26_30">30&#160;</span>Huan itelpoca Galaad tlen itoca Jezer, iteipa ixhuihua mochijque nopa jezeritame. </div>
<div class='q2'>Huan itelpoca Galaad tlen itoca Helec, iteipa ixhuihua mochijque nopa helequitame. </div>
<div class='q2'>
<span class="verse" id="NU26_31">31&#160;</span>Huan itelpoca Galaad tlen itoca Asriel, iteipa ixhuihua mochijque nopa asrielitame. </div>
<div class='q2'>Huan itelpoca Galaad tlen itoca Siquem, iteipa ixhuihua mochijque nopa siquemitame. </div>
<div class='q2'>
<span class="verse" id="NU26_32">32&#160;</span>Huan itelpoca Galaad tlen itoca Semida, iteipa ixhuihua mochijque nopa semidaitame. </div>
<div class='q2'>Huan itelpoca Galaad tlen itoca Hefer, iteipa ixhuihua mochijque nopa heferitame. </div>
<div class='p'>
<span class="verse" id="NU26_33">33&#160;</span>Hefer quipixqui itelpoca tlen itoca Zelofehad, pero yajaya ax quipixqui niyon se itlaca cone. Zelofehad san quinpixqui iichpocahua tlen inintoca: Maala, Noa, Hogla, Milca huan Tirsa. </div>
<div class='p'>
<span class="verse" id="NU26_34">34&#160;</span>Huan ipan nopa tonali quema quinpojque tlen itztoyaj ipan nopa familias tlen iteipa ixhuihua Manasés, quinpojque 52 mil 700 tlatehuijca tlacame. </div>
<div class='s'>Tlatehuijca tlacame ipan hueyi familia Efraín </div>
<div class='p'>
<span class="verse" id="NU26_35">35&#160;</span>Ipampa José itelpoca tlen itoca Efraín quinpixqui eyi itelpocahua: Sutela, Bequer huan Tahán. Huan ininteipa ixhuihua sesen ni tlacame mochijque familias huejhueyi. </div>
<div class='q'>Iteipa ixhuihua Sutela mochijque nopa sutelaitame. </div>
<div class='q'>Iteipa ixhuihua Bequer mochijque nopa bequeritame. </div>
<div class='q'>Iteipa ixhuihua Tahán mochijque nopa tahanitame. </div>
<div class='q2'>
<span class="verse" id="NU26_36">36&#160;</span>Huan Sutela, itelpoca Efraín, quipixqui itelpoca tlen itoca Erán huan iteipa ixhuihua mochijque nopa eranitame. </div>
<div class='p'>
<span class="verse" id="NU26_37">37&#160;</span>Huan ipan nopa tonali quema quinpojque tlen itztoyaj ipan nopa familias tlen iteipa ixhuihua Efraín, quinpojque 32 mil 500 tlatehuijca tlacame. </div>
<div class='p'>Huajca ya nimitzilhuijtoc tlen iteipa ixhuihua José huan catlía huejhueyi familias quisque ipan ya. </div>
<div class='s'>Tlatehuijca tlacame ipan hueyi familia Benjamín </div>
<div class='p'>
<span class="verse" id="NU26_38">38&#160;</span>Benjamín, itelpoca Israel, huejcajquiya quinpixqui macuilti itelpocahua: Bela, Asbel, Ahiram, Sufam huan Hufam. Huan ininteipa ixhuihua sesen ni tlacame mochijque familias huejhueyi. </div>
<div class='q'>Iteipa ixhuihua Bela mochijque nopa belaitame. </div>
<div class='q'>Iteipa ixhuihua Asbel mochijque nopa asbelitame. </div>
<div class='q'>Iteipa ixhuihua Ahiram mochijque nopa ahiramitame. </div>
<div class='q'>
<span class="verse" id="NU26_39">39&#160;</span>Iteipa ixhuihua Sufam mochijque nopa sufamitame. </div>
<div class='q'>Iteipa ixhuihua Hufam mochijque nopa hufamitame. </div>
<div class='q2'>
<span class="verse" id="NU26_40">40&#160;</span>Huan Bela, itelpoca Benjamín, quinpixqui itelpocahua Ard huan Naamán. Huan ininteipa ixhuihua mochijque nopa arditame huan nopa naamitame. </div>
<div class='p'>
<span class="verse" id="NU26_41">41&#160;</span>Huan ipan nopa tonali quema quinpojque tlen itztoyaj ipan nopa familias tlen iteipa ixhuihua Benjamín, quinpojque 45 mil 600 tlatehuijca tlacame. </div>
<div class='s'>Tlatehuijca tlacame ipan hueyi familia Dan </div>
<div class='p'>
<span class="verse" id="NU26_42">42&#160;</span>Dan, itelpoca Israel, huejcajquiya quipixqui san se itelpoca tlen itoca eliyaya Súham. </div>
<div class='q'>Huan iteipa ixhuihua Súham mochijque nopa suhamitas. </div>
<div class='p'>
<span class="verse" id="NU26_43">43&#160;</span>Huan ipan nopa tonali quema quinpojque tlen itztoyaj ipan nopa familias tlen iteipa ixhuihua Dan, quinpojque 64 mil 400 tlatehuijca tlacame. </div>
<div class='s'>Tlatehuijca tlacame ipan hueyi familia Aser </div>
<div class='p'>
<span class="verse" id="NU26_44">44&#160;</span>Aser, itelpoca Israel, huejcajquiya quinpixqui eyi itelpocahua: Imna, Isúi huan Bería. Huan ininteipa ixhuihua sesen ni tlacame mochijque familias huejhueyi. </div>
<div class='q'>Iteipa ixhuihua Imna mochijque nopa imnitame. </div>
<div class='q'>Iteipa ixhuihua Isúi mochijque nopa isuitame. </div>
<div class='q'>Iteipa ixhuihua Bería mochijque nopa beriaitame. </div>
<div class='q2'>
<span class="verse" id="NU26_45">45&#160;</span>Huan Bería, itelpoca Aser, quinpixqui itelpocahua tlen inintoca Heber huan Malquiel. Huan iniixhuihua mochijque nopa heberitame huan malquielitame. </div>
<div class='q2'>
<span class="verse" id="NU26_46">46&#160;</span>(Nojquiya Aser quipixqui se ichpocatl tlen itoca Sera.) </div>
<div class='p'>
<span class="verse" id="NU26_47">47&#160;</span>Huan ipan nopa tonali quema quinpojque tlen itztoyaj ipan nopa familias tlen iteipa ixhuihua Aser quinpojque 53 mil 400 tlatehuijca tlacame. </div>
<div class='s'>Tlatehuijca tlacame ipan hueyi familia Neftalí </div>
<div class='p'>
<span class="verse" id="NU26_48">48&#160;</span>Neftalí, itelpoca Israel, huejcajquiya quinpixqui nahui itelpocahua: Jahzeel, Guni, Jezer huan Silem. Huan iniixhuihua sesen ni tlacame mochijque familias huejhueyi. </div>
<div class='q'>Iteipa ixhuihua Jahzeel mochijque nopa jahzeelitame. </div>
<div class='q'>Iteipa ixhuihua Guni mochijque nopa gunitame. </div>
<div class='q'>
<span class="verse" id="NU26_49">49&#160;</span>Iteipa ixhuihua Jezer mochijque nopa jezeritame. </div>
<div class='q'>Iteipa ixhuihua Silem mochijque nopa silemitame. </div>
<div class='p'>
<span class="verse" id="NU26_50">50&#160;</span>Huan ipan nopa tonali quema quinpojque tlen itztoyaj ipan nopa familias tlen iteipa ixhuihua Neftalí, quinpojque 45 mil 400 tlatehuijca tlacame. </div>
<div class='p'>
<span class="verse" id="NU26_51">51&#160;</span>Huajca quema tlanque moijcuilohuaj nochi nopa israelita tlacame tlen huelque yohuij ipan tlatehuijcayotl, quinpojque 601 mil 730 tlacame. </div>
<div class='p'>
<span class="verse" id="NU26_52">52&#160;</span>Huajca TOTECO quiilhui Moisés: </div>
<div class='p'>
<span class="verse" id="NU26_53">53&#160;</span>“Quema inmoaxcatise nopa cuali tlali tlen nimechmacas, xiquinmajmaca nopa tlali ica sesen nopa huejhueyi familias queja ininmiyaca tlacame tlen moijcuilojtoque ama ipan ni censo. 
<span class="verse" id="NU26_54">54&#160;</span>Nopa huejhueyi familias tlen achi más miyac tlacame quinpiyaj, tiquinmacas achi más hueyi tlali. Huan nopa huejhueyi familias tlen ax miyaqui tlacame quinpiyaj, tiquinmacas quentzi tlali. 
<span class="verse" id="NU26_55">55&#160;</span>Pero para tijmatis campa quiselis sesen hueyi familia monequi timahuiltis ica piltetzitzi. Queja nopa tijmatis canque sesen hueyi familia moaxcatis itlal. 
<span class="verse" id="NU26_56">56&#160;</span>Huan nopa tlali tlen quintocarohua moxelhuilise queja quinextis nopa suerte iixtla TOTECO para elis iniaxca. Huan nopa hueyi familia tlen achi hueyi quiselis achi más, huan nopa hueyi familia tlen pilsiltzi, huan ax más miyac tlacame quipiyaj, ax miyac tlali quiselis.” </div>
<div class='s'>Nopa tlacame ipan nopa hueyi familia Leví </div>
<div class='p'>
<span class="verse" id="NU26_57">57&#160;</span>Leví, itelpoca Israel, huejcajquiya quinpixqui eyi itelpocahua: Gersón, Coat huan Merari. Huan ininteipa ixhuihua sesen ni tlacame mochijque familias tlen huejhueyi. </div>
<div class='q'>Iteipa ixhuihua Gersón mochijque nopa gersonitame. </div>
<div class='q'>Iteipa ixhuihua Coat mochijque nopa coatitame. </div>
<div class='q'>Iteipa ixhuihua Merari mochijque nopa meraitame. </div>
<div class='q'>
<span class="verse" id="NU26_58">58&#160;</span>Huan nojquiya iteipa ixhuihua Leví mochijque: </div>
<div class='q2'>nopa familia tlen libnitame, </div>
<div class='q2'>nopa familia tlen hebronitame, </div>
<div class='q2'>nopa familia tlen mahlitame, </div>
<div class='q2'>nopa familia tlen musitame, </div>
<div class='q2'>nopa familia tlen coreitame. </div>
<div class='p'>Huan Coat, itelpoca Leví, quipixqui se iteipa telpoca tlen itoca Amram. 
<span class="verse" id="NU26_59">59&#160;</span>Huan Amram mosihuajti ica Jocabed tlen nojquiya tlacatqui ipan nopa hueyi familia tlen iteipa ixhuihua Leví quema inijuanti itztoyaj ipan tlali Egipto. Huan Amram huan Jocabed quinpixque ininconehua tlen inintoca Aarón, Moisés huan María. 
<span class="verse" id="NU26_60">60&#160;</span>Huan teipa Aarón quinpixqui iconehua tlen inintoca Nadab, Abiú, Eleazar huan Itamar. 
<span class="verse" id="NU26_61">61&#160;</span>Pero Nadab ihuaya Abiú mijque iixtla TOTECO quema quitlatijque nopa copali ica tlitl tlen ax elqui tlatzejtzeloltic. </div>
<div class='p'>
<span class="verse" id="NU26_62">62&#160;</span>Huan quinpojque nochi oquichpilme huan tlacame ipan nopa hueyi familia Leví tlen quiaxitijtoyaj se metztli para huejcapa. Huan nochi nopa tlaca levitame mochijque 23 mil. Pero ax quinpojque nopa levitame ica nopa sequinoc huejhueyi familias tlen israelitame pampa nopa levitame ax quiselise niyon se inintlal. </div>
<div class='p'>
<span class="verse" id="NU26_63">63&#160;</span>Ya ni elqui nochi nopa israelitame tlen Moisés ihuaya nopa totajtzi Eleazar quinpojque ipan nopa tlamayamitl ipan tlali Moab nechca Jordán atentli, imelac nopa altepetl Jericó quema itztoyaj para calaquise ipan nopa tlali. 
<span class="verse" id="NU26_64">64&#160;</span>Huan ipan ni censo ax quipojque niyon se tlacatl tlen quipojtoyaj Moisés huan Aarón huejcajquiya ipan nopa achtohui censo tlen quitlalanque ipan nopa huactoc tlali Sinaí, pampa nochi nopa tlacame ipan nopa achtohui censo ya mictoyaj. 
<span class="verse" id="NU26_65">65&#160;</span>TOTECO quiijtojtoya para nochi nopa tlacame miquisquíaj ipan nopa huactoc tlali huan queja nopa panoc. Niyon se ax mocajqui yoltoc, san Caleb, icone Jefone, huan Josué, icone Nun.  </div>
<div class='psalmlabel' id='NU27_0'> 27</div>
<div class='s'>Tlen quiselise tesihuaconehua </div>
<div class='p'>
<span class="verse" id="NU27_1">1&#160;</span>Ipan hueyi familia Manasés itztoyaj macuilti sihua icnime tlen inintoca Maala, Noa, Hogla, Milca huan Tirsa. Inijuanti iichpocahua Zelofehad, icone Hefer, tlen eliyaya icone Galaad, tlen eliyaya icone Maquir, tlen eliyaya icone Manasés, tlen eliyaya icone José. 
<span class="verse" id="NU27_2">2&#160;</span>Huan nopa macuilti sihua icnime yajque campa ipuerta nopa yoyon tiopamitl campa mopantiyaya ihuaya TOTECO. Nopona quicamahuitoj Moisés ihuaya nopa totajtzi Eleazar, huan nopa tlayacanani huan ne sequinoc israelitame tlen nopona itztoyaj. Huan quinilhuijque: 
<span class="verse" id="NU27_3">3&#160;</span>“Totata mijqui nepa ipan huactoc tlali, pero ax moiyocatlalijtoya ihuaya Coré tlen quichijqui tlen fiero iixpa TOTECO. Yajaya mijqui san queja nochi sequinoc mijque ipampa tlen ya itlajtlacol. Huan ax quicajqui niyon se itelpoca. 
<span class="verse" id="NU27_4">4&#160;</span>¿Ax hueli titechmacas tiiichpocahua se tlali queja tlen quiselise inintelpocahua totlaihua para ma ax polihui itoca totata ipan ifamilia san pampa ax quipixqui se itelpoca?” </div>
<div class='p'>
<span class="verse" id="NU27_5">5&#160;</span>Huajca Moisés quiilhui TOTECO tlen ininpantiyaya ni sihuame huan tlen quinequiyayaj. 
<span class="verse" id="NU27_6">6&#160;</span>Huan TOTECO quinanquili: 
<span class="verse" id="NU27_7">7&#160;</span>“Iichpocahua Zelofehad quipiyaj razón. Xiquinmaca para iniaxca tlen quiselisquía inintata ipan ne tlali nechca campa quiselise inintlaihua. 
<span class="verse" id="NU27_8">8&#160;</span>Nojquiya xiquinilhui nochi nopa israelitame, intla se acajya miquis huan ax quicajtehuas niyon se itelpoca, nopa tlali tlen ya quipiya panos ininmaco iichpocahua. 
<span class="verse" id="NU27_9">9&#160;</span>Huan intla niyon se iichpoca ax quipiya, huajca itlal quiselise itlaca icnihua. 
<span class="verse" id="NU27_10">10&#160;</span>Huan intla ax quipiya niyon se iicni, huajca quincahuilijtehuas itlaca icnihua itata. 
<span class="verse" id="NU27_11">11&#160;</span>Huan intla itata ax quipixqui se iicni, huajca nopa tlali quiselise iteixmatcahua tlen más nechca. Ya ni elis se tlanahuatili para nochipa para nochi israelitame quitoquilise. Ma quichihuaca senquistoc queja nimitznahuatijtoc ama.” </div>
<div class='s'>Josué quiselis itequi Moisés </div>
<div class='p'>
<span class="verse" id="NU27_12">12&#160;</span>Huan TOTECO quiilhui Moisés: </div>
<div class='p'>―Xitlejco ipan ni tepetl Abarim huan xijtlachili nopa tlali tlen niquinmacatoc ni israelitame. 
<span class="verse" id="NU27_13">13&#160;</span>Huan quema ya tiquitztos, huajca timiquis huan timosejcotilis ica mohuejcapan tatahua queja panoc ica moicni Aarón. 
<span class="verse" id="NU27_14">14&#160;</span>Timiquis nopona pampa ipan nopa huactoc tlali Zin quema nopa israelitame nechijilnamijque, ax innechneltoquilijque tlen nimechilhui, niyon ax innechhueyichijque iniixtla quema nechtlajtlanijque atl. (Ya ni panoc campa nopa atl Meriba tlen mopantía nechca Cades ipan huactoc tlali Zin.) </div>
<div class='p'>
<span class="verse" id="NU27_15">15&#160;</span>Huajca Moisés quiilhui TOTECO Dios: </div>
<div class='p'>
<span class="verse" id="NU27_16">16&#160;</span>―¡Ay noTECO! Ta tlen tiquinmaca yolistli nochi tlacame. Xijtlapejpeni se acajya tlen quinyacanas ni tlacame. 
<span class="verse" id="NU27_17">17&#160;</span>Monequi se tlen quinyacanas ipan tlatehuijcayotl huan quinmocuitlahuis para motlacajhua ma ax nemica queja borregojme tlen ax quipiyaj inintlamocuitlahuijca. </div>
<div class='p'>
<span class="verse" id="NU27_18">18&#160;</span>Huan TOTECO quinanquili Moisés: </div>
<div class='p'>―Xijnotza Josué, icone Nun. Yajaya se tlacatl tlen quipiya notonaltzi. Huan xijtlali moma ipan itzonteco. 
<span class="verse" id="NU27_19">19&#160;</span>Huan ma moquetza iixtla nopa totajtzi Eleazar iniixtla nochi israelitame. Huan nopona iniixtla nochi nopa tlacame, xijtequitlali. 
<span class="verse" id="NU27_20">20&#160;</span>Huan iniixtla, xijmaca se achi nopa tequihuejcayotl tlen ta tijpiya para inijuanti ma quitlepanitaca huan ma quineltoquilica. 
<span class="verse" id="NU27_21">21&#160;</span>Nojquiya teipa para Josué quimatis tlaque monequi quichihuas, monequi monextis iixtla nopa totajtzi Eleazar. Huan Eleazar nechtlajtlanis ipampa ya ica nopa Urim, nopa dados tlatzejtzeloltic tlen nimechmacatoc. Huan ica nopa Urim nijnextilis nopaquilis. Huan queja nopa inijuanti quimatise tlaque monequi quichihuase. Huajca ica tlen Eleazar quinilhuis para nopaquilis, Josué huan nopa tlayacanani huan nopa israelitame quimatise tlaque quichihuase. </div>
<div class='p'>
<span class="verse" id="NU27_22">22&#160;</span>Huajca Moisés quichijqui senquistoc queja TOTECO quiilhuijtoya. Quihuicac Josué huan quiixnexti ica nopa totajtzi Eleazar huan iniixtla nochi nopa israelitame. 
<span class="verse" id="NU27_23">23&#160;</span>Huan Moisés quitlali ima ipan itzonteco Josué, huan quitequimacac queja TOTECO quinahuatijtoya.  </div>
<div class='psalmlabel' id='NU28_0'> 28</div>
<div class='s'>Tlacajcahualistli tlen monequi mojmostla </div>
<div class='p'>
<span class="verse" id="NU28_1">1&#160;</span>Huan teipa TOTECO quiilhui Moisés: </div>
<div class='p'>
<span class="verse" id="NU28_2">2&#160;</span>“Xiquinilhui nopa israelitame para niquita nopa pantzi huan nopa tlacajcahualistli tlatlatili tlen mojmostla nechtencahuilíaj queja se quiita itlacualis. Huan ajhuiyac mijmiyotía noixtla na. Ma ax quiilcahuaca nechtencahuilise nochi huelta queja nimechilhuijtoc. </div>
<div class='p'>
<span class="verse" id="NU28_3">3&#160;</span>“Mojmostla monequi innechmacase ome piloquich borregojtzitzi queja tlacajcahualistli tlatlatili. Xinechmacaca pilborregojtzitzi tlen san quiaxitíaj se xihuitl huan tlen ax tleno quipiyaj. 
<span class="verse" id="NU28_4">4&#160;</span>Monequi xijmictica se ica ijnaloc huan nopa seyoc ica tiotlac. 
<span class="verse" id="NU28_5">5&#160;</span>Huan ininhuaya xinechmacaca se tlacajcahualistli tlen harina tlen elis ome kilo tlen cuali harina tlamaneloli ica se litro aceite tlen olivo. 
<span class="verse" id="NU28_6">6&#160;</span>Ya ni san se ica nopa tlacajcahualistli tlatlatili tlen nimechnahuati huejcajquiya xipehuaca xinechmacaca nopona nechca tepetl Sinaí. Huan mojmostla monequi innechmacatiyase para elis se tlacajcahualistli tlen ajhuiyac mijmiyotis noixtla. 
<span class="verse" id="NU28_7">7&#160;</span>Huan ihuaya sesen pilborregojtzi monequi nojquiya xinechmacase se litro xocomeca atl tlen elis se tlacajcahualistli tlatoyahuali. Huan para innechtencahuilise, monequi inquitoyahuase noixtla tiopan calijtic ipan nopa cuarto tlatzejtzeloltic. 
<span class="verse" id="NU28_8">8&#160;</span>Huan nojquiya quema ya tiotlaquiya, xinechmaca ne seyoc pilborregojtzi huan ihuaya nojquiya nopa tlacajcahualistli tlen harina huan tlen tlatoyahuali queja ica ijnaloc. Huan inquitlatise nopa tlacajcahualistli para innechtencahuilise huan ajhuiyac mijmiyotis noixtla na, niimoTECO. </div>
<div class='s'>Tlacajcahualistli tlen monequi sesen samano </div>
<div class='p'>
<span class="verse" id="NU28_9">9&#160;</span>“Huan ipan nopa tonali quema monequi ximosehuica sesen chicueyi, monequi innechtencahuilise ome piloquich borregojtzitzi tlen san quiaxitíaj se xihuitl huan tlen ax tleno quipiyaj. Nojquiya ihuaya xinechmacaca nopa tlacajcahualistli tlen harina tlen ihuaya yohui tlen elis nahui kilos tlen cuali harina tlamaneloli ica aceite, huan nojquiya xinechmacaca nopa tlacajcahualistli tlen tlatoyahuali noixtla. 
<span class="verse" id="NU28_10">10&#160;</span>Huan ni tlacajcahualistli tlatlatili tlen innechtencahuilise sesen sábado quema inmosiyajcahuase monequi elis iyoca tlen nopa ome tlacajcahualistli tlatlatili huan inintlacajcahualis tlatoyahuali tlen innechmacase mojmostla. </div>
<div class='s'>Tlacajcahualistli tlen monequi sesen metztli </div>
<div class='p'>
<span class="verse" id="NU28_11">11&#160;</span>“Ipan nopa achtohui tonali ipan sesen metztli xinechtencahuilise se tlacajcahualistli tlatlatili tlen elis ome becerros, se oquich borrego, huan chicome piloquich borregojtzitzi tlen san quiaxitíaj se xihuitl huan tlen ax tleno ax cuali quipiyaj. 
<span class="verse" id="NU28_12">12&#160;</span>Huan nojquiya ihuaya sesen becerro xinechtencahuilise sesen tlacajcahualistli tlen harina tlen elis chicuase kilos tlen cuali harina tlamaneloli ica aceite. Huan ihuaya ne borrego innechtencahuilise nahui kilos tlen cuali harina tlamaneloli ica aceite. 
<span class="verse" id="NU28_13">13&#160;</span>Huan ihuaya sesen pilborregojtzi innechtencahuilise se tlacajcahualistli tlen harina tlen elis ome kilos tlen cuali harina tlamaneloli ica aceite. Nochi elis se tlacajcahualistli tlatlatili tlen ajhuiyac mijmiyotis noixtla na, niimoTECO. 
<span class="verse" id="NU28_14">14&#160;</span>Nopa tlacajcahualistli tlen tlatoyahuali tlen innechtencahuilise ininhuaya, elis ome litros xocomeca atl ica sesen becerro, huan se litro huan tlajco ica nopa borrego, huan se litro para sesen nopa pilborregojtzitzi. Ya ni eli nopa tlacajcahualistli tlatlatili tlen monequi innechmacase sesen metztli ipan se xihuitl. 
<span class="verse" id="NU28_15">15&#160;</span>Huan iyoca tlen nopa tlacajcahualistli tlatlatili huan nopa tlacajcahualistli tlatoyahuali tlen ininhuaya yohuij, nojquiya sesen metztli monequi innechtencahuilise se tlacajcahualistli ipampa tlajtlacoli tlen elis se oquich chivo. </div>
<div class='s'>Tlacajcahualistli para nopa Pascua Ilhuitl </div>
<div class='p'>
<span class="verse" id="NU28_16">16&#160;</span>“Ipan 14 itequi nopa achtohui metztli ipan sesen imoxihui, monequi inquinextise nopa Pascua Ilhuitl para innechhueyichihuase, niimoTECO. 
<span class="verse" id="NU28_17">17&#160;</span>Huan ipan ne seyoc tonali, inquipehualtise se ilhuitl tlen elis chicome tonali quema ax inquicuase niyon se pantzi tlen quipiya tlasonejcayotl. 
<span class="verse" id="NU28_18">18&#160;</span>Huan ipan nopa achtohui tonali tlen nopa chicome, inquichihuase se tlasentilistli tlatzejtzeloltic para sampa inmoiyocatlalise para na. Huan ipan nopa tonali ax inquichihuase niyon se tequitl. 
<span class="verse" id="NU28_19">19&#160;</span>Huan para tlacajcahualistli tlatlatili, innechtencahuilise, niimoTECO, ome becerros, se oquich borrego, huan chicome piloquich borregojtzitzi tlen san quiaxitíaj sesen xihuitl huan tlen ax tleno quipiyaj. 
<span class="verse" id="NU28_20">20&#160;</span>Huan para nopa tlacajcahualistli tlen harina tlen yohuij ininhuaya, innechtencahuilise cuali harina tlamaneloli ica aceite, chicuase kilos tlen harina para sesen becerro, huan nahui kilos para sesen nopa borregojme, 
<span class="verse" id="NU28_21">21&#160;</span>huan ome kilos para sesen pilborregojtzi. 
<span class="verse" id="NU28_22">22&#160;</span>Nojquiya innechmacase se chivo para se tlacajcahualistli ipampa tlajtlacoli para innechixtzacuilise imotlajtlacolhua. 
<span class="verse" id="NU28_23">23&#160;</span>Nochi ya ni innechtencahuilise iyoca tlen nopa tlacajcahualistli tlatlatili tlen monequi mojmostla ipan nochi ijnaloc. 
<span class="verse" id="NU28_24">24&#160;</span>Huajca nochi ya ni innechmacase sesen tonali ipan nopa chicome tonali tlen nopa ilhuitl. Huan nochi elis tlacajcahualistli tlen tlatlatili tlen ajhuiyac mijmiyotis noixtla na, niimoTECO. Nojquiya monequi innechtencahuilise nopa tlacajcahualistli tlen tlatoyahuali tlen monequi ihuaya sese. Huan iyoca, monequi nochi sequinoc tlacajcahualistli tlen ya nimechilhuijtihualajtoc. 
<span class="verse" id="NU28_25">25&#160;</span>Huan ipan nopa chicome tonali, nojquiya inquipiyase se tlasentilistli tlen tlatzejtzeloltic para inmoiyocatlalise para na. Huan ipan nopa tonali, niyon se tequitl ax inquichihuase. </div>
<div class='s'>Nopa ofrenda tlen nopa achtohui pixquistli </div>
<div class='p'>
<span class="verse" id="NU28_26">26&#160;</span>“Ipan nopa tonali para nopa ilhuitl ipan ipejya pixquistli, tlen nojquiya itoca ilhuitl tlen samanos, innechhualiquilise se quentzi nopa yancuic harina tlen achtohui inquipixcaque tlen inquitoctoque. Huan nojquiya ipan nopa tonali inquipiyase se tlasentilistli tlatzejtzeloltic para inmoiyocatlalise para na, huan niyon se tequitl ax inquichihuase. 
<span class="verse" id="NU28_27">27&#160;</span>Huan innechtencahuilise tlacajcahualistli tlatlatili tlen ajhuiyac mijmiyotis noixtla, huan nopa tlacajcahualistli elis ome becerros, se oquich borrego, huan chicome piloquich borregojtzitzi tlen san quiaxitíaj se xihuitl. 
<span class="verse" id="NU28_28">28&#160;</span>Huan nopa tlacajcahualistli tlen harina elis cuali harina tlamaneloli ica aceite. Huan monequis chicuase kilos harina ica sesen becerro, huan nahui kilos ica nopa borrego, 
<span class="verse" id="NU28_29">29&#160;</span>huan ome kilos ica sesen nopa pilborregojtzi. 
<span class="verse" id="NU28_30">30&#160;</span>Huan nojquiya innechmacase se chivo queja se tlacajcahualistli ipampa tlajtlacoli para innechixtzacuilise imotlajtlacolhua. 
<span class="verse" id="NU28_31">31&#160;</span>Sesen tlacajcahualistli tlatlatili monequi nojquiya quipiyas nopa tlacajcahualistli tlatoyahuali tlen ihuaya yohui. Huan iyoca, xinechtencahuilica nochi nopa sequinoc tlacajcahualistli tlatlatili huan nopa tlacajcahualistli tlen harina tlen monequi. Huan nochi tlapiyalime tlen innechmacase monequi ax tleno tlen ax cuali quipiyase.  </div>
<div class='psalmlabel' id='NU29_0'> 29</div>
<div class='s'>Nopa ilhuitl tlen tlapitzali </div>
<div class='p'>
<span class="verse" id="NU29_1">1&#160;</span>“Ipan nopa achtohui tonal ipan metztli chicome ipan nopa israelita calendario [29:1 Quemantzi ni tonal huetzis ipan septiembre huan quemantzi ipan ipejya octubre ipan tocalendario tlen ama.] ipan sesen xihuitl inquichihuase se tlasentilistli tlatzejtzeloltic para sampa inmoiyocatlalise para na, huan niyon se tequitl ax inquichihuase ipan nopa tonali. Nopa elis se tonal para inquipitzase tlapitzali. 
<span class="verse" id="NU29_2">2&#160;</span>Huan ipan nopa tonali innechtencahuilise se tlacajcahualistli tlatlatili tlen ajhuiyac mijmiyotis noixtla para innechhueyichihuase. Huan tlen innechmacase elis se becerro, se oquich borrego huan chicome piloquich borregojtzitzi tlen san quiaxitíaj se xihuitl huan tlen ax tleno quipiyaj. 
<span class="verse" id="NU29_3">3&#160;</span>Nojquiya monequi xinechmacaca nopa tlacajcahualistli tlen harina tlen yohui ininhuaya tlen elis cuali harina tlamaneloli ica aceite. Monequi innechtencahuilise chicuase kilos tlen harina para nopa becerro, nahui kilos para nopa oquich borrego, 
<span class="verse" id="NU29_4">4&#160;</span>huan ome kilos para sesen pilborregojtzi. 
<span class="verse" id="NU29_5">5&#160;</span>Huan nojquiya innechtencahuilise se chivo para se tlacajcahualistli ipampa tlajtlacoli para innechixtzacuilise imotlajtlacolhua. 
<span class="verse" id="NU29_6">6&#160;</span>Nochi ni tlacajcahualistli monequi xinechmacase iyoca tlen nopa tlacajcahualistli tlatlatili tlen innechmacase pampa ajsic ipejya se metztli, huan iyoca tlen nopa tlacajcahualistli tlen innechmacase mojmostla. Huan sesen nopa tlacajcahualistli monequi quipiyas itlacajcahualis tlen harina huan tlen tlatoyahuali tlen ihuaya yohui queja nimechnahuatijtoc. Huan nochi tlacajcahualistli tlatlatili elis tlacajcahualistli tlen innechmacase ica tlitl para ajhuiyac ma mijmiyoti noixtla na, niimoTECO. </div>
<div class='s'>Tlacajcahualistli para nopa tonal quema Quiixtzacuas Tetlajtlacolhua </div>
<div class='p'>
<span class="verse" id="NU29_7">7&#160;</span>“Huan quema panos 10 tonali sampa inquichihuase se tlasentilistli tlatzejtzeloltic para sampa inmoiyocatlalise para na. Huan inmoicnonequise huan inmosahuase, huan ax inquichihuase niyon se tequitl. 
<span class="verse" id="NU29_8">8&#160;</span>Huan ipan nopa tonali xinechtencahuilise ni tlacajcahualistli tlatlatili tlen ajhuiyac mijmiyotis noixtla para innechhueyichihuase. Monequi innechmacase se becerro, huan se oquich borrego, huan chicome piloquich borregojtzitzi tlen san quiaxitíaj se xihuitl huan tlen ax tleno quipiyaj. 
<span class="verse" id="NU29_9">9&#160;</span>Huan ininhuaya xinechmacaca nopa tlacajcahualistli tlen harina tlen monequi, tlen elis se cuali harina tlamaneloli ica aceite. Monequi chicuase kilos para nopa becerro, nahui kilos para nopa oquich borrego, 
<span class="verse" id="NU29_10">10&#160;</span>huan ome kilos para sesen pilborregojtzi. 
<span class="verse" id="NU29_11">11&#160;</span>Nojquiya innechtencahuilise se oquich chivo queja se tlacajcahualistli ipampa tlajtlacoli. Huan nopa chivo elis iyoca tlen nopa oquich chivo tlen innechmacase para innechixtzacuilise imotlajtlacolhua. Huan nojquiya ni chivo elis iyoca tlen nopa tlacajcahualistli tlatlatili, huan tlacajcahualistli tlen harina, huan tlacajcahualistli tlen tlatoyahuali tlen monequi innechmacase mojmostla. </div>
<div class='s'>Tlacajcahualistli para nopa ilhuitl tlen pilxajcaltzitzi </div>
<div class='p'>
<span class="verse" id="NU29_12">12&#160;</span>“Huan quema panos macuili tonali, inquichihuase seyoc tlasentilistli tlatzejtzeloltic para inmoiyocatlalise para na, huan niyon se tequitl ax inquichihuase. Huan ipan nopa tonali inquipehualtise inquichihuase se ilhuitl para innechhueyitlalise, huan nopa ilhuitl huejcahuas seyoc chicome tonali. 
<span class="verse" id="NU29_13">13&#160;</span>Huan para innechhueyichihuase ipan nopa achtohui tonali innechmacase se tlacajcahualistli tlatlatili tlen ajhuiyac mijmiyotis noixtla. Huan nopa tlacajcahualistli elis 13 becerros, ome oquich borregojme, huan 14 piloquich borregojtzitzi tlen san quiaxitíaj se xihuitl huan tlen ax tleno quipiyaj. 
<span class="verse" id="NU29_14">14&#160;</span>Huan ininhuaya innechmacase nopa tlacajcahualistli tlen harina tlen quitocarohua sesen tlen elis cuali harina tlamaneloli ica aceite. Innechmacase chicuase kilos harina ica sesen nopa 13 becerros, nahui kilos ica sesen nopa oquich borregojme, 
<span class="verse" id="NU29_15">15&#160;</span>huan ome kilos harina ica sesen tlen nopa 14 pilborregojtzitzi. 
<span class="verse" id="NU29_16">16&#160;</span>Nojquiya ipan nopa tonali innechtencahuilise se oquich chivo queja se tlacajcahualistli ipampa tlajtlacoli. Huan iyoca xinechtencahuilica nopa tlacajcahualistli tlatlatili tlen monequi mojmostla ica nopa tlacajcahualistli tlen harina huan tlen tlatoyahuali tlen ininhuaya yohuij. </div>
<div class='p'>
<span class="verse" id="NU29_17">17&#160;</span>“Huan ipan ome tonali ipan nopa ilhuitl, innechtencahuilise 12 becerros, ome oquich borregojme, huan 14 piloquich borregojtzitzi tlen quiaxitijtoque se xihuitl huan tlen ax tleno quipiyaj. 
<span class="verse" id="NU29_18">18&#160;</span>Huan ininhuaya nopa becerros, borregojme huan pilborregojtzitzi monequi innechmacase nopa tlacajcahualistli tlen harina huan tlen tlatoyahuali tlen ininhuaya yohuij, sesen ica imiyaca tlen ya nimechnahuatijtoc. 
<span class="verse" id="NU29_19">19&#160;</span>Nojquiya ipan nopa tonali innechtencahuilise se oquich chivo queja se tlacajcahualistli ipampa tlajtlacoli. Huan iyoca xinechtencahuilica nopa tlacajcahualistli tlatlatili tlen monequi mojmostla ica nopa tlacajcahualistli tlen harina huan tlen tlatoyahuali tlen ininhuaya yohuij. </div>
<div class='p'>
<span class="verse" id="NU29_20">20&#160;</span>“Huan ipan eyi tonali ipan nopa ilhuitl, innechtencahuilise 11 becerros, ome oquich borregojme, huan 14 piloquich borregojtzitzi tlen quiaxitijtoque se xihuitl huan tlen ax tleno quipiyaj. 
<span class="verse" id="NU29_21">21&#160;</span>Huan ininhuaya nopa becerros, borregojme huan pilborregojtzitzi monequi innechmacase nopa tlacajcahualistli tlen harina huan tlen tlatoyahuali tlen ininhuaya yohuij, sese ica imiyaca tlen ya nimechnahuatijtoc. 
<span class="verse" id="NU29_22">22&#160;</span>Nojquiya ipan nopa tonali innechtencahuilise se oquich chivo queja se tlacajcahualistli ipampa tlajtlacoli. Huan iyoca xinechtencahuilica nopa tlacajcahualistli tlatlatili tlen monequi mojmostla ica nopa tlacajcahualistli tlen harina huan tlen tlatoyahuali tlen ininhuaya yohuij. </div>
<div class='p'>
<span class="verse" id="NU29_23">23&#160;</span>“Huan ipan nahui tonali ipan nopa ilhuitl, innechtencahuilise 10 becerros, ome oquich borregojme huan 14 piloquich borregojtzitzi tlen quiaxitijtoque se xihuitl huan tlen ax tleno quipiyaj. 
<span class="verse" id="NU29_24">24&#160;</span>Huan ininhuaya nopa becerros, borregojme huan pilborregojtzitzi monequi innechmacase nopa tlacajcahualistli tlen harina huan tlen tlatoyahuali tlen ininhuaya yohuij, sese ica imiyaca tlen ya nimechnahuatijtoc. 
<span class="verse" id="NU29_25">25&#160;</span>Nojquiya ipan nopa tonali, innechtencahuilise se oquich chivo queja se tlacajcahualistli ipampa tlajtlacoli. Huan iyoca xinechtencahuilica nopa tlacajcahualistli tlatlatili tlen monequi mojmostla ica nopa tlacajcahualistli tlen harina huan tlen tlatoyahuali tlen ininhuaya yohuij. </div>
<div class='p'>
<span class="verse" id="NU29_26">26&#160;</span>“Huan ipan macuili tonali ipan nopa ilhuitl, innechtencahuilise 9 becerros, ome oquich borregojme, huan 14 piloquich borregojtzitzi tlen quiaxitijtoque se xihuitl huan tlen ax tleno quipiyaj. 
<span class="verse" id="NU29_27">27&#160;</span>Huan ininhuaya nopa becerros, borregojme huan pilborregojtzitzi monequi innechmacase nopa tlacajcahualistli tlen harina huan tlen tlatoyahuali tlen ininhuaya yohuij, sese ica imiyaca tlen ya nimechnahuatijtoc. 
<span class="verse" id="NU29_28">28&#160;</span>Nojquiya ipan nopa tonali, innechtencahuilise se oquich chivo queja se tlacajcahualistli ipampa tlajtlacoli. Huan iyoca xinechtencahuilica nopa tlacajcahualistli tlatlatili tlen monequi mojmostla ica nopa tlacajcahualistli tlen harina huan tlen tlatoyahuali tlen ininhuaya yohuij. </div>
<div class='p'>
<span class="verse" id="NU29_29">29&#160;</span>“Huan ipan chicuasen tonali ipan nopa ilhuitl, innechtencahuilise 8 becerros, ome oquich borregojme huan 14 piloquich borregojtzitzi tlen quiaxitijtoque se xihuitl huan tlen ax tleno quipiyaj. 
<span class="verse" id="NU29_30">30&#160;</span>Huan ininhuaya nopa becerros, borregojme huan pilborregojtzitzi monequi innechmacase nopa tlacajcahualistli tlen harina huan tlen tlatoyahuali tlen ininhuaya yohuij, sese ica imiyaca tlen ya nimechnahuatijtoc. 
<span class="verse" id="NU29_31">31&#160;</span>Nojquiya ipan nopa tonali, innechtencahuilise se oquich chivo queja se tlacajcahualistli ipampa tlajtlacoli. Huan iyoca xinechtencahuilica nopa tlacajcahualistli tlatlatili tlen monequi mojmostla ica nopa tlacajcahualistli tlen harina huan tlen tlatoyahuali tlen ininhuaya yohuij. </div>
<div class='p'>
<span class="verse" id="NU29_32">32&#160;</span>“Huan ipan chicome tonali ipan nopa ilhuitl, innechtencahuilise chicome becerros, ome oquich borregojme huan 14 piloquich borregojtzitzi tlen quiaxitijtoque se xihuitl huan ax tleno quipiyaj. 
<span class="verse" id="NU29_33">33&#160;</span>Huan ininhuaya nopa becerros, borregojme huan pilborregojtzitzi monequi innechmacase nopa tlacajcahualistli tlen harina huan tlen tlatoyahuali tlen ininhuaya yohuij, sese ica imiyaca tlen ya nimechnahuatijtoc. 
<span class="verse" id="NU29_34">34&#160;</span>Nojquiya ipan nopa tonali, xinechtencahuilica se oquich chivo queja se tlacajcahualistli ipampa tlajtlacoli. Huan iyoca xinechtencahuilica nopa tlacajcahualistli tlatlatili tlen monequi mojmostla ica nopa tlacajcahualistli tlen harina huan tlen tlatoyahuali tlen ininhuaya yohuij. </div>
<div class='p'>
<span class="verse" id="NU29_35">35&#160;</span>“Huan ipan chicueyi tonali tlen nopa ilhuitl, inquichihuase se tlasentilistli tlatzejtzeloltic para inmoiyocatlalise sampa para na, huan ax inquichihuase niyon se tequitl. 
<span class="verse" id="NU29_36">36&#160;</span>Huan ipan nopa tonali, para innechhueyichihuase innechmacase se tlacajcahualistli tlatlatili tlen ajhuiyac mijmiyotis noixtla. Huan nopa tlacajcahualistli elis se becerro, se oquich borrego, huan chicome piloquich borregojtzitzi tlen quiaxitijtoque sesen xihuitl huan ax tleno quipiyaj. 
<span class="verse" id="NU29_37">37&#160;</span>Huan ininhuaya nopa becerro, borrego huan pilborregojtzitzi monequi innechmacase nopa tlacajcahualistli tlen harina huan tlen tlatoyahuali tlen ininhuaya yohuij, sese ica imiyaca tlen ya nimechnahuatijtoc. 
<span class="verse" id="NU29_38">38&#160;</span>Nojquiya ipan nopa tonali, innechtencahuilise se oquich chivo queja se tlacajcahualistli ipampa tlajtlacoli. Huan iyoca xinechtencahuilica nopa tlacajcahualistli tlatlatili tlen monequi mojmostla ica nopa tlacajcahualistli tlen harina huan tlen tlatoyahuali tlen ininhuaya yohuij. </div>
<div class='p'>
<span class="verse" id="NU29_39">39&#160;</span>“Huajca nochi ni tlacajcahualistli innechtencahuilise na, niimoTECO, ipan sesen tonali tlen niquixtlalijtoc. Huan nochi ya ni elis iyoca tlen se tlacajcahualistli tlatlatili, o tlen harina, o tlen tlatoyahuali, o se para tlayoltlalili nohuaya tlen inquinequise innechmacase. Huan elis iyoca tlen se tlacajcahualistli tlen innechmacase pampa innechtlajtolcahuilíaj se tlenijqui.” </div>
<div class='p'>
<span class="verse" id="NU29_40">40&#160;</span>Huajca Moisés quinpohuili nochi nopa israelitame nochi ni tlanahuatili tlen TOTECO quimacatoya.  </div>
<div class='psalmlabel' id='NU30_0'> 30</div>
<div class='s'>Tlen ica mocahua TOTECO tlaque quichihuase </div>
<div class='p'>
<span class="verse" id="NU30_1">1&#160;</span>Huan Moisés quincamahui nochi tlayacanani tlen sesen hueyi familia tlen nopa israelitame, huan quinilhui: </div>
<div class='p'>“TOTECO tlanahuatijtoc 
<span class="verse" id="NU30_2">2&#160;</span>para quema se tlacatl quitencahuas para quichihuas se tlamantli para TOTECO, o motestigojquetzas para ax quichihuas se tlamantli, monequi quitlamichihuas nochi tlen quiijtojtoc. </div>
<div class='p'>
<span class="verse" id="NU30_3">3&#160;</span>“Huan quema se ichpocatl tlen noja itztoc ihuaya itata, quitencahuilis Toteco para quichihuas se tlamantli, o motestigojquetzas para ax quichihuas se tlamantli, 
<span class="verse" id="NU30_4">4&#160;</span>huan itata quimati huan ax tleno quiijtohua, huajca nopa ichpocatl monequi quitlamichihuas tlen quiijtojtoc. 
<span class="verse" id="NU30_5">5&#160;</span>Pero intla itata quiijtos nimantzi ipan nopa tonali para ax quicahuilis para quitlamichihuas tlen quiijtojtoc, huajca ax monequi quichihuas, pampa itata ax quinejqui. Huan TOTECO quitlapojpolhuis tlen quiijtojtoc pampa itata ax quicahuili ma quichihua. </div>
<div class='p'>
<span class="verse" id="NU30_6">6&#160;</span>“Huan intla se ichpocatl quitencahuilijtoc tlen quichihuilis TOTECO, yonque ohui quichihuas huan teipa monamictis, 
<span class="verse" id="NU30_7">7&#160;</span>huan intla ihuehue ax quitzacuilía nimantzi quema quicaqui, huajca nopa ichpocatl monequi quitlamichihuas tlen quiijtojtoc. 
<span class="verse" id="NU30_8">8&#160;</span>Pero intla ihuehue quema quimatis, nimantzi ipan nopa tonali quiijtos para ax quinequi ma quitlamichihuas, huajca ax monequi quichihuas pampa ihuehue quiquixtilijtoc ichicahualis tlen quiijtojtoc, yonque quiijto tlen nelía ohui. Huan TOTECO quitlapojpolhuis tlen quiijtojtoc. </div>
<div class='p'>
<span class="verse" id="NU30_9">9&#160;</span>“Pero intla se sihuatl tlen cahualtzi pampa mijqui ihuehue, o tlen ihuehue quicajqui, o amaxolehua ihuaya nechtencahuilis tlen nechchihuilis, o motestigojquetzas tlen ax quichihuas, huajca tlen quiijtojtoc, ya nopa monequi quitlamichihuas. </div>
<div class='p'>
<span class="verse" id="NU30_10">10&#160;</span>“Huan intla se sihuatl tlen ya monamictijtoc nechtencahuilis se tlenijqui, o motestigojquetza tlen quichihuas, 
<span class="verse" id="NU30_11">11&#160;</span>huan ihuehue quimati, huan ax tleno quiilhuía, huajca quena, tlen quiijtojtoc quipiya chicahualistli huan monequi quitlamichihuas. 
<span class="verse" id="NU30_12">12&#160;</span>Pero intla, ipan nopa tonali quema ihuehue quimatqui tlen isihua quitencahuilijtoc Toteco, ihuehue quiijtohua para ax quicahuilis para quichihuas, huajca ayoc quipiya chicahualistli tlen quiijtojtoc pampa ihuehue quiquixtili ichicahualis. Huan TOTECO quitlapojpolhuis ica tlen quiijtojtoc. </div>
<div class='p'>
<span class="verse" id="NU30_13">13&#160;</span>“Huajca se tlacatl huelis quimacas chicahualistli, o quiquixtilis ichicahualis tlen isihua quitencajtoc ica TOTECO para quichihuas o ax quichihuas, intla nimantzi quiijtos. 
<span class="verse" id="NU30_14">14&#160;</span>Pero intla ya ax molinía huan queja nopa pano se ome tonali, huajca, quena, monequi quitlamichihuas. 
<span class="verse" id="NU30_15">15&#160;</span>Huan intla ya quichiya hasta seyoc tonal huan teipa quiijtos para ax quicahuilis ma quichihua, huajca ya quihuicas nopa tlajtlacoli ipampa tlen quitencajqui quichihuas isihua huan ax quichijqui.” </div>
<div class='p'>
<span class="verse" id="NU30_16">16&#160;</span>Huajca ya ni nopa tlanahuatili tlen TOTECO quimacac Moisés para quejatza elis ica se tlacatl ihuaya isihua, huan se tetat ica iichpoca quema noja itztoc imaco intla nopa isihua o iichpoca motestigojquetzas para quichihuas se tlamantli.  </div>
<div class='psalmlabel' id='NU31_0'> 31</div>
<div class='s'>Israelitame quixolehuaj tlali Madián </div>
<div class='p'>
<span class="verse" id="NU31_1">1&#160;</span>Huan TOTECO quiilhui Moisés: </div>
<div class='p'>
<span class="verse" id="NU31_2">2&#160;</span>“Xiquincuepili nopa madianitame ica tlen quinchihuilijtoque nopa israelitame huan teipa timiquis.” </div>
<div class='p'>
<span class="verse" id="NU31_3">3&#160;</span>Huajca Moisés quinilhui nopa israelitame: </div>
<div class='p'>―Sequin insoldados monequi ximocualtlalica huan xijcuica imotepos para ica intlatehuitij. Monequi timomacuepase ica nopa madianitame ica itequihuejcayo TOTECO. 
<span class="verse" id="NU31_4">4&#160;</span>Sesen hueyi familia quipiyas para quintitlanis se mil soldados para tlatehuitij. </div>
<div class='p'>
<span class="verse" id="NU31_5">5&#160;</span>Huajca queja nopa mosentilijque 12 mil soldados, se mil tlen sesen hueyi familia. Huan nochi ya mocualtlalijtoque para yase tlatehuitij ica nopa madianitame. 
<span class="verse" id="NU31_6">6&#160;</span>Huan Moisés quintitlanqui nopa 12 mil soldados, huan para quinyacanas quititlanqui Finees, itelpoca nopa totajtzi Eleazar. Huan ya nojquiya quinhuicac sequin tlamantzitzi tlen quintequihuía ipan tiopan calijtic, huan nopa tlapitzali para quipitzase para quinyolmelahuase quema pehuase para tlatehuise. </div>
<div class='p'>
<span class="verse" id="NU31_7">7&#160;</span>Huan quintehuijque nopa madianitame huan quinmictijque nochi queja TOTECO quinahuatijtoya Moisés. 
<span class="verse" id="NU31_8">8&#160;</span>Quinmictijque Evi, Requem, Zur, Hur huan Reba tlen eliyayaj nopa macuilme tlanahuatiani tlen madianitame. Huan nojquiya quimictijque Balaam, icone Beor ica machete. 
<span class="verse" id="NU31_9">9&#160;</span>Huan nopa israelitame quinitzquijque huan quinhuicaque ilpitoque nopa sihua madianitame ininhuaya ininconehua tlen pilsiltzitzi. Huan quincuilijque huan quihuicaque nochi inintlapiyalhua, huan nochi tlamantli tlen patiyo tlen quipixtoyaj. 
<span class="verse" id="NU31_10">10&#160;</span>Huan nojquiya quintlamitlatilijque nochi inialtepehua huan campa mochihuayayaj. 
<span class="verse" id="NU31_11">11&#160;</span>Huan nopa soldados quihuicaque nochi nopa tlamantli tlen quitlantoyaj ininhuaya nopa tlapiyalime, sihuame huan coneme. 
<span class="verse" id="NU31_12">12&#160;</span>Huan quinhuiquilijque Moisés huan nopa totajtzi Eleazar huan nopa sequinoc israelitame tlen mocajtoyaj campa ininchajchaj ipan nopa tlamayamitl ipan tlali Moab, nechca atentli Jordán, iixmelac altepetl Jericó. </div>
<div class='p'>
<span class="verse" id="NU31_13">13&#160;</span>Huan Moisés, Eleazar huan nochi nopa tlayacanani tlen israelitame quisque campa ininchajchaj huan quinnamiquitoj nopa soldados. 
<span class="verse" id="NU31_14">14&#160;</span>Huan Moisés cualanqui ica nopa soldados tlen quipiyayaya tequihuejcayotl, inijuanti tlen quinyacanayayaj se mil o se cien soldados, 
<span class="verse" id="NU31_15">15&#160;</span>huan quinilhui: </div>
<div class='p'>―¿Para tlen inquincajque yoltoque nochi ni sihuame? 
<span class="verse" id="NU31_16">16&#160;</span>Inijuanti tlen quitoquilijque itlajtol Balaam, huan quichijque ma tlajtlacolchihuaca nochi nopa israelitame quema quicajtejque TOTECO para quihueyichihuase Baal ipan nopa tepetl Peor. Huan elqui inintlajtlacol inijuanti para huetzqui nopa cocolistli topani, tiitlacajhua TOTECO. 
<span class="verse" id="NU31_17">17&#160;</span>Huajca xiquinmictica amantzi nochi oquichpilme huan nochi sihuame tlen ya quiixmajtoque se tlacatl. 
<span class="verse" id="NU31_18">18&#160;</span>Huan nochi sihuapilme tlen nelía aya tleno quimatij huelis itztose, huan elise imoaxcahua. 
<span class="verse" id="NU31_19">19&#160;</span>Huan nochi imojuanti tlen inquimictijtoque se acajya o inquiitzquitoque se mijcatzi, monequi ximocahuaca huejca tlen imoaltepe. Amo xicalaquica ipan toaltepe tlen yoyon caltini. Huan ipan eyi tonali huan chicome tonali, monequi ximopajpacaca ica nopa atl tlen tetlapajpacchihua queja TOTECO quiijtohua. Huan nojquiya xiquinpajpacaca nopa sihuapilme tlen inmoaxcatijtoque. 
<span class="verse" id="NU31_20">20&#160;</span>Nojquiya xijtlapajpacchihuaca nochi tlamantli tlen inmocuilijtoque tlen cuahuitl huan tlen yoyomitl para inmotlalilise, huan yoyomitl tlen cuetlaxtli o tlen iniijhuiyo chivojme. </div>
<div class='p'>
<span class="verse" id="NU31_21">21&#160;</span>Huan nopa totajtzi Eleazar quinilhui nochi nopa soldados tlen yajtoyaj tlatehuitoj: </div>
<div class='p'>―Ya ni nopa tlanahuatili tlen TOTECO quimacac Moisés: 
<span class="verse" id="NU31_22">22&#160;</span>Nochi tlamantli tlen ax hueli tlatla queja oro, plata, bronce, hierro, estaño, huan plomo tlen inmocuilijtoque, 
<span class="verse" id="NU31_23">23&#160;</span>monequi inquicalaquise ipan tlitl para inquipajpacase. Huan teipa xijtzejtzeloca ica nopa atl tlen tlapajpaca iixtla TOTECO. Huan nochi tlamantli tlen ax quiijiyohuis tlitl, monequi xijpajpacaca san ica nopa atl. 
<span class="verse" id="NU31_24">24&#160;</span>Huan ipan chicome tonali monequi inquichicuenise imoyoyo, huan inmocahuase intlapajpactique iixtla TOTECO sampa. Teipa sampa hueli incalaquise campa toaltepe. </div>
<div class='s'>Momajmacaque tlen quincuilijque madianitame </div>
<div class='p'>
<span class="verse" id="NU31_25">25&#160;</span>Huan TOTECO quiilhui Moisés: </div>
<div class='p'>
<span class="verse" id="NU31_26">26&#160;</span>“Xiquinpohua quesqui tlapiyalime huan sihuapilme tlen inquincuilijque nopa madianitame. Ma mitzpalehui nopa totajtzi Eleazar ihuaya nopa tlayacanani tlen sesen hueyi familia, huan xiquijcuiloca quesqui itztoque. 
<span class="verse" id="NU31_27">27&#160;</span>Huan xijtlajcoitaca tlen onca. Tlajco elis iniaxcahua inijuanti tlen tlatehuitoj, huan nopa seyoc tlajco elis iniaxca ne sequinoc israelitame. 
<span class="verse" id="NU31_28">28&#160;</span>Nojquiya xijcuica se achi para na tlen elis queja se impuesto. Ipan tlen iniaxca nopa soldados, elis noaxca se tlacatl, se huacax, se burro o se borrego ipan sesen 500. 
<span class="verse" id="NU31_29">29&#160;</span>Huan inijuanti tlen noaxcahua inquimacase nopa totajtzi Eleazar para nechmactilis na, niimoTECO. 
<span class="verse" id="NU31_30">30&#160;</span>Huan tlen ne seyoc tlajco tlen quintocarohua ne sequinoc israelitame, innechiyocatlalilise se sihuapil, se huacax, se burro huan se borrego tlen sesen 50. Huan nochi inijuanti inquinmacase nopa levitame tlen quimocuitlahuíaj noyoyon tiopa, niimoTECO.” </div>
<div class='p'>
<span class="verse" id="NU31_31">31&#160;</span>Huajca Moisés huan Eleazar quichijque senquistoc queja TOTECO quinahuatijtoya Moisés. </div>
<div class='p'>
<span class="verse" id="NU31_32">32&#160;</span>Huan tlen mocajque yoltoque tlen nopa soldados quincuilijtoyaj inincualancaitacahua elque: 675 mil borregojme, 
<span class="verse" id="NU31_33">33&#160;</span>72 mil huacaxme, 
<span class="verse" id="NU31_34">34&#160;</span>61 mil burrojme 
<span class="verse" id="NU31_35">35&#160;</span>huan 32 mil ichpocame tlen aya quiixmatiyayaj se tlacatl. </div>
<div class='p'>
<span class="verse" id="NU31_36">36&#160;</span>Huajca nopa tlajco tlen tlapiyalime huan ichpocame tlen quintocaro nopa soldados elque: </div>
<div class='q'>337 mil 500 borregojme, </div>
<div class='q'>
<span class="verse" id="NU31_37">37&#160;</span>huan tlen inijuanti 675 elqui iaxca TOTECO queja se impuesto. </div>
<div class='q'>
<span class="verse" id="NU31_38">38&#160;</span>Huan 36 mil huacaxme, </div>
<div class='q'>huan tlen inijuanti 72 elqui iaxca TOTECO. </div>
<div class='q'>
<span class="verse" id="NU31_39">39&#160;</span>Huan 30 mil 500 burrojme, </div>
<div class='q'>huan tlen inijuanti 61 elqui iaxca TOTECO. </div>
<div class='q'>
<span class="verse" id="NU31_40">40&#160;</span>Huan 16 mil ichpocame, </div>
<div class='q'>huan tlen inijuanti 32 iaxca TOTECO. </div>
<div class='p'>
<span class="verse" id="NU31_41">41&#160;</span>Huan Moisés quincuic nopa tlapiyalime huan sihuapilme tlen elqui queja se impuesto para TOTECO huan quimactili nopa totajtzi Eleazar queja TOTECO quinahuatijtoya. </div>
<div class='p'>
<span class="verse" id="NU31_42">42&#160;</span>Huan Moisés quiiyocatlali ne tlajco tlen quintocarohua nopa israelitame tlen ne tlatlajco tlen eliyaya iniaxca nopa soldados. 
<span class="verse" id="NU31_43">43&#160;</span>Huan nopa tlajco tlen quintocaro nopa israelitame elque: 337 mil 500 borregojme, 
<span class="verse" id="NU31_44">44&#160;</span>36 mil huacaxme, 
<span class="verse" id="NU31_45">45&#160;</span>30 mil 500 burrojme 
<span class="verse" id="NU31_46">46&#160;</span>huan 16 mil sihuapilme. </div>
<div class='p'>
<span class="verse" id="NU31_47">47&#160;</span>Huan tlen ya ni tlen eliyaya iniaxca nopa israelitame, Moisés quintlapejpeni se ipan sesen 50 ichpocame huan tlapiyalime queja TOTECO quinahuatijtoya, huan quinmactili nopa levitame tlen quimocuitlahuiyayaj iyoyon tiopa TOTECO. </div>
<div class='p'>
<span class="verse" id="NU31_48">48&#160;</span>Huajca nopa soldados tlen quipixque tequihuejcayotl ica sesen mil soldados huan ica sesen 100 soldados monechcahuijque campa Moisés, 
<span class="verse" id="NU31_49">49&#160;</span>huan quiilhuijque: “Timotequipanojcahua tiquinpojtoque nochi soldados tlen itztoyaj tomaco quema titlatehuitoj, huan niyon se ax polijtoc. 
<span class="verse" id="NU31_50">50&#160;</span>Huajca tijnequij tijmactilise TOTECO se ofrenda para tijtlascamatilise. Huan nochi macostli, maquechcostli, anillos, pijpiloli huan quechcostli tlen oro tlen sesen timopantilijtoyaj tijhualicatoque para tijmacase TOTECO. Ma elis se tlaixtzacuili para quiixtzacuas totlajtlacolhua, pampa ax senquistoc tijtoquilijque itlanahuatil achtohui.” </div>
<div class='p'>
<span class="verse" id="NU31_51">51&#160;</span>Huajca Moisés ihuaya Eleazar quinselilijque nochi nopa tlamantli tlayejyecayotl tlen oro tlen quihualicaque. 
<span class="verse" id="NU31_52">52&#160;</span>Huan nochi nopa oro tlen san nopa tlayacanani tlen soldados ica ininyolo quimactilijque TOTECO quipanoc 184 kilos ietica huan tlahuel eliyaya patiyo. 
<span class="verse" id="NU31_53">53&#160;</span>Huan iyoca miyac tlayejyecayotl oncac, pampa sesen soldado tlen ax tlayacanquetl quitencahuili TOTECO nopa tlamantli tlen oro tlen eltoya imaco. 
<span class="verse" id="NU31_54">54&#160;</span>Huajca Moisés ihuaya Eleazar nopa totajtzi quiselijque nopa oro tlen nopa tlayacanani quihualicatoyaj, huan quitlalijque tiopan calijtic campa mopantiyayaj ica TOTECO para TOTECO ma quinilnamiqui nopa israelitame.  </div>
<div class='psalmlabel' id='NU32_0'> 32</div>
<div class='s'>Iniixhuihua Rubén huan Gad quiselijque inintlal </div>
<div class='p'>
<span class="verse" id="NU32_1">1&#160;</span>Huan nopa israelitame ipan nopa huejhueyi familias Rubén huan Gad quinpiyayayaj tlahuel miyac tlapiyalime. Huan quiitaque para nopa tlali Jazer huan tlali Galaad nechca campa itztoyaj elque nelía cuali para tlapiyalime huan huajca inijuanti quinequiyayaj. 
<span class="verse" id="NU32_2">2&#160;</span>Huajca yajque quinitatoj Moisés, nopa totajtzi Eleazar huan nopa tlayacanani tlen nochi israelitame huan quinilhuijque: </div>
<div class='p'>
<span class="verse" id="NU32_3">3&#160;</span>―Xiquitaca, TOTECO techcahuilijtoc tiisraelitame ma tijtlanica nochi ni tlaltini tlen Atarot, Dibón, Jazer, Nimra, Hesbón, Eleale, Sebam, Nebo huan Beón. 
<span class="verse" id="NU32_4">4&#160;</span>Huan nochi ni tlaltini nelía cuali para tlapiyalime, huan tojuanti, timotequipanojcahua, tiquinpiyaj miyac tlapiyalime. 
<span class="verse" id="NU32_5">5&#160;</span>Huajca intla inquiitaj para cuali, xitechmacaca ni tlali para elis tlen techtocarohua tijselise, huan ax tleno tijselise ipan nopa tlali ipan neca nali atentli Jordán. </div>
<div class='p'>
<span class="verse" id="NU32_6">6&#160;</span>Pero Moisés quinnanquili iteipa ixhuihua Rubén huan Gad: </div>
<div class='p'>―¿Inquinequij ne sequinoc israelitame yase tlatehuitij huan imojuanti san inmosehuise nica? 
<span class="verse" id="NU32_7">7&#160;</span>Inquinmajmatise nopa israelitame para ma ax panoca ipan nopa tlali tlen TOTECO quinmacatoc. 
<span class="verse" id="NU32_8">8&#160;</span>Queja nopa quichijque imotatahua quema niquintitlanqui tlen Cades Barnea para ma quitlajtlachilitij nopa cuali tlali. 
<span class="verse" id="NU32_9">9&#160;</span>Inijuanti ajsitoj hasta ipan nopa tlamayamitl tlen Escol huan cuali quitlajtlachilijque nopa tlali, huan teipa quinmajmaticoj israelitame para ma ax calaquica ipan nopa cuali tlali tlen TOTECO quinmacatoya. 
<span class="verse" id="NU32_10">10&#160;</span>Huan TOTECO tlahuel cualanqui ininhuaya nopa tonali, huan ya motestigojquetzqui, 
<span class="verse" id="NU32_11">11&#160;</span>huan quiijto para niyon se tlen ni tlacame tlen quisque ipan tlali Egipto huan tlen ya quiaxitijque 20 xihuitl, ax calaquise ipan nopa tlali tlen ininca mocajqui Abraham, Isaac huan Jacob para quinmacasquía ininteipa ixhuihua. Pampa nopa tlacame ax quitoquilijtoque ica nochi ininyolo. 
<span class="verse" id="NU32_12">12&#160;</span>San hueli calaquise Caleb, icone Jefone nopa cenezeo, ihuaya Josué, icone Nun, pampa inijuanti quitoquilijque TOTECO ica nochi ininyolo. Huajca queja nopa quiijto TOTECO ne tonal. 
<span class="verse" id="NU32_13">13&#160;</span>Huan ya tlahuel cualanqui ica israelitame huan quichijqui ma nejnemica ipan nopa huactoc tlali para 40 xihuitl. Monequiyaya nejnentinemise nopona hasta mijque nochi tlen quisque ipan tlali Egipto pampa inijuanti san sejco tlacatque ipan Egipto huan ica sampa quiixpanoque TOTECO, huan monejqui miquise iixtla. 
<span class="verse" id="NU32_14">14&#160;</span>Huan ama imojuanti, inininconehua ne tlajtlacolchijca tetatme, inquinequij inquitoquilise ininfiero ojhui, huan inquinequij inquiixpanose TOTECO para noja más cualanis tohuaya tiisraelitame. 
<span class="verse" id="NU32_15">15&#160;</span>Intla ax inquitoquilíaj TOTECO, ya quichihuas para nochi israelitame noja más xihuitl ma huejcahuaca ipan ni huactoc tlali hasta nochi miquise, huan imojuanti inquipiyase tlajtlacoli ipampa ininmiquilis. </div>
<div class='p'>
<span class="verse" id="NU32_16">16&#160;</span>Huajca ininteipa ixhuihua nopa huejhueyi familias Rubén huan Gad monechcahuijque campa Moisés huan quiilhuijque: </div>
<div class='p'>―¡Axtle! Ax ya nopa tlen tiquijtohuaj. Tojuanti tijnequij tijchihuase tlatzactli para totlapiyalhua, huan altepetini para toconehua huan tosihuajhua. 
<span class="verse" id="NU32_17">17&#160;</span>Huan teipa titlacame tijhuicase totepos huan tiquinyacantiyase ne sequinoc israelitame titlatehuitij hasta quema tiquincalaquitij nochi inijuanti ipan inintlal tlen quiselise. Pero toconehua huan tosihuajhua mocahuase nica ipan altepetini tlen cuali moyahualojtose ica tepamitl para ax tleno ininpantis ica tlacame tlen itztoque nica nechca. 
<span class="verse" id="NU32_18">18&#160;</span>Huan tojuanti ax timocuepase tochajchaj hasta senquistoc nochi israelitame moaxcatijtose inintlal tlen quintocaros para quiselise. 
<span class="verse" id="NU32_19">19&#160;</span>Pero tojuanti ax tijselise niyon se tlali ica neca nali atentli Jordán, pampa ya tijselijtose nica ipan ni nali. </div>
<div class='p'>
<span class="verse" id="NU32_20">20&#160;</span>Huan Moisés quinnanquili: </div>
<div class='p'>―Intla melahuac inquitlamichihuase tlen inquiijtohuaj huan inmocualtlalise huan inquihuicase imotepos para intlatehuitij ipan itlatehuijcayo TOTECO, huajca cuali. 
<span class="verse" id="NU32_21">21&#160;</span>Pero monequi nochi imosoldados apanose nopa atemitl Jordán iixtla TOTECO huan tlatehuise hasta TOTECO quintlamitojtocatos nochi icualancaitacahua iixtla, 
<span class="verse" id="NU32_22">22&#160;</span>huan mocuilijtos nopa tlali. Huan teipa, quena, ya huelis inmocuepase ipan imotlal nica quema ya inquichijtose, nochi tlen inmocajtoyaj iixtla TOTECO huan iniixtla israelitame para inquichihuase. Huan ni tlaltini nica elis imoaxca iixtla TOTECO. 
<span class="verse" id="NU32_23">23&#160;</span>Pero intla ax inquitlamichihuase nochi ya ni tlen inquiijtojtoque, cuali xijmatica intlajtlacolchijtose ica TOTECO, huan se tonal inmechajsis se tlatzacuiltilistli ica nopa tlajtlacoli. 
<span class="verse" id="NU32_24">24&#160;</span>Huajca ama xipehuaca xijcualtlalica altepetini para imoconehua huan imosihuajhua, huan tlatzactli para imoborregojhua, huan teipa xijtlamichihuaca nochi tlen inquiijtojtoque. </div>
<div class='p'>
<span class="verse" id="NU32_25">25&#160;</span>Huan nochi iteipa ixhuihua Rubén huan Gad quinanquilijque: </div>
<div class='p'>―Timotlatequipanojcahua tijchihuase senquistoc nochi tlen ta titechnahuatijtoc. 
<span class="verse" id="NU32_26">26&#160;</span>Toconehua, tosihuajhua huan totlapiyalhua mocahuase ipan altepetini ipan tlali Galaad. 
<span class="verse" id="NU32_27">27&#160;</span>Huan tojuanti tlen hueli tijhuicaj tepostli tijpanose ni atemitl iixtla TOTECO huan titlatehuitij queja titechnahuatijtoc. </div>
<div class='p'>
<span class="verse" id="NU32_28">28&#160;</span>Huajca Moisés quinnahuati nopa totajtzi Eleazar, Josué huan nopa tlayacanani tlen nochi israelitame ica ni tlajtoli: </div>
<div class='p'>
<span class="verse" id="NU32_29">29&#160;</span>―Intla nochi nopa tlatehuijca tlacame ipan nopa huejhueyi familias Gad huan Rubén quipanose atemitl Jordán cuali mocualtlalijtoque para tlatehuitij queja TOTECO quinnahuatía, huan tlatehuise hasta quema ya inquitlamitlantose nopa cuali tlali, huajca xiquinmacaca nopa tlali Galaad para ma eli iniaxca. 
<span class="verse" id="NU32_30">30&#160;</span>Pero intla ax quipanose ica inintepos para tlatehuitij, huajca quintocaros se tlali ipan neca nali ipan tlali Canaán campa inquiselise imojuanti. </div>
<div class='p'>
<span class="verse" id="NU32_31">31&#160;</span>Huan nochi iteipa ixhuihua Gad huan Rubén tlananquilijque: </div>
<div class='p'>―Tijtlamichihuase tlen TOTECO technahuatijtoc, timotlatequipanojcahua. 
<span class="verse" id="NU32_32">32&#160;</span>Temachtli cuali timocualtlalijtose ica totepos huan tijpanose ne atemitl para titlatehuitij queja TOTECO technahuatía ipan tlali Canaán, pero teipa timocahuase ica ni tlali tlen ama tijselíaj ipan ni nali tlen ni atemitl Jordán. </div>
<div class='p'>
<span class="verse" id="NU32_33">33&#160;</span>Huajca Moisés quinmacac nopa hueyi familia Gad, Rubén huan tlajco nopa hueyi familia Manasés, tlen elqui icone José, nopa tlaltini ipan nica nali. Huan quiselijque nopa tlali tlen achtohui quinahuatiyayaj nopa amorreo tlanahuatiani, Sehón huan Og tlen altepetl Basán. Nojquiya quiselijque nochi nopa altepetini tlen quinahuatiyayaj huan nochi tlali tlen quinyahualojtoya. </div>
<div class='p'>
<span class="verse" id="NU32_34">34&#160;</span>Huan nopa hueyi familia Gad quisencajque nopa altepetini tlen Dibón, Atarot, Aroer, 
<span class="verse" id="NU32_35">35&#160;</span>Atarot Sofán, Jazer, Jogbeha, 
<span class="verse" id="NU32_36">36&#160;</span>Bet Nimra huan Bet Arán, huan cuali quinyahualojque ica tepamitl huan quichijque tlatzactli para ininborregojhua. </div>
<div class='p'>
<span class="verse" id="NU32_37">37&#160;</span>Huan nopa hueyi familia Rubén quinsencajque nopa altepetini tlen Hesbón, Eleale, Quiriataim, 
<span class="verse" id="NU32_38">38&#160;</span>Nebo huan Baal Meón huan quipatlaque inintoca. Huan nojquiya quisencajque nopa altepetl Sibma. </div>
<div class='p'>
<span class="verse" id="NU32_39">39&#160;</span>Huan iixhuihua Maquir, tlen elqui icone Manasés tlen huejcajquiya, moaxcatitoj nopa tlali tlen Galaad tlen quitequihuiyayaj nopa amorreos huan moaxcatijque nopa tlali. 
<span class="verse" id="NU32_40">40&#160;</span>Huajca Moisés quinmacac iixhuihua Maquir nopa tlali Galaad, huan nopona mocajque para itztose. 
<span class="verse" id="NU32_41">41&#160;</span>Huan iixhuihua Jair, ne seyoc icone Manasés tlen huejcajquiya, yajque moaxcatitoj tlen eliyaya iniaxca sequinoc amorreos huan quitocajtijque Havot Jair. 
<span class="verse" id="NU32_42">42&#160;</span>Huan Noba ihuaya iteixmatcahua yajque moaxcatitoj Kenat ica nochi pilaltepetzitzi tlen iaxca, huan quitocajtijque Noba queja ya itoca eltoya.  </div>
<div class='psalmlabel' id='NU33_0'> 33</div>
<div class='s'>Nopa ojtli tlen israelitame quitoquilijtoyaj </div>
<div class='p'>
<span class="verse" id="NU33_1">1&#160;</span>Nica eltoc inintoca nochi nopa lugares campa nopa israelitame panotiyajque quema quisque ipan tlali Egipto ica nochi nopa huejhueyi pamitl tlen inintlacajhua, huan quinyacantiyohuiyayaj Moisés ihuaya Aarón. 
<span class="verse" id="NU33_2">2&#160;</span>Moisés quiijcuilojtiyajqui nochi inintoca nopa lugares campa quiquetztiyajque ininyoyoncalhua. </div>
<div class='p'>
<span class="verse" id="NU33_3">3&#160;</span>Nopa israelitame quistejque nopa altepetl Ramesés ipan tlali Egipto ipan 15 itequi nopa achtohui metztli ipan nopa israelita calendario [33:3 Ni tonal quemantzi huetzi ipan marzo huan quemantzi ipan ipejya abril ipan tocalendario tlen ama.]. Quinextijque nopa ilhuitl Pascua huan ipan ijnaloc tlen ne seyoc tonali quistejque ica hueyi chicahualistli iniixtla nopa egiptome. 
<span class="verse" id="NU33_4">4&#160;</span>Huan quema quistejque, nopa egiptome noja quintlaltocayayaj ininconehua tlen achtohuime pampa TOTECO quichijtoya ma miquica. Huan TOTECO nojquiya quintlamitepejqui nochi inintlaixcopincayohua. </div>
<div class='p'>
<span class="verse" id="NU33_5">5&#160;</span>Huan nopa israelitame quistejque altepetl Ramesés huan quiquetzque ininyoyoncalhua ipan Sucot. </div>
<div class='p'>
<span class="verse" id="NU33_6">6&#160;</span>Quistejque Sucot huan mochihuatoj ipan Etam campa pehua nopa huactoc tlali. </div>
<div class='p'>
<span class="verse" id="NU33_7">7&#160;</span>Quistejque Etam huan mocuepque para quimacase se huelta ica Pi Hahirot tlen mocahua ica campa quisa tonati tlen Baal Zefón, huan nopona mochijque nechca Migdol. </div>
<div class='p'>
<span class="verse" id="NU33_8">8&#160;</span>Huan quema quistejque Pi Hahirot, apanoque nopa hueyi atl huan ajsitoj campa nopa huactoc tlali. Huan nejnentiyajque eyi tonali ipan nopa huactoc tlali tlen Etam huan mochijque campa Mara. </div>
<div class='p'>
<span class="verse" id="NU33_9">9&#160;</span>Huan quistejque tlen Mara huan ajsitoj ipan nopa huactoc tlali tlen itoca Elim campa oncayaya 12 ameltini huan 70 apach cuatini, huan mochijque nopona. </div>
<div class='p'>
<span class="verse" id="NU33_10">10&#160;</span>Teipa quistejque Elim huan mochihuatoj nechca nopa hueyi atl tlen itoca Chichiltic. </div>
<div class='p'>
<span class="verse" id="NU33_11">11&#160;</span>Huan quistejque campa nopa Hueyi Atl Chichiltic huan mochihuatoj ipan nopa huactoc tlali tlen itoca Sin. </div>
<div class='p'>
<span class="verse" id="NU33_12">12&#160;</span>Huan quistejque campa nopa huactoc tlali Sin huan mochihuatoj ipan Dofca. </div>
<div class='p'>
<span class="verse" id="NU33_13">13&#160;</span>Huan quistejque Dofca huan mochihuatoj ipan Alús. </div>
<div class='p'>
<span class="verse" id="NU33_14">14&#160;</span>Teipa quistejque Alús huan mochihuatoj ipan huactoc tlali tlen Refidim campa ax oncayaya atl para quiise. </div>
<div class='p'>
<span class="verse" id="NU33_15">15&#160;</span>Huan quistejque Refidim huan mochihuatoj ipan nopa huactoc tlali Sinaí. </div>
<div class='p'>
<span class="verse" id="NU33_16">16&#160;</span>Teipa quistejque nopa huactoc tlali Sinaí huan mochihuatoj ipan Kibrot Hataava. </div>
<div class='p'>
<span class="verse" id="NU33_17">17&#160;</span>Huan quistejque Kibrot Hataava huan mochihuatoj ipan Hazerot. </div>
<div class='p'>
<span class="verse" id="NU33_18">18&#160;</span>Huan quistejque Hazerot huan mochihuatoj ipan Ritma. </div>
<div class='p'>
<span class="verse" id="NU33_19">19&#160;</span>Teipa quistejque Ritma huan mochihuatoj ipan Rimón Peres. </div>
<div class='p'>
<span class="verse" id="NU33_20">20&#160;</span>Huan quistejque Rimón Peres huan mochihuatoj ipan Libna. </div>
<div class='p'>
<span class="verse" id="NU33_21">21&#160;</span>Huan quistejque Libna huan mochihuatoj ipan Rissa. </div>
<div class='p'>
<span class="verse" id="NU33_22">22&#160;</span>Huan quistejque Rissa huan mochihuatoj ipan Ceelata. </div>
<div class='p'>
<span class="verse" id="NU33_23">23&#160;</span>Teipa quistejque Ceelata huan mochihuatoj ipan nopa tepetl Sefer. </div>
<div class='p'>
<span class="verse" id="NU33_24">24&#160;</span>Huan quistejque campa nopa tepetl Sefer huan mochihuatoj ipan Harada. </div>
<div class='p'>
<span class="verse" id="NU33_25">25&#160;</span>Huan quistejque Harada huan mochihuatoj ipan Macelot. </div>
<div class='p'>
<span class="verse" id="NU33_26">26&#160;</span>Teipa quistejque Macelot huan mochihuatoj ipan Tahat. </div>
<div class='p'>
<span class="verse" id="NU33_27">27&#160;</span>Huan quistejque Tahat huan mochihuatoj ipan Tara. </div>
<div class='p'>
<span class="verse" id="NU33_28">28&#160;</span>Teipa quistejque Tara huan mochihuatoj ipan Mitca. </div>
<div class='p'>
<span class="verse" id="NU33_29">29&#160;</span>Huan quistejque Mitca huan mochihuatoj ipan Hasmona. </div>
<div class='p'>
<span class="verse" id="NU33_30">30&#160;</span>Huan quistejque Hasmona huan mochihuatoj ipan Moserot. </div>
<div class='p'>
<span class="verse" id="NU33_31">31&#160;</span>Huan quistejque Moserot huan mochihuatoj ipan Bene Jaacán. </div>
<div class='p'>
<span class="verse" id="NU33_32">32&#160;</span>Huan quistejque Bene Jaacán huan mochihuatoj ipan Hor ipan tlali Gidgad. </div>
<div class='p'>
<span class="verse" id="NU33_33">33&#160;</span>Huan quistejque Hor ipan tlali Gidgad huan mochihuatoj ipan Jotbata. </div>
<div class='p'>
<span class="verse" id="NU33_34">34&#160;</span>Huan quistejque Jotbata huan mochihuatoj ipan Abrona. </div>
<div class='p'>
<span class="verse" id="NU33_35">35&#160;</span>Huan quistejque Abrona huan mochihuatoj ipan Ezión Geber. </div>
<div class='p'>
<span class="verse" id="NU33_36">36&#160;</span>Huan quistejque Ezión Geber huan mochihuatoj ipan huactoc tlali tlen Zin campa Cades. </div>
<div class='p'>
<span class="verse" id="NU33_37">37&#160;</span>Huan quistejque Cades huan mochihuatoj ipan nopa tepetl Hor campa monepantía nopa tlali Edom. </div>
<div class='p'>
<span class="verse" id="NU33_38">38&#160;</span>Huan queja TOTECO quinahuati ma quichihua, tlejcoc nopa totajtzi Aarón ipan ne tepetl Hor huan nopona mijqui ipan nopa achtohui tonal ipan nopa macuilpa metztli ipan nopa israelita calendario [33:38 Ni tonal eltoc ipan julio ipan tocalendario tlen ama.], quema ya quipiyayaya 40 xihuitl para quistoyaj ipan tlali Egipto. 
<span class="verse" id="NU33_39">39&#160;</span>Huan quema Aarón mijqui ipan nopa tepetl Hor, quipiyayaya 123 xihuitl. </div>
<div class='p'>
<span class="verse" id="NU33_40">40&#160;</span>Huan Tlanahuatijquetl Arad tlen itztoya ipan nopa huactoc tlali Neguev ipan tlali Canaán quicajqui para ajsitihualayayaj nopa israelitame. </div>
<div class='p'>
<span class="verse" id="NU33_41">41&#160;</span>Huan nopa israelitame quistejque tepetl Hor huan mochihuatoj ipan Zalmona. </div>
<div class='p'>
<span class="verse" id="NU33_42">42&#160;</span>Huan quistejque Zalmona huan mochihuatoj ipan Punón. </div>
<div class='p'>
<span class="verse" id="NU33_43">43&#160;</span>Huan quistejque Punón huan mochihuatoj ipan Obot. </div>
<div class='p'>
<span class="verse" id="NU33_44">44&#160;</span>Huan quistejque Obot huan mochihuatoj ipan Ije Abarim campa monepantía ica tlali Moab. </div>
<div class='p'>
<span class="verse" id="NU33_45">45&#160;</span>Huan quistejque Ije Abarim huan mochihuatoj ipan Dibón Gad. </div>
<div class='p'>
<span class="verse" id="NU33_46">46&#160;</span>Huan quistejque Dibón Gad huan mochihuatoj ipan Almón Diblataim. </div>
<div class='p'>
<span class="verse" id="NU33_47">47&#160;</span>Huan quistejque Almón Diblataim huan mochihuatoj ipan nopa tepetini tlen Abarim tlen mocahua más nechca campa quisa tonati tlen Nebo. </div>
<div class='p'>
<span class="verse" id="NU33_48">48&#160;</span>Huan quistejque tlen nopa tepetini tlen Abarim huan mochihuatoj ipan nopa tlamayamitl ipan tlali Moab nechca nopa atemitl Jordán, huan iixmelac altepetl Jericó tlen mocajqui ipan seyoc nali. 
<span class="verse" id="NU33_49">49&#160;</span>Huan quiquetzque ininyoyoncalhua nechca atemitl Jordán ipan nopa tlamayamitl tlen tlali Moab, huan ininchajchaj pejqui campa Bet Jesimot huan ajsic hasta Abel Sitim. </div>
<div class='s'>Quejatza ma momajmacaca tlali Canaán </div>
<div class='p'>
<span class="verse" id="NU33_50">50&#160;</span>Ipan nopa tlamayamitl ipan tlali Moab nechca atemitl Jordán, iixmelac altepetl Jericó, TOTECO quicamahui Moisés huan quiilhui: </div>
<div class='p'>
<span class="verse" id="NU33_51">51&#160;</span>“Xiquinilhui nopa israelitame ya ni: Quema inquiixcotonase ni atemitl Jordán huan incalaquise ipan tlali Canaán, 
<span class="verse" id="NU33_52">52&#160;</span>xiquinmictica nochi tlen itztoque ipan nopa tlali. Xiquinxolehuilica nochi inindioses yonque quichijtoque tlen tetl, o quitejtejtzontoque tlen tepostli. Xijxolehuaca nochi inintlaixcopincayohua huan inintotiotzitzi huan nojquiya nochi nopa tlaixpamitl campa tlacajcahuaj ipan tepetini. 
<span class="verse" id="NU33_53">53&#160;</span>Ximocuilica nopa tlali huan nopona ximochantica para initztose, pampa na nimechmactilía para elis imoaxca. 
<span class="verse" id="NU33_54">54&#160;</span>Pero monequi ximomajmacaca nopa tlali ica sorteo queja imiyaca itlacajhua ipan sesen hueyi familia. Nopa huejhueyi familias ica más miyac tlacame quichihuase se sorteo para nopa tlaltini tlen achi hueyi, huan nopa huejhueyi familias tlen ax quipiya más miyac tlacame quichihuase sorteo para nopa tlaltini tlen ax más hueyi. Huan queja nopa, nopa sorteo quinextis para elis iaxca se familia, ya nopa elis iaxca. </div>
<div class='p'>
<span class="verse" id="NU33_55">55&#160;</span>“Pero intla ax inquintlamimictise tlen ama itztoque ipan nopa tlali, tlen inquincahuilise ma mocahuaca tlahuel inmechcuesolmacase queja se cuatejtli tlen calaqui ipan imoixtiyol o queja se huitztli tlen calaqui ipan imotlacayo. Huan miyac intlaijiyohuise ipan nopa tlali tlen nimechmaca. 
<span class="verse" id="NU33_56">56&#160;</span>Huan na nimechtlatzacuiltis imojuanti queja nimoilhuiyaya niquintlatzacuiltis inijuanti.”  </div>
<div class='psalmlabel' id='NU34_0'> 34</div>
<div class='s'>Campa monepantía nopa tlali tlen moaxcatise </div>
<div class='p'>
<span class="verse" id="NU34_1">1&#160;</span>Huan nojquiya TOTECO quiilhui Moisés: </div>
<div class='p'>
<span class="verse" id="NU34_2">2&#160;</span>“Nojquiya xiquinmaca ni tlanahuatili nopa israelitame: Quema incalactose ipan tlali Canaán tlen nimechmacas para imoaxca, ya ni nopa tlaltini tlen ihuaya inmonepantise: </div>
<div class='p'>
<span class="verse" id="NU34_3">3&#160;</span>“Ica sur inmonepantise ica nopa huactoc tlali Zin nechca nopa tlali Edom. Inepa imotlal pehuas ica campa quisa tonati tlen nopa Hueyi Atl Mictoc, 
<span class="verse" id="NU34_4">4&#160;</span>huan yajtiyas para sur hasta nopa tlaixtlejcolis tlen itoca Acrabim. Huan panos ipan nopa huactoc tlali Zin huan ajsis hasta campa Cades Barnea. Teipa panos campa Hasaradar hasta Asmón, 
<span class="verse" id="NU34_5">5&#160;</span>huan tlen Asmón quitoquilis nopa atlajtli tlen monepantía ica tlali Egipto huan quitoquilijtiyas hasta norte campa nopa Hueyi Atl Mediterráneo. </div>
<div class='p'>
<span class="verse" id="NU34_6">6&#160;</span>“Huan ica campa huetzi tonati inmonepantise ica nopa Hueyi Atl Mediterráneo. </div>
<div class='p'>
<span class="verse" id="NU34_7">7&#160;</span>“Huan nopa nepamitl para imotlal ica norte pehuas ica nopa Hueyi Atl Mediterráneo huan yajtiyas xitlahuac para campa quisa tonati hasta ajsis campa nopa tepetl Hor. 
<span class="verse" id="NU34_8">8&#160;</span>Huan teipa tlen tepetl Hor yas hasta Lebo Hamat, huan teipa hasta Zedad. 
<span class="verse" id="NU34_9">9&#160;</span>Teipa tlen Zedad yas hasta Zifrón huan tlamis ipan Hazar Enán. Ya ni elis nopa nepamitl tlen imotlal ica norte. </div>
<div class='p'>
<span class="verse" id="NU34_10">10&#160;</span>“Huan nopa nepamitl tlen imotlal ica campa quisa tonati, pehuas ipan Hazar Enán huan yas hasta Sefam. 
<span class="verse" id="NU34_11">11&#160;</span>Huan tlen Sefam inepa imotlal yas hasta Ribla achi más para campa quisa tonati tlen Aín. Huan tlen Aín temos hasta inaliyo campa quisa tonati ipan nopa Hueyi Atl Cineret. 
<span class="verse" id="NU34_12">12&#160;</span>Huan quitoquilis nopa atemitl Jordán hasta itlamiya nopa Hueyi Atl tlen itoca Mictoc. </div>
<div class='p'>“Nochi ya ni elis nopa nepamitl tlen quiyahualohua imotlal.” </div>
<div class='s'>Quejatza ma moxelhuilica nopa tlali </div>
<div class='p'>
<span class="verse" id="NU34_13">13&#160;</span>Huan Moisés quinmacac nopa israelitame ni tlanahuatili: </div>
<div class='p'>“Huajca ya ni nopa tlali tlen inmomajmacase ica sorteo queja TOTECO technahuatijtoc. Huan quiselise nochi nopa chicnahui huan tlajco huejhueyi familias tlen mocajtoque. 
<span class="verse" id="NU34_14">14&#160;</span>Pampa nopa huejhueyi familias Rubén ihuaya Gad huan nopa tlajco hueyi familia Manasés ya mocuilijtoque inintlal tlen quintocarohua, 
<span class="verse" id="NU34_15">15&#160;</span>ipan ni nali tlen atemitl Jordán. Inintlal mocahua achi más para campa quisa tonati tlen altepetl Jericó tlen eltoc iixmelac ipan seyoc nali ni atemitl.” </div>
<div class='p'>
<span class="verse" id="NU34_16">16&#160;</span>Huan TOTECO quicamahui Moisés huan quiilhui: </div>
<div class='p'>
<span class="verse" id="NU34_17">17&#160;</span>“Para temajmacase nopa tlali niquintlapejpenijtoc Eleazar nopa totajtzi huan Josué, icone Nun. 
<span class="verse" id="NU34_18">18&#160;</span>Pero nojquiya ma quinpalehuica se tlayacanquetl ipan sesen hueyi familia. 
<span class="verse" id="NU34_19-28">19-28&#160;</span>Huajca nica eltoc inintoca sesen tlayacanquetl tlen sesen hueyi familia tlen quinpalehuise: </div>
<div class='b'> &#160; </div>
<div class='q'>Familia, Tlayacanquetl </div>
<div class='q'>Judá, Caleb, icone Jefone </div>
<div class='q'>Simeón, Semuel, icone Amiud </div>
<div class='q'>Benjamín, Elidad, icone Quislón </div>
<div class='q'>Dan, Buqui, icone Jogli </div>
<div class='q'>Manasés icone José, Haniel, icone Efod </div>
<div class='q'>Efraín icone José, Kemuel, icone Siftán </div>
<div class='q'>Zabulón, Elizafán, icone Parnac </div>
<div class='q'>Isacar, Paltiel, icone Azán </div>
<div class='q'>Aser, Ahiud, icone Selomi </div>
<div class='q'>Neftalí, Pedael, icone Amiud </div>
<div class='b'> &#160; </div>
<div class='m'>
<span class="verse" id="NU34_29">29&#160;</span>Huajca ya ni eltoc nopa tlacame tlen TOTECO quintequimacac ma quinxelhuilica nopa tlali Canaán nopa israelitame.”  </div>
<div class='psalmlabel' id='NU35_0'> 35</div>
<div class='s'>Altepetini tlen levitame quiselise </div>
<div class='p'>
<span class="verse" id="NU35_1">1&#160;</span>Huan quema nopa israelitame noja itztoyaj ipan nopa tlamayamitl ipan tlali Moab nechca atemitl Jordán huan iixmelac altepetl Jericó, TOTECO quicamahui Moisés huan quiilhui: </div>
<div class='p'>
<span class="verse" id="NU35_2">2&#160;</span>“Xiquinnahuati israelitame para sesen hueyi familia monequi quiquixtise sequin altepetini ipan nopa tlali tlen quiselise para quinmacase levitame para ipan itztose. Nojquiya ma quinmacaca potreros campa sacayo tlen quiyahualohua nopa altepetini. 
<span class="verse" id="NU35_3">3&#160;</span>Queja nopa levitame quipiyase campa itztose, huan quipiyase sacatl para ininhuacaxhua huan ininborregojhua. 
<span class="verse" id="NU35_4">4&#160;</span>Nopa potreros tlen inquinmacase monequi yas 450 metros tlen sese inacastla nopa tepamitl tlen quiyahualohua sese altepetl. 
<span class="verse" id="NU35_5">5&#160;</span>Nochi nopa potrero tlen quiyahualohua se altepetl elis cuadradojtic huan quipiyas 900 metros más hueyi ipan sesen lado tlen imiyaca metros tlen quipiya nopa tepamitl tlen quiyahualohua nopa altepetl ipan nopa lado. Huan nopa altepetl mocahuas tlatlajco, huan nopa potreros campa quintlacualtise inintlapiyalhua, nochi yahualtic. </div>
<div class='s'>Altepetini para ipan momanahuise tlen temictijtoque </div>
<div class='p'>
<span class="verse" id="NU35_6">6&#160;</span>“Inquinmacase levitame 42 altepetini huan iyoca inquinmacase chicuase altepetini tlen monequi xijtocajtica: ‘altepetini campa hueli momanahuise’. Huan nopona ipan nopa chicuase altepetini, huelis cholos se tlacatl tlen quimictijtos se acajya. 
<span class="verse" id="NU35_7">7&#160;</span>Huajca ica nochi monequi xiquinmacaca 48 altepetini, sese ica ipotreros para inintlapiyalhua. 
<span class="verse" id="NU35_8">8&#160;</span>Huan ni inialtepehua levitame monequi inquinquixtilise tlen inintlal nochi huejhueyi familias campa hueli. Huan nopa huejhueyi familias ica inintlal tlen hueyi quinmacase más altepetini nopa levitame, huan nopa huejhueyi familias tlen ax más hueyi inintlal ax miyac altepetini quinmacase.” </div>
<div class='s'>Altepetini campa hueli momanahuise </div>
<div class='p'>
<span class="verse" id="NU35_9">9&#160;</span>Huan TOTECO nojquiya quiilhui Moisés: </div>
<div class='p'>
<span class="verse" id="NU35_10">10&#160;</span>“Xiquinilhui nopa israelitame ya ni: ‘Quema inquiixcotonase nopa atemitl Jordán huan incalaquise ipan tlali Canaán, 
<span class="verse" id="NU35_11">11&#160;</span>monequi inquitlapejpenise chicuase “altepetini campa hueli momanahuise” campa huelis calaquiti para momanahuis se tlen temictijtoc yonque ax quinequiyaya. 
<span class="verse" id="NU35_12">12&#160;</span>Huan nopona ax huelis quicuepilis iteixmatca nopa mijcatzi tlen quitocarohua para momacuepas ica tlen quichijtoc. Queja nopa se tlen temictis ax miquis hasta hueli monextis iniixtla jueces huan tlacame para quinilhuis tlen oncac. 
<span class="verse" id="NU35_13">13&#160;</span>Huan quej ni inquiniyocatlalise altepetini campa tlacame momanahuise: Xijtlapejpenica eyi altepetini ipan ni lado atemitl Jordán campa más nechca campa quisa tonati. 
<span class="verse" id="NU35_14">14&#160;</span>Huan ne se eyi altepetini inquitlapejpenise ipan ne seyoc lado atemitl Jordán ipan tlali Canaán. 
<span class="verse" id="NU35_15">15&#160;</span>Huan nopa chicuase altepetini elis campa momanahuise huan motlatise nochi israelitame huan sequinoc tlali ehuani tlen itztoque imohuaya quema quimictise se acajya, pero ax quichijque ica ininyolo o ax quinequiyayaj. </div>
<div class='p'>
<span class="verse" id="NU35_16">16&#160;</span>“ ‘Pero intla se acajya quimaquilis seyoc ica se tepostli huan nopa tlen quicocojtoc miquis, huajca nopa tlacatl nelía se temictijquetl huan quena, nopa temictijquetl quipiya para inquimictise. </div>
<div class='p'>
<span class="verse" id="NU35_17">17&#160;</span>“ ‘O intla se acajya quimaquilis seyoc ica tetl huan nopa tlacatl miquis, huajca yajaya se temictijquetl, huan quipiya para inquimictise. </div>
<div class='p'>
<span class="verse" id="NU35_18">18&#160;</span>“ ‘O intla se acajya quimaquilis seyoc ica cuahuitl huan nopa tlacatl ica ya nopa miquis, huajca yajaya tlen temaquili, se temictijquetl huan monequi inquimictise. 
<span class="verse" id="NU35_19">19&#160;</span>Iteixmatca nopa mijcatzi tlen quitocarohua momacuepas quipiya para quimictis quema quipantis. </div>
<div class='p'>
<span class="verse" id="NU35_20">20&#160;</span>“ ‘Huan intla se acajya quiojchiyayaya ma panos huan quicuatopehua o quimajcahuilía se tlenijqui seyoc san pampa quicualancaita, o san pampa quinequi cualantli huan ne tlacatl miquis, huajca yajaya se temictijquetl. 
<span class="verse" id="NU35_21">21&#160;</span>O yonque se quimaquilis seyoc pampa mocualanijtoque huan ax tleno quihuica imaco, intla ya miquis, huajca tlen tecoco quipiya para miquis pampa mochijtoc se temictijquetl. Huan monequi iteixmatca nopa mijcatzi ma momacuepas quema quipantis huan quimictis. </div>
<div class='p'>
<span class="verse" id="NU35_22">22&#160;</span>“ ‘Pero intla se acajya quicuatopejqui seyoc tlen ax ihuaya cualaniyaya, o intla quicuamajcahuili se tlenijqui, pero ax pampa quichiyayaya ma pano, ya nopa ax san se. 
<span class="verse" id="NU35_23">23&#160;</span>O intla ax quicualancaitayaya, niyon ax quichiyayaya quicocos, huan huetzis tlen imaco se tlenijqui ica tlen miquis se acajya, huajca ax san se. 
<span class="verse" id="NU35_24">24&#160;</span>Intla quej ni huan ax quicualancaitayaya, huajca monequi inisraelitame inmosentilise huan inquitlajtolsencahuase tlen melahuac ica ya huan iteixmatca nopa mijcatzi. 
<span class="verse" id="NU35_25">25&#160;</span>Intla inquiitaj para ax quinamiqui ma miquis tlen tecocojtoc, huajca monequi inquimanahuise imaco iteixmatca ne mijcatzi, huan inquicahuilise ma mocahua ipan nopa altepetl tlen tlamanahuili. Huan ya ni nopa tlanahuatili tlen monequi quitoquilise ipan se altepetl campa tlacame momanahuise. Tlen tecocojtoc monequi nochipa itztos ipan nopa altepetl tlen tlamanahuili hasta miquis nopa hueyi totajtzi tlen quitequilijtoc nopa aceite para quiiyocacahuas para TOTECO. 
<span class="verse" id="NU35_26">26&#160;</span>Pero intla nopa tlacatl tlen temictijtoc quisas ipan nopa altepetl tlen ipan momanahuía, 
<span class="verse" id="NU35_27">27&#160;</span>huan iteixmatca nopa mijcatzi quipantis huan quimictis, huajca tlen momacueptoc ax quihuicas tlajtlacoli pampa quimicti, pampa quisqui tlen nopa altepetl. 
<span class="verse" id="NU35_28">28&#160;</span>Pampa tlen temictijtoc monequi senitztos ipan nopa altepetl campa tlacame momanahuise hasta miquis nopa hueyi totajtzi. Huan intla mocahuas hasta miquis nopa hueyi totajtzi, huajca quena, huelis mocuepas ipan ichaj campa itlal. </div>
<div class='p'>
<span class="verse" id="NU35_29">29&#160;</span>“ ‘Huan ya ni elis se tlanahuatili para inquitoquilise hasta imoixhuihua quipiyase iniixhuihua. </div>
<div class='s'>Tlanahuatili para ajqueya monequi inquimictise </div>
<div class='p'>
<span class="verse" id="NU35_30">30&#160;</span>“ ‘Intla se acajya quimictía seyoc huan itztoque tlacame tlen quiitaque huan nechtestigojquetzase, niimoTECO para nelía, huajca monequi inquimictise nopa temictijquetl. Pero intla san se tlacatl tlatestigojquetza tlen panoc, ax huelis inquimictise, pampa ax inquimatij temachtli intla yajaya tlen quimicti ne seyoc. </div>
<div class='p'>
<span class="verse" id="NU35_31">31&#160;</span>“ ‘Nojquiya ax huelis inquiselise itomi se tlacatl tlen temachtli temictijtoc ica cualantli para ica tomi nopa temictijtoc moquixtis huan ax tleno ipantis. Intla temachtli se temictijquetl, quipiya para miquis. </div>
<div class='p'>
<span class="verse" id="NU35_32">32&#160;</span>“ ‘Nojquiya ax hueli inquiselise itomi se tlen monequi nochipa itztos ipan se altepetl campa tlacame momanahuise, huan inquicahuilise ma mocuepa ichaj quema aya miqui nopa hueyi totajtzi. </div>
<div class='p'>
<span class="verse" id="NU35_33">33&#160;</span>“ ‘¡Axtle! Monequi inquitoquilise nochi ni tlanahuatili para ax inquichihuase ax tlapajpactic nopa tlali huan inquicahuilise ma momahua tlen ax cuali nopona. Pampa se tlen temictía quichihua ax tlapajpactic nopa tlali huan quichihua ma tlamahua tlen ax cuali ipan nopa tlali. Huan axaca hueli quipajpacas nopa tlali ica nopa estli tlen quitoyajqui, intla ax miquis nopa temictijquetl tlen temicti ica cualantli. </div>
<div class='p'>
<span class="verse" id="NU35_34">34&#160;</span>“ ‘Xijpiyaca cuidado para amo xijchihuaca ax tlapajpactic nopa tlali campa inyase. Amo xijcahuaca ma tlamahua tlen ax cuali. Pampa na, niimoTECO, nopona nojquiya nimocahuas para niitztos imohuaya.’ ”  </div>
<div class='psalmlabel' id='NU36_0'> 36</div>
<div class='s'>Tlen sihuame ma quiselica </div>
<div class='p'>
<span class="verse" id="NU36_1">1&#160;</span>Nochi tlayacanani tlen nopa familia Galaad, tlen elqui icone Maquir, tlen elqui icone Manasés, tlen elqui icone José, yajque quiitatoj Moisés huan nopa israelita tlayacanani, huan quiilhuijque: </div>
<div class='p'>
<span class="verse" id="NU36_2">2&#160;</span>―Moisés, TOTECO mitznahuati xijtlajcoita nopa tlali huan ica sorteo xiquinmajmaca sese israelita tlen quitocaros para quiselis. Huan nojquiya TOTECO mitznahuati xijmaca nopa tlali tlen quintocarohuayaya toicni Zelofehad iichpocahua pampa ax quinpixqui telpocame. 
<span class="verse" id="NU36_3">3&#160;</span>Pero intla monamictise ica tlacame ipan sequinoc huejhueyi familias tlen tiisraelitame, nopa tlali tlen quiselijque pampa itztoyaj ipan tohueyi familia Manasés, teipa elis iaxcahua nopa sequinoc huejhueyi familias tlen ihuaya monamictise. Queja nopa techcuilijtiyase tlen totlal tlen techtocarojtoc ipan sorteo. 
<span class="verse" id="NU36_4">4&#160;</span>Pampa teipa ajsis nopa Xihuitl Quema Nochi Elis Tlamalacanili o Tlamajcajtoc huan quinmajcahuase nochi tlatequipanohuani ipan tlali Israel, huan nopa tlali tlen eltoya toaxca tohueyi familia Manasés ayoc elis toaxca pampa mochihuas itlal seyoc hueyi familia tlen tohuaya monamictijtose. </div>
<div class='p'>
<span class="verse" id="NU36_5">5&#160;</span>Huajca Moisés quitlajtlani TOTECO huan teipa quinyolmelajqui nochi nopa israelitame tlen TOTECO quinahuatijtoya. Quiijto: </div>
<div class='p'>―Ni tlacame ipan ni hueyi familia Manasés tlen icone José quipiyaj razón. 
<span class="verse" id="NU36_6">6&#160;</span>Huajca ya ni tlen TOTECO tlanahuatía. Iichpocahua Zelofehad huelise monamictise ica tlen quinequise, pero monequi ininhuehuejhua nojquiya hualase ipan nopa hueyi familia Manasés queja inijuanti. 
<span class="verse" id="NU36_7">7&#160;</span>Queja nopa niyon se tlali tlen quitocarohua se hueyi familia ax panos ipan seyoc hueyi familia. Pampa sesen hueyi familia tlen israelitame monequi mocahuase ica nopa tlali tlen quitocarohua nopa hueyi familia para quiselis. 
<span class="verse" id="NU36_8">8&#160;</span>Huan quema se sihuatl ipan tlen hueli hueyi familia quitocarohua quiselis se tlali, quipiya monamictis ica se tlacatl tlen huala ipan san se ihueyi familia. Huan yeca sesen israelita mocahuis tlen quitocarojtoc tlen ya ihueyi familia para quiselis. 
<span class="verse" id="NU36_9">9&#160;</span>Queja nopa se tlali tlen quiselis se hueyi familia para iaxca, ax panos ipan seyoc hueyi familia. Huan sesen hueyi familia tlen israelitame mocahuase ica nopa tlali tlen ya quintocarojtoc. </div>
<div class='p'>
<span class="verse" id="NU36_10">10&#160;</span>Huajca iichpocahua Zelofehad quichijque nochi tlen TOTECO quinahuati Moisés. 
<span class="verse" id="NU36_11">11&#160;</span>Maala, Tirsa, Hogla, Milca huan Noa, iichpocahua Zelofehad, monamictijque ica ininconehua inintlaihua. 
<span class="verse" id="NU36_12">12&#160;</span>Huajca ininhuehuejhua nojquiya itztoyaj ipan nopa hueyi familia Manasés tlen elqui icone José huejcajquiya. Huan yeca nopa tlali tlen quiselijque nopa ichpocame mocajqui ipan inintlal nopa hueyi familia Manasés campa monequiyaya. </div>
<div class='p'>
<span class="verse" id="NU36_13">13&#160;</span>Huajca nochi ya ni nopa tlanahuatili huan tlamachtili tlen TOTECO quinmacac israelitame ica Moisés campa nopa tlamayamitl ipan tlali Moab, nechca atemitl Jordán, huan iixmelac altepetl Jericó.</div><div class="footnote">
<hr />
</div>
</div></body></html>
