<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nch" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Biblia JOB 1</title>
</head>
<body dir='ltr'>
<ul class='tnav'>
<li><a href='index.xhtml'>JOB</a></li>
</ul><ul class='tnav'><li><a href='JOB.xhtml#JB1_0'>1</a></li>
<li><a href='JOB.xhtml#JB2_0'>2</a></li>
<li><a href='JOB.xhtml#JB3_0'>3</a></li>
<li><a href='JOB.xhtml#JB4_0'>4</a></li>
<li><a href='JOB.xhtml#JB5_0'>5</a></li>
<li><a href='JOB.xhtml#JB6_0'>6</a></li>
<li><a href='JOB.xhtml#JB7_0'>7</a></li>
<li><a href='JOB.xhtml#JB8_0'>8</a></li>
<li><a href='JOB.xhtml#JB9_0'>9</a></li>
<li><a href='JOB.xhtml#JB10_0'>10</a></li>
</ul><ul class='tnav'>
<li><a href='JOB.xhtml#JB11_0'>11</a></li>
<li><a href='JOB.xhtml#JB12_0'>12</a></li>
<li><a href='JOB.xhtml#JB13_0'>13</a></li>
<li><a href='JOB.xhtml#JB14_0'>14</a></li>
<li><a href='JOB.xhtml#JB15_0'>15</a></li>
<li><a href='JOB.xhtml#JB16_0'>16</a></li>
<li><a href='JOB.xhtml#JB17_0'>17</a></li>
<li><a href='JOB.xhtml#JB18_0'>18</a></li>
<li><a href='JOB.xhtml#JB19_0'>19</a></li>
<li><a href='JOB.xhtml#JB20_0'>20</a></li>
</ul><ul class='tnav'>
<li><a href='JOB.xhtml#JB21_0'>21</a></li>
<li><a href='JOB.xhtml#JB22_0'>22</a></li>
<li><a href='JOB.xhtml#JB23_0'>23</a></li>
<li><a href='JOB.xhtml#JB24_0'>24</a></li>
<li><a href='JOB.xhtml#JB25_0'>25</a></li>
<li><a href='JOB.xhtml#JB26_0'>26</a></li>
<li><a href='JOB.xhtml#JB27_0'>27</a></li>
<li><a href='JOB.xhtml#JB28_0'>28</a></li>
<li><a href='JOB.xhtml#JB29_0'>29</a></li>
<li><a href='JOB.xhtml#JB30_0'>30</a></li>
</ul><ul class='tnav'>
<li><a href='JOB.xhtml#JB31_0'>31</a></li>
<li><a href='JOB.xhtml#JB32_0'>32</a></li>
<li><a href='JOB.xhtml#JB33_0'>33</a></li>
<li><a href='JOB.xhtml#JB34_0'>34</a></li>
<li><a href='JOB.xhtml#JB35_0'>35</a></li>
<li><a href='JOB.xhtml#JB36_0'>36</a></li>
<li><a href='JOB.xhtml#JB37_0'>37</a></li>
<li><a href='JOB.xhtml#JB38_0'>38</a></li>
<li><a href='JOB.xhtml#JB39_0'>39</a></li>
<li><a href='JOB.xhtml#JB40_0'>40</a></li>
</ul><ul class='tnav'>
<li><a href='JOB.xhtml#JB41_0'>41</a></li>
<li><a href='JOB.xhtml#JB42_0'>42</a></li>
</ul>

<div class='main' id='JB0_0'>

<div class='mt'>Job  </div>
<div class='psalmlabel' id='JB1_0'> 1</div>
<div class='s'>Job se tacat cati xitahuac </div>
<div class='p'>

<span class="verse" id="JB1_1">1&#160;</span>Tahuel huejcajquiya ipan tali Uz, itztoya se tacat cati itoca Job. Yaya eltoya se tacat cati xitahuac huan cati amo aqui huelqui quitelhuis. Quiimacasiyaya huan quitepanitayaya Toteco Dios huan mohuejcataliyaya ten nochi cati amo cuali. 
<span class="verse" id="JB1_2">2&#160;</span>Job quinpixtoya chicome itelpocahua huan eyi iichpocahua. 
<span class="verse" id="JB1_3">3&#160;</span>Nojquiya quinpiyayaya chicome mil borregojme, eyi mil camellos, 500 pares huacaxme cati quimatiyayaj tapoxoníaj, 500 sihua burrojme huan miyac tequipanohuani. Job más tapijpixtoya que nochi sequinoc masehualme cati itztoyaj ipan nopa tali campa hualquisa tonati. </div>
<div class='p'>
<span class="verse" id="JB1_4">4&#160;</span>Huan sesen xihuit quema sese icone Job quiaxitiyaya ixihui, ilhuichihuayaya ipan ichaj. Huan nochipa quinnotzayaya itaca icnihua huan nopa eyi isihua icnihua para sentic tacuase. 
<span class="verse" id="JB1_5">5&#160;</span>Quemantica nopa ilhuime huejcahuayaya miyac tonali. Huan quema tamiyaya sesen ilhuit, Job nochipa quintapajpacchihuayaya iconehua iixpa Toteco Dios. Ica ijnaloc mijquehuayaya nelcualca huan quitencahuayaya se tacajcahualisti tatatili iixpa Toteco Dios por sese icone. Job quichihuayaya ya ni pampa moilhuiyaya: “Huelis noconehua tajtacolchijtoque huan quitelchijtoque Toteco Dios ipan iniyolo.” Huan Job quej nopa quichihuayaya nochipa. </div>
<div class='p'>
<span class="verse" id="JB1_6">6&#160;</span>Se tonali iilhuica ejcahua Toteco <a href='#FN1' epub:type='noteref' class='noteref'>*</a> hualajque para moixnextise iixpa TOTECO, huan inihuaya nojquiya hualajqui Amocualtacat. </div>
<div class='p'>
<span class="verse" id="JB1_7">7&#160;</span>Huan TOTECO quitatzintoquili Amocualtacat: </div>
<div class='p'>―¿Canque tihuala? </div>
<div class='p'>Huan Amocualtacat quiilhui: </div>
<div class='p'>―Na ninejnentihuala iixco taltipacti campa nijtachilijtiya nochi ten pano. </div>
<div class='p'>
<span class="verse" id="JB1_8">8&#160;</span>Huajca TOTECO quitatzintoquili Amocualtacat: </div>
<div class='p'>―¿Tiquitztoc notequipanojca Job? Ipan nochi taltipacti amo aqui seyoc quej ya. Amo aqui hueli quiejelnamiqui ica yon se tamanti cati amo cuali. Quichihua nochi cati xitahuac. Yaya techimacasi huan techtepanita huan mohuejcatalía ten nochi tamanti cati amo cuali. </div>
<div class='p'>
<span class="verse" id="JB1_9">9&#160;</span>Pero nopa Amocualtacat quiilhui: </div>
<div class='p'>―¿Ta tiquita Job mitztepanita san pampa quinequi? 
<span class="verse" id="JB1_10">10&#160;</span>¡Amo neli! Yaya san mitztepanita pampa nochipa tijmocuitahuijtoc inemilis, ifamilia huan nochi cati quipiya. Amo tijcahuilijtoc ma quiajsi yon se tequipacholi. Tijchijtoc ma quisa cuali nochi tamanti cati quichihua huan tahuel tijricojchijtoc. Yeca mitzhueyimati. 
<span class="verse" id="JB1_11">11&#160;</span>Pero xijquixtili nochi cati yaya quipiya huan tiquitas sinta amo mitztelchihuas moixpa. </div>
<div class='p'>
<span class="verse" id="JB1_12">12&#160;</span>Huajca TOTECO quiilhui Amocualtacat: </div>
<div class='p'>―Nimitzmaca caquihuili xijchihua cati ta tijnequis ica nochi cati Job quipiya, pero amo teno xijchihuili itacayo. </div>
<div class='p'>Huajca nopa Amocualtacat quisqui iixpa TOTECO huan yajqui. </div>
<div class='p'>
<span class="verse" id="JB1_13">13&#160;</span>Huan se tonali quema nochi itelpocahua huan iichpocahua Job tacuayayaj ipan ichaj nopa iachtohui ejquet, panoc se hueyi tequipacholi. 
<span class="verse" id="JB1_14">14&#160;</span>Huan ajsitihuetzico se tayolmelajquet ipan ichaj Job huan quiilhui: </div>
<div class='p'>―Nochi mohuacaxhua tapoxoniyayaj huan nopa burrojme tacuajtinemiyayaj nopona ininechca. 
<span class="verse" id="JB1_15">15&#160;</span>Huan hualajque nopa sabeo tacame huan quinichtejque. Quinhuicaque nochi nopa tapiyalme huan quinmictijque nochi motequipanojcahua. Huan san na nimochololti para nimitzyolmelahuaqui. </div>
<div class='p'>
<span class="verse" id="JB1_16">16&#160;</span>Huan quema noja camanaltiyaya nopa tacat, ajsico seyoc tayolmelajquet huan quiilhui Job: </div>
<div class='p'>―Ipan nopa lugar campa tiquinmocuitahuiyayaj moborregojhua, huetzqui tit ten Toteco Dios huan quintati nochi nopa tamocuitahuiani huan nochi moborregojhua. San na nimochololti para nimitzyolmelahuaqui. </div>
<div class='p'>
<span class="verse" id="JB1_17">17&#160;</span>Huan quema noja camanaltiyaya ni tacat, ajsico seyoc tayolmelajquet huan quiilhui Job: </div>
<div class='p'>―Hualajque eyi pamit ten caldeo soldados huan quinichtejque nochi mocamellos. Quinmictijque motequipanojcahua ica macheta huan san na nimochololti para nimitzyolmelahuaqui. </div>
<div class='p'>
<span class="verse" id="JB1_18">18&#160;</span>Huan quema noja camanaltiyaya ni tacat, ajsico seyoc cati quiilhui Job: </div>
<div class='p'>―Motelpocahua huan moichpocahua ilhuichihuayayaj ipan ichaj mocone cati achtohui ehua, 
<span class="verse" id="JB1_19">19&#160;</span>huan hualajqui se ajacat cati tahuel chicahuac ten nopa huactoc tali huan quitzohuitejqui nopa cali. Huan itzontzajca nopa cali huetzqui ipan moconehua huan nochi mijque. San na nimochololti para nimitzyolmelahuaqui. </div>
<div class='p'>
<span class="verse" id="JB1_20">20&#160;</span>Huajca Job moquetzqui huan quitzayanqui iyoyo huan quixinqui itzonteco para quinextis tahuel mocuesohua. Huan motancuaquetzqui huan quihueyichijqui Toteco. 
<span class="verse" id="JB1_21">21&#160;</span>Huan teipa quiijto: </div>
<div class='p'>―Nixolotic nitacatqui ipan ni taltipacti huan nixolot niyas quema nimiquis. TOTECO techmacatoya nochi cati nijpixtoya. Huan ama yaya techquixtilijtoc. Nijhueyichihua itoca TOTECO. </div>
<div class='p'>
<span class="verse" id="JB1_22">22&#160;</span>Ipan nochi ni tamanti, Job amo quichijqui yon se tajtacoli yon amo quitatelhui TOTECO quej quichijtosquía se tamanti cati amo cuali.  </div>
<div class='psalmlabel' id='JB2_0'> 2</div>
<div class='s'>Amocualtacat sempa quiyejyeco Job </div>
<div class='p'>
<span class="verse" id="JB2_1">1&#160;</span>Seyoc tonali quema iilhuicac ejcahua TOTECO <a href='#FN2' epub:type='noteref' class='noteref'>*</a> sempa hualajque para moixnextise iixpa, Amocualtacat nojquiya hualajqui para moixnextis iixpa. 
<span class="verse" id="JB2_2">2&#160;</span>Huan TOTECO quiilhui Amocualtacat: </div>
<div class='p'>―¿Canque tihuala? </div>
<div class='p'>Huan Amocualtacat quiilhui: </div>
<div class='p'>―Na ninejnentihuala iixco taltipacti campa nijtachiliyaya nochi ten pano. </div>
<div class='p'>
<span class="verse" id="JB2_3">3&#160;</span>Huajca TOTECO quiilhui: </div>
<div class='p'>―¿Tiquitztoc notequipanojca Job? Ipan nochi taltipacti amo aqui seyoc quej ya. Amo aqui hueli quitelhuis ica yon se tamanti cati amo cuali. Quichihua nochi cati xitahuac. Yaya techimacasi huan techtepanita, huan mohuejcatalía ten nochi tamanti cati amo cuali. Yaya quisenhuiquilía quichihua cati cuali masque ta techchihualti para tijtatzacuiltis quema amo teno quichijtoya. </div>
<div class='p'>
<span class="verse" id="JB2_4">4&#160;</span>Huan Amocualtacat quiilhui: </div>
<div class='p'>―Se masehuali quichihuas miyac tamanti para quimanahuis inemilis. Mitzhueyitalía san pampa tijmocuitahuijtoc itacayo. 
<span class="verse" id="JB2_5">5&#160;</span>Pero sinta nijmacas se cocolisti cati chicahuac, yaya mitztelchihuas moixpa. </div>
<div class='p'>
<span class="verse" id="JB2_6">6&#160;</span>Huan TOTECO quiilhui Amocualtacat: </div>
<div class='p'>―Cualtitoc, xijchihua ta cati tijnequi ica itacayo, pero amo xijmicti. </div>
<div class='p'>
<span class="verse" id="JB2_7">7&#160;</span>Huajca Amocualtacat quisqui iixpa TOTECO huan quicoco Job ten itzonteco hasta iicxi ica se sahua cocolisti cati tahuel fiero. 
<span class="verse" id="JB2_8">8&#160;</span>Huajca Job mosehui ipan cuajnexti huan quicuic se tepalcat para ica mohuahuanas. 
<span class="verse" id="JB2_9">9&#160;</span>Huan hualajqui isihua huan quiilhui: </div>
<div class='p'>―¿Noja timotemachía ipan Toteco Dios masque tiquitztoc nochi ya ni cati mitzchihuilijtoc? ¡Xijtelchihua Toteco Dios para yaya ma mitzmicti! </div>
<div class='p'>
<span class="verse" id="JB2_10">10&#160;</span>Pero Job quiilhui: </div>
<div class='p'>―Ticamanaltitoc quej se sihuat cati huihuitic. ¿Timoilhuía tijselise cati cuali ten Toteco Dios huan amo tijselise cati amo cuali? </div>
<div class='p'>Huan ipan nochi ni tamanti Job amo tajtacolchijqui, yon amo quitelchijqui Toteco Dios. </div>
<div class='s'>Ihuampoyohua Job quipaxalocoj </div>
<div class='p'>
<span class="verse" id="JB2_11">11&#160;</span>Huan Job quinpixtoya eyi ihuampoyohua, huan quema inijuanti quicajque para Job quiajsitoya se hueyi taijyohuilisti, mocamanalhuijque para san sejco yase quiyoltalitij huan quiyolchicahuatij. Inijuanti inintoca eliyaya: Elifaz cati ehuayaya Temán, Bildad cati ehuayaya Súa, huan Zofar cati ehuayaya Naamat. 
<span class="verse" id="JB2_12">12&#160;</span>Huan ica huejca quitachilijque Job, pero amo quiixmatque sinta eliyaya Job pampa tahuel mopatatoya itachiyalis ica nopa cocolisti. Huajca ihuampoyohua pejque chocaj huan quitzayanque iniyoyo. Quiajcomajcajque taltepocti ipan ajacat huan motemilijque tali ipan inintzonteco para quinextise tahuel mocuesohuaj. 
<span class="verse" id="JB2_13">13&#160;</span>Teipa mosehuijque talchi ihuaya Job para chicome tonati huan chicome yohuali. Huan yon se ten inijuanti amo quiilhui yon se camanali pampa quiitaque para tahuel hueyi itaijyohuilis.  </div>
<div class='psalmlabel' id='JB3_0'> 3</div>
<div class='s'>Job quitelchijqui nopa tonali quema tacatqui </div>
<div class='p'>
<span class="verse" id="JB3_1">1&#160;</span>Teipa Job quitelchijqui nopa tonali quema yaya tacatqui. 
<span class="verse" id="JB3_2">2&#160;</span>Quiijto: </div>
<div class='p'>
<span class="verse" id="JB3_3">3&#160;</span>“Tatelchihuali ma eli nopa tonali quema nitacatqui huan nopa yohuali quema tayolmelajque para tacajtoya se oquichpil. 
<span class="verse" id="JB3_4">4&#160;</span>Más cuali amo panotosquía nopa tonali. Nochi ma quielcahuaca nopa tonali para nochipa. Huan Toteco Dios ma quiixpolihuilti. Ma quiixtzacua nopa tonali ipan tzintayohuilot para nochipa. 
<span class="verse" id="JB3_5">5&#160;</span>Quena, ma Toteco Dios quitali tzintayohuilot quej miquilisti ipan nopa tonali huan ma quiixtzacua se hueyi mixti cati tahuel yayahuic quej elisquía amo quema oncac nopa tonali. 
<span class="verse" id="JB3_6">6&#160;</span>Nipaquisquía sinta hueli quiixpolojtosquíaj nopa tonali ipan calendario, huan ma amo monextis ipan yon se xihuit o ipan yon se metzti. 
<span class="verse" id="JB3_7">7&#160;</span>Más cuali eltosquía nopa yohuali sinta yon se conet amo tacajtosquía. Más cuali sinta amo oncatosquía paquilisti ipan nopa tayohua pampa tacatqui se oquichpil. 
<span class="verse" id="JB3_8">8&#160;</span>Masehualme cati más quimatij tatelchihuaj ma quitelchihuaca nopa tonali. Ma quitelchihuaca nopa chicahuaque tacame cati mosemacaj para quiixitise nopa hueyi tapiyali cati temajmati cati itoca leviatán. 
<span class="verse" id="JB3_9">9&#160;</span>Achi cuali sinta tzintayohuilijtosquíaj sitalime ipan nopa yohuali quema nitacatqui. Más cuali sinta nochi quichixtosquía taahuili ipan nopa tonali, pero nopa tonali amo quema hualajtosquía. Sinta amo oncatosquía nopa tonali huan nopa taahuili amo taahuijtosquía ica ijnaloc, amo nitacajtosquía. 
<span class="verse" id="JB3_10">10&#160;</span>¿Para ten Toteco Dios amo quitzajqui iijti nonana para amo nitacajtosquía? ¿Para ten techcahuili ma nitacati para ma niquijyohui nochi ni tamanti cati ama techpano? </div>
<div class='p'>
<span class="verse" id="JB3_11">11&#160;</span>“¿Para ten amo nimijqui iijtico nonana o quema sanoc nitacajtoya? 
<span class="verse" id="JB3_12">12&#160;</span>¿Para ten nopa partera techcahuili ma niitzto? ¿Para ten techchichiti nonana? 
<span class="verse" id="JB3_13">13&#160;</span>Sinta nimictosquía quema nitacatqui, huajca amantzi niitztosquía cuali. Niitztosquía nicochtoc huan nimosiyajquetztoc. 
<span class="verse" id="JB3_14">14&#160;</span>Ama niitztosquía nimictoc inihuaya tanahuatiani huan tetalnamictiani cati mochijchihuilijque inincaltanahuatilhua cati ama ya sosolijtoque. 
<span class="verse" id="JB3_15">15&#160;</span>Niitztosquía inihuaya tayacanani cati quipixque miyac oro huan quipixtoyaj ininchaj temitoc ica plata. 
<span class="verse" id="JB3_16">16&#160;</span>¿Para ten amo techtalpachojtosquíaj quej se conet cati tacatqui mictoc? Quej nopa amo niquitztosquía tatanexti. 
<span class="verse" id="JB3_17">17&#160;</span>Masehualme cati fiero ininemilis ayecmo tecualancamacase nopona campa mijcatzitzi huan nochi masehualme cati siyajtoque mosiyajquetzase. 
<span class="verse" id="JB3_18">18&#160;</span>Nopona cati itztoyaj ipan tatzacti ipan taltipacti itztoque ica cuali pampa amo aqui se tetzajquet para quintaijyohuiltis. 
<span class="verse" id="JB3_19">19&#160;</span>Itztoque san sejco cati teicneltzitzi huan cati tominpiyani. Nopona tequipanohuani itztoque majcajtoque ten inintecohua. </div>
<div class='p'>
<span class="verse" id="JB3_20">20&#160;</span>“¿Para ten Toteco Dios quinmaca taahuili huan nemilisti masehualme quej na cati titaijyohuíaj huan timocuesohuaj? 
<span class="verse" id="JB3_21">21&#160;</span>¿Para ten techcahuilía ma tiitztoca tojuanti cati tahuel tijnequij timiquise huan nopa miquilisti amo ajsi? Huan tijtemohuaj miquilisti quej sequinoc quitemohuaj tacualisti o tomi, pero amo hueli tijpantíaj. 
<span class="verse" id="JB3_22">22&#160;</span>¿Para ten quinmaca nemilisti masehualme cati san yolpaquij quema ajsi nopa tonali para miquise huan quintalpachose? 
<span class="verse" id="JB3_23">23&#160;</span>¿Para ten Toteco Dios quicahuilía ma tacati se tacat huan teipa quitzacua ipan se nemilisti campa onca taijyohuilisti huan tequipacholi? 
<span class="verse" id="JB3_24">24&#160;</span>Ni tacuajcualocayot amo nechcahuilía ma nitacua. Nochoquilis motalohua quej se hueyat. 
<span class="verse" id="JB3_25">25&#160;</span>Techajsitoc nopa tamanti cati nochipa niquimacasiyaya huan cati más nijmahuiliyaya. 
<span class="verse" id="JB3_26">26&#160;</span>Amo nijpiya tasehuilisti ipan noyolo. Noijti mojmolinía. Amo hueli nimosiyajquetza. San nijmati tequipacholi.”  </div>
<div class='psalmlabel' id='JB4_0'> 4</div>
<div class='s'>Elifaz quiilhui Job san taijyohuíaj amo cuajcualme </div>
<div class='p'>
<span class="verse" id="JB4_1">1&#160;</span>Huajca Elifaz cati ehuayaya Temán quiilhui Job: </div>
<div class='p'>
<span class="verse" id="JB4_2">2&#160;</span>“Techcahuili ma nicamanalti se quentzi. Amo hueli san nimitztacaquilijtos huan amo nimitzilhuis yon se camanali. </div>
<div class='p'>
<span class="verse" id="JB4_3">3&#160;</span>“Xiquita, achtohuiya ta tiquintalnamictiyaya miyac masehualme cati quipiyayayaj tequipacholi para ma motemachica ipan Toteco Dios. Nojquiya tiquinyolchicajqui cati amo quipiyayayaj fuerza. 
<span class="verse" id="JB4_4">4&#160;</span>Tiquinyolchicajqui cati huetztoyaj ipan tajtacoli huan cati quinyoltilanayaya cati amo cuali. 
<span class="verse" id="JB4_5">5&#160;</span>Pero ama, ta moseltitzi timocuesohua huan timotzinquixtía por ni taijyohuilisti cati mitzajsitoc. 
<span class="verse" id="JB4_6">6&#160;</span>¿Para ten amo timotemachía más ipan Toteco Dios ipan ni taijyohuilisti? Tijmati Toteco Dios quinmocuitahuía masehualme cati xitahuaque. </div>
<div class='p'>
<span class="verse" id="JB4_7">7&#160;</span>“Ximoyolilhui ten ya ni: Toteco Dios amo quitatzacuiltía huan amo quitzontamiltía yon se tacat cati xitahuac huan cati amo teno quichijtoc. 
<span class="verse" id="JB4_8">8&#160;</span>Quej na niquitztoc, masehualme cati quichihuaj cati fiero, inijuanti quiselíaj cati fiero. 
<span class="verse" id="JB4_9">9&#160;</span>Pampa quema Toteco Dios cualani, yaya quintzontamiltía ica iijyoyo. 
<span class="verse" id="JB4_10">10&#160;</span>Nimantzi ajsi icualancayo huan ayecmo itztoque nopa masehualme. Masque nopa fiero masehualme cualanisquíaj o mosisinisquíaj quej huejhueyi tecuanime, Toteco Dios quitzacuas inincamac huan quintzontamiltis. 
<span class="verse" id="JB4_11">11&#160;</span>Masque inijuanti quipiyaj chicahualisti, miquise ica mayanti huan ininconehua motamisemanase. </div>
<div class='p'>
<span class="verse" id="JB4_12">12&#160;</span>“Se techmacac ni tamachtili ixtacatzi. Elqui quej se techichtacailhui ipan nonacas. 
<span class="verse" id="JB4_13">13&#160;</span>Niquitac se tanextili se tayohua quema nochi masehualme cochtoyaj. 
<span class="verse" id="JB4_14">14&#160;</span>Ipan se talojtzi techitzqui majmajti huan pejqui nihuihuipica hasta mojmoliniyaya noomiyohua. 
<span class="verse" id="JB4_15">15&#160;</span>Se ajacat panoc noixpa, huan moquejquetzqui notzoyo ipan nochi notacayo. 
<span class="verse" id="JB4_16">16&#160;</span>Teipa nijmachili para nopa ajacat moquetzqui nonechca huan huejcajqui, pero amo huelqui niquitac. Teipa nijcajqui itoscac cati techichtacailhui: 
<span class="verse" id="JB4_17">17&#160;</span>‘¿Huelis se masehuali itztoc xitahuac iixpa Toteco Dios? ¿Huelis elis tapajpactic iixpa yaya cati quichijchijqui?’ </div>
<div class='p'>
<span class="verse" id="JB4_18">18&#160;</span>“Xiquita, sinta Toteco Dios amo hueli motemachía ipan iilhuicac ejcahua huan quintatelhui iilhuicac ejcahua cati tajtacolchijtoque, quenicatza huelis motemachis ipan masehualme cati tachijchihualme san ica soquit. 
<span class="verse" id="JB4_19">19&#160;</span>Amo hueli yon quentzi motemachis ipan tojuanti cati tijpiyaj totatzinpehualtil ipan taltepocti huan amo ohui para yaya moquejquetzas topani huan techmictis quej tipapalome. 
<span class="verse" id="JB4_20">20&#160;</span>Masehualme itztoque ipan ni taltipacti san se talojtzi. Eltoc quej ica ijnaloc yoltoque huan ica tiotac miquij. Huan sequinoc nimantzi quinelcahuaj. Polihuij para nochipa. 
<span class="verse" id="JB4_21">21&#160;</span>Masque yejyectzi se masehuali, tami inemilis huan amo aqui mocuesos por ya. San mictehuaj huan amo quipixtehuaj talnamiquilisti.  </div>
<div class='psalmlabel' id='JB5_0'> 5</div>
<div class='p'>
<span class="verse" id="JB5_1">1&#160;</span>“Job, xijtzajtzili se ma mitzpalehui sinta tijnequi, pero amo aqui mitznanquilis. Huelis tiquinnotzas iilhuicac ejcahua Toteco Dios cati tatzejtzeloltique, pero amo mitzpalehuise. 
<span class="verse" id="JB5_2">2&#160;</span>Se cati huihuitic quej ta miqui pampa cualani huan pampa quiixtoca cati sequinoc quipiyaj. 
<span class="verse" id="JB5_3">3&#160;</span>Niquinitztoc cati huihuitique quema tatanij para se talojtzi, pero teipa quicahuaj Toteco Dios huan nimantzi huala tatzacuiltili huan quipolohuaj nochi. 
<span class="verse" id="JB5_4">4&#160;</span>Mahuilili para ininconehua. Quincualancaitaj ipan tequicali quema moquetzaj iixpa se juez, huan amo aqui quinmanahuía. 
<span class="verse" id="JB5_5">5&#160;</span>Cati quipiya se tacat cati huihuitic ipan imila quiichtequilíaj masehualme cati mayancamictinemij masque quipantíaj huistzala. Huan nochi itomi sequinoc quiixtocaj huan quicuilíaj. 
<span class="verse" id="JB5_6">6&#160;</span>Masque taohuijcayot huan tequipacholi amo moscaltíaj iniselti quej huitzti moscaltía iniselti ipan tali, 
<span class="verse" id="JB5_7">7&#160;</span>pero nochi masehualme quipantíaj taijyohuilisti ten quema tacatij. Temachti quinajsi tequipacholi quej temachti se timoyot cati quisa campa tit patanis ajacatipa. </div>
<div class='p'>
<span class="verse" id="JB5_8">8&#160;</span>“Huajca Job, nimitzilhuía: Xijtemo Toteco Dios huan xiquilhui motajtacolhua. 
<span class="verse" id="JB5_9">9&#160;</span>Pampa Toteco quichihua huejhueyi tamanti cati amo aqui hueli quimachilía. Quichihua tahuel miyac tanextili hasta amo aqui hueli quinpohua. 
<span class="verse" id="JB5_10">10&#160;</span>Quichihua ma huetzi at ipan taltipacti para quiatequis nochi mili huan nochi cuatitamit. 
<span class="verse" id="JB5_11">11&#160;</span>Yaya quinhueyitalía masehualme cati moechcapanohuaj iixpa huan quinmatilana cati mocuesohuaj. 
<span class="verse" id="JB5_12">12&#160;</span>Quinenpolo inintalnamiquilis nopa tacajcayahuani para amo huelis quichihuase cati fiero moyolilhuijtoque quichihuase. 
<span class="verse" id="JB5_13">13&#160;</span>Toteco Dios quinchihua ma huetzica tacame cati mohueyimatij ipan nopa taquetzti cati inijuantijya quichijtoque. Ica cati moitaj para tahuel talnamiquij, quinmasiltía ipan nopa tamanti fiero cati quisencajtoque para quichihuase. 
<span class="verse" id="JB5_14">14&#160;</span>Tonaya motepotaníaj tacajcayahuani quej elisquíaj popoyotzitzi. Huan masque tajcotona, amo hueli tachiyaj. Para tacajcayahuani tajcotona eltoc quej elisquía tzintayohua. </div>
<div class='p'>
<span class="verse" id="JB5_15">15&#160;</span>“Toteco Dios quinmanahuía cati teicneltzitzi ten tacame cati quipiyaj chicahualisti. Quinquixtía inimaco fiero masehualme cati tetaijyohuiltíaj. 
<span class="verse" id="JB5_16">16&#160;</span>Huajca cati teicneltzitzi hueli mochiyase ipan ya pampa Toteco quincamatzacuas nopa fiero tacame cati quinequij quintamiltise. </div>
<div class='p'>
<span class="verse" id="JB5_17">17&#160;</span>“Pero se tacat cati Toteco Dios quixitahua quipiya hueyi paquilisti. Huajca quema titajtacolchijtoc, amo ximocueso sinta mitztatzacuiltía Toteco Cati Quipiya Nochi Chicahualisti. 
<span class="verse" id="JB5_18">18&#160;</span>Masque yaya mitzcocos, teipa mitzpajtis huan mitzchicahuas. 
<span class="verse" id="JB5_19">19&#160;</span>Huan yaya mitzmanahuis miyacapa para yon se tamanti cati amo cuali amo huelis mitzajsis. 
<span class="verse" id="JB5_20">20&#160;</span>Ipan nopa tonali quema oncas mayanti, yaya mitzmanahuis para amo timayancamiquis. Ipan tatehuilisti mitzmanahuis para amo mitzcocos macheta. 
<span class="verse" id="JB5_21">21&#160;</span>Toteco mitzmanahuis ten cati mitzistacahuíaj. Huan amo monequi tiquimacasis ten panos teipa quema hualase cati tasosolose. 
<span class="verse" id="JB5_22">22&#160;</span>Quema oncas mayanti huan nochi quisosolose, ta san tiquinhuetzquilis. Huan yon se tecuani amo tiquimacasis. 
<span class="verse" id="JB5_23">23&#160;</span>Nopa teme ayecmo mitztzacuilise quema titequitis ipan momila. Huan nopa tecuanime cati nemij cuatita ayecmo mitzcuatotonise. 
<span class="verse" id="JB5_24">24&#160;</span>Mofamilia itztos temachti huan amo timocuesos por inijuanti quema huejca tinemis. Quema tiquinpaxalos motapiyalhua, yon se amo mitztachtequilijtos. 
<span class="verse" id="JB5_25">25&#160;</span>Tiquinpiyas miyac moconehua, huan moixhuihua momiyaquilijtiyase quej xihuit. 
<span class="verse" id="JB5_26">26&#160;</span>Tiitztos miyac xihuit huan noja tijpiyas chicahualisti quema timiquis. Amo quipixcaj trigo quema ayemo ipohual, huan ta amo timiquis quema ayemo tihuehuentzi. </div>
<div class='p'>
<span class="verse" id="JB5_27">27&#160;</span>“Nochi ya ni nimoyolilhuijtoc ica cuidado huan nijmati para melahuac. Huajca xijtacaquili, huan xijchihua cati quinamiqui huan mitzpalehuis miyac.”  </div>
<div class='psalmlabel' id='JB6_0'> 6</div>
<div class='s'>Job quinanquili Elifaz quej yaya eliyaya nelxitahuac </div>
<div class='p'>
<span class="verse" id="JB6_1">1&#160;</span>Huajca Job quiilhui: </div>
<div class='p'>
<span class="verse" id="JB6_2">2&#160;</span>“Cuali elisquía sinta se quitamachihuasquía nochi notaijyohuilis ipan balanza para quiitase quesqui niquijyohuijtoc. 
<span class="verse" id="JB6_3">3&#160;</span>Notaijyohuilis eltoc más etic que nopa xali cati onca campa hueyat. Yeca nimantzi nicamanaltitoc chicahuac. 
<span class="verse" id="JB6_4">4&#160;</span>Toteco Cati Quipiya Nochi Chicahualisti techtahuisojtoc ica cuataminti. Eltoc quej itencococa nopa cuataminti ajsitoc ipan noyolo huan ipan nochi notacayo. Eltoc quej Toteco Dios techtehuía ica nochi ni hueyi taijyohuilisti cati techajsitoc. 
<span class="verse" id="JB6_5">5&#160;</span>Quinamiqui para na nijnextis notequipachol. Tzajtzi se burro sinta amo quipiya tacualisti. Tzajtzi se huacax quema amo quipantía sacat para quicuas. 
<span class="verse" id="JB6_6">6&#160;</span>Taejelnamiqui se tacat sinta se tacualisti amo cuali poyec. Nochi cualanisquíaj sinta monequisquía quicuase iistaca se tecsisti pampa amo quipiya iajhuiyaca, san asejsec. 
<span class="verse" id="JB6_7">7&#160;</span>Quema nijtachilía iistaca se tecsisti, nimantzi nijmati ayecmo nimayana huan pehua nimisotasnequi. Huan ama notequipachol eltoc noja más fiero. </div>
<div class='p'>
<span class="verse" id="JB6_8">8&#160;</span>“Cuali elisquía sinta Toteco Dios techmacasquía cati nijnequi huan cati nijchiya. 
<span class="verse" id="JB6_9">9&#160;</span>Quena, cuali elisquía sinta techmictisquía para ayecmo nitaijyohuijtos imaco. 
<span class="verse" id="JB6_10">10&#160;</span>Quej nopa noja nijpiyasquía ni paquilisti: Amo nijtaijilhuijtoc icamanal Toteco Dios cati Tatzejtzeloltic masque nijpanotoc nochi ni tacuajcualocayot cati amo nechcahua. 
<span class="verse" id="JB6_11">11&#160;</span>Ayecmo nihueli niquijyohuía ni cocolisti pampa amo teno cati cuali nijchiya. ¿Quenicatza huelis niquijyohuis hasta nimiquis? 
<span class="verse" id="JB6_12">12&#160;</span>¿Timoilhuía nijpiya fuerza quej se tet? ¿O timoilhuía nonacayo mochijtoc quej nopa teposti bronce? 
<span class="verse" id="JB6_13">13&#160;</span>¡Amo! Ayecmo nijpiya chicahualisti para nimopalehuis. Ayecmo teno hueli nijchihuas para quisas cuali. </div>
<div class='p'>
<span class="verse" id="JB6_14">14&#160;</span>“Quinamiqui para se masehuali quiicnelis ihuampo cati itztoc ipan taijyohuilisti, pero ta tahuel techtelhuijtoc. Yon amo tiquimacastoc Toteco Cati Quipiya Nochi Chicahualisti. 
<span class="verse" id="JB6_15">15&#160;</span>Pero tinoicni, timonextijtoc para amo titemachti. Tiitztoc quej se atajti cati temi ica at quema taselía cuame, 
<span class="verse" id="JB6_16">16&#160;</span>pampa temitoc ica set huan sital set cati ya atiya. 
<span class="verse" id="JB6_17">17&#160;</span>Pero ipan nopa tonali quema tahuel tatotoniya, nopa atajti ayecmo quipiyas at huan nimantzi huaquis. 
<span class="verse" id="JB6_18">18&#160;</span>Miyac masehualme cati nemij san sejco ica inintapiyalhua panoj nopona nechca nopa atajti. Quicahuaj iniojhui huan yahuij para moseseltisquíaj, pero amo quipantíaj at para atise. San miquij ica amiquisti ipan nopa huactoc tali. 
<span class="verse" id="JB6_19">19&#160;</span>Quema hualahui nopa miyac paxalohuani cati sentic nemij ten tali Temán huan Sabá huan moquetzaj nopona para atise, 
<span class="verse" id="JB6_20">20&#160;</span>quinechcahuíaj nopa atajti huan pinahuaj pampa amo quipantijque cati tahuel quichiyayayaj. San quipantíaj cati huactoc. 
<span class="verse" id="JB6_21">21&#160;</span>Huan quej nopa nojquiya ta tiitztoc ica na. Amo techpalehuijtoc quej nijchiyayaya. San tiquitztoc nococolis huan timohuejcatalijtoc ten na. 
<span class="verse" id="JB6_22">22&#160;</span>¿Para ten? ¿Timoilhuía nimitztajtani techchihuili se favor? ¿Timoilhuía nimitztajtani se nemacti ten tomi? ¡Amo! ¡Amo quema nijchijtoc! 
<span class="verse" id="JB6_23">23&#160;</span>Amo quema nimitztajtani se tapalehuili para techmanahuis ten nocualancaitacahua o para techmanahuis inimaco tachtequini. </div>
<div class='p'>
<span class="verse" id="JB6_24">24&#160;</span>“San nijnequi technanquili xitahuac huan teipa na ayecmo nimolinis. Techilhui taya amo cuali nijchijtoc. 
<span class="verse" id="JB6_25">25&#160;</span>Masque camanali cati melahuac achtohui tecocohua, teipa tepalehuía. Pero ta mocamanal amo quiijtohua cati melahuac. 
<span class="verse" id="JB6_26">26&#160;</span>¿Timoilhuía techejelnamiquis san pampa nitzajtzic chicahuac por notaijyohuilis? 
<span class="verse" id="JB6_27">27&#160;</span>Eltoc quej tijtaijyohuiltisquía se conet cati icnotzi, o quej tijcajcayahuasquía huan tijnamacasquía se mohuampo. 
<span class="verse" id="JB6_28">28&#160;</span>¡Techtachili! ¿Anmoilhuíaj timoilhuía quinamiqui nimitzistacahuis moixpa? 
<span class="verse" id="JB6_29">29&#160;</span>Amo xijchihua cati amo cuali. Amo xiquijto para nijhuica tajtacoli. Xiquita para nise tacat cati nixitahuac. 
<span class="verse" id="JB6_30">30&#160;</span>¿Timoilhuía niistacati? ¿Timoilhuía amo niquixmati cati cuali huan cati amo cuali? Sinta nitajtacolchijtosquía, ¿timoilhuía amo nijmatisquía?  </div>
<div class='psalmlabel' id='JB7_0'> 7</div>
<div class='s'>Job quinejqui miquis para ayecmo taijyohuis </div>
<div class='p'>
<span class="verse" id="JB7_1">1&#160;</span>“Tahuel ohui inemilis se masehuali ipan ni taltipacti. Quipano miyac taohuijcayot. Quipiya inemilis cati ohui quej inemilis se cati tetequipanohua chicahuac mojmosta. 
<span class="verse" id="JB7_2">2&#160;</span>Niitztoc quej se tetequipanojquet cati tahuel quinequi ma ajsi hora para mosiyajquetzas o tahuel quinequi nimantzi ma tami nopa samano huan quiselis itaxtahuil. 
<span class="verse" id="JB7_3">3&#160;</span>Quej nopa nojquiya na nitaijyohuijtoc miyac metzti quema amo teno oncayaya temachti. Huan sesen yohuali nijpanotoc miyac tacuajcualocayot. 
<span class="verse" id="JB7_4">4&#160;</span>Quema nimoteca, nimoilhuía: Cuali elisquía para nimantzi tanesisquía. Sesen yohuali nijmachilía nelhueyi. Huan san nimocuejcuepa talojtzitzi ipan notapech pampa tahuel nicuati. Huan quej nopa nijchihua hasta tanesi. 
<span class="verse" id="JB7_5">5&#160;</span>Nochi nocuetaxo ocuilojtoc huan yayahuic. Nococohua talojtzitzi tzayanij huan temalquisaj. </div>
<div class='p'>
<span class="verse" id="JB7_6">6&#160;</span>“Nonemilis nimantzi tantiya. Mojmosta moisihuiltía para monechcahuis nopa tonali quema nimiquis. Ayecmo nijchiyas para nimochicahuas. </div>
<div class='p'>
<span class="verse" id="JB7_7">7&#160;</span>“Toteco Dios, xiquelnamiqui para nonemilis eltoc quej se ajacat cati panotehua. Amo quema sempa niquitas cati cuali. Ayecmo quema nijpiyas paquilisti. 
<span class="verse" id="JB7_8">8&#160;</span>Huan masque amantzi techtachilijtoc, ica se quentzi tonali, techitas nimictoc. 
<span class="verse" id="JB7_9">9&#160;</span>Pampa quej se mixti cati ica se talojtzi ixpolihui huan ayecmo nesi, quej nopa nojquiya ixpolihui para nochipa se cati miqui huan yahui campa mijcatzitzi. Ayecmo quema mocuepa nica. 
<span class="verse" id="JB7_10">10&#160;</span>Ayecmo quema tacuepilis ichaj, yon ichaj ehuani ayecmo quema quiitase pampa ayecmo quema monextis. </div>
<div class='p'>
<span class="verse" id="JB7_11">11&#160;</span>“Huajca monequi ama nijsenhuiquilis nicamanaltis ten notaijyohuilis pampa tahuel hueyi ni tacuajcualocayot. 
<span class="verse" id="JB7_12">12&#160;</span>¡NoTeco Dios! ¿Ta techita para na nieli se hueyi at cati quichihua san cati quinequi? ¿O huelis techita para nieli nopa hueyi tapiyali cati temajmati ipan hueyi at huan yeca techtzacua? 
<span class="verse" id="JB7_13">13&#160;</span>Ica tayohua quema nimoteca ipan notapech para nicochis, nijchihua campeca para niquelcahuas notaijyohuilis, 
<span class="verse" id="JB7_14">14&#160;</span>pero ta techmajmatía ica temicti cati temajmati. 
<span class="verse" id="JB7_15">15&#160;</span>Más cuali techilpisquía noquechta para ayecmo nitaijyohuijtos huan quej nopa nimiquis. 
<span class="verse" id="JB7_16">16&#160;</span>Nelía niquijiya nonemilis pampa amo teno ipati. Huajca NoTeco Dios, techcahuili ma nijpiya tasehuilisti ni se ome tonati cati noja polihui para niitztos. </div>
<div class='p'>
<span class="verse" id="JB7_17">17&#160;</span>“¿Taya ipati se tacat para timocuatotonis huan timocuesos miyac por ya? 
<span class="verse" id="JB7_18">18&#160;</span>¿Para ten tijpaxalohua mojmosta ica ijnaloc? ¿Para ten tijyejyecohua talojtzitzi? 
<span class="verse" id="JB7_19">19&#160;</span>¿Para ten tahuel techcuatotonía huan amo techcahuilía se talojtzi masque san para nijtolos nochajchac? 
<span class="verse" id="JB7_20">20&#160;</span>Sinta nitajtacolchijtoc, ¿taya nimitzchihuilijtoc, ta cati tiquintachilía nochi masehualme? ¿Para ten techmelaitztoc na ica mocuatamin? ¿Nonemilis eltoc se tamamali cati tahuel etic para ta? 
<span class="verse" id="JB7_21">21&#160;</span>¿Para ten amo techtapojpolhuía notajtacolhua huan xiquixpolo nochi cati nijchijtoc? Pampa nechcatitoc para nimotecas ipan taltepocti huan nimiquis, huan quema techtemos, ayecmo techpantis.”  </div>
<div class='psalmlabel' id='JB8_0'> 8</div>
<div class='s'>Bildad quiilhui Job para yaya amo neli motemachía ipan Toteco Dios </div>
<div class='p'>
<span class="verse" id="JB8_1">1&#160;</span>Bildad, cati ehua ipan Súa, quiilhui Job: </div>
<div class='p'>
<span class="verse" id="JB8_2">2&#160;</span>“¿Job, hasta quema tijcahuas ticamanaltis? Mocamanal eltoc quej se ajacat cati chicahuac huala. 
<span class="verse" id="JB8_3">3&#160;</span>Tijmati para Toteco Cati Quipiya Nochi Chicahualisti amo quihuijcolohua cati xitahuac huan melahuac. 
<span class="verse" id="JB8_4">4&#160;</span>Temachti moconehua tajtacolchijque ica ya huan yeca quintatzacuilti quej quinamiqui. 
<span class="verse" id="JB8_5">5&#160;</span>Pero sinta ta tijtemos Toteco Cati Quipiya Nochi Chicahualisti huan timotatajtis ica ya, mitztacaquilis. 
<span class="verse" id="JB8_6">6&#160;</span>Sinta tiitztoc senquisa cuali huan tijchihua san cati xitahuac, yaya temachti mitznanquilis quema timotatajtis. Yaya mitztiochihuas miyac huan mitzmacas paquilisti ipan mochaj. 
<span class="verse" id="JB8_7">7&#160;</span>Huan nochi cati tijpiyayaya achtohuiya tiquitas para eliyaya pilquentzi, pampa teipa tijpiyas más miyac. </div>
<div class='p'>
<span class="verse" id="JB8_8">8&#160;</span>“Ximoyolilhui ten nochi cati panotoc hasta huejcajquiya huan xijtachili taya tamanti ininpantic nopa masehualme. 
<span class="verse" id="JB8_9">9&#160;</span>Xijtachili pampa tojuanti sanoc yalohua titacatque huan pilquentzi tijmatij. Huan tonemilis ipan ni taltipacti san huejcahuas quej se ecahuilot. 
<span class="verse" id="JB8_10">10&#160;</span>Inijuanti cati achtohuiya itztoyaj mitzmachtise miyac tamanti huan mitztalnamictise ica camanali cati temachti. </div>
<div class='p'>
<span class="verse" id="JB8_11">11&#160;</span>“Nochi cati quielcahuaj Toteco Dios, ayecmo teno hueli quichiyase. Itztoque quej acat cati amo quipiya tali campa inelhuayo, o quej se xihuit cati amo quipiya at para xoxohuixtos. 
<span class="verse" id="JB8_12">12&#160;</span>Nimantzi pehua pilini huan huaqui quema noja ayemo quintzontequij. 
<span class="verse" id="JB8_13">13&#160;</span>Quej nopa pano ica cati quielcahua Toteco Dios. Se masehuali cati amo quineltoca Toteco eltoc quej motemachía ipan se tocatzahuali. 
<span class="verse" id="JB8_14">14&#160;</span>Pero nochi nopa tamanti cati yaya ipan motemachía, huetzis hasta talchi. 
<span class="verse" id="JB8_15">15&#160;</span>Huan quej nopa nojquiya itztoc se tacat cati motemachía ipan ichaj. Mocajcayahua pampa nopa cali amo moquetztos para nochipa. Nimantzi tamis. 
<span class="verse" id="JB8_16">16&#160;</span>Nojquiya nopa masehuali itztoc quej se cuahuit cati xoxohuic cati ica ijnaloc monextía para tahuel quipiya chicahualisti huan tetic. Huan imacuayohua yahuij campa hueli ipan nopa xochi mili. 
<span class="verse" id="JB8_17">17&#160;</span>Inelhuayohua motatzquilía campa onca miyac at inintzala teme. 
<span class="verse" id="JB8_18">18&#160;</span>Pero quema se acajya quihuihuita, tami ixpolihui. Ayecmo aqui quipantis campa eltoya pampa ya tanqui. 
<span class="verse" id="JB8_19">19&#160;</span>Ayecmo hueli tijchiyas itajca nopa cuahuit, huan seyoc cuahuit ixhuas campa eltoya. </div>
<div class='p'>
<span class="verse" id="JB8_20">20&#160;</span>“Pero xiquita. Toteco Dios amo quihuejcamajcahua se masehuali cati xitahuac, yon amo quipalehuía cati tajtacolchihua. 
<span class="verse" id="JB8_21">21&#160;</span>Toteco Dios noja mitzchihuas xihuetzca huan xitzajtzi ica paquilisti. 
<span class="verse" id="JB8_22">22&#160;</span>Huan nochi mocualancaitacahua mopinahualtise. Huan Toteco quintzontamiltis nochi tajtacolchihuani.”  </div>
<div class='psalmlabel' id='JB9_0'> 9</div>
<div class='s'>Job quiijto para amo aqui huelis momanahuis iixpa Toteco </div>
<div class='p'>
<span class="verse" id="JB9_1">1&#160;</span>Job quiilhui Bildad: </div>
<div class='p'>
<span class="verse" id="JB9_2">2&#160;</span>“Na nijmati para melahuac Toteco amo quihuejcamajcahua cati xitahuac. Pero ¿quenicatza huelis se masehuali mochihuas xitahuac iixpa Toteco Dios? 
<span class="verse" id="JB9_3">3&#160;</span>Sinta se masehuali quinequisquía monajnanquilis ihuaya Toteco, amo hueli quinanquilis se huelta ipan se mil itatzintoquilijcahua. 
<span class="verse" id="JB9_4">4&#160;</span>Pampa Toteco Dios tahuel talnamiqui huan tahuel quipiya chicahualisti. ¿Ajquiya motehui ihuaya huan tatanqui? </div>
<div class='p'>
<span class="verse" id="JB9_5">5&#160;</span>“Ica ihueyi cualancayo Toteco quinijcuenía tepeme. Quinixcuepa ipan se talojtzi huan amo aqui momaca cuenta. 
<span class="verse" id="JB9_6">6&#160;</span>Quiojolinía ni taltipacti hasta campa itzinpehualtil. Quichihua ma tahuel mojmolinicaj itaquetzalhua. 
<span class="verse" id="JB9_7">7&#160;</span>Sinta Toteco quimaca tanahuatili, tonati amo cahuanis, huan sitalime amo taahuise. 
<span class="verse" id="JB9_8">8&#160;</span>Toteco iseltitzi quipatajqui ilhuicacti. Yaya nejnemi ipan hueyi at para quitamachihuas ihuexca. 
<span class="verse" id="JB9_9">9&#160;</span>Toteco quinchijchijqui nochi sitalime hasta inijuanti cati nejnemij motzquitoque huan inintoca Osa Mayor, Orión huan nopa Pléyades. Nojquiya quinchijchijqui nopa miyaqui sitalime cati motzquitoque san sejco ica tatzinta ipan ilhuicacti. 
<span class="verse" id="JB9_10">10&#160;</span>Toteco quichihua huejhueyi tamanti cati amo aqui huelis quimachilis. Quichihua tahuel miyac tiochicahualnescayot hasta amo aqui huelis quipohuas. </div>
<div class='p'>
<span class="verse" id="JB9_11">11&#160;</span>“Pero quema yaya pano noixpa, amo niquita. Quema yaya nentinemi nonechca, amo nijmachilía. 
<span class="verse" id="JB9_12">12&#160;</span>Quema Toteco quititani miquilisti para quiitzquis se masehuali, ¿ajquiya hueli quitzacuilis para ma amo quichihua? O ¿ajquiya mosemacas para quitatzintoquilis: ‘taya tijchihua’? 
<span class="verse" id="JB9_13">13&#160;</span>Toteco Dios amo quitzacuilía icualancayo. Iixpa ya moechcapanose nochi cati mohueyimatij. </div>
<div class='p'>
<span class="verse" id="JB9_14">14&#160;</span>“Huajca ¿ajquiya na para nimonajnanquilis ihuaya Toteco Cati Quipiya Nochi Chicahualisti? ¿Ica taya camanali huelis nimomanahuis iixpa? 
<span class="verse" id="JB9_15">15&#160;</span>Masque amo teno nijchijtoc, amo hueli nimomanahuis ica miyac camanali. San nijtajtanisquía ma techtasojta huan ma quipiya hueyi iyolo ica na, pampa yaya Juez. 
<span class="verse" id="JB9_16">16&#160;</span>Masque nijnojnotzasquía huan yaya technanquilisquía, amo nijneltoca para nelía techtacaquilisquía. 
<span class="verse" id="JB9_17">17&#160;</span>Yaya quimiyaquilisquía notaijyohuilis huan techtzontamiltisquía, masque amo teno nijchijtoc. 
<span class="verse" id="JB9_18">18&#160;</span>Yaya amo techcahuilía ma nitaijyotilana. San pano techtaijyohuiltía. 
<span class="verse" id="JB9_19">19&#160;</span>Sinta ticamanalti ten fuerza, Toteco Dios yaya cati más quipiya fuerza. Sinta ticamanaltisquía ten ajquiya más xitahuac, yaya tatanis. Amo aqui hueli quitelhuis ica yon se tamanti. 
<span class="verse" id="JB9_20">20&#160;</span>Masque na niquijtosquía amo nijhuica tajtacoli, ica nocamac nimotelhuisquía. Huan masque niquijtosquía para amo aqui huelis techtelhuis, Toteco Dios techilhuisquía para senquisa nitajtacolchijquet. </div>
<div class='p'>
<span class="verse" id="JB9_21">21&#160;</span>“Masque amo teno nijchijtoc, niquita para amo teno ipati. ¡Niquijiya nonemilis! 
<span class="verse" id="JB9_22">22&#160;</span>Toteco quinita cati xitahuaque huan cati tajtacolchihuaj quej san se. Yeca niquijtohua para san se quitzontamiltía cati cuali huan cati amo cuali. 
<span class="verse" id="JB9_23">23&#160;</span>Quema huala se fiero cocolisti ipan masehualme cati amo teno quichijtoque, yaya san huetzca. 
<span class="verse" id="JB9_24">24&#160;</span>Quema se tali huetzi inimaco tacame cati mosisiníaj, Toteco Dios quinixtzacua nopa tetajtolsencahuani huan quincahua ma quichihuaca cati amo xitahuac. Sinta amo ya Toteco Dios cati quincahua ma quichihuaca cati amo xitahuac, huajca, ¿ajquiya quichihua? </div>
<div class='p'>
<span class="verse" id="JB9_25">25&#160;</span>“Nonemilis panotiya chicahuac quej se motalojquet. Quena, nimantzi pano huan amo niquita se talojtzi ten paquilisti. 
<span class="verse" id="JB9_26">26&#160;</span>Quej se pilcuaacaltzi yahui chicahuac ipan at huan se cuatojti chicahuac patani para quiitzquis se piyo, quej nopa nojquiya nimantzi panotiya nonemilis. 
<span class="verse" id="JB9_27">27&#160;</span>Masque nijchihuilía campeca para niquelcahuas notaijyohuilis huan nijcahuasquía notequipachol huan nijchihuasquía campeca para niyolpactos, amo techpalehuisquía. </div>
<div class='p'>
<span class="verse" id="JB9_28">28&#160;</span>“Ta Toteco noja más taijyohuilisti techtitanilisquía. Pampa nijmati ta, tiToteco Dios, techita para amo nixitahuac moixpa. 
<span class="verse" id="JB9_29">29&#160;</span>Masque nijchihua cati cuali o cati amo cuali, ta temachti techtatzacuiltis. Huajca ¿para ten nijchihuas campeca? 
<span class="verse" id="JB9_30">30&#160;</span>Masque nimaltisquía ica at huan nimomajtequisquía ica nopa xapo cati más tapajpaca, 
<span class="verse" id="JB9_31">31&#160;</span>ta techcalaquisquía ipan se soqui ostot huan techchihuasquía nelía nisoquiyo hasta noyoyo nojquiya techijiyasquía. </div>
<div class='p'>
<span class="verse" id="JB9_32">32&#160;</span>“Toteco amo ya se tacat quej na para huelis nimonajnanquilis ihuaya. Amo hueli nijhuicas iixpa se juez para nijtelhuis. 
<span class="verse" id="JB9_33">33&#160;</span>Nipaquisquía sinta itztosquía se cati huelisquía motajcoquetzas tatajco ten na huan Toteco Dios para techyoltalisquía, pero amo aqui. 
<span class="verse" id="JB9_34">34&#160;</span>Sinta itztosquía se cati motajcoquetzasquía, quichihuasquía para Toteco Dios ma ayecmo techtaijyolhuilti, huan ayecmo niquimacasisquía itatzacuiltilis. 
<span class="verse" id="JB9_35">35&#160;</span>Huajca nihuelisquía nijcamanalhuisquía Toteco huan amo niquimacasisquía. Pero amo hueli nijchihuas san ica na nochicahualis.  </div>
<div class='psalmlabel' id='JB10_0'> 10</div>
<div class='p'>
<span class="verse" id="JB10_1">1&#160;</span>“Ya nicuesijqui niitztoc. Yeca nijnequi techcahuilica para nicamanaltis. Niitztoc ipan tacuajcualocayot huan ipan hueyi tequipacholi. 
<span class="verse" id="JB10_2">2&#160;</span>Huan niquilhuisquía Toteco Dios: ‘Amo techtatzacuilti san pampa tijnequi. Más cuali techilhui para ten techtatzacuiltía. 
<span class="verse" id="JB10_3">3&#160;</span>¿Ta tiquita cuali para techtaijyohuiltis huan techcualancaitas na cati techchijchijqui ica momax? ¿Para ten tiquinpaquilismaca fiero masehualme huan tiquinpalehuía ma quisaca cuali? 
<span class="verse" id="JB10_4">4&#160;</span>¿Ta tiquita tamanti san quej tojuanti timasehualme tiquitaj? 
<span class="verse" id="JB10_5">5&#160;</span>¿Ta monemilis nojquiya amo huejcahua quej tonemilis? 
<span class="verse" id="JB10_6">6&#160;</span>¿Huelis yeca tijtemohua taixpanoli huan tajtacoli masque tijmati amo teno nijchijtoc? 
<span class="verse" id="JB10_7">7&#160;</span>¿Ta techtatzacuiltía quema amo teno nijchijtoc pampa tijmati para amo aqui hueli techmanahuis momaco? </div>
<div class='p'>
<span class="verse" id="JB10_8">8&#160;</span>“ ‘Ta techchijchijqui ica momax, pero ama timoyolpatatoc huan techtzontamiltía. 
<span class="verse" id="JB10_9">9&#160;</span>Xiquelnamiqui para ta techchijchijqui ica soquit, huan ¿ama sempa techchihuas ma nimocuepa taltepocti? 
<span class="verse" id="JB10_10">10&#160;</span>Ten ipejya nonemilis ta tiitztoya nopona techcualchijchihuayaya iijtico nonana. 
<span class="verse" id="JB10_11">11&#160;</span>Ta techpijqui ica nocuetaxo huan ica nonacayo. Tiquinmotzquilti noomiyohua huan notalohua. 
<span class="verse" id="JB10_12">12&#160;</span>Ta techmacac nemilisti huan tahuel techicnelijtoc. Pampa ta techmocuitahuijtoc, yeca niyoltoc. </div>
<div class='p'>
<span class="verse" id="JB10_13">13&#160;</span>“ ‘Pero nijmati para nochipa ta techtachilijtoc ixtacatzi para tiquitas sinta nitajtacolchihuas, 
<span class="verse" id="JB10_14">14&#160;</span>para huelis techtatzacuiltis huan amo techtapojpolhuis notajtacolhua. 
<span class="verse" id="JB10_15">15&#160;</span>Huan teicnelti na sinta nitajtacolchijtoc. Huan sinta amo teno nijchijtoc, amo teno ipati. ¡Amo techpalehuía! San tahuel nimopinahualtijtoc huan nitaijyohuijtoc. 
<span class="verse" id="JB10_16">16&#160;</span>Huan sinta nijchihuasquía campeca para nimotananas, ta tihuitonisquía ipan na quej se hueyi tecuani huan technextilis mohueyi chicahualis para techcocos. 
<span class="verse" id="JB10_17">17&#160;</span>Eltoc quej talojtzitzi tiquinhualica más testigos para techtelhuise huan para más technextilis mohueyi cualancayo. Eltoc quej techtitanilía más soldados talojtzitzi para techtaijyohuiltise. </div>
<div class='p'>
<span class="verse" id="JB10_18">18&#160;</span>“ ‘¿Huajca para ten techquixti iijtico nonana? Más cuali nimictosquía quema san niontacatqui huan amo aqui techitztosquía. 
<span class="verse" id="JB10_19">19&#160;</span>Quej nopa amo quema niitztosquía, yon amo nijpanosquía ni taijyohuilisti. Más cuali san nipanotosquía ten iijti nonana hasta campa techtalpachojtosquíaj. 
<span class="verse" id="JB10_20">20&#160;</span>Ama san pilquentzi tonali mocahua para noja niitztos, huajca techtalcahui para nimoyoltalis se quentzi. 
<span class="verse" id="JB10_21">21&#160;</span>Nimantzi niyas ipan nopa tali ten miquilisti campa onca tzintayohuilot huan ayecmo quema nitacuepilis. 
<span class="verse" id="JB10_22">22&#160;</span>Ipan nopa tali onca se tzintayohuilot cati más yayahuic huan amo aqui quimati taya quichihuas. Nopona cati quiitaj para taahuili nojquiya eltoc senquisa tzintayohuilot.’ ”  </div>
<div class='psalmlabel' id='JB11_0'> 11</div>
<div class='s'>Zofar quiilhui Job para Toteco quiita nochi taixpanoli </div>
<div class='p'>
<span class="verse" id="JB11_1">1&#160;</span>Zofar, cati ehua Naamat, quiilhui Job: </div>
<div class='p'>
<span class="verse" id="JB11_2">2&#160;</span>“Monequi na nimitznanquilis ica nochi cati tiquijtojtoc huan nimitztilquetzas. ¿Timoilhuía icamanal se tacat cati camanalti miyac quinextía para más quimati? 
<span class="verse" id="JB11_3">3&#160;</span>Amo teno huelis niquijtos quema ta ticamanalti tahuel miyac. Monequi para se acajya mitzpinahualtis pampa tijpinajtía Toteco Dios. 
<span class="verse" id="JB11_4">4&#160;</span>Ta tiquijtojtoc para motamachtil nelxitahuac huan para timoilhuía tiitztoc xitahuac iixpa Toteco. 
<span class="verse" id="JB11_5">5&#160;</span>Cuali elisquía sinta Toteco Dios camanaltisquía huan mitzilhuisquía nochi cati yaya moilhuía ica ta. 
<span class="verse" id="JB11_6">6&#160;</span>Cuali elisquía sinta mitzchihuasquía titalnamictoc pampa san yaya quimachilía sesen tamanti ixtacatzi ten talnamiquilisti. Tahuel ohui para se masehuali quipiyas talnamiquilisti. Xijtacaquili ni: Toteco Dios mitztatzacuiltijtoc nelpilquentzi huan amo quej quinamiqui por motajtacolhua. </div>
<div class='p'>
<span class="verse" id="JB11_7">7&#160;</span>“¿Tiquixmati nochi cati ixtacatzi ten Toteco? ¿Tijmachilía nochi iyajatil Toteco Cati Quipiya Nochi Chicahualisti huan hasta canque ontami cati yaya hueli quichihua? ¡Ta amo tijmati! 
<span class="verse" id="JB11_8">8&#160;</span>Eltoc pano hueyi nochi cati ixtacatzi ten Toteco huan itamachiltilis. Eltoc nelhuejcapa quej ilhuicacti. Pero ¿ajquiya ta para tijmachilis nochi ten italnamiquilis? Italnamiquilis Toteco eltoc tahuel iyoca ten nochi sequinoc talnamiquilisti. Nojquiya italnamiquilis Toteco yahui tahuel huejcata hasta campa más tatzinta. Amo teno huelis tijmachilis quej yaya tamachilía. 
<span class="verse" id="JB11_9">9&#160;</span>Huan italnamiquilis eltoc más hueyi que ni taltipacti huan más patahuac que hueyi at. 
<span class="verse" id="JB11_10">10&#160;</span>Sinta Toteco Dios huala para quitzacuas se acajya ipan tatzacti o sinta quinotzas se masehuali iixpa se juez para quitelhuis, ta amo tihuelis tijtzacuilis para ma amo quichihua. 
<span class="verse" id="JB11_11">11&#160;</span>Yaya quinyolixmati cati tacajcayahuaj. Quiita nochi tajtacoli huan sesen quichihuilía cuenta. 
<span class="verse" id="JB11_12">12&#160;</span>Se huihui tacat amo hueli mochihuas se talnamijquet, yon hueli se burro quitacatiltis se masehuali. </div>
<div class='p'>
<span class="verse" id="JB11_13">13&#160;</span>“Xijnextili Toteco Dios cati eltoc ipan moyolo. Xijxitahua momax iixpa huan ximotatajti ica ya. 
<span class="verse" id="JB11_14">14&#160;</span>Xijcahua nochi motajtacolhua huan ximoquixtili nochi tamanti cati amo cuali ipan moyolo. 
<span class="verse" id="JB11_15">15&#160;</span>Huajca quena, tiixhuetzcas pampa tiitztos cuali iixpa Toteco huan ayecmo tijmahuilis. Tijpiyas fuerza iixpa huan ayecmo tipinahuas. Ayecmo tijpiyas yon se motajtacol cati mitzsoquihuisquía iixpa. 
<span class="verse" id="JB11_16">16&#160;</span>Quej nopa tiquelcahuas nochi motaijyohuilis. Huan sinta tiquelnamiquis, tiquitas para san taloch panoc quej elisquía at cati san panotiquisa moixpa. 
<span class="verse" id="JB11_17">17&#160;</span>Nochi monemilis elis cuali. Cahuanis monemilis quej tonati ipan tajcotona. Cati teipa timoilhuis para tzintayohuilot, elis quej ama quema tanestihuala pampa nochi monemilis elis quej tatanexti. 
<span class="verse" id="JB11_18">18&#160;</span>Huan ta tiitztos temachti pampa timotemachía ipan Toteco Dios, huan yaya mitzmocuitahuijtos. Tijtachilis cati yahualtic, huan tiquitas para eltoc cuali. Ticochis ica paquilisti. 
<span class="verse" id="JB11_19">19&#160;</span>Quema timotecas, amo teno mitzmajmatis. Huan miyac masehualme quitemojtihualase motapalehuil. 
<span class="verse" id="JB11_20">20&#160;</span>Pero fiero tacame amo huelise momanahuise yon amo huelise mochololtise. Inijuanti san hueli mochiyase para miquise.”  </div>
<div class='psalmlabel' id='JB12_0'> 12</div>
<div class='s'>Job quiilhui Zofar para inemilis se tacat eltoc imaco Toteco </div>
<div class='p'>
<span class="verse" id="JB12_1">1&#160;</span>Huan Job quiilhui Zofar: </div>
<div class='p'>
<span class="verse" id="JB12_2">2&#160;</span>“Temachti amojuanti anquimatij nochi. Huan quema anmiquise, ayecmo itztos yon se masehuali cati talnamiqui. 
<span class="verse" id="JB12_3">3&#160;</span>Pero na nijpiya talnamiquilisti nojquiya. Amojuanti amo más ancuajcualme que na. ¿Ajquiya amo quimati nochi cati antechilhuijtihualajtoque? 
<span class="verse" id="JB12_4">4&#160;</span>Achtohuiya nimotatajtiyaya ica Toteco Dios huan yaya techmacayaya cati nijtajtaniyaya. Pero ama nochi nocalnechcahua san techhuetzquilíaj. Masque na se nitacat cati nixitahuac, ama nochi techpinajtíaj. 
<span class="verse" id="JB12_5">5&#160;</span>Tacame cati nochi quipiyaj quinpinajtíaj masehualme cati taijyohuíaj. Amo quinequij quinitase cati motepotaníaj. 
<span class="verse" id="JB12_6">6&#160;</span>Toteco quincahua tachtequini ica tasehuilisti, huan cati quicualancamacaj itztoque ica temachili. Nochi cati inijuanti quipiyaj Toteco quitalijtoc inimaco. </div>
<div class='p'>
<span class="verse" id="JB12_7">7&#160;</span>“Nochi quimatij para TOTECO quichijchijqui nochi tamanti. Xiquintatzintoquili nopa tapiyalme cati más huihuitique huan inijuanti mitzilhuise. Inijuanti quimatij para melahuac TOTECO quinchijchijqui. Xiquintatzintoquili nopa totome cati patantinemij. Inijuanti quimatij. 
<span class="verse" id="JB12_8">8&#160;</span>Nojquiya mitznextilis ni taltipacti o nopa michime cati itztoque ipan hueyi at. 
<span class="verse" id="JB12_9">9&#160;</span>Nochi quimatij para TOTECO quinchijchijtoc. 
<span class="verse" id="JB12_10">10&#160;</span>Ininemilis nochi masehualme huan nochi tamanti cati yoltoque eltoque imaco TOTECO. Yaya huelis quinquixtilis iniijyoyo quema ya quinequi. 
<span class="verse" id="JB12_11">11&#160;</span>Quej tocamac quimachilía iajhuiyaca sesen tamanti tacualisti, totacaquilis hueli quicaqui huan quimachilía catijqui camanali eltoc cuali. 
<span class="verse" id="JB12_12">12&#160;</span>Huan huehuentzitzi quipiyaj talnamiquilisti huan quimachilíaj miyac tamanti. </div>
<div class='p'>
<span class="verse" id="JB12_13">13&#160;</span>“Pero san yaya Toteco Dios quipiya nopa talnamiquilisti huan chicahualisti cati nelía melahuac. San yaya hueli techmaca consejo cati quinamiqui. San yaya quimachilía nochi tamanti. </div>
<div class='p'>
<span class="verse" id="JB12_14">14&#160;</span>“Cati Toteco Dios quisosolohua, amo aqui hueli quicualtalis sempa. Huan sinta yaya quitzacuas se tacat, amo aqui huelis quiquixtis. 
<span class="verse" id="JB12_15">15&#160;</span>Quema Toteco quichihua ma amo huetzi at, huajca nochi huaqui huan mocahua quej se huactoc tali. Huan quema yaya quichihua ma huetzi at chicahuac, nochi tatemi huan tahueloni. </div>
<div class='p'>
<span class="verse" id="JB12_16">16&#160;</span>“Yaya quipiya nochi chicahualisti huan talnamiquilisti. Quipiya tanahuatili ica nochi cati tacajcayahuaj huan ica nochi cati quincajcayajtoque. 
<span class="verse" id="JB12_17">17&#160;</span>Toteco quinquixtilía inintalnamiquilis cati tetalnamictíaj para ma quichihuaca tamanti cati amo quinamiqui. Quinhuihuitilía jueces. 
<span class="verse" id="JB12_18">18&#160;</span>Yaya quinquixtilía inintanahuatil tanahuatiani huan quichihua ma quinhuicaca ilpitoque ica lazos ipan inintzinquechta para ma tetequipanotij. 
<span class="verse" id="JB12_19">19&#160;</span>Toteco quinquixti ten inintequi totajtzitzi huan quichijqui ma quinhuicaca para tetequipanotij san tapic. Quintahuiso nopa masehualme cati tahuel chicahuaque. 
<span class="verse" id="JB12_20">20&#160;</span>Yaya quinchihua ma ayecmo camanaltica cati talnamiquij. Quincuilía inintalnamiquilis nopa huejhueyi tacame para ayecmo teconsejomacase. 
<span class="verse" id="JB12_21">21&#160;</span>Yaya quinpinahualtía tanahuatiani. Quinquixtilía inintepos inijuanti cati quipiyaj chicahualisti. </div>
<div class='p'>
<span class="verse" id="JB12_22">22&#160;</span>“Yaya quitamiltía tzintayohuilot huan miquilisti ica itaahuil. 
<span class="verse" id="JB12_23">23&#160;</span>Toteco Dios quinchihua sequij talme ma mochihuaca tahuel chicahuaque, huan Toteco Dios quintzontamiltía nopa talme cati quinequi. Quinhueyilía sequij talme, huan sequij quinsosolohua huan quintahuelcahua. 
<span class="verse" id="JB12_24">24&#160;</span>Yaya quinquixtilía inintalnamiquilis tanahuatiani ipan taltipacti huan quinchihua ma mocuapolojtinemica ipan se huactoc tali campa amo onca ojti. 
<span class="verse" id="JB12_25">25&#160;</span>Quinchihua ma nejnemica ipan tzintayohuilot campa amo onca yon se taahuili. Quinchihua ma mocuapoloca quej ihuintini.  </div>
<div class='psalmlabel' id='JB13_0'> 13</div>
<div class='s'>Job quitajtani Toteco para ayecmo ma quitaijyohuilti </div>
<div class='p'>
<span class="verse" id="JB13_1">1&#160;</span>“Xiquita, nochi cati amojuanti anquiijtohuaj ya niquitztoc ica noixteyol, huan ya nijcactoc ica nonacas. Nochi ya nopa nijmachilía. 
<span class="verse" id="JB13_2">2&#160;</span>Nochi cati anquimatij, na nojquiya nijmati. Amo ximoilhuica se nihuihui tacat. Amo más anquimatij que na. 
<span class="verse" id="JB13_3">3&#160;</span>Pero na tahuel nijnequisquía nicamanaltis ihuaya Toteco Cati Quipiya Nochi Chicahualisti. Nijnequi niquixnextis nochi ni tamanti para nimomanahuis. 
<span class="verse" id="JB13_4">4&#160;</span>Pero amojuanti san antechtaijilhuíaj ica istacatili. Anitztoque quej antepajtiani cati amo hueli anquichicahuaj yon se masehuali. 
<span class="verse" id="JB13_5">5&#160;</span>Cuali elisquía sinta amo teno anquiijtosquíaj huan quej nopa nelía annesisquíaj antalnamiquij. 
<span class="verse" id="JB13_6">6&#160;</span>Ama techtacaquilica se quentzi. Xijtacaquilica cati niquijtos para nimomanahuis. </div>
<div class='p'>
<span class="verse" id="JB13_7">7&#160;</span>“¿Anquisenhuiquilise ancamanaltise quej elisquía anquipiyaj itequiticayo Toteco Dios? Yaya amo amechilhuijtoc yon se camanali. Nochi cati anquiijtohuaj san istacatili huan tacajcayahualisti. 
<span class="verse" id="JB13_8">8&#160;</span>¿Timoilhuía Toteco Dios quinequi xiistacatica huan para quej nopa anmonajnanquilise ipan ya itoca? Monequi amo aqui anquichicoicnelise, yon ya, yon na. 
<span class="verse" id="JB13_9">9&#160;</span>Ximomocuitahuica para Toteco ma amo quiita nochi cati anquichihuaj. ¿Anmoilhuíaj anhuelise anquicajcayahuase Toteco quej antecajcayahuaj? 
<span class="verse" id="JB13_10">10&#160;</span>¡Amo! Yaya amechtatzacuiltis chicahuac sinta anquichicoicnelíaj ya huan amo anquichihuaj san cati xitahuac. 
<span class="verse" id="JB13_11">11&#160;</span>¿Amo amechmajmatía ihueyitilis Toteco Dios? ¿Para ten amo anquiimacasij? 
<span class="verse" id="JB13_12">12&#160;</span>Nochi nopa camanali cati antechilhuijtoque amo teno ipati. Eltoc quej taltepocti. Huan nochi cati anmoilhuíaj para ica anquimanahuise eltoc quej se soqui comit. </div>
<div class='p'>
<span class="verse" id="JB13_13">13&#160;</span>“Huajca ayecmo ximolinica. Techcahuilica ma nicamanalti na. Ya nimocualtalijtoc para niquijyohuis ten hueli taijyohuilisti cati hualas teipa. 
<span class="verse" id="JB13_14">14&#160;</span>Nicamanaltis masque na nijmati por nocamanal Toteco hueli techmictis. 
<span class="verse" id="JB13_15">15&#160;</span>Pero masque Toteco Dios techmictisquía, noja nimotemachisquía ipan ya huan nimomanahuisquía iixpa. 
<span class="verse" id="JB13_16">16&#160;</span>Huan ya ni huelis techpalehuis para nijnextis amo teno nijchijtoc, pampa se tacat cati amo cuali amo monechcahuis iixpa Toteco Dios. </div>
<div class='p'>
<span class="verse" id="JB13_17">17&#160;</span>“Xijtacaquilica cuali nochi cati niquijtos. Quena, techtacaquilica. 
<span class="verse" id="JB13_18">18&#160;</span>Xiquitaca, na nimocualtalijtoc ica taya nimomanahuis pampa nijmati para huelis nijnextilis para amo teno nijchijtoc. 
<span class="verse" id="JB13_19">19&#160;</span>¿Ajquiya hueli techtelhuis ica se tamanti cati amo cuali cati nijchijtoc? Sinta amojuanti antechnextilisquíaj para melahuac nijchijtoc cati amo cuali, ayecmo sempa nimomanahuisquía hasta nimiquis. </div>
<div class='p'>
<span class="verse" id="JB13_20">20&#160;</span>“Toteco Dios, chicahuac nimitztajtanía para ayecmo techchihuili ni ome tamanti para huelis nicamanaltis mohuaya: 
<span class="verse" id="JB13_21">21&#160;</span>Ayecmo más techtaijyohuilti. Huan nojquiya amo techmajmati quema niitztoc moixpa huan nijmachilía mohueyi chicahualis. 
<span class="verse" id="JB13_22">22&#160;</span>Huajca technotza huan techtatzintoquili huan na nimitznanquilis. O sinta tijnequi, na nimitzcamanalhuis achtohui huan ta technanquilis. 
<span class="verse" id="JB13_23">23&#160;</span>¿Se favor, san techilhui taya tamanti cati amo cuali nijchijtoc? Technextili notaixpanolhua huan notajtacolhua. 
<span class="verse" id="JB13_24">24&#160;</span>¿Para ten timohuejcatalía ten na? ¿Para ten techita quej nielisquía nimocualancaitaca? 
<span class="verse" id="JB13_25">25&#160;</span>¿Tijtaijyohuiltisquía se xihuit cati huetzqui ten se cuahuit huan quipatanaltía ajacat? ¿Tijtepotztocas itasolo trigo cati quihuica ajacat huan amo teno ipati? Huajca ¿para ten techtepotztoca na cati amo teno nopati? </div>
<div class='p'>
<span class="verse" id="JB13_26">26&#160;</span>“Eltoc quej tiquijcuilojtoc miyac fiero tamanti para ica techtelhuis. Eltoc quej techelnamiquiltía nochi notajtacolhua cati nijchijqui quema nieliyaya nitelpocat. 
<span class="verse" id="JB13_27">27&#160;</span>Eltoc quej tijcuapistatoc noicxi ipan cuahuit para amo nicholos. Techtachilijtinemi campa ninejnemi. Tijtalijtoc sellos tatzinta ten noicxi para campa hueli ninemis nijsellojhuis nopa tali huan tijmatis para na. 
<span class="verse" id="JB13_28">28&#160;</span>Na nieltoc quej se cuahuit cati huetztoc huan más palani mojmosta. Niitztoc quej se yoyomit cati mejtolime ya quitamicuajtoque.  </div>
<div class='psalmlabel' id='JB14_0'> 14</div>
<div class='s'>Job quiijto para nimantzi tami inemilis se masehuali </div>
<div class='p'>
<span class="verse" id="JB14_1">1&#160;</span>“Amo huejcahua inemilis yon se masehuali. Temitoc sesen tonali ten inemilis ica taijyohuilisti. 
<span class="verse" id="JB14_2">2&#160;</span>Timasehualme tiitztoque quej se xochit cati cahuani se talojtzi huan teipa pilini. O tiitztoque quej iecahuil se mixti cati san pano huan nimantzi ixpolihui. </div>
<div class='p'>
<span class="verse" id="JB14_3">3&#160;</span>“Toteco Dios, ¿para ten tijtatzquiltijtoc moixteyol ipan na para techtajtanis cuenta? 
<span class="verse" id="JB14_4">4&#160;</span>Amo aqui huelis quipantis cati tapajpactic ipan se tacat quej na cati nitacatqui ica tajtacoli. 
<span class="verse" id="JB14_5">5&#160;</span>Toteco, ta tiquixquetztoc quesqui tonati sesen masehuali itztos huan nelcototzi tonemilis. Quena, ta tiquixquetztoc quesqui metzti sesen ten tojuanti tiitztose huan amo aqui hueli quitalilis yon se tonati más. 
<span class="verse" id="JB14_6">6&#160;</span>Huajca techcahuili nochi timasehualme se quentzi tonali para ma timosiyajquetzaca. Xiquijcueni mohueyi cualancayo se talojtzi para ma caxani. Tiitztoque quej titetequipanohuani. Techcahuili ma tijtamiltica nopa tequit cati techmacac ma tijchihuaca. </div>
<div class='p'>
<span class="verse" id="JB14_7">7&#160;</span>“Quema tacame quitzontequij se cuahuit, noja onca pajti para chamanis huan sempa quipiyas imacuayohua cati selic. 
<span class="verse" id="JB14_8">8&#160;</span>Huan masque inelhuayohua nopa cuahuit huehuejtiyasquíaj tatzinta tali huan icuatzonyo palanisquía, 
<span class="verse" id="JB14_9">9&#160;</span>quema quiajsisquía at, sempa chamanisquía. Quena, quema inelhuayohua moxoxohuilisquíaj elisquía quej yancuic ixhuatos. </div>
<div class='p'>
<span class="verse" id="JB14_10">10&#160;</span>“Pero quema se tacat miqui, ayecmo onca chicahualisti ipan ya. San tami taijyotilana huan ayecmo itztoc. 
<span class="verse" id="JB14_11">11&#160;</span>Quej apocti tejco ten hueyi at huan amo mocuepa, huan quej se hueyat huaqui huan san polihui, 
<span class="verse" id="JB14_12">12&#160;</span>quej nopa nojquiya tami se masehuali cati miqui. Ayecmo motananas hasta quema ayecmo oncas ilhuicacti, yon ayecmo isas. </div>
<div class='p'>
<span class="verse" id="JB14_13">13&#160;</span>“Toteco, cuali elisquía sinta techtatisquía ipan nopa hueyi ostot campa itztoque mijcatzitzi huan techelcahuasquía hasta tamisquía mohueyi cualancayo. Pero xiquixquetza se tonali quema sempa techelnamiquis. 
<span class="verse" id="JB14_14">14&#160;</span>Sinta se masehuali miquis, ¿sempa moyolcuis? Sinta quena, nelía techpactisquía miyac. Huan mojmosta ipan nonemilis nimochiyas hasta ta techmalacanis ten ni taijyohuilisti para ma nimiqui. 
<span class="verse" id="JB14_15">15&#160;</span>Sinta ta technotzasquía, na niyasquía. Huan ta techselisquía ica miyac taicnelijcayot pampa techchijchijqui ica momax. 
<span class="verse" id="JB14_16">16&#160;</span>Huan ta tijpohuasquía sesen huelta canque nijtali noicxi, huan amo tijpohuasquía notajtacolhua. 
<span class="verse" id="JB14_17">17&#160;</span>Tijtatisquía nochi notaixpanolhua ipan se coxtali. Huan tiquixpolosquía nochi notajtacolhua. </div>
<div class='p'>
<span class="verse" id="JB14_18">18&#160;</span>“Ta tijtamiltía cati quichiya se masehuali quej tepeme huelonij huan mochihuaj cuechtic huan nopa teme tepehuij ten se tepexit. </div>
<div class='p'>
<span class="verse" id="JB14_19">19&#160;</span>“Tijtamiltía nochi cati quichiyaj masehualme quej miyac at quichihua nopa teme ma mocuepaca xali, huan miyac at cati huetzi quichihua ma mohuahuatatza miyac tali. 
<span class="verse" id="JB14_20">20&#160;</span>Nochipa tiquintani masehualme huan teipa san ixpolijtehuaj. Tiquinchihua masehualme ma huehuejtiyaca huan ma ixcuijcuilichijtiyaca huan teipa miquij. 
<span class="verse" id="JB14_21">21&#160;</span>Huan quema ya mictoc se masehuali, ayecmo quema quimatis sinta iconehua moscaltise huan quiselise tatepanitacayot o pinahualisti. 
<span class="verse" id="JB14_22">22&#160;</span>Yaya san quimachilía tacuajcualocayot ipan itacayo huan mocuesohua ica nopa taijyohuilisti.”  </div>
<div class='psalmlabel' id='JB15_0'> 15</div>
<div class='s'>Elifaz quiajhuac Job </div>
<div class='p'>
<span class="verse" id="JB15_1">1&#160;</span>Huajca, Elifaz cati ehua Temán, quiilhui Job: </div>
<div class='p'>
<span class="verse" id="JB15_2">2&#160;</span>“Amo quinamiqui para se talnamijca tacat quej ta, camanaltis quej nopa. Nochi camanali cati tiquijtojtoc san eltoc quej ajacat. 
<span class="verse" id="JB15_3">3&#160;</span>Amo cuali para se masehuali camanaltis huihuiyot. Mocamanal amo cuali huan amo mitzpalehuía. 
<span class="verse" id="JB15_4">4&#160;</span>¿Amo tiquimacasi Toteco Dios? ¿Amo tijtepanita? 
<span class="verse" id="JB15_5">5&#160;</span>Motajtacol mitzchihua xicamanalti quej nopa. Quena, ticamanaltic quej se tacajcayajca tacat. 
<span class="verse" id="JB15_6">6&#160;</span>Huajca amo monequi na nimitztelhuis. ¡Amo! Mocamac ta, ya nopa mitztelhuijtoc. </div>
<div class='p'>
<span class="verse" id="JB15_7">7&#160;</span>“¿Timoilhuía para ta tiachtohui tacat ipan ni taltipacti? ¿Titacatqui hasta quema ayemo oncayaya tepeme? 
<span class="verse" id="JB15_8">8&#160;</span>¿Huelis ta tijcajqui nochi tamanti cati ixtacatzi cati Toteco moilhui quichihuas? ¿Huelis san ta tijpiya nochi talnamiquilisti? 
<span class="verse" id="JB15_9">9&#160;</span>¿Taya tijmati cati tojuanti amo tijmatij? ¿Taya más tijmachilía cati tojuanti amo tijmachilíaj? 
<span class="verse" id="JB15_10">10&#160;</span>Tatajco ten tojuanti itztoque huehue tacame cati tzonchipahuaque huan quipiyaj más xihuit que motata. </div>
<div class='p'>
<span class="verse" id="JB15_11">11&#160;</span>“¿Timoilhuía tiquita para amo teno ipati para Toteco Dios mitzyoltalis ica nochi ni yejyectzi camanali cati tojuanti timitzmacaj? 
<span class="verse" id="JB15_12">12&#160;</span>¿Para ten timoyolpatatoc huan ticualancatachiya? 
<span class="verse" id="JB15_13">13&#160;</span>¿Para ten tijcualancaita Toteco Dios huan tijtaijilhuía ica camanali cati fiero? 
<span class="verse" id="JB15_14">14&#160;</span>¿Quenicatza huelis se masehuali mochihuas tapajpactic iixpa Toteco? ¿Huelis se cati tacatqui ten se sihuat mochihuas xitahuac quej ta tiquijtohua? 
<span class="verse" id="JB15_15">15&#160;</span>¡Xiquita! Toteco Dios amo motemachía ipan iilhuicac ejcahua. Yon ilhuicacti amo eltoc senquisa tapajpactic iixpa. 
<span class="verse" id="JB15_16">16&#160;</span>Sinta quej nopa eltoc, ¿quenicatza huelis yaya motemachis ipan se tacat quej ta cati mosisinía huan senquisa tajtacolchihua huan quinequi quichihuas miyac tamanti cati amo cuali? </div>
<div class='p'>
<span class="verse" id="JB15_17">17&#160;</span>“Sinta techtacaquilis, nimitzpohuilis cati nijmati huan cati niquitztoc. 
<span class="verse" id="JB15_18">18&#160;</span>Nimitzpohuilis nopa tamachtili cati talnamijca tacame quiselijque ten inihuejcapan tatahua. 
<span class="verse" id="JB15_19">19&#160;</span>Inintatahua elque cati quiselijque nopa tali huejcajquiya quema ayemo ajsiyayaj tacame ten sequinoc talme para mosejcotilise inihuaya. </div>
<div class='p'>
<span class="verse" id="JB15_20">20&#160;</span>“Se tacat cati amo cuali huan cati tahuel mosisinía quipantía taijyohuilisti ipan nochi inemilis. 
<span class="verse" id="JB15_21">21&#160;</span>Quema quicaqui tahuejchihualisti, momajmatía. Quema nochi eltoc cuali, hualahui tachtequini huan quitachtequilíaj. 
<span class="verse" id="JB15_22">22&#160;</span>Majmahui para quisas ica tayohua. Moilhuía tacame quimictise. 
<span class="verse" id="JB15_23">23&#160;</span>San motajtanijtinemij tacualisti. Quiijtohuaj ¿canque onca pantzi? Fiero tacame quimatij nechcatitoc para tamis ininemilis. 
<span class="verse" id="JB15_24">24&#160;</span>Itztoque ipan majmajti huan tahuel mocuesohuaj quej se tanahuatijquet cati mocualtalía para quintehuis icualancaitacahua. 
<span class="verse" id="JB15_25">25&#160;</span>Fiero tacame quitananaj inimax iixpa Toteco Dios para quimacase. Quej nopa quiixpanoj Toteco Cati Quipiya Nochi Chicahualisti. 
<span class="verse" id="JB15_26">26&#160;</span>Motzacuaj ica iniyolixtepostzajca cati tilahuac para quinmanahuis huan motalohuaj campa ya. </div>
<div class='p'>
<span class="verse" id="JB15_27">27&#160;</span>“Nopa fiero tacame motomajtoque huan moricojchijtoque, 
<span class="verse" id="JB15_28">28&#160;</span>pero monequi itztose ipan altepeme huan calme cati tami sosolijtoque campa amo aquijme pampa nochi quintamimictijque. 
<span class="verse" id="JB15_29">29&#160;</span>Nopa tacame amo elise tominpiyani para nochipa, yon amo quisenhuiquilise moaxcatise tamantzitzi para mochihuase huejhueyi ipan inintal. </div>
<div class='p'>
<span class="verse" id="JB15_30">30&#160;</span>“Fiero tacame mocahuase ipan tzintayohuilot para nochipa huan amo hueli cholose. Se tit quintzontamiltis huan Toteco ica iijyoyo quintamiltis. 
<span class="verse" id="JB15_31">31&#160;</span>Huajca se tacat cati amo cuali ma ayecmo motemachi ipan iricojyo pampa amo huejcahuas. Yon ayecmo más ma mocajcayahua, pampa ica nopa tomi amo hueli mocohuis cati yaya quiyoltemohua. Huan teipa iyolo elis cactoc. 
<span class="verse" id="JB15_32">32&#160;</span>Fiero tacame miquij quema ayemo ajsi tonali huan tamis nochi tamanti cati ipan motemachiyayaj. 
<span class="verse" id="JB15_33">33&#160;</span>Inijuanti elise quej se xocomecat cati quitequilijque itajca quema ayemo icsiyaya. O elise quej se olivo cuahuit quema huetzi ixochiyo huan ayecmo hueli temaca itajca. 
<span class="verse" id="JB15_34">34&#160;</span>Ininconehua amo cuajcualme amo momiyaquilíaj. Nopa tacame san quinpactía quiselise tomi ixtacatzi huan quitemitíaj ininchaj ica miyac tamanti. Huajca Toteco quintzontamiltis ica tit. 
<span class="verse" id="JB15_35">35&#160;</span>Inijuanti san huelij quiyoliltíaj tajtacoli huan tequipacholi. Ipan iniyolo san moilhuíaj quenicatza hueli tacajcayahuase.”  </div>
<div class='psalmlabel' id='JB16_0'> 16</div>
<div class='s'>Job quiilhui Elifaz para ya quipiya Itatempalehuijca </div>
<div class='p'>
<span class="verse" id="JB16_1">1&#160;</span>Huajca Job quiilhui Elifaz: </div>
<div class='p'>
<span class="verse" id="JB16_2">2&#160;</span>“Na nijcactoc miyac huelta nochi ya nopa. Amojuanti amo nelía antechyoltalíaj. San achi más antechtaijyohuiltíaj. 
<span class="verse" id="JB16_3">3&#160;</span>¿Amo quema anmoquetzase ancamanaltise? ¿Para ten tahuel anhuejcahuaj ica camanali cati amo teno ipati? 
<span class="verse" id="JB16_4">4&#160;</span>Na nojquiya nihuelisquía nicamanaltis quej amojuanti sinta amojuanti anmopantisquíaj ipan taijyohuilisti. Nimechtaijilhuisquía huan nicojolinisquía notzonteco huan nimechpinajtisquía. 
<span class="verse" id="JB16_5">5&#160;</span>Pero amo ya nopa nijchihuas. Nimechcamanalhuisquía para nimechpalehuis huan nimechyoltalis. Nijchihuasquía campeca para xiquelcahuaca amotaijyohuilis. 
<span class="verse" id="JB16_6">6&#160;</span>Pero na nijsenhuiquilía nitaijyohuía masque nicamanaltisquía para nimomanahuis o amo nicamanaltisquía. </div>
<div class='p'>
<span class="verse" id="JB16_7">7&#160;</span>“Toteco Dios, ta techtaijyohuiltijtoc huan techquixtilijtoc nofamilia. 
<span class="verse" id="JB16_8">8&#160;</span>Techchijtoc nicocoxquetzi huan niteicneltzi, huan ni tacame quiijtohuaj para ni tatzacuiltili san techajsi por notajtacolhua. </div>
<div class='p'>
<span class="verse" id="JB16_9">9&#160;</span>“Toteco tahuel techcualancaita. Yaya quitzayanqui nonacayo. Motanhuehuechotza ica cualanti huan chicahuac techtachilía. 
<span class="verse" id="JB16_10">10&#160;</span>Nochi masehualme cati hualahui para techyoltalise techhuetzquilíaj huan san techmaquilíaj ipan noxayac. Nocualancaitacahua mosentilíaj para techpinajtise. 
<span class="verse" id="JB16_11">11&#160;</span>Huan Toteco Dios techtemactilijtoc inimaco tajtacolchihuani huan inimaco tacame cati fiero ininemilis. </div>
<div class='p'>
<span class="verse" id="JB16_12">12&#160;</span>“Na niitztoya cuali huan ica paquilisti huan Toteco Dios pejqui techtaijyohuiltía. Techitzqui noquechta huan techmajcajqui talchi huan quichijqui cuechtic nochi notacayo. Teipa techcuahuiyoni huejcapa para techmelaitas ica cuataminti. 
<span class="verse" id="JB16_13">13&#160;</span>Isoldados techyahualojque huan techmajcahuilijque cuataminti. Quitamicocojtoque notacayo huan ni tali xolonqui ica noeso. Yon quentzi amo techtasojtaque. 
<span class="verse" id="JB16_14">14&#160;</span>Talojtzitzi Toteco quisenhuiquilía techmaquilía. Techtepotztoca quej se tatehuijquet. 
<span class="verse" id="JB16_15">15&#160;</span>Nica nimosehuijtoc huan nimoquentijtoc nopa fiero yoyomit cati quinextía notequipachol. Ipan notzonteco nijtemilía cuajnexti. Ya nimotemacatoc iixpa. 
<span class="verse" id="JB16_16">16&#160;</span>Noixteyolhua nochi chichiltic pampa tahuel nichocatoc. Semajtoc huan yayahuic noixtencuetaxo hasta nesi para nimiquisnequi. 
<span class="verse" id="JB16_17">17&#160;</span>Quej nopa nopantitoc, masque amo quema nimosisinijtoc. Huan nochi cati niquilhui Toteco Dios quema nimomaijtohua <a href='#FN3' epub:type='noteref' class='noteref'>*</a> ica ya elqui cuali. </div>
<div class='p'>
<span class="verse" id="JB16_18">18&#160;</span>“Monequi se quitajtolsencahuas xitahuac para na. Ni tali ma amo quii noeso para amo aqui quiitas. Xijcahua noeso ma huejchihua para quinextis notaijyohuilis. 
<span class="verse" id="JB16_19">19&#160;</span>Pero yaya cati noTestigo huan noTatempalehuijca itztoc huejcapa ipan ilhuicac. Yaya Toteco techita huan quimati para amo nijhuica tajtacoli. 
<span class="verse" id="JB16_20">20&#160;</span>Nohuampoyohua techpinajtíaj, pero na nimochoquilía iixpa Toteco. 
<span class="verse" id="JB16_21">21&#160;</span>Cuali elisquía sinta itztosquía se cati motajcoquetzasquía ica Toteco Dios huan ica na quej quichihua se tacat cati motajcoquetza ica ome ihuampoyohua. 
<span class="verse" id="JB16_22">22&#160;</span>Pampa amo huejcahuas para nimiquis huan niyas ipan nopa ojti campa ayecmo quema nitacuepilis.  </div>
<div class='psalmlabel' id='JB17_0'> 17</div>
<div class='p'>
<span class="verse" id="JB17_1">1&#160;</span>“Noyoltzi techcocohua huan tahuel nimocuesohua hasta nijmati para nimiquis. Nopa ostot eltoc tasencahuali para ipan techtalpachose. 
<span class="verse" id="JB17_2">2&#160;</span>Techyahualojtoque miyac masehualme cati techpinajtíaj. Campa hueli itztoque cati techhuetzquilíaj. </div>
<div class='p'>
<span class="verse" id="JB17_3">3&#160;</span>“¡Ay Toteco Dios! Monequi ta techpalehuis huan tijnextis para amo nijchijtoc cati amo cuali pampa amo aqui más hueli techpalehuis. 
<span class="verse" id="JB17_4">4&#160;</span>Ta tijtzactoc inintalnamiquilis ni tacame para ma amo quimachilica, pero amo xiquincahuili ma techtanica. 
<span class="verse" id="JB17_5">5&#160;</span>Fiero tacame cati quiselíaj tomi para quintelhuise inihuampoyohua quipantise para taijyohuise ininconehua huan mocahuase popoyotzitzi. </div>
<div class='p'>
<span class="verse" id="JB17_6">6&#160;</span>“Yaya Toteco Dios techpinahualtijtoc miyacapa. Quichijtoc para ma techhuetzquilica huan techixchajchaj nochi masehualme. 
<span class="verse" id="JB17_7">7&#160;</span>Nitachiya quej tamixtentoc pampa tahuel nichocatoc. Nonemilis tantiya quej se ecahuili. 
<span class="verse" id="JB17_8">8&#160;</span>Cuajcualme momajmatíaj quema techitaj. </div>
<div class='p'>“Huan se tonali inijuanti motananase huan quintanise nopa masehualme cati amo teno quitepanitaj. 
<span class="verse" id="JB17_9">9&#160;</span>Quena, masehualme cati xitahuaque quisenhuiquilise nejnemise ipan iniojhui cati yahui huejcapa. Cati yoltapajpactique elise noja más tetique huan quipiyase más chicahualisti. </div>
<div class='p'>
<span class="verse" id="JB17_10">10&#160;</span>“Pero xihualaca nochi amojuanti huan anquiitase para amo itztos yon se talnamijquet campa amojuanti. 
<span class="verse" id="JB17_11">11&#160;</span>Pero ya panotoc nochi tonali cati cuali para na. Ixpolijtoc nochi cati nijchiyayaya. Nochi cati nimoilhuijtoya nijchihuas, tanqui. 
<span class="verse" id="JB17_12">12&#160;</span>Huan amojuanti tahuel amo anquinequij anquiitase ica cati melahuac. Anquiijtohuaj para yohuali eltoc tonaya huan tonaya eltoc yohuali. 
<span class="verse" id="JB17_13">13&#160;</span>San nimochiya para nimiquis huan nimotecati campa tzintayohuilot. 
<span class="verse" id="JB17_14">14&#160;</span>Huan nipaquis ipan nopa ostot huan nijtocaxtis notata. Huan niquinselis nopa ocuilime ica paquilisti. Elis quej niquintocaxtis nonana huan nosihua icnihua. 
<span class="verse" id="JB17_15">15&#160;</span>Huajca ¿taya paquilisti techchiya? Amo aqui huelis quipantis se tamanti cati nijchiya. 
<span class="verse" id="JB17_16">16&#160;</span>Nochi cati nijchiyayaya yas nohuaya ipan noosto. San sejco timosiyajquetzatij ipan taltepocti.”  </div>
<div class='psalmlabel' id='JB18_0'> 18</div>
<div class='s'>Bildad sempa quiilhui Job </div>
<div class='p'>
<span class="verse" id="JB18_1">1&#160;</span>Huajca Bildad cati ehua Súa quiilhui Job: </div>
<div class='p'>
<span class="verse" id="JB18_2">2&#160;</span>“¿Hasta quema timoquetzas ticamanaltis? Xicamanalti ica camanali cati mitznextis para titalnamiqui sinta tijnequi ma timitznanquilica. 
<span class="verse" id="JB18_3">3&#160;</span>¿Para ten techita quej titapiyalme cati huihuitique? 
<span class="verse" id="JB18_4">4&#160;</span>Ta tahuel timocualancamaca huan tijtzayana moyoyo. ¿Timoilhuía para ica ya nopa pehuas mojmolinis ni tali huan mijcuenise nochi teme? </div>
<div class='p'>
<span class="verse" id="JB18_5">5&#160;</span>“Se masehuali cati fiero inemilis quej ta, miquis huan itaahuil sehuis. Ayecmo tatas iti ipan icalijtic. 
<span class="verse" id="JB18_6">6&#160;</span>Teipa oncas tzintayohuilot ipan nochi calme campa onca tajtacolot, huan sehuise nopa taahuilme cati eltoc ininechca. 
<span class="verse" id="JB18_7">7&#160;</span>Amo cuajcualme mohueyimatij huan moilhuíaj para huelis tecajcayahuase, pero huetzise ipan taquetzti cati inijuanti iniseltitzitzi quichijchijtoque. </div>
<div class='p'>
<span class="verse" id="JB18_8">8&#160;</span>“Campa amo cuajcualme nejnemij, quinpantíaj se matat. Huan ilpitoque ipan nopa matat huetzij ipan se ostot. 
<span class="verse" id="JB18_9">9&#160;</span>Eltoc quej se taquetzti quiitzquía iniicxi huan se lazo quintamiilpía. 
<span class="verse" id="JB18_10">10&#160;</span>Campa nejnentiyahuij amo cuajcualme quinchiya se taquetzti para quinmasiltis. Pero inijuanti amo quiitaj sinta eltoc taltita. </div>
<div class='p'>
<span class="verse" id="JB18_11">11&#160;</span>“Tahuel majmahuij nopa amo cuajcualme campa hueli campa yahuij pampa quimatij cati fiero yahui inintepotzco. 
<span class="verse" id="JB18_12">12&#160;</span>Ininchicahualis amo cuajcualme tantiya ica mayanti. Nochi masehualme quichiyaj para ma huetzica ipan tajtacoli. 
<span class="verse" id="JB18_13">13&#160;</span>Cocolisti quipalanaltía inincuetaxo amo cuajcualme. Huan miquilisti quitamiltía inintacayo. 
<span class="verse" id="JB18_14">14&#160;</span>Masque achtohuiya itztoyaj temachti ipan inintacayo, miquilisti quinquixtis ipan inintacayo huan quintemohuis ipan nopa hueyi ostot campa itztoc nopa tanahuatijquet cati más temajmatía. 
<span class="verse" id="JB18_15">15&#160;</span>Masehualme quitatise ichaj se fiero tacat ica azufre huan tamis nochi cati quipiya. 
<span class="verse" id="JB18_16">16&#160;</span>Se fiero tacat elis quej se cuahuit cati huaqui inelhuayo taltita, huan teipa huaqui imacuayohua huejcapa. 
<span class="verse" id="JB18_17">17&#160;</span>Tamis nochi cati tajtacolchihuani quichijque ipan ni taltipacti huan ayecmo aqui quinelnamiquis. 
<span class="verse" id="JB18_18">18&#160;</span>Toteco Dios quinquixtis ten campa onca taahuili huan quinmajcahuas campa tzintayohuilot. Quinquixtis ten ni taltipacti. 
<span class="verse" id="JB18_19">19&#160;</span>Huan ayecmo mocahuas yon se inincone, yon se iniixhui huan yon se ininteixmatca ipan nopa tali campa itztoyaj. 
<span class="verse" id="JB18_20">20&#160;</span>Masehualme cati itztoque campa hualquisa tonati hasta campa oncalaqui, momajmatíaj por cati ininpantis nopa fiero masehualme. 
<span class="verse" id="JB18_21">21&#160;</span>Quiijtose: ‘Ya ni elqui ichaj se cati quihuejcamajcajqui Toteco Dios huan amo quinejqui quiixmatis.’ ”  </div>
<div class='psalmlabel' id='JB19_0'> 19</div>
<div class='s'>Job quiijtohua para quipiya iTamanahuijca </div>
<div class='p'>
<span class="verse" id="JB19_1">1&#160;</span>Job quiilhui Bildad: </div>
<div class='p'>
<span class="verse" id="JB19_2">2&#160;</span>“¿Hasta quema anquicahuase antechtaijyohuiltise? ¿Hasta quema anquicahuase antechcocose ica amocamanal? 
<span class="verse" id="JB19_3">3&#160;</span>Majtacti huelta antechtelhuijtoque para nitaijyohuía por na notajtacol. ¿Amo anpinahuaj antechilhuise quej nopa? 
<span class="verse" id="JB19_4">4&#160;</span>Sinta melahuac nitajtacolchijtosquía, huajca monequiyaya antechnextilise canque nimocuapolojtoc. 
<span class="verse" id="JB19_5">5&#160;</span>Anmoilhuíaj tahuel anhuejhueyi huan antechpinahualtíaj pampa techicnotalijtoque. 
<span class="verse" id="JB19_6">6&#160;</span>Pero cuali xijmatica ya ni. Eltoc Toteco Dios cati techchihuilijtoc cati amo cuali. Yaya cati techmasiltijtoc ipan imata. </div>
<div class='p'>
<span class="verse" id="JB19_7">7&#160;</span>“Na nitzajtzi chicahuac para yaya techchihuilijtoc cati amo cuali, pero amo aqui technanquilía para techpalehuis. Masque nichoca, amo aqui techchihuilía cati xitahuac. 
<span class="verse" id="JB19_8">8&#160;</span>Toteco Dios quitzactoc noojhui para amo hueli nipanos. Huan campa ninejnemi quicuectoc notaahuil ica tzintayohuilot. 
<span class="verse" id="JB19_9">9&#160;</span>Yaya techcuili nochi cati nijpixtoya huan quichijtoc para ayecmo aqui ma techtepanita. 
<span class="verse" id="JB19_10">10&#160;</span>Techtaijyohuiltijtoc campa hueli huan yeca ya nitantinemi. Quitamilti nochi cati cuali nijchiyayaya. 
<span class="verse" id="JB19_11">11&#160;</span>Yaya tahuel cualani ica na huan techita quej se niicualancaitaca. 
<span class="verse" id="JB19_12">12&#160;</span>Quintitanqui isoldados para ma techtehuica. Inijuanti mocualtalíaj para techitzquise huan para quiyahualose nochaj. </div>
<div class='p'>
<span class="verse" id="JB19_13">13&#160;</span>“Noteixmatcahua techhuejcatalijtoque huan nochi noicnihua quichihuaj quej amo techixmatij. 
<span class="verse" id="JB19_14">14&#160;</span>Nochi nocalnechcahua huan nohuampoyohua cati más nechca techtahuelcajtoque. 
<span class="verse" id="JB19_15">15&#160;</span>Nochi cati itztoque ipan nochaj huan notequipanojcahua, techitaj quej niehua seyoc tali. 
<span class="verse" id="JB19_16">16&#160;</span>Quema nijnotza notequipanojca, yaya amo technanquilía huan amo huala masque nijsenhuiquilía nijnotza. 
<span class="verse" id="JB19_17">17&#160;</span>Nosihua quiijiya noijyoyo. Noicnihua amo quinequij techitase. 
<span class="verse" id="JB19_18">18&#160;</span>Hasta cati coneme nojquiya techcualancaitaj. Quema nimoquetza inijuanti techhuihuiitaj. 
<span class="verse" id="JB19_19">19&#160;</span>Cati eliyayaj nocualhuampoyohua ama techijiyaj. Huan nochi cati tahuel niquinicnelía moicancuectoque ica na. 
<span class="verse" id="JB19_20">20&#160;</span>San niomit nimocajtoc. Nechcatitoc niitztoc para nimiquis. </div>
<div class='p'>
<span class="verse" id="JB19_21">21&#160;</span>“Annohuampoyohua, techtasojtaca pampa yaya Toteco Dios cati techmacatoc. 
<span class="verse" id="JB19_22">22&#160;</span>¿Para ten antechtoquilijtinemij quej Toteco Dios quichihua? ¿Amo anquiitaj para tahuel nitaijyohuía? </div>
<div class='p'>
<span class="verse" id="JB19_23">23&#160;</span>“Cuali elisquía para se acajya quiijcuilosquía nochi nocamanal para amo aqui quielcahuasquía. 
<span class="verse" id="JB19_24">24&#160;</span>Quitejtequisquía sesen camanali ipan se hueyi tet ica se cincel huan quiixtemitisquía ica plomo para amo ixpolihuis para nochipa. </div>
<div class='p'>
<span class="verse" id="JB19_25">25&#160;</span>“Na nijmati para itztoc noTamanahuijca, huan ipan itamiya tonali yaya moquetzas ipan ni taltipacti. 
<span class="verse" id="JB19_26">26&#160;</span>Huan masque palanis ni notacayo, teipa ica notacayo niquitas Toteco. 
<span class="verse" id="JB19_27">27&#160;</span>Huan por na noselti niquitas. Quena, niquitas ica na noixteyol. Ica nochi noyolo nijnequisquía nimantzi ma ajsi nopa tonali. </div>
<div class='p'>
<span class="verse" id="JB19_28">28&#160;</span>“¿Quenicatza anmotemacaj para antechtaijyohuiltijtinemise? Anquichihuaj quej elisquía anquimatij para elqui na notajtacol, pero amo cana. 
<span class="verse" id="JB19_29">29&#160;</span>Huajca nimechilhuía, ximomocuitahui pampa amoselti anmotemohuilíaj tatzacuiltili por cati anquichihuaj. Huan se tonali anquimatise para temachti Toteco Dios tetajtolsencahua.”  </div>
<div class='psalmlabel' id='JB20_0'> 20</div>
<div class='s'>Zofar quinanquili Job huan quiajhuac </div>
<div class='p'>
<span class="verse" id="JB20_1">1&#160;</span>Huajca Zofar, cati ehua Naamat, quiilhui Job: </div>
<div class='p'>
<span class="verse" id="JB20_2">2&#160;</span>“Na nimoisihuiltía para nimitznanquilis pampa nelía nicualani. Amo hueli niquijyohuía mocamanal, huan ama nimoilhuijtoc quenicatza nimitznanquilis. 
<span class="verse" id="JB20_3">3&#160;</span>Ica nochi cati tiquijtojtoc techpinahualtijtoc pampa timitzilhuijtoque para tijchijtoc cati amo cuali, pero ama notalnamiquilis techchihualtía ma nimitznanquili. </div>
<div class='p'>
<span class="verse" id="JB20_4">4&#160;</span>“¿Amo tijmati para hasta quema Toteco Dios quintali masehualme ipan ni taltipacti huejcajquiya, 
<span class="verse" id="JB20_5">5&#160;</span>amo huejcahua ipaquilis se tacat cati amo cuali? Se fiero tacat san hueli tatani para se talojtzi. 
<span class="verse" id="JB20_6">6&#160;</span>Masque se tacat cati amo quitepanita Toteco Dios tahuel mohueyimati huan quimati itzonteco quiajsisquía ne mixti, 
<span class="verse" id="JB20_7">7&#160;</span>yaya tamis para nochipa. Huan masehualme quimajcahuase itacayo quej elisquía cuitat. Huan nochi cati quiixmatque motatzintoquilise ¿canque itztoc? 
<span class="verse" id="JB20_8">8&#160;</span>Ixpolihuis quej se temicti, o quej se tanextili cati monextía ica tayohua huan ayecmo aqui huelis quipantis. 
<span class="verse" id="JB20_9">9&#160;</span>Yon ifamilia, yon ihuampoyohua nopa tacat cati amo quitepanitac Toteco, ayecmo quema quiitase. 
<span class="verse" id="JB20_10">10&#160;</span>Huan iconehua quitajtanise tapalehuili cati hueli masehuali masque teicneltzitzi. Sequinoc quinchihualtise ma tequitica nelchicahuac para quicuepase cati inintata quiichtejqui. 
<span class="verse" id="JB20_11">11&#160;</span>Huan nopa fiero tacat cati san eltoya se telpocat huan eltoya tetic, ama mictoc huan iomiyohua mocuectoc taltepocti. </div>
<div class='p'>
<span class="verse" id="JB20_12">12&#160;</span>“Tahuel quipacti nopa fiero tacat para quichihuas cati amo cuali hasta quimachili quej elisquía ajhuiyac ipan icamac. 
<span class="verse" id="JB20_13">13&#160;</span>Quiajocuiyaya icamaijtic huan ica yolic quitolohuayaya para amo tamis nimantzi. 
<span class="verse" id="JB20_14">14&#160;</span>Pero ica se talojtzi, eltos quej nochi nopa tamanti cati quicuajtoc, xocoyas ipan iijti. Mochihuas quej inintencococa cohuame iijtico. 
<span class="verse" id="JB20_15">15&#160;</span>Huan quiisotas nochi nopa ricojyot cati quiichtectoc pampa Toteco Dios amo quicahuilis ma quipixto. 
<span class="verse" id="JB20_16">16&#160;</span>Eltoc quej se fiero tacat quichichina inintencococa cohuame huan se cohuat quitzacanis huan quimictis. 
<span class="verse" id="JB20_17">17&#160;</span>Yaya quiichtejqui tahuel miyac aceite, sayol necti huan queso, pero ama ayecmo quema quicuas. 
<span class="verse" id="JB20_18">18&#160;</span>Nopa tequit cati quichihuayaya para tachtequis elis san tapic. Cati quicuitoc monequi quicuepas. Amo teno mocahuas para ica mopaquilismacas. 
<span class="verse" id="JB20_19">19&#160;</span>Yaya quintaijyohuilti cati teicneltzitzi huan moaxcati calme cati yaya amo quichijqui. Amo teno mocajqui inimaco nopa teicneltzitzi. 
<span class="verse" id="JB20_20">20&#160;</span>Nochipa nopa fiero tacat quinequiyaya más tamanti. Pero masque tahuel quipacti moaxcatis tamanti cati amo iaxca, ama amo teno quipiya. Huan ica nochi cati quinejqui quipiyas, amo huelis momaquixtis ama. 
<span class="verse" id="JB20_21">21&#160;</span>Masque quitamicuajqui nochi tamanti, cati quipiya amo huejcahuas. </div>
<div class='p'>
<span class="verse" id="JB20_22">22&#160;</span>“Quema tahuel moricojchijtoc nopa fiero tacat, quipantis miyac taohuijcayot, cati quitzontamiltis. 
<span class="verse" id="JB20_23">23&#160;</span>Quema nechcatitoc para temis iijti ica nochi cati cuali, Toteco Dios quititanis ihueyi cualancayo ipan ya. 
<span class="verse" id="JB20_24">24&#160;</span>Sinta quinequis mochololtis ten Toteco, Toteco quitepotztocas huan quiajsis ica icuatamin. 
<span class="verse" id="JB20_25">25&#160;</span>Quiquixtis nopa cuataminti cati sentapalo ipan itacayo huan iyecapa quipixtos ichichica. Se hueyi majmajti quiitzquía huan yaya miqui. </div>
<div class='p'>
<span class="verse" id="JB20_26">26&#160;</span>“Nochi iricojyo tami quema yaya miqui huan yahui ipan nopa hueyi ostot campa tahuel tzintayohua. Se hueyi tit quitamitatis ya huan nochi cati quicajtejtoc ipan ichaj. 
<span class="verse" id="JB20_27">27&#160;</span>Toteco Dios quipanextis itajtacolhua nopa masehuali. Huan masehualme cati itztoque ipan ni taltipacti motananase para quitelhuise. 
<span class="verse" id="JB20_28">28&#160;</span>Elis quej hualas miyac at huan quihuicas ichaj huan nochi iricojyo pampa Toteco Dios tahuel cualantoc ihuaya. 
<span class="verse" id="JB20_29">29&#160;</span>Ya ni cati ininpantis amo cuajcualme pampa ya ni cati Toteco Dios quinajocuilijtoc.”  </div>
<div class='psalmlabel' id='JB21_0'> 21</div>
<div class='s'>Job quinanquili Zofar quenicatza yaya cualani ica Toteco Dios </div>
<div class='p'>
<span class="verse" id="JB21_1">1&#160;</span>Huajca Job quiilhui: </div>
<div class='p'>
<span class="verse" id="JB21_2">2&#160;</span>“Xijtacaquilica cuali cati nimechilhuis huan san ya nopa techyoltalis. 
<span class="verse" id="JB21_3">3&#160;</span>Nimechtajtanía techcahuilica nicamanaltis huan quema nitamis, xijsenhuiquilica techpinajtica sinta anquinequij. </div>
<div class='p'>
<span class="verse" id="JB21_4">4&#160;</span>“Na amo nicualani ica yon se masehuali. Yaya Toteco Dios cati nijnequi nijtatzintoquilis huan yeca notonaltzi tahuel taijyohuía. 
<span class="verse" id="JB21_5">5&#160;</span>Techtachilica huan ximomajmatica quenicatza nieltoc, masque monequi xijtzacuaca amocamac ica amomax ten quenicatza ninesi. 
<span class="verse" id="JB21_6">6&#160;</span>Quema nimoilhuía cati nijnequi niquijtos, techitzquía se hueyi majmajti huan nihuihuipica. </div>
<div class='p'>
<span class="verse" id="JB21_7">7&#160;</span>“Na niquita para amo cuajcualme itztoque hasta huehuejtiyaj huan moricojchihuaj. 
<span class="verse" id="JB21_8">8&#160;</span>Quinitaj ininconehua moscaltíaj huan iniixhuihua nojquiya. 
<span class="verse" id="JB21_9">9&#160;</span>Ininchajchaj amo cuajcualme eltoque temachti, huan amo quinajsi yon se majmajti. Yon Toteco Dios amo quintatzacuiltía. 
<span class="verse" id="JB21_10">10&#160;</span>Nochi inihuacaxhua momiyaquilíaj huan cuali quintacatiltíaj ininconehua. Amo quintahuisohuaj. 
<span class="verse" id="JB21_11">11&#160;</span>Ininconehua senquisa pactoque. Motalojtinemij huan huitontinemij quej pilborregojtzitzi. 
<span class="verse" id="JB21_12">12&#160;</span>Amo cuajcualme mojmosta huicatinemij huan mijtotijtinemij ica arpas, tambores huan flautas. Amo teno quinpolohua pampa tahuel tominpiyani. 
<span class="verse" id="JB21_13">13&#160;</span>Ica se talojtzi miquij yon amo taijyohuíaj. Ica paquilisti yahuij ipan nopa hueyi ostot campa mijcatzitzi. 
<span class="verse" id="JB21_14">14&#160;</span>Inijuanti quitahuelcahuaj Toteco Dios huan quiilhuíaj: ‘Techtalcahui. Amo teno tijnequij tijmatise ten ta, yon amo tijnequij tijchihuase cati tijnequi.’ 
<span class="verse" id="JB21_15">15&#160;</span>Huan amo cuajcualme quiijtohuaj: ‘¿Ajquiya yaya cati quipiya nochi chicahualisti? ¿Para ten monequi tijtepanitase huan tijtequipanose? ¿Taya tijtanise sinta timotatajtise ica ya?’ 
<span class="verse" id="JB21_16">16&#160;</span>Pero masque quej ni quiijtohuaj huan nochi quisa cuali para amo cuajcualme, amo inijuanti cati nelía quipiyaj tanahuatili para quiijtose taya panos. Itztoque huejca ten Toteco Dios huan yeca na niquinhuejcamajcahua huan amo nijcaqui cati techilhuía. </div>
<div class='p'>
<span class="verse" id="JB21_17">17&#160;</span>“Pero niquita para nelquentzi quipanoj taijyohuilisti amo cuajcualme. Huan Toteco Dios ica ihueyi cualancayo san quemantica quintitanilía tacuajcualocayot huan miquilisti. 
<span class="verse" id="JB21_18">18&#160;</span>Amo cuajcualme quemantica itztoque quej trigo itasolo cati ajacat quihuica. Itztoque quej sacat huactoc cati patani. </div>
<div class='p'>
<span class="verse" id="JB21_19">19&#160;</span>“Miyac quiijtohuaj: ‘Toteco Dios quintatzacuiltis iconehua se tacat cati tajtacolchijtoc.’ Pero na niquijtohua más cuali para Toteco Dios ma quitatzacuilti nopa tetaj cati tajtacolchijtoc huan amo iconehua. Huan quitatzacuiltisquía ipan itacayo para quimatis taya quinamiqui por inintajtacolhua. 
<span class="verse" id="JB21_20">20&#160;</span>Quena, ma quitzontamilti nopa masehuali por ya itajtacolhua. Nopa masehuali ma quitamimachili nochi ihueyi cualancayo Toteco Cati Quipiya Nochi Chicahualisti. 
<span class="verse" id="JB21_21">21&#160;</span>Pampa quema se masehuali mictojca, amo quimatis taya ipantis isihua huan iconehua huan sinta quiselise tatzacuiltilisti. </div>
<div class='p'>
<span class="verse" id="JB21_22">22&#160;</span>“Pero ¿ajquiya huelis quimachtis o quitacahualtis Toteco, yaya cati itztoc nopa Tetajtolsencajquet cati más hueyi? 
<span class="verse" id="JB21_23">23&#160;</span>Toteco quicahuilía se tacat ma miqui masque quipiya fuerza huan tominpiya huan nochi yahui cuali para ya. 
<span class="verse" id="JB21_24">24&#160;</span>Miqui masque quipiya nochi cati cuali para quicuas, huan tomahuac huan senquisa yolpactoc. 
<span class="verse" id="JB21_25">25&#160;</span>Huan san se Toteco quicahuilía seyoc tacat ma miqui cati taijyohuía huan amo quema quipixtoya yon se tamanti cati cuali. 
<span class="verse" id="JB21_26">26&#160;</span>Cati tapijpiya huan cati teicneltzi miquij huan quintalpachohuaj ipan san se taltepocti huan san se tamanti ocuilime quicuaj inintacayo. </div>
<div class='p'>
<span class="verse" id="JB21_27">27&#160;</span>“Na cuali nijmati taya anmoyolilhuíaj huan quenicatza anquinequij antechixpanose. 
<span class="verse" id="JB21_28">28&#160;</span>Talojtzitzi antechilhuíaj ten nopa tominpiyani huan amo cuajcualme cati quiselijque tatzacuiltili por inintajtacolhua huan ama senquisa sosolijtoque ininchajchaj. 
<span class="verse" id="JB21_29">29&#160;</span>Pero na nimechilhuía: Xiquintatzintoquilica cati hueli cati miyac quimatij, huan cati miyac paxalojtoque huan inijuanti amechilhuise cati melahuac. 
<span class="verse" id="JB21_30">30&#160;</span>Amo cuajcualme nochipa momanahuíaj quema huala taohuijcayot huan cholohuaj quema Toteco Dios quinextía icualancayo. 
<span class="verse" id="JB21_31">31&#160;</span>Amo aqui quinajhua miyacapa, yon amo aqui quintatzacuiltía por cati quichijtoque. 
<span class="verse" id="JB21_32">32&#160;</span>Ica tatepanitacayot quihuicaj inintacayo campa ostot huan nopona mocahua se tacat para tamocuitahuis. 
<span class="verse" id="JB21_33">33&#160;</span>Quema quinhuicaj para quintalpachotij, yahuij tahuel miyac masehualme. Sequij tayacanaj huan sequij yahuij inintepotzco para quintalpachotij ipan tali cati yamanic. </div>
<div class='p'>
<span class="verse" id="JB21_34">34&#160;</span>“Huajca ¿quenicatza huelis amojuanti antechyoltalise ica camanali cati amo teno ipati? Quema antechnanquilíaj, amo melahuac cati anquiijtohuaj.”  </div>
<div class='psalmlabel' id='JB22_0'> 22</div>
<div class='s'>Elifaz quinanquili Job ica expa </div>
<div class='p'>
<span class="verse" id="JB22_1">1&#160;</span>Huajca Elifaz, cati ehua Temán, quiilhui Job: </div>
<div class='p'>
<span class="verse" id="JB22_2">2&#160;</span>“¿Timoilhuía para se masehuali huelis quichihuas se tenijqui para quipalehuis Toteco Dios? Masque se tacat itztoc nelía talnamiqui ¿quenicatza hueli quipalehuis Dios? 
<span class="verse" id="JB22_3">3&#160;</span>Sinta tielisquía tixitahuac, ¿para ten quipactisquía Toteco Cati Quipiya Nochi Chicahualisti? ¿Taya quitanis Toteco por ta sinta timochihuas se masehuali cati cuali? 
<span class="verse" id="JB22_4">4&#160;</span>¿O timoilhuía para yaya mitzajhua huan mitztelhuía ama pampa tixitahuac? 
<span class="verse" id="JB22_5">5&#160;</span>¡Amo! Yaya mitztatzacuiltijtoc por nochi tamanti cati amo cuali cati tijchijtoc. Tijpiya tahuel miyac motajtacolhua hasta amo aqui hueli quipohua. </div>
<div class='p'>
<span class="verse" id="JB22_6">6&#160;</span>“Masque tieliyaya tirico, huelis timocajqui ica inintaque nopa teicneltzitzi cati tiquintanejtiyaya tomi. Quena, huelis quema hualayayaj para mitztanehuiliquij tomi, tiquinilhuiyaya ma mitzcajtehuaca se iniyoyo huan tiquinchijqui ma mocahuaca xolome. 
<span class="verse" id="JB22_7">7&#160;</span>O huelis amo tiquinamacac cati amiquiyayaj, o amo tiquintamacac cati mayanayayaj. 
<span class="verse" id="JB22_8">8&#160;</span>Masque ta tijpixqui chicahualisti huan miyac tali, huelis timoilhui para nochi elqui san para ta. 
<span class="verse" id="JB22_9">9&#160;</span>Huelis amo tiquinpalehui cahual sihuame huan tiquincuepalti san quiaja. O huelis icnotzitzi tiquinpostequili iniajcol ica tamamali. 
<span class="verse" id="JB22_10">10&#160;</span>Yeca ama miyac taquetzti mitzyahualojtoc para mitzmasiltis huan onca miyac tamanti cati tahuel mitzmajmatía. 
<span class="verse" id="JB22_11">11&#160;</span>Tzintayohuilot mitzyahualojtoc para ayecmo titachiyas huan eltoc quej hualajtoc miyac at huan mitzatzonpolihuiltijtoc. </div>
<div class='p'>
<span class="verse" id="JB22_12">12&#160;</span>“Toteco Dios itztoc nelía hueyi. Itztoc más huejcapa que ilhuicacti huan más huejcapa que nopa sitalime cati más huejca. 
<span class="verse" id="JB22_13">13&#160;</span>Huan ta tiquijtohua para yeca Toteco Dios amo hueli quiita cati tijchihua. Tiquijtohua para amo huelis mitztajtolsencahuas Toteco Dios pampa quitzacuilía se mixti cati nelyayahuic. 
<span class="verse" id="JB22_14">14&#160;</span>Pampa miyac mixti cati tahuel yayahuic quiyahualohua Toteco Dios, huan yeca amo hueli techita. Yaya itztoc huejca huan san nentinemi nepa ilhuicac. Quej nopa timoilhuía. </div>
<div class='p'>
<span class="verse" id="JB22_15">15&#160;</span>“¿Ta tijtoquilis nopa ojti ten tajtacoli cati nochi amo cuajcualme quitoquilíaj? 
<span class="verse" id="JB22_16">16&#160;</span>Cati quitoquilíaj nopa ojti miquij quema noja telpocame huan ininemilis ixpolihui para nochipa quej elisquía huala miyac at huan quinhuica. 
<span class="verse" id="JB22_17">17&#160;</span>Inijuanti quiilhuijque Toteco Dios: ‘Techtalcahui huan xiya.’ Quiijtojque: ‘¿Taya hueli quichihuas por tojuanti Toteco Cati Quipiya Nochi Chicahualisti?’ 
<span class="verse" id="JB22_18">18&#160;</span>Pero quielcajtoque para elqui Toteco Dios cati quintiochijqui huan quinricojchijqui. Toteco ma techpalehui para niquinhuejcamajcahuas cati quej nopa moilhuíaj. </div>
<div class='p'>
<span class="verse" id="JB22_19">19&#160;</span>“Masehualme cati xitahuaque quiitase nopa tatzacuiltili cati quinajsis nopa tajtacolchihuani huan paquise. Nochi cuajcualme huetzcase huan quinpinahualtise. 
<span class="verse" id="JB22_20">20&#160;</span>Huan quiijtose: ‘Toteco Dios quintzontamiltijtoc nochi tocualancaitacahua huan quitamitatijtoc nochi iniricojyo.’ </div>
<div class='p'>
<span class="verse" id="JB22_21">21&#160;</span>“Huajca Job, ximotemaca ica Toteco Dios. Ximoyoltali ica ya huan tijpiyas tasehuilisti huan nochi cati cuali. 
<span class="verse" id="JB22_22">22&#160;</span>Xijtacaquili nochi icamanal huan xicajocui ipan moyolo. 
<span class="verse" id="JB22_23">23&#160;</span>Sinta titacuepilis ica Toteco Cati Quipiya Nochi Chicahualisti huan tijcahuas nochi cati amo cuali, yaya sempa mitztananas. 
<span class="verse" id="JB22_24">24&#160;</span>Ayecmo xiquixtocas tomi huan xijtepehuas nochi mooro campa teme ipan atajti, 
<span class="verse" id="JB22_25">25&#160;</span>huajca Toteco Cati Quipiya Nochi Chicahualisti elis cati más ipati ipan monemilis. Tiquitas para más ipati que oro o plata tomi cati más yejyectzi. </div>
<div class='p'>
<span class="verse" id="JB22_26">26&#160;</span>“Huan tijpantis paquilisti ipan Toteco Cati Quipiya Nochi Chicahualisti huan san ipan ya timotemachis. 
<span class="verse" id="JB22_27">27&#160;</span>Timotatajtis ica ya huan yaya mitztacaquilis. Huan tijtamichihuas nochi cati tijtajtolcahuilis para tijchihuas. 
<span class="verse" id="JB22_28">28&#160;</span>Huan nochi cati tijnequis tijchihuas, tijtamichihuas huan quisas cuali. Huan nopa taahuili ten ilhuicac mitztaahuilis ipan moojhui campa tinejnentiyas. 
<span class="verse" id="JB22_29">29&#160;</span>Pampa Toteco Dios quiechcapantalía cati mohueyimati huan quimanahuía cati moechcapanohua. 
<span class="verse" id="JB22_30">30&#160;</span>Huan yaya mitzmaquixtis sinta amo tijhuica tajtacoli huan sinta tiitztoc titapajpacti iixpa.”  </div>
<div class='psalmlabel' id='JB23_0'> 23</div>
<div class='s'>Job quiilhui Elifaz para iTetajtolsencajca quimanahuis </div>
<div class='p'>
<span class="verse" id="JB23_1">1&#160;</span>Pero Job quiilhui: </div>
<div class='p'>
<span class="verse" id="JB23_2">2&#160;</span>“Ama sempa nicamanaltis ica tequipacholi pampa Toteco nelchicahuac techtatzacuiltía ica imax huan amo quej quinamiqui, masque tahuel niaxti. 
<span class="verse" id="JB23_3">3&#160;</span>Nijnequisquía nijmatis canque hueli nijpantis Toteco Dios. Nijnequisquía niyas campa mosehuía huan nijcamanalhuis. 
<span class="verse" id="JB23_4">4&#160;</span>Nijpohuilisquía nochi notequipachol huan teipa nijcaquisquía taya techilhuis. 
<span class="verse" id="JB23_5">5&#160;</span>Huan nijmachilisquía taya quinequi ma nijchihua. 
<span class="verse" id="JB23_6">6&#160;</span>Toteco Dios amo technanquilisquía ica cualanti masque quipiya hueyi chicahualisti. Yaya techtacaquilisquía huan amo techtelhuisquía. 
<span class="verse" id="JB23_7">7&#160;</span>Tacame cati xitahuaque huelisquíaj monajnanquilise ihuaya para techmanahuise, huan yaya cati noTetajtolsencajca quiijtosquía amo nijhuica tajtacoli. </div>
<div class='p'>
<span class="verse" id="JB23_8">8&#160;</span>“Sinta nijtemohua Toteco Dios ica campa hualquisa tonati o campa oncalaqui, amo nijpantía. 
<span class="verse" id="JB23_9">9&#160;</span>Sinta yaya quichihua huejhueyi tequit ica norte, amo niquita. Huan sinta nitacuepilis ica sur campa yaya motatía, amo hueli nijpantía. 
<span class="verse" id="JB23_10">10&#160;</span>Pero yaya cuali quiixmati noojhui huan sesen tamanti cati techpano. Huan quema tamis techyejyecos, yaya quiijtos para nixitahuac huan nitapajpactic quej oro. </div>
<div class='p'>
<span class="verse" id="JB23_11">11&#160;</span>“Nochipa nijtoquilijtoc iojhui Toteco Dios huan ninejnentoc iicxita. Amo quema nimoiyocatalijtoc. 
<span class="verse" id="JB23_12">12&#160;</span>Amo nijcajtejtoc itanahuatilhua cati quisqui ipan icamac. Achi más nimopaquilismaca ipan icamanal huan amo quej ipan notacualis cati nijcua mojmosta. 
<span class="verse" id="JB23_13">13&#160;</span>Pero sinta yaya moilhuijtoc para quichihuas se tenijqui, amo aqui huelis quiyolpatas. Nochi cati yaya quinequi, ya nopa quichihua. 
<span class="verse" id="JB23_14">14&#160;</span>Huajca nochi cati yaya moilhuijtoc para quichihuas ica na, ya nopa quichihuas. Huan noja quichihuas ica na más tamanti cati moilhuijtoc. 
<span class="verse" id="JB23_15">15&#160;</span>Huan yeca nimajmahui iixpa. Quema niquelnamiqui cati yaya hueli quichihua, nihuihuipica. 
<span class="verse" id="JB23_16">16&#160;</span>Toteco quiquixtilijtoc ichicahualis noyolo. Quena, Toteco Cati Quipiya Nochi Chicahualisti quichijtoc tahuel ma nimajmahui. 
<span class="verse" id="JB23_17">17&#160;</span>Pero masque san tzintayohuilot niquita, nopa tzintayohuilot cati techixtzactoc ayemo techtzontamiltijtoc.  </div>
<div class='psalmlabel' id='JB24_0'> 24</div>
<div class='s'>Job quiijto para Toteco amo nochi quintajtolsencahua </div>
<div class='p'>
<span class="verse" id="JB24_1">1&#160;</span>“¿Para ten Toteco Cati Quipiya Nochi Chicahualisti amo quiixquetza se tonali para quintajtolsencahuas masehualme? ¿Para ten monequi masehualme cati xitahuaque ma quichiyaca mojmosta huan nopa tonali amo quema ajsi? 
<span class="verse" id="JB24_2">2&#160;</span>Pampa onca miyac tamanti cati amo cuali. Sequij masehualme quiijcueníaj nepamit huan quincuilíaj inintal sequinoc. Quinmocuitahuíaj borregojme cati teichtequilijtoque campa cuali sacat. 
<span class="verse" id="JB24_3">3&#160;</span>Quinichtequilíaj ininburrojhua masehualme cati teicneltzitzi huan cati icnotzitzi. Huan quema cahual sihuame quinequij motanehuise tomi, quintajtaníaj ma quincahuilijtehuaca inintapiyal cati iyojtzi. 
<span class="verse" id="JB24_4">4&#160;</span>Quinquixtíaj masehualme cati teicneltzitzi ten iojhui. Teicneltzitzi monequi motatise quema inijuanti monechcahuíaj. 
<span class="verse" id="JB24_5">5&#160;</span>Teicneltzitzi itztoque quej burrojme ipan se huactoc tali cati mojmosta quitemojtinemij quentzi tacualisti para inijuanti huan ininconehua para ica mopanoltise. 
<span class="verse" id="JB24_6">6&#160;</span>Quicuaj ten hueli tamanti cati quipantíaj cuatita huan quitejtemohuaj cati mocajtoc ipan inixocomecamil masehualme cati mosisiníaj. 
<span class="verse" id="JB24_7">7&#160;</span>Tayohua nopa teicneltzitzi itztoque xolotique ipan nopa tasesecayot pampa amo quipiyaj iniyoyo, yon inintaque, para ica mopiquise. 
<span class="verse" id="JB24_8">8&#160;</span>Nopa at cati huetzi ipan tepeme quinxolonía. Inijuanti quinnajnahuaj nopa huejhueyi teme cati quentzi totonic pampa taseseya huan amo quipiyaj ininchaj. </div>
<div class='p'>
<span class="verse" id="JB24_9">9&#160;</span>“Mosisinijca tacame quiichtequij se cahual sihuat icone cati noja chichi. Quichihuaj para nopa tetatme cati teicneltzitzi ma quincajtehuaca ininconehua para quintanejtise tomi. 
<span class="verse" id="JB24_10">10&#160;</span>Teicneltzitzi nemij xolotique pampa amo quipiyaj iniyoyo. Amo cuajcualme quinchihualtíaj ma quimamaca trigo masque inijuanti mayancamictinemij. 
<span class="verse" id="JB24_11">11&#160;</span>Quinchihualtíaj cati teicneltzitzi ma quipatzcaca olivos ipan molino para quiquixtise aceite pero amo quincahuilíaj quiyecose se quentzi. Ipan moquejquetzaj xocomecat itajca para quiquixtise iayo, pero masque tahuel anmictoque, amo quincahuilíaj quiise yon quentzi iayo. 
<span class="verse" id="JB24_12">12&#160;</span>Tzajtzij chicahuac nopa masehualme cati miquisnequij ipan nopa altepet. Cati mococojtoque tajtanij tapalehuili, pero Toteco Dios mochihua quej amo quincaqui, yon amo quinpalehuía. </div>
<div class='p'>
<span class="verse" id="JB24_13">13&#160;</span>“Mosisinijca masehualme quicualancaitaj taahuili. Amo quiixmatij cati xitahuac. San nemij ipan iniojhui cati fiero. 
<span class="verse" id="JB24_14">14&#160;</span>Temictiani mijquehuaj cualca para quimictise se cati teicneltzi cati amo teno quipiya. Ica tayohua tachtequij. 
<span class="verse" id="JB24_15">15&#160;</span>Cati sihuanemij quichiyaj para más ma tzintayohuiya pampa quiijtohuaj: ‘Amo aqui techitas.’ Quitzacuaj inixayac ica se yoyomit para amo aqui huelis quinixmatis. 
<span class="verse" id="JB24_16">16&#160;</span>Tachtequini ica tayohua calaquij ipan techaj. Tonaya cochij pampa amo quinpactía tatanexti. 
<span class="verse" id="JB24_17">17&#160;</span>Inijuanti quiitaj yohuali quej elisquía ijnaloc. Ica tayohua mosentilíaj para temajmatise. </div>
<div class='p'>
<span class="verse" id="JB24_18">18&#160;</span>“Pero amo cuajcualme taloch ixpolihuij ipan ni taltipacti quej tasoli cati quihuica se hueyat. Nochi cati quipiyaj amo cuajcualme eltoc tatelchihuali. Amo aqui tequitis ipan inixocomeca milhua. 
<span class="verse" id="JB24_19">19&#160;</span>Miquilisti quintzontamiltía tajtacolchihuani quej tatotonilot quiatilía tasesecayot. 
<span class="verse" id="JB24_20">20&#160;</span>Hasta inana se tajtacolchijquet quielcahuas. Ocuilime quicuase inacayo huan tahuel ajhuiyac quimatise. Toteco Dios quintzontamiltis tajtacolchihuani quej huetzi se cuahuit quema taajaca chicahuac, huan ayecmo aqui quinelnamiquis. 
<span class="verse" id="JB24_21">21&#160;</span>Nopa fiero tacame ten hueli quinchihuilijtoque sihuame cati amo quipiyaj yon se conet para quinmanahuis. Amo quintasojtaque cahual sihuame cati taijyohuíaj. </div>
<div class='p'>
<span class="verse" id="JB24_22">22&#160;</span>“Pero Toteco Dios ica ihueyi chicahualis quinhuilana tapijpiyani huan quinquixtía ten ni taltipacti. Masque inijuanti mochihuaj huejhueyi, taloch miquise. 
<span class="verse" id="JB24_23">23&#160;</span>Masque Toteco quincahua ma itztoca ica temachili ama huan quinmaca chicahualisti, quintachilía talojtzitzi. 
<span class="verse" id="JB24_24">24&#160;</span>Masque ama amo cuajcualme tahuel mohueyichijtoque, ajsis se tonali quema Toteco Dios quinechcapanos. Ica se talojtzi quintamiixpolos san se quej panos ica sequinoc. Quintzontequis quej quitzontequij itajca nopa trigo. </div>
<div class='p'>
<span class="verse" id="JB24_25">25&#160;</span>“¿Hueli se acajya quiijtos para ya ni amo melahuac? ¿Ajquiya hueli quiijtos para san niistacati huan nimocuapolojtoc?”  </div>
<div class='psalmlabel' id='JB25_0'> 25</div>
<div class='s'>Bildad quiijto para amo aqui huelis mochihuas xitahuac iixpa Toteco </div>
<div class='p'>
<span class="verse" id="JB25_1">1&#160;</span>Huajca Bildad, cati ehua altepet Súa, quiilhui Job: </div>
<div class='p'>
<span class="verse" id="JB25_2">2&#160;</span>“Hueyi ichicahualis Toteco Dios huan tahuel temajmati. Yaya quichihua ma onca tasehuilisti ipan ilhuicacti. 
<span class="verse" id="JB25_3">3&#160;</span>Quinpiya tahuel miyac iilhuicac ejcahua hasta amo aqui hueli quinpohua. Itaahuil ajsi ipan senquisa nochi ni taltipacti. 
<span class="verse" id="JB25_4">4&#160;</span>¿Quenicatza hueli se masehuali moquetzas huan quiijtos para itztoc xitahuac iixpa Toteco Dios? Amo aqui ipan nochi taltipacti itztoc senquisa tapajpactic. 
<span class="verse" id="JB25_5">5&#160;</span>Toteco Dios itztoc nelpano cuajcualtzi hasta eltoc quej nopa metzti huan sitalime amo quipiyaj iniyejyejca huan amo teno ininpati iixpa ya. 
<span class="verse" id="JB25_6">6&#160;</span>Huajca se masehuali amo hueli quipiya yon quentzi ipati iixpa. Pampa iixpa Toteco Dios, se masehuali nesi san quej se pilocuiltzi.”  </div>
<div class='psalmlabel' id='JB26_0'> 26</div>
<div class='s'>Job quiilhui Bildad para Toteco nelía hueyi huan temajmati </div>
<div class='p'>
<span class="verse" id="JB26_1">1&#160;</span>Huajca Job quiilhui Bildad: </div>
<div class='p'>
<span class="verse" id="JB26_2">2&#160;</span>“Yon quentzi amo quema tijpalehuijtoc cati taijyohuía. Amo tijmaquixtijtoc se masehuali cati amo quipiya fuerza. 
<span class="verse" id="JB26_3">3&#160;</span>¿Tiquita para nelía techtalnamictijtoc na cati nihuihuitic? ¿Taya cati cuali tiquijtojtoc? 
<span class="verse" id="JB26_4">4&#160;</span>¿Canque tijpantijtoc ni camanali huan ni talnamiquilisti cati ica ticamanalti? ¿Ajquiya iaxca nopa tonaltzi cati mitzpalehuía para ticamanalti quej ni? </div>
<div class='p'>
<span class="verse" id="JB26_5">5&#160;</span>“Mijcatzitzi huihuipicaj ica majmajti. Cati itztoque tatzinta huan ipan hueyi at majmahuij. 
<span class="verse" id="JB26_6">6&#160;</span>Toteco Dios quintachilía nochi inijuanti huan quinixmati. Amo hueli motatíaj iixpa ya. 
<span class="verse" id="JB26_7">7&#160;</span>Toteco quipatajqui ilhuicacti campa amo teno oncayaya huan ni taltipacti quicuapilo san ajacatipa. 
<span class="verse" id="JB26_8">8&#160;</span>Yaya quitzacua at ica mixti huan nopa mixti amo tzayani masque tahuel etic nopa at. 
<span class="verse" id="JB26_9">9&#160;</span>Quitzacua isiya ica mixti. 
<span class="verse" id="JB26_10">10&#160;</span>Yaya quitalilijtoc inepa nopa hueyi at cati nesi hasta campa hueli tiquitaj. Quiixquetztoc nopa lugar campa quisas tonati ica ijnaloc huan campa calaquis ica tiotac. 
<span class="verse" id="JB26_11">11&#160;</span>Itzinpehualtil ilhuicacti huihuipica quema Toteco Dios cualani. 
<span class="verse" id="JB26_12-13">12-13&#160;</span>Ica ihueyi chicahualis quinahuatía nopa hueyi at taya ma quichihua. Ica iyajatil quitzonpechi nopa hueyi cohuat cati nopona itztoya. Quena, ica imax quitzontamilti nopa cohuat cati chicahuac motalohuayaya. Ica iijyoyo quiyejyecchijqui ilhuicacti. </div>
<div class='p'>
<span class="verse" id="JB26_14">14&#160;</span>“Nopa elqui itequi cati más pisiltzitzi cati yaya quichijtoc. Nelquentzi quinextijtoc ichicahualis. Huajca ¿ajquiya huelis quiijyohuis quema Toteco Dios quichihuas ma monexti nochi ihueyi chicahualis huan ichicahualis chicahuac tatomonis?”  </div>
<div class='psalmlabel' id='JB27_0'> 27</div>
<div class='s'>Nopa tatzacuiltili cati quiselise amo cuajcualme </div>
<div class='p'>
<span class="verse" id="JB27_1">1&#160;</span>Job quisenhuiquili camanaltic huan quiijto: </div>
<div class='p'>
<span class="verse" id="JB27_2">2&#160;</span>“Nitatestigojquetza iixpa Toteco Dios cati techquixtilijtoc nopa tanahuatili cati quinamiqui para sesen tacat ma quipiya. Quena, nijtestigojquetza Toteco Cati Quipiya Nochi Chicahualisti cati tahuel techyolcocojtoc. 
<span class="verse" id="JB27_3">3&#160;</span>Niquijtohua para nochi tonali quema noja niitztos huan Toteco Dios techmacas nemilisti, 
<span class="verse" id="JB27_4">4&#160;</span>amo niquijtos cati amo cuali, yon amo niistacatis. 
<span class="verse" id="JB27_5">5&#160;</span>Amo quema niquijtos para xitahuac cati anquiijtohuaj hasta nimiquis. Nijsenhuiquilis niquijtos amo teno nijchijtoc. 
<span class="verse" id="JB27_6">6&#160;</span>Quena, talojtzitzi niquijtos para amo teno nijchijtoc cati amo cuali. Huan noyolo elis tapajpactic huan amo techtelhuis nochi tonali quema noja niitztos. </div>
<div class='p'>
<span class="verse" id="JB27_7">7&#160;</span>“Nochi nocualancaitacahua ma quiselica nopa tatzacuiltili cati quinamiqui para amo cuajcualme. 
<span class="verse" id="JB27_8">8&#160;</span>¿Taya noja hueli quichiyas se fiero tacat quema Toteco Dios quiquixtilis inemilis huan quitzontamiltis? 
<span class="verse" id="JB27_9">9&#160;</span>O masque noja yoltose huan itztose ipan taijyohuilisti, Toteco Dios amo quintacaquilis quema quitajtanise ma quinpalehui. 
<span class="verse" id="JB27_10">10&#160;</span>Pampa nopa fiero tacat amo mopaquilismacac ipan Toteco Cati Quipiya Nochi Chicahualisti huan san quielnamictoc Toteco Dios quema itztoc ipan taohuijcayot. </div>
<div class='p'>
<span class="verse" id="JB27_11">11&#160;</span>“Na nimechmachtis ten ichicahualis Toteco Dios. Amo nimechtatilis yon se tamanti ten Toteco Cati Quipiya Nochi Chicahualisti huan cati yaya moilhuijtoc para quichihuas. 
<span class="verse" id="JB27_12">12&#160;</span>Masque amo monequi nimechmachtis ten ni tamanti pampa ya cuali anquimatij ten ya san quej na. Pero masque ya anquimatij, ten Toteco, antechpohuilíaj nochi ni camanali cati amo teno ipati. </div>
<div class='p'>
<span class="verse" id="JB27_13">13&#160;</span>“Ya ni cati Toteco Dios quisencajtoc para quinchiyas nochi amo cuajcualme. Nochi ya ni quiselise fiero tacame ten Toteco Cati Quipiya Nochi Chicahualisti. 
<span class="verse" id="JB27_14">14&#160;</span>Sinta amo cuajcualme quinpiyaj miyaqui ininconehua, nochi inijuanti miquise ipan tatehuilisti o ica mayanti. 
<span class="verse" id="JB27_15">15&#160;</span>Ininconehua cati noja mocahuase miquise ica se hueyi cocolisti huan amo aqui quinchoquilis. Yon inisihuajhua cati mocahuase amo quinchoquilise. </div>
<div class='p'>
<span class="verse" id="JB27_16">16&#160;</span>“Se tacat cati amo cuali hueli quisentilis tomi quej imiyaca taltepocti huan quipiyas tahuel miyac iyoyo. 
<span class="verse" id="JB27_17">17&#160;</span>Pero nochi cati quipiya quitequihuise masehualme cati xitahuaque iixpa Toteco Dios. Cati amo quichijtoque cati fiero moxelhuilise itomi. 
<span class="verse" id="JB27_18">18&#160;</span>Huan nopa cali cati quichijchijqui se fiero tacat eltos quej se tocatzahuali cati amo quipiya fuerza. Tatapacatoc ichaj quej se pilxajcaltzi cati quichihuaj ipan mila. </div>
<div class='p'>
<span class="verse" id="JB27_19">19&#160;</span>“Masque se fiero tacat moteca para cochis tapijpixtoc, quema isas, quiitas para ayecmo teno quipiya. 
<span class="verse" id="JB27_20">20&#160;</span>Hualas ipan ya se hueyi majmajti. Huan se ajacat cati tahuel chicahuac quicuitiquisaqui ica tayohua. 
<span class="verse" id="JB27_21">21&#160;</span>Nopa ajacat cati huala ica campa hualquisa tonati quihuicas nopa fiero tacat huan quiixpolihuiltis. Quihuicas ipan se lugar campa itztoti para nochipa. 
<span class="verse" id="JB27_22">22&#160;</span>Toteco Dios quiitzquis chicahuac huan amo quitasojtas masque nopa tacat quinequisquía mochololtis imaco. 
<span class="verse" id="JB27_23">23&#160;</span>Masehualme tzajtzise ica paquilisti huan momatatzinise quema miquis nopa fiero tacat. Quipinajtise quema Toteco quimajcahuas para yas ipan se lugar campa itztoti para nochipa.  </div>
<div class='psalmlabel' id='JB28_0'> 28</div>
<div class='s'>Nopa talnamiquilisti cati melahuac </div>
<div class='p'>
<span class="verse" id="JB28_1">1&#160;</span>“Masehualme quimatij quenicatza quiquixtise nopa plata teposti ten iojhui taltita. Huelij quimoloníaj oro para quichihuase se oro cati senquisa tapajpactic. 
<span class="verse" id="JB28_2">2&#160;</span>Quiquixtíaj nopa hierro teposti ten taltita huan quinmoloníaj teme para ma quisa cati senquisa cobre. 
<span class="verse" id="JB28_3">3&#160;</span>Tacame quimatij quitaahuilise nopa tzintayohuilot huan tacoyonise hasta tahuel huejcata. Nopona quiquixtíaj teposti huan quitajtachilíaj huan quiitaj nochi tamanti cati onca nepa talijtic. Quena, yahuij huejca campa amo aqui nemi. 
<span class="verse" id="JB28_4">4&#160;</span>Quicoyoníaj se ostot cati tahuel huejcata huejca ten techaj. Moilpíaj ica lazo huan mohuiyonijtiyahuij hasta más tatzinta ipan nopa ostot masque tahuel mahuilili huan huelis miquise. 
<span class="verse" id="JB28_5">5&#160;</span>Ni taltipacti iixco techmaca trigo para pantzi, pero nopona tatzinta huan taltita eltoc quej panotoc se tit cati nochi quiatilijtoc. </div>
<div class='p'>
<span class="verse" id="JB28_6">6&#160;</span>“Nopona mopantíaj yejyectzitzi piltetzitzi cati itoca zafiro, huan quipantíaj oro cati maneltic ica taltepocti. 
<span class="verse" id="JB28_7">7&#160;</span>Nelhuejcata quipantíaj tamanti cati pajpatiyo cati yon se tzojpilot o cuatojti amo quema quiitztoc masque nelía hueli tachiya huejca. 
<span class="verse" id="JB28_8">8&#160;</span>Yon se tapiyali cati nemi cuatita amo quema nejnentoc ipan nopa tamanti cati pajpatiyo nepa. Yon se león amo quema moquetztoc ininpani. 
<span class="verse" id="JB28_9">9&#160;</span>Tacame ica inimax quitapanaj nopa teme cati inintoca pedernal cati ica huelis tijyoliltis tit. Quimatij quihuelonise inintzinpehualtil nopa tepeme. 
<span class="verse" id="JB28_10">10&#160;</span>Quicoyoníaj miyac ojti ipan nopa tet nopona tatzinta. Nopona quipanextíaj nopa piltetzitzi cati tahuel pajpatiyo. 
<span class="verse" id="JB28_11">11&#160;</span>Quitzacuaj campa pehua hueyame nopona tatzinta huan nochi cati motatijtoc nopona quiquixtíaj hasta talpani campa tatanexti. </div>
<div class='p'>
<span class="verse" id="JB28_12">12&#160;</span>“Pero masque tacame huelij quichihuaj nochi ni tamanti, amo quimatij canque quipantise talnamiquilisti huan tamachilisti. 
<span class="verse" id="JB28_13">13&#160;</span>Masehualme amo quimatij para tahuel ipati talnamiquilisti huan amo mopantía ipan ni taltipacti. 
<span class="verse" id="JB28_14">14&#160;</span>Nopa ostot cati tahuel huejcata quiijtohua: ‘Nica amo onca talnamiquilisti.’ Huan nopa hueyi at quiijtohua: ‘Yon nica amo onca.’ </div>
<div class='p'>
<span class="verse" id="JB28_15">15&#160;</span>“Amo aqui huelis quicohuas talnamiquilisti ica miyac tomi ten oro o ten plata. 
<span class="verse" id="JB28_16">16&#160;</span>Yon amo huelis mocohuis talnamiquilisti ica miyac oro ten Ofir, yon ica miyac teme cati pajpatiyo quej ónice huan zafiro. 
<span class="verse" id="JB28_17">17&#160;</span>Talnamiquilisti tahuel ipati huan amo quej oro o quej se diamante cati más patiyo. Yon amo huelis tijcohuas ica teme patiyo cati quiquetztoque ipan cati senquisa oro. 
<span class="verse" id="JB28_18">18&#160;</span>Nopa teme cati itoca coral huan jaspe masque tahuel yejyectzitzi amo quiaxilíaj para ica quiixtahuase talnamiquilisti pampa talnamiquilisti más ipati que nopa piltetzitzi cati más patiyo. 
<span class="verse" id="JB28_19">19&#160;</span>Nopa teme cati itoca topacio cati tahuel pajpatiyo huan quihualicaj ten tali Etiopía amo ininpati quej talnamiquilisti. Huan yon amo huelis tijcohuas ica senquisa oro. </div>
<div class='p'>
<span class="verse" id="JB28_20">20&#160;</span>“Huajca ¿taya hueli tijchihuase timasehualme para tijpiyase talnamiquilisti? Huan ¿canque tijpantise tamachilisti? 
<span class="verse" id="JB28_21">21&#160;</span>Amo aqui hueli quipantía pampa eltoc ixtacatzi. Yon totome cati patantinemij ajacatipa amo huelij quiitaj. 
<span class="verse" id="JB28_22">22&#160;</span>Eltoc quej micta huan miquilisti quiijtohua: ‘Tojuanti tijcactoque se quentzi ten talnamiquilisti huan canque hueli mopantis.’ </div>
<div class='p'>
<span class="verse" id="JB28_23">23&#160;</span>“Pero nimitzilhuía Toteco Dios quimati canque mopantía talnamiquilisti. Yaya quimati quenicatza tijcuis, 
<span class="verse" id="JB28_24">24&#160;</span>pampa yaya tachiya hasta campa tami taltipacti huan quiita nochi cati onca ipan ilhuicacti. 
<span class="verse" id="JB28_25">25&#160;</span>Yaya quichihua ma taajaca ica miyac o quentzi chicahualisti san quej yaya quinahuatía. Quitamachihua nochi at ipan hueyi at. 
<span class="verse" id="JB28_26">26&#160;</span>Yaya quimacac tanahuatili nopa at para taquiyahuis huan quinextili nopa tapetanilot nopa ojti para quitoquilis. 
<span class="verse" id="JB28_27">27&#160;</span>Huan Toteco teipa quitachili talnamiquilisti huan quiyejyeco ica cuidado. Huan quiijto para talnamiquilisti eltoc más ipati. 
<span class="verse" id="JB28_28">28&#160;</span>Huajca Toteco Dios quej ni quinyolmelahua nochi masehualme: ‘Quema se masehuali techimacasi huan techtepanita na, niamoTeco Dios, quinextía nopa talnamiquilisti cati nelía melahuac. Huan quema se quicahua nochi tamanti cati amo cuali, quinextía tamachilisti cati nelía xitahuac.’ ”  </div>
<div class='psalmlabel' id='JB29_0'> 29</div>
<div class='s'>Job quielnamijqui nopa tonali quema itztoya cuali </div>
<div class='p'>
<span class="verse" id="JB29_1">1&#160;</span>Job quisenhuiquili camanaltic huan quiijto: </div>
<div class='p'>
<span class="verse" id="JB29_2">2&#160;</span>“Nelcuali elisquía sinta sempa huelisquía nimocuepas ipan nopa tonali quema Toteco Dios techmocuitahuiyaya. 
<span class="verse" id="JB29_3">3&#160;</span>Achtohuiya yaya techtaahuiliyaya ipan noojhui. Huan ica itaahuil ninejnemiyaya temachti ipan tzintayohuilot. 
<span class="verse" id="JB29_4">4&#160;</span>Quema nieliyaya nitelpocat, Toteco Dios quitiochihuayaya nochi ipan nochaj huan yaya elqui quej nonelhuampo. 
<span class="verse" id="JB29_5">5&#160;</span>Nelcuali elisquía sinta sempa huelisquía nimocuepas ipan nopa tonali quema Toteco Cati Quipiya Nochi Chicahualisti noja itztoya nohuaya huan noconehua techyahualojtoyaj, 
<span class="verse" id="JB29_6">6&#160;</span>huan nochi yahuiyaya cuali. Nohuacaxhua quipixtoyaj miyac lechi huan nochi cuame ten olivo ipan nocuamil quipixtoyaj miyac aceite. </div>
<div class='p'>
<span class="verse" id="JB29_7">7&#160;</span>“Niyahuiyaya campa nopa caltemit ten toaltepe campa mosentiliyayaj para tasencahuase. Nimosehuijtoya inihuaya nopa tacame cati más quipixque tatepanitacayot. 
<span class="verse" id="JB29_8">8&#160;</span>Quema telpocame techitayayaj, moiyocaquetzayayaj para ma nipano. Huehue tacame nojquiya moquetzayayaj ica tatepanitacayot quema niajsiyaya. 
<span class="verse" id="JB29_9">9&#160;</span>Huan nopa tayacanca telpocame amo moliniyayaj quema niajsiyaya. San quitaliyayaj inimax ipan inincamac para mocamatzacuase hasta na nicamanaltisquía. 
<span class="verse" id="JB29_10">10&#160;</span>Huan nopa tayacanani cati itztoyaj ipan nopa altepet amo moliniyayaj. San quichiyayayaj nocamanal. </div>
<div class='p'>
<span class="verse" id="JB29_11">11&#160;</span>“Nochi masehualme cati quicaquiyayaj nocamanal techhueyitaliyayaj. Nochi cati techitayayaj camanaltiyayaj cuali ten na. </div>
<div class='p'>
<span class="verse" id="JB29_12">12&#160;</span>“Na niquinpalehuiyaya cati teicneltzitzi ica cati quinpolohuayaya. Niquinpalehuiyaya icnotzitzi cati amo quipiyayayaj inintamanahuijca. 
<span class="verse" id="JB29_13">13&#160;</span>Na niquinpalehuiyaya cati nechca itztoya para miquise, huan inijuanti techtiochihuayayaj. Cahual sihuame cati icnotzitzi niquinpalehuiyaya huan niquinchihuayaya ma yolpaquica. 
<span class="verse" id="JB29_14">14&#160;</span>Nochi cati nijchihuayaya eliyaya xitahuac huan cuali. Nonemilis elqui xitahuac. Amo teno nijnequiyaya ica cati amo cuali. 
<span class="verse" id="JB29_15">15&#160;</span>Na nieliyaya quej niiniixteyol cati popoyotzitzi huan quej niiniicxi cati amo hueliyayaj nejnemij. 
<span class="verse" id="JB29_16">16&#160;</span>Na nielqui quej niinintata cati teicneltzitzi huan niquinmanahui nochi cati ehuani ipan sequinoc talme. 
<span class="verse" id="JB29_17">17&#160;</span>Niquintehuiyaya nochi fiero tacame cati tetaijyohuiltiyayaj huan nitemanahuiyaya inimaco. Elqui quej niquinpostequiliyaya iniomiyo nopa fiero tacame quej se quipostequi itancoch se tecuani cati quiitzquitoc itapiyal. </div>
<div class='p'>
<span class="verse" id="JB29_18">18&#160;</span>“Huan na nimoilhuiyaya: ‘Temachti nihuehuejtiyas huan nimiquis ica paquilisti ipan nochaj. Nijpiyas tahuel miyac xihuit huan se cuali nemilisti. 
<span class="verse" id="JB29_19">19&#160;</span>Pampa cati nijchihua quisa cuali. Niitztoc quej se hueyi cuahuit cati quipiya inelhuayo campa onca miyac at huan sesen yohuali huetzi ajhuechti ipan imacuayohua para quiatequis. 
<span class="verse" id="JB29_20">20&#160;</span>Mojmosta más nijselía tatepanitacayot huan talojtzitzi nochicahualis moyancuilía.’ </div>
<div class='p'>
<span class="verse" id="JB29_21">21&#160;</span>“Ipan nopa tonali, tacame quicaquiyayaj nocamanal huan quichihuiliyayaj cuenta. Yon se ten inijuanti amo moliniyaya hasta niquinconsejomacac. 
<span class="verse" id="JB29_22">22&#160;</span>Huan teipa quema ya nitamiyaya nicamanalti, inijuanti amo technajnanquiliyayaj pampa tahuel quinpactiyaya nocamanal. 
<span class="verse" id="JB29_23">23&#160;</span>Quej masehualme ica nochi iniyolo quinequij ma huetzi at quema tahuel tatotoniya, nochi tacame tahuel quichiyayayaj nocamanal. 
<span class="verse" id="JB29_24">24&#160;</span>Quema tacame motzinquixtiyayaj, niquinyolchicahuayaya. Quema niquinixhuetzquiliyaya, quinfuerzajmacayaya ipan inintonal. 
<span class="verse" id="JB29_25">25&#160;</span>Niquinilhuiyaya cati monequi quichihuase. Niquinxitahuayaya quej nielisquía niinintayacanca. Nijchihuayaya quej se tanahuatijquet cati quintalnamictía isoldados. Niquinyolchicahuayaya cati mocuesohuayayaj.  </div>
<div class='psalmlabel' id='JB30_0'> 30</div>
<div class='s'>Job quiijto para fiero inemilis </div>
<div class='p'>
<span class="verse" id="JB30_1">1&#160;</span>“Pero ama telpocame cati amo quipiyaj xihuit quej na techpinajtíaj. Inintatahua ni telpocame amo quinamiqui para tequitise inihuaya nochichihua cati quinmocuitahuíaj noborregojhua. 
<span class="verse" id="JB30_2">2&#160;</span>Amo teno ininpati nopa tetatme para na masque quipiyaj inimax cati chicahuac. Ayecmo quipiyaj fuerza para quichihuase yon se tequit huan tahuel huihuitique. 
<span class="verse" id="JB30_3">3&#160;</span>Inijuanti cuahuactoque ica mayanti. Ica tayohua yahuij iniselti ipan huactoc tali campa amo teno onca. 
<span class="verse" id="JB30_4">4&#160;</span>Nopona quicuaj inixihuiyo cuame huan quitatíaj ininelhuayo xihuitzonti para mototonilise. 
<span class="verse" id="JB30_5">5&#160;</span>Quinquixtijtoque ten campa itztoque masehualme. Huan quema quinquixtijque, quintzajtzilijtiyajque ica iniica quej elisquía tachtequini. 
<span class="verse" id="JB30_6">6&#160;</span>Huan ama nopa huihui tacame itztoque campa tacomolco, campa huejhueyi ostot huan campa teme. 
<span class="verse" id="JB30_7">7&#160;</span>Tzajtzitinemij quej tapiyalme cati nemij cuatita, huan mosentilijtinemij itzinta se tejtzonquilit para momanahuise. 
<span class="verse" id="JB30_8">8&#160;</span>Huan yeca ininconehua nojquiya itztoque huihuitique huan amo taixmatilme. Huan yeca quinquixtijtoque ipan altepeme. </div>
<div class='p'>
<span class="verse" id="JB30_9">9&#160;</span>“Pero ama ininconehua techpinajtíaj ica huicat huan techtaijilhuíaj ica miyac tamanti para motahuetzquiltise. 
<span class="verse" id="JB30_10">10&#160;</span>Techcualancaitaj huan amo quinequij technechcahuise. Quej quinequij, techchajchaj ipan noxayac. 
<span class="verse" id="JB30_11">11&#160;</span>Toteco Dios quitalijtoc nonemilis campa mahuilili huan techechcapantalijtoc. Ama inijuanti amo techtepanitaj huan techchihuilíaj cati inijuanti quinequij. 
<span class="verse" id="JB30_12">12&#160;</span>Mosisinijca tacame motananaj para techchihuilise miyac tamanti cati amo cuali huan quitalíaj taquetzti campa noicxi para ma nihuetzi. Techtehuíaj chicahuac. 
<span class="verse" id="JB30_13">13&#160;</span>Ipan noojhui quitalíaj miyac tatzacuiltili huan quichihuaj nochi cati huelij para ma techajsi cati fiero, masque ya quimatij para amo nijpiya yon se cati huelisquía techpalehuis. 
<span class="verse" id="JB30_14">14&#160;</span>Hualahui ica campa hueli para techchihuilise cati fiero. Huan nimantzi huitonij ipan na quema nihuetztoc. 
<span class="verse" id="JB30_15">15&#160;</span>Huajca ama techitzquitoc se hueyi majmajti. Nochi techcualancaitaj huan nochi noricojyo huan nohueyitilis ixpolijtoc quej se mixti cati ixpolihui quema taajaca chicahuac. 
<span class="verse" id="JB30_16">16&#160;</span>Tahuel hueyi tequipacholi techtzonpechi ipan noyolo. Ayecmo nijnequi niitztos. 
<span class="verse" id="JB30_17">17&#160;</span>Nochi yohuali nicuajcualo chicahuac. Nijmati quej se tenijqui quicua noomiyohua. 
<span class="verse" id="JB30_18">18&#160;</span>Toteco quiitzquía chicahuac noyoyo ipan noquechta huan eltoc quej techijyomictía. 
<span class="verse" id="JB30_19">19&#160;</span>Toteco techtahuisojtoc ipan soquit. Huan ama niitztoc quej nielisquía taltepocti huan cuajnexti. </div>
<div class='p'>
<span class="verse" id="JB30_20">20&#160;</span>“Na nimitztzajtzilía ta, tinoTeco Dios, para techpalehui, pero amo technanquilía. Nojquiya nihuala moixpa, pero ta amo techchihuilía cuenta, yon amo tijnequi techtachilis. 
<span class="verse" id="JB30_21">21&#160;</span>Ta timosisinijtoc ica na huan techtepotztoca ica nochi mochicahualis. Techtehuía ica nochi moyajatil. 
<span class="verse" id="JB30_22">22&#160;</span>Ta techtahuisojtoc ipan nopa ajcomalacat huan techtaijyohuiltijtoc ica se hueyi ajacat. 
<span class="verse" id="JB30_23">23&#160;</span>Na nijmati para tijnequi ma nimiqui huan techhuicas ipan nopa lugar campa mosentilíaj nochi mijcatzitzi. </div>
<div class='p'>
<span class="verse" id="JB30_24">24&#160;</span>“Nimoilhuiyaya para se acajya techpalehuisquía para ma amo nihuetzi, quej se cati quitanana imax o tzajtzi chicahuac para tajtanis tapalehuili quema se huetzi ipan se taijyohuilisti. </div>
<div class='p'>
<span class="verse" id="JB30_25">25&#160;</span>“Quej nopa na nijchijqui. Nichocac por inijuanti cati taijyohuiyayaj. Nimocueso por inijuanti cati teicneltzitzi huan amo teno quipiyayayaj. 
<span class="verse" id="JB30_26">26&#160;</span>Yeca na nijchiyayaya cati cuali, pero hualajqui cati amo cuali. Nojquiya nijchiyayaya paquilisti huan taahuili, pero hualajqui tequipacholi huan tzintayohuilot. 
<span class="verse" id="JB30_27">27&#160;</span>Noyolo mocuesohua chicahuac huan amo hueli mosiyajquetza. Taijyohuilisti techitzquitoc para miyac tonali. 
<span class="verse" id="JB30_28">28&#160;</span>Notacayo ya tami yayahuixqui, pero amo ica tonati. Huan nimoquetza para nitetajtanis tapalehuili, pero san tapic. San nijpolohua tonali huan nijpolohua noijyoyo, 
<span class="verse" id="JB30_29">29&#160;</span>pampa nochi masehualme techitaj quej niiniicni nopa tepechichime huan quej niinihuampo nopa avestruz totome. 
<span class="verse" id="JB30_30">30&#160;</span>Nochi nocuetaxo ya yayahuixqui huan huetzisnequi. Huan noomiyohua tiquisaj ica tatotonilot. 
<span class="verse" id="JB30_31">31&#160;</span>Nochi nopa paquilisti huan huetzquisti cati nijpiyayaya, ama mocuectoc tequipacholi.  </div>
<div class='psalmlabel' id='JB31_0'> 31</div>
<div class='s'>Job quiijto para yaya xitahuac iixpa Toteco </div>
<div class='p'>
<span class="verse" id="JB31_1">1&#160;</span>“Na nijchijqui se camanali ica noixteyol para amo nijtachilis se ichpocat para niquixtocas huan nijchihuas miyac tamanti ihuaya. 
<span class="verse" id="JB31_2">2&#160;</span>Pampa na nijmati cati temaca Toteco Cati Quipiya Nochi Chicahualisti. Yaya cati itztoc nepa huejcapa quintiochihua masehualme cati nejnemij xitahuac. 
<span class="verse" id="JB31_3">3&#160;</span>Huan quintatzacuiltía cati quichihuaj cati fiero. 
<span class="verse" id="JB31_4">4&#160;</span>Huan Toteco quiita nochi cati nijchihua huan quenicatza nimonejnemiltía. </div>
<div class='p'>
<span class="verse" id="JB31_5">5&#160;</span>“Na amo niistacatitoc, yon amo nitacajcayajtoc. 
<span class="verse" id="JB31_6">6&#160;</span>Ma Toteco techtajtolsencahua sinta amo melahuac. Yaya quimati cuali para melahuac amo nijchijtoc cati amo cuali. 
<span class="verse" id="JB31_7">7&#160;</span>Amo nimocuapolojtoc huan amo nijcajtejtoc iojhui Toteco. Amo nitajtacolchijqui ipan noyolo por cati niquitac. Huan sinta nijhuica tajtacoli ipan ni tamanti o ipan sequinoc tamanti, 
<span class="verse" id="JB31_8">8&#160;</span>ma quipixcaca sequinoc cati nijtoctoc huan cati ya quipiya itajca. Huan sequinoc ma quihuihuitaca nochi cati yancuic nijtoctoc. </div>
<div class='p'>
<span class="verse" id="JB31_9">9&#160;</span>“Sinta se sihuat techyoltilantoc ma nitajtacolchihua, o sinta nijnequiyaya niitztos ihuaya isihua nocalnechca, 
<span class="verse" id="JB31_10">10&#160;</span>huajca ma nimiqui huan nosihua ma yahui sejcoyoc huan ma mocuili seyoc tacat. 
<span class="verse" id="JB31_11">11&#160;</span>Pampa se hueyi tajtacoli para tiquixtocas seyoc sihuat. Sinta se tacat quichihuas nopa taixpanoli, quinamiqui quitatzacuiltise tetajtolsencahuani. 
<span class="verse" id="JB31_12">12&#160;</span>Taixtoquilisti eltoc quej se tit cati techtamitatía huan techmajcahua hasta micta. Nojquiya quitamiltía nochi cati nijpiya. </div>
<div class='p'>
<span class="verse" id="JB31_13">13&#160;</span>“Sinta amo niquinchihuilijtosquía cati xitahuac nochi notequipanojcahua huan amo niquintacaquilijtosquía, 
<span class="verse" id="JB31_14">14&#160;</span>¿quenicatza nimoixnextisquía iixpa Toteco? ¿Quenicatza nijnanquilisquía quema techtajtanisquía cuenta? 
<span class="verse" id="JB31_15">15&#160;</span>Pampa yaya Toteco Dios cati techchijchijqui na huan yaya nojquiya quichijchijqui notequipanojca. Nochi tiome yaya techchijchijqui. </div>
<div class='p'>
<span class="verse" id="JB31_16">16&#160;</span>“Amo quema niquinchihuili cati fiero nopa teicneltzitzi, yon amo quema niquintequipacholmacac sihuame cati icnotzitzi. 
<span class="verse" id="JB31_17">17&#160;</span>Na nochipa niquintamacac cati icnotzitzi. Amo quema nielqui niitzcuimit. 
<span class="verse" id="JB31_18">18&#160;</span>Hasta quema nieliyaya nitelpocat, na niquinmocuitahui icnotzitzi ipan nochaj huan niquinitayaya quej elisquía noconehua. Huan niquinconsejomacac cahual sihuame. 
<span class="verse" id="JB31_19">19&#160;</span>Niquinyoyonti cati secmiquiyayaj huan niquinmacayaya yoyomit, 
<span class="verse" id="JB31_20">20&#160;</span>o taquemit ten iniijhuiyo noborregojhua para ica ma mopiquica. Huan inijuanti techtascamatiliyayaj. 
<span class="verse" id="JB31_21">21&#160;</span>Amo quema nijcocojtoc se cati icnotzi san pampa nimoilhui amo aqui techtajtanis cuenta. 
<span class="verse" id="JB31_22">22&#160;</span>Sinta nijchijtoc se ten nochi ni tamanti, ma postequi noajcol campa tatzquitoc huan ma huetzi talchi nomax. 
<span class="verse" id="JB31_23">23&#160;</span>Pero na tahuel niquimacasiyaya itatzacuiltil Toteco. Sinta yaya cualanisquía ica na ica nochi ichicahualis, ¿taya nijchihuasquía? </div>
<div class='p'>
<span class="verse" id="JB31_24">24&#160;</span>“Amo nimotemachijtoc ipan notomi, yon amo niquixtocatoc oro. 
<span class="verse" id="JB31_25">25&#160;</span>Amo quema nimopaquilismacac ipan notomi o nimoilhui para noja más nimoricojchihuas. 
<span class="verse" id="JB31_26">26&#160;</span>Amo nijtachilijtoc ne tonati cati taahuía ipan ilhuicac o nopa metzti cati yahui ipan iojhui yejyectzi, 
<span class="verse" id="JB31_27">27&#160;</span>huan ixtacatzi niquinhueyichijqui ipan noyolo. Amo quema niquintitanili tatzoponijcayot ica nomax ica huejca. 
<span class="verse" id="JB31_28">28&#160;</span>Ya nopa elisquía se hueyi tajtacoli huan quinamiquisquía nijselis tatzacuiltili. Amo teno ten ni tamanti nijchijtoc. Amo niquixpanotoc Toteco cati itztoc ilhuicac. </div>
<div class='p'>
<span class="verse" id="JB31_29">29&#160;</span>“Na amo nipajqui quema nohuampo mopantiyaya ipan taijyohuilisti huan taohuijcayot. 
<span class="verse" id="JB31_30">30&#160;</span>Amo quema nijtelchijqui se masehuali yon amo nimomacuetqui ica nocualancaitacahua. 
<span class="verse" id="JB31_31">31&#160;</span>Yon se notequipanojca amo nijcajqui ma quipano mayanti. 
<span class="verse" id="JB31_32">32&#160;</span>Nochipa niquincahuili seyoc tali ehuani ma cochica nocalijtic. Nochipa nijtapohuayaya nocalte para cati hueli nejnenquet. 
<span class="verse" id="JB31_33">33&#160;</span>Amo nijchijtoc campeca para nijtatis notajtacolhua ixtacatzi quej quichijqui Adán. 
<span class="verse" id="JB31_34">34&#160;</span>Amo quema niquinimacasqui masehualme huan nimotatiyaya calijtic. Amo quema niquinimacasqui nochaj ehuani cati techcualancaitaj. Nochipa nimocuatotoni para nijpalehuis se nohuampo. </div>
<div class='p'>
<span class="verse" id="JB31_35">35&#160;</span>“Cuali elisquía para se acajya techtacaquilisquía huan quimachilisquía taya nijmati ipan noyolo. Na nijnequi nimomanahuis ipan ni tamanti huan nijtalis nofirma ipan nocamanal. Nijnequisquía para Toteco Cati Quipiya Nochi Chicahualisti ma technextili sinta melahuac nimocuapolojtoc. Yaya ma quiijto sinta melahuac cati quiijtohuaj nocualancaitacahua. Ma quiijcuiloca cati ica techtelhuía notatelchijca. 
<span class="verse" id="JB31_36">36&#160;</span>Techpactisquía para nijmatis taya ica techtelhuía. Nijpatiitasquía quej se yejyectzi corona pampa tahuel nijnequi nijmatis. 
<span class="verse" id="JB31_37">37&#160;</span>Na niquilhuisquía notatelchijca nochi cati nijchijtoc huan para ten nijchijqui. Huan iixpa ya nijchihuasquía campeca para nimomanahuis quej nimonextisquía iixpa se tequichijquet. </div>
<div class='p'>
<span class="verse" id="JB31_38">38&#160;</span>“Quinamiqui ma techtatzacuilti sinta nomilhua techtelhuisquíaj huan elisquía ipan tequipacholi, 
<span class="verse" id="JB31_39">39&#160;</span>huan quiijtosquía para niquichtequilijtosquía itajca o niquinmictijtosquía nopa masehualme cati iniaxca nopa tali huan cati techtanejtiyayaj. 
<span class="verse" id="JB31_40">40&#160;</span>Sinta quej nopa nijchijtoc ma temaca huitzti notal huan amo trigo. Ma temaca xihuit cati amo cuali huan amo cebada.” </div>
<div class='p'>Hasta nica tanqui camanalti Job.  </div>
<div class='psalmlabel' id='JB32_0'> 32</div>
<div class='s'>Eliú quiilhui Job para Toteco quinextía tajtacoli </div>
<div class='p'>
<span class="verse" id="JB32_1">1&#160;</span>Nopa eyi tacame ayecmo quinanquilijque Job pampa Job noja quinilhuiyaya para amo quihuica tajtacoli. </div>
<div class='p'>
<span class="verse" id="JB32_2">2&#160;</span>Huajca Eliú cualanqui ica Job. Eliú elqui icone Baraquel huan iixhui Buz; huan hualayaya ipan ihueyi familia Ram. Cualanqui pampa Job amo quinequiyaya quiijtos para melahuac tajtacolchijtoya. Yon amo quiijtohuayaya para quinamiqui nopa tatzacuiltili cati Toteco quititanilijtoya. 
<span class="verse" id="JB32_3">3&#160;</span>Huan nojquiya Eliú cualanqui ica nopa eyi ihuampoyohua Job pampa amo quimatiyayaj quenicatza quinanquilise huan san achi más quitelhuiyayaj. 
<span class="verse" id="JB32_4">4&#160;</span>Eliú quinchixtoya nopa eyi para tamise camanaltij pampa eliyayaj más huehuentzitzi que ya. 
<span class="verse" id="JB32_5">5&#160;</span>Pero quema quinitac para inijuanti ayecmo huelij quinanquilíaj, camanaltic ica cualanti, 
<span class="verse" id="JB32_6">6&#160;</span>huan quinilhui: </div>
<div class='p'>“Na noja nitelpocat huan amojuanti ya anhuehuentzitzi, yeca nimochixtoc pampa amo nimotemacayaya niquijtos cati nimoilhuiyaya. 
<span class="verse" id="JB32_7">7&#160;</span>Nochi quiijtohuaj para cati huehuentzitzi más talnamiquij, yeca ma camanaltica achtohui. 
<span class="verse" id="JB32_8">8&#160;</span>Pero masehualme itztoque talnamiquij pampa quipiyaj itonaltzi Toteco ipan iniyolo. Quipiyaj iijyoyo Toteco Cati Quipiya Nochi Chicahualisti. 
<span class="verse" id="JB32_9">9&#160;</span>Amo cana talnamiquij san pampa quipiyaj miyac xihuit. Huan cati huehuentzitzi amo nochipa quimachilíaj cati xitahuac. 
<span class="verse" id="JB32_10">10&#160;</span>Huajca nimechilhuía, techtacaquilica se talojtzi huan techcahuilica ma niquijto cati nimoilhuijtoc. </div>
<div class='p'>
<span class="verse" id="JB32_11">11&#160;</span>“Nimochixtoc huan ica miyac cuidado nijtacaquilijtoc nochi amocamanal hasta quema pejqui ancamanaltij. 
<span class="verse" id="JB32_12">12&#160;</span>Huan ipan nochi cati nijtacaquilijtoc, yon se ten amojuanti amo anquiixcoilhuijque Job para melahuac yaya se tajtacolchijquet. Yon amo aqui quinanquilijtoc itatzintoquil quej quinamiqui. 
<span class="verse" id="JB32_13">13&#160;</span>Huan amo techilhuica para Job itatoc más talnamiqui que amojuanti o para san Toteco huelis quinextilis se tajtacolchijca tacat para tajtacolchijtoc. 
<span class="verse" id="JB32_14">14&#160;</span>Sinta Job monajnanquilijtosquía nohuaya, na amo nijnanquilisquía quej amojuanti anquinanquilijtoque. </div>
<div class='p'>
<span class="verse" id="JB32_15">15&#160;</span>“Job, ni eyi mohuampoyohua momajmatijtoque huan ayecmo quimatij taya quiijtose. 
<span class="verse" id="JB32_16">16&#160;</span>Na niquinchixtoc ma camanaltica, pero inijuanti ayecmo moliníaj huan ayecmo mitznanquilíaj. 
<span class="verse" id="JB32_17">17&#160;</span>Huajca na nojquiya niquijtos cati nimoilhuijtoc, 
<span class="verse" id="JB32_18">18&#160;</span>pampa nijpiya miyac camanali cati monequi niquijtos, huan notonaltzi techchihualtía ma nicamanalti. 
<span class="verse" id="JB32_19">19&#160;</span>Niitztoc quej se yancuic cuetaxti cati temitoc ica xocomecat iayo huan ya quinequi tzayanis. Huan quej nopa nojquiya na nitemitoc ica camanali hasta tzayanisnequi noyolo. 
<span class="verse" id="JB32_20">20&#160;</span>Monequi nicamanaltis para nicaxanis se quentzi. Huajca techcahuilica ma nicamanalti. 
<span class="verse" id="JB32_21">21&#160;</span>Amo aqui nijchicoicnelis, yon ta, yon ne eyi. Yon amo aqui nijyejyectalis ica nocamanal. 
<span class="verse" id="JB32_22">22&#160;</span>Pampa sinta nijhueyimati se huan seyoc amo, Toteco cati techchijqui techchihuasquía nihuetzis nimictoc.  </div>
<div class='psalmlabel' id='JB33_0'> 33</div>
<div class='s'>Eliú quitelhui Job </div>
<div class='p'>
<span class="verse" id="JB33_1">1&#160;</span>“Job, na nimitztajtanía xijtacaquili cati nimitzilhuis. 
<span class="verse" id="JB33_2">2&#160;</span>Na nipejtoc nicamanalti, huajca techcahuili ma nijsenhuiquili. 
<span class="verse" id="JB33_3">3&#160;</span>Huan niquijtos nochi cati senquisa xitahuac huan cati melahuac. 
<span class="verse" id="JB33_4">4&#160;</span>Itonal Toteco yaya techchijchijqui. Quena, taijyocuili Toteco Cati Quipiya Nochi Chicahualisti huan techmacac nemilisti ica iijyoyo. 
<span class="verse" id="JB33_5">5&#160;</span>Ximocualtali huan technanquili nimantzi sinta tihueli. </div>
<div class='p'>
<span class="verse" id="JB33_6">6&#160;</span>“Na nojquiya niitztoc san se quej ta iixpa Toteco. Na nojquiya nitachijchihuali ica soquit quej ta. 
<span class="verse" id="JB33_7">7&#160;</span>Huajca amo techimacasi na pampa na amo nieli se masehuali cati quipiya hueyi tequiticayot para ica nimitzmajmatis o nimitzchihuas xihuihuipica. </div>
<div class='p'>
<span class="verse" id="JB33_8">8&#160;</span>“Na nimitztacaquilijtoya quema tiquijto, 
<span class="verse" id="JB33_9">9&#160;</span>para titapajpactic huan amo teno amo cuali tijchijtoc. Tiquijtojtoc tixitahuac huan amo tijpiya tajtacoli. 
<span class="verse" id="JB33_10">10&#160;</span>Tiquijtohua para Toteco san quitemohua quenicatza huelis quipantis se tajtacoli para mitzitas quej tiicualancaitaca. 
<span class="verse" id="JB33_11">11&#160;</span>Nojquiya tiquijtojtoc para Toteco quicalaquijtoc moicxi ipan cuahuit para quintetzopas, huan mitztachilía sesen huelta quema timolinía. </div>
<div class='p'>
<span class="verse" id="JB33_12">12&#160;</span>“Xiquita, ya ni cati na nimitzilhuía. Melahuac titajtacolchijtoc pampa amo xitahuac ticamanaltitoc ten Toteco. Toteco Dios itztoc más hueyi que se masehuali. 
<span class="verse" id="JB33_13">13&#160;</span>Huajca ¿para ten tijtelhuía ica cati amo cuali pampa amo mitzyolmelahua para ten mitztatzacuiltía? </div>
<div class='p'>
<span class="verse" id="JB33_14">14&#160;</span>“Toteco Dios technojnotza talojtzitzi, pero tojuanti amo tijmachilíaj. 
<span class="verse" id="JB33_15">15&#160;</span>Quemantica technojnotza ipan se temicti, o ipan se tanextili ica tayohua quema masehualme tahuel cochtoque ipan inintapech. 
<span class="verse" id="JB33_16">16&#160;</span>Toteco tecamanalhuía para teconsejomacas huan para quinmajmatis ica cati panos teipa. 
<span class="verse" id="JB33_17">17&#160;</span>Quinnojnotza masehualme para quinyolcuepas ten inintajtacolhua huan para ma amo mohueyimatica. 
<span class="verse" id="JB33_18">18&#160;</span>Nojquiya quimanahuía ininemilis para amo huetzise imaco cati amo cuali huan para amo yase micta. </div>
<div class='p'>
<span class="verse" id="JB33_19">19&#160;</span>“Pero nojquiya quemantica Toteco quixitahua se masehuali ica cocolisti huan tacuajcualocayot ipan nochi itacayo, masque amo quipostequi yon se iomiyo. 
<span class="verse" id="JB33_20">20&#160;</span>Huan nopa cocoxquet ayecmo teno quiixtocas para quicuas masque tahuel ajhuiyac nopa tacualisti pampa ayecmo mayanas. 
<span class="verse" id="JB33_21">21&#160;</span>Quej nopa, nopa masehuali mocahuas tahuel cuahuactoc huan san omit, 
<span class="verse" id="JB33_22">22&#160;</span>huan monechcahuis nopa tonali para miquis huan quitalpachose. </div>
<div class='p'>
<span class="verse" id="JB33_23">23&#160;</span>“Pero sinta itztosquía se tayolmelajquet ten ilhuicac cati motatajtisquía ica Toteco huan quinextisquía para nopa tacat itztoc xitahuac, 
<span class="verse" id="JB33_24">24&#160;</span>huajca Toteco quitasojtasquía huan quiilhuisquía itequipanojca: ‘Xijmajcahua ma yahui nopa masehuali. Amo xijchihuaca ma miqui pampa nijpantijtoc seyoc cati taxtahuas por inemilis.’ 
<span class="verse" id="JB33_25">25&#160;</span>Huan huajca itacayo nopa masehuali mochicahuas quej se conet itacayo. Quipiyas chicahualisti quej se telpocat. 
<span class="verse" id="JB33_26">26&#160;</span>Huan quema motatajtis, Toteco quitacaquilis huan quiicnelis. Huan yaya moixtachilis ica Toteco huan huicas ica miyac paquilisti. Huan Toteco sempa quiijtos para xitahuac huan quitiochihuas miyac. 
<span class="verse" id="JB33_27">27&#160;</span>Huan nopa masehuali quinilhuis ihuampoyohua: ‘Nitajtacolchijtoc huan nitaixpanotoc, pero Toteco amo techmacac cati quinamiqui. 
<span class="verse" id="JB33_28">28&#160;</span>Toteco techmanahui ten miquilisti huajca noja niitztos ipan ni taltipacti ipan taahuili.’ </div>
<div class='p'>
<span class="verse" id="JB33_29">29&#160;</span>“Quena, Toteco quichihua ya ni miyac huelta para quinojnotzas se masehuali. 
<span class="verse" id="JB33_30">30&#160;</span>Yaya quimanahuía ialma ten miquilisti para huelis itztos inihuaya cati yoltoque nica campa taahuili. 
<span class="verse" id="JB33_31">31&#160;</span>Xijtacaquili cati niquijtohua, Job. Techtacaquili huan noja techcahuili ma niquijto se ome camanali. 
<span class="verse" id="JB33_32">32&#160;</span>Pero sinta ta tijnequi tiquijtos se camanali, huajca xiquijto. Huan na nijtacaquilis huan nimitzilhuis sinta xitahuac o amo. 
<span class="verse" id="JB33_33">33&#160;</span>Huan sinta amo teno tijnequi tiquijtos, huajca techtacaquili. Amo ximolini huan na nimitzmachtis para titalnamiquis.”  </div>
<div class='psalmlabel' id='JB34_0'> 34</div>
<div class='s'>Eliú quiijto Job mohueyimati </div>
<div class='p'>
<span class="verse" id="JB34_1">1&#160;</span>Teipa Eliú sempa camanaltic huan quiijto: </div>
<div class='p'>
<span class="verse" id="JB34_2">2&#160;</span>“Techtacaquilica antacame cati antalnamiquij huan cati antaixmatilme. 
<span class="verse" id="JB34_3">3&#160;</span>Hueli tijtapejpenise taya cuali para tijtacaquilise ica tonacas, quej ica tocamac hueli tijtapejpenise taya tacualisti eltoc ajhuiyac. 
<span class="verse" id="JB34_4">4&#160;</span>Huan quej nopa nojquiya monequi tijtapejpenise catijqui ojti eltoc xitahuac para ipan tinejnemise. Ma timomachtica san sejco cati eltoc cuali. 
<span class="verse" id="JB34_5">5&#160;</span>Pampa Job quiijtojtoc para itztoc xitahuac, pero Toteco Dios amo quitajtolsencahua quej elisquía xitahuac. 
<span class="verse" id="JB34_6">6&#160;</span>Quiijtohua para masque amo teno quichijtoc, Toteco quitocaxtía se istacatiquet. Quiijtohua para masque amo tajtacolchijtoc, Toteco quitatzacuiltía nelchicahuac. </div>
<div class='p'>
<span class="verse" id="JB34_7">7&#160;</span>“¿Canque itztoc seyoc tacat cati mohueyimati quej Job? San quinequi quiijtos cati amo teno ipati. 
<span class="verse" id="JB34_8">8&#160;</span>Yaya nemi ica tacame cati quichihuaj cati fiero. Quintemohua amo cuajcualme para quinchihuas ihuampoyohua. 
<span class="verse" id="JB34_9">9&#160;</span>Job quiijtojtoc para san tapic para se masehuali quichihuas campeca para quipaquilismacas Toteco. </div>
<div class='p'>
<span class="verse" id="JB34_10">10&#160;</span>“Huajca amojuanti cati antalnamiquij, techtacaquilica. Nochi anquimatij para Toteco Cati Quipiya Nochi Chicahualisti amo tajtacolchihua, yon amo taixpano. 
<span class="verse" id="JB34_11">11&#160;</span>Yaya quintaxtahuía nochi masehualme quej quinamiqui ica cati amo cuali quichijtoque huan quej nopa ojti cati ipan nemij. 
<span class="verse" id="JB34_12">12&#160;</span>Huan tijmatij melahuac para Toteco amo quema quichihua cati amo cuali. Nochipa Toteco Cati Quipiya Nochi Chicahualisti tetajtolsencahua quej quinamiqui. 
<span class="verse" id="JB34_13">13&#160;</span>Amo aqui quimacac Toteco tequiticayot ica ni taltipacti pampa elqui yaya cati quichijchijqui ni taltipacti. 
<span class="verse" id="JB34_14">14&#160;</span>Huan sinta Toteco Dios quiquixtisquía Itonaltzi ipan taltipacti, huan ayecmo techmacasquía iijyoyo para ma titaijyotilanaca, 
<span class="verse" id="JB34_15">15&#160;</span>nochi masehualme miquisquíaj huan mocuepasquíaj taltepocti. </div>
<div class='p'>
<span class="verse" id="JB34_16">16&#160;</span>“Huajca techtacaquili huan xijchihua campeca para tijmachilis cati nimitzilhuis. 
<span class="verse" id="JB34_17">17&#160;</span>¿Huelis tanahuatis Toteco sinta yaya amo quinequi quichihuas cati xitahuac? ¿Huelis ta tijtelchihuas nopa Tetajtolsencajquet Cati Quipiya Nochi Chicahualisti? 
<span class="verse" id="JB34_18">18&#160;</span>Yaya Toteco Dios cati quinilhuía nopa tanahuatiani huan tayacanani: ‘Fiero amonemilis huan amo anquichihuaj cati xitahuac.’ 
<span class="verse" id="JB34_19">19&#160;</span>Yaya amo quinchicoicnelía masehualme. Ihuical quinchihuilía cati huejhueyi, cati tominpiyani huan cati teicneltzitzi pampa yaya quinchijqui nochi masehualme. 
<span class="verse" id="JB34_20">20&#160;</span>Nochi masehualme san itztoque para se talojtzi huan nimantzi miquij. Tajco yohual huihuipicaj huan taloch miquij. Nojquiya taloch miquij nopa masehualme cati quipiyaj chicahualisti masque amo aqui quitalijtoc imax. </div>
<div class='p'>
<span class="verse" id="JB34_21">21&#160;</span>“Toteco Dios ica miyac cuidado quitachilía nochi cati masehualme quichihuaj ipan ni taltipacti. Yaya quinita nochi. 
<span class="verse" id="JB34_22">22&#160;</span>Amo onca se tzintayohuilot masque cati más yayahuic campa masehualme cati quichihuaj cati amo cuali hueli motatise iixpa Toteco Dios. 
<span class="verse" id="JB34_23">23&#160;</span>Amo itequi se tacat para quiijtos quema yaya yas iixpa Toteco para yaya ma quitajtolsencahua. 
<span class="verse" id="JB34_24">24&#160;</span>Huan Toteco Dios amo aqui monequi quitajtanis caquihuili para quitzontamiltis se tequichijquet huan quitalis seyoc ipan ilugar. 
<span class="verse" id="JB34_25">25&#160;</span>Yaya quitachilía nochi cati quichihuaj huan ipan san se yohual quintepexihuía huan quintzontamiltía. 
<span class="verse" id="JB34_26">26&#160;</span>Quemantica quintzontamiltía fiero tacame tonaya iniixpa nochi masehualme, 
<span class="verse" id="JB34_27">27&#160;</span>pampa quitahuelcajtoque Toteco Dios huan ayecmo nejnemij ipan iojhui. 
<span class="verse" id="JB34_28">28&#160;</span>Huelis inijuanti quintaijyohuiltijtoque cati teicneltzitzi, pero cati teicneltzitzi quitzajtzilijque Toteco Dios, huan yaya quincajqui. Toteco quipactía quintacaquilía cati taijyohuíaj. 
<span class="verse" id="JB34_29">29&#160;</span>Pero sinta Toteco amo quinequi camanaltis, ¿ajquiya huelisquía quitelhuis ya? ¿Sinta yaya moixtatis, ajquiya huelis quipantis? Yaya itztoc cati quitzacuilía se fiero tacat, 
<span class="verse" id="JB34_30">30&#160;</span>para ma amo tanahuati ipan se tali huan ma amo hueli quitali se taquetzti para imasehualhua. </div>
<div class='p'>
<span class="verse" id="JB34_31">31&#160;</span>“¿Para ten se masehuali quej ta amo quiilhuía Toteco Dios: ‘Nitajtacolchijtoc, pero ayecmo nijchihuas’? 
<span class="verse" id="JB34_32">32&#160;</span>O quiilhuis: ‘Technextili nopa taixpanoli cati nijchijtoc pampa amo nijmati. Sinta nitajtacolchijtoc, techilhui quenicatza huan ayecmo nijchihuas.’ </div>
<div class='p'>
<span class="verse" id="JB34_33">33&#160;</span>“¿Timoilhuía para monequi Toteco Dios ma mitztaxtahui quej ta mitzpactía quema noja amo tijnequi timoyolcuepas ten motajtacolhua? Ta huan amo na cati monequi tijtapejpenis taya tijchihuas huan monequi timoyolcuepas. Huajca techilhui taya timoilhuía. 
<span class="verse" id="JB34_34">34&#160;</span>Tacame cati talnamiquij huan masehualme cati miyac quimachilíaj techilhuise, 
<span class="verse" id="JB34_35">35&#160;</span>para ta tiJob, amo tijmati taya tiquijtohua pampa amo titamachilía. 
<span class="verse" id="JB34_36">36&#160;</span>Quinamiquiyaya tijselis se tatzacuiltili cati hueyi pampa ticamanaltic ten Toteco Dios quej quichihuasquía se fiero tacat. 
<span class="verse" id="JB34_37">37&#160;</span>Huajca ama amo san tijhuica tajtacoli ica cati tijchijqui achtohuiya, pero nojquiya timohueyimajtoc huan tijtaijilhuijtoc Toteco Dios ica miyac tamanti.”  </div>
<div class='psalmlabel' id='JB35_0'> 35</div>
<div class='s'>Eliú quiijto para amo hueli tijtaijilhuise Toteco </div>
<div class='p'>
<span class="verse" id="JB35_1">1&#160;</span>Eliú quisenhuiquili camanalti huan quiilhui Job: </div>
<div class='p'>
<span class="verse" id="JB35_2">2&#160;</span>“¿Timoilhuía para xitahuac quema tiquijtohua para tiitztoc cuali iixpa Toteco Dios? 
<span class="verse" id="JB35_3">3&#160;</span>Huan teipa nojquiya tiquijtohua: ‘¿Taya techpalehuijtoc para amo nitajtacolchihua?’ </div>
<div class='p'>
<span class="verse" id="JB35_4">4&#160;</span>“Na nimitznanquilis ta huan nochi mohuampoyohua huan nimitzilhuis para ten más cuali se amo tajtacolchihuas. 
<span class="verse" id="JB35_5">5&#160;</span>Xijtachili ilhuicacti huan mixti huan tiquitas para tahuel más huejcapa que ta. 
<span class="verse" id="JB35_6">6&#160;</span>Sinta titajtacolchihua, ¿taya tijchihuilis Toteco? Masque titajtacolchihuasquía talojtzitzi, motajtacol amo quitanahuisquía Toteco Dios. 
<span class="verse" id="JB35_7">7&#160;</span>Huan sinta timonejnemiltis xitahuac, yaya amo teno quitani por ta. ¿Taya nemacti hueli tijmacas ta? 
<span class="verse" id="JB35_8">8&#160;</span>Motajtacolhua quintanahui sequinoc masehualme quej ta, huan quema tijchihua cati cuali, elis sequinoc masehualme cati tiquinpalehuis. </div>
<div class='p'>
<span class="verse" id="JB35_9">9&#160;</span>“Teicneltzitzi tzajtzij quema taijyohuíaj inimaco masehualme cati quipiyaj más chicahualisti. Quitemohuaj se acajya ma quinmanahui. 
<span class="verse" id="JB35_10">10&#160;</span>Pero amo quitzajtzilíaj Toteco Dios huan quiijtohuaj: ‘¿Canque itztoc Toteco Dios cati techchijchijqui huan cati temaca paquilisti ipan taohuijcayot? 
<span class="verse" id="JB35_11">11&#160;</span>¿Canque itztoc yaya cati techchihua achi más ma tijpiyaca talnamiquilisti que tapiyalme huan totome?’ </div>
<div class='p'>
<span class="verse" id="JB35_12">12&#160;</span>“Huan quemantica masehualme quitzajtzilíaj Toteco Dios huan yaya amo quinnanquilía, pampa inijuanti tahuel mohueyimatij o quichihuaj cati fiero. 
<span class="verse" id="JB35_13">13&#160;</span>Pero amo quinamiqui sinta tiquijtose para Toteco Cati Quipiya Nochi Chicahualisti amo quintacaquilía huan amo quinchihuilía cuenta cati talojtzitzi quitzajtzilíaj. 
<span class="verse" id="JB35_14">14&#160;</span>Huan amo melahuac nojquiya sinta tiquijtose para Toteco Dios amo quiita nochi cati pano. Toteco quimati taya tijchijtoc huan mitzchihuilis cati xitahuac sinta timochiyas ipan ya. 
<span class="verse" id="JB35_15">15&#160;</span>¿Ticualani ica ya san pampa amo mitznanquilía nimantzi huan amo quincualancaita nochi fiero tacame? 
<span class="verse" id="JB35_16">16&#160;</span>Job, ticamanaltitoc quej se cati huihuitic. Ticamanaltitoc miyac pero amo tijmati taya tiquijtohua.”  </div>
<div class='psalmlabel' id='JB36_0'> 36</div>
<div class='p'>
<span class="verse" id="JB36_1">1&#160;</span>Eliú quisenhuiquili camanaltic huan quiijto: </div>
<div class='p'>
<span class="verse" id="JB36_2">2&#160;</span>“Xijpiya moyolo huan techcahuili ma nimitzcamanalhui seyoc talojtzi para nimitznextilis cati melahuac. Noja nijpiya se ome camanali para nijtenpalehuis Toteco Dios. 
<span class="verse" id="JB36_3">3&#160;</span>Nijtequihuis nochi notalnamiquilis huan nimitzmacas se tamachtili cati mitznextilis para Toteco Dios cati techchijqui nelía quichihua cati xitahuac. 
<span class="verse" id="JB36_4">4&#160;</span>Na nimitzilhuía nochi cati melahuac pampa nijpiya miyac talnamiquilisti cati tahuel cuali. </div>
<div class='p'>
<span class="verse" id="JB36_5">5&#160;</span>“Nelía hueyi Toteco Dios, pero amo aqui quihuejcamajcahua. Yaya quipiya nochi chicahualisti huan nochi tamachilisti. 
<span class="verse" id="JB36_6">6&#160;</span>Yaya amo quincahuilía ma itztoca masehualme cati fiero ininemilis, pero quinmaca teicneltzitzi cati xitahuac. 
<span class="verse" id="JB36_7">7&#160;</span>Toteco Dios nochipa quinmocuitahuía cati xitahuaque iixpa. Yaya quinhueyitalía huan quinsehuía inihuaya tanahuatiani para tanahuatise para nochipa. 
<span class="verse" id="JB36_8">8&#160;</span>Huan sinta hualas ininpani taohuijcayot huan taijyohuilisti, 
<span class="verse" id="JB36_9">9&#160;</span>Toteco Dios quinnextilía nopa tajtacoli cati quichijque huan quenicatza mohueyimajtoque. 
<span class="verse" id="JB36_10">10&#160;</span>Quinpalehuía para ma quitacaquilica icamanal para ma moxitahuaca. Quinnahuatía ma moyolcuepaca huan ma quicahuaca inintajtacolhua. </div>
<div class='p'>
<span class="verse" id="JB36_11">11&#160;</span>“Sinta inijuanti quitacaquilise huan quitepanitase cati quiijtohua, Toteco Dios quintiochihuas huan inijuanti quipiyase paquilisti ipan nochi ininemilis huan nochi cati quichihuase quisas cuali. 
<span class="verse" id="JB36_12">12&#160;</span>Pero sinta inijuanti amo quitacaquilise, miquise ica macheta pampa amo quipixque talnamiquilisti. 
<span class="verse" id="JB36_13">13&#160;</span>Pampa fiero tacame quicualancaitaj Toteco Dios. Amo mocuepaj ica ya, yon amo quinotzaj ma quinpalehui quema yaya quintatzacuiltía. 
<span class="verse" id="JB36_14">14&#160;</span>Fiero tacame miquij quema noja telpocame pampa quichihuaj ten hueli ica sequinoc tacame nopona campa quinhueyichihuaj teteyome. 
<span class="verse" id="JB36_15">15&#160;</span>Por inintaijyohuilis Toteco quinmaquixtis masehualme. Quinchihua ma quitacaquilica huan ma moyolcuepaca ten inintajtacolhua. </div>
<div class='p'>
<span class="verse" id="JB36_16">16&#160;</span>“Toteco nojquiya quinequi mitzmanahuis huan mitziyocatalis ten nochi tamanti cati mahuilili. Quinequi mitzhuicas ipan se hueyi tamayamit campa mitzhueyitalis ipan mochaj ica nochi tacualisti cati más cuali. 
<span class="verse" id="JB36_17">17&#160;</span>Pero ta tahuel ticualantoc ica cati tajtacolchihuaj, huan tiquijtohua monequi Toteco quintatzacuiltis. Huajca xijmati para quinamiqui Toteco Dios mitztatzacuiltis nojquiya. 
<span class="verse" id="JB36_18">18&#160;</span>Pero ximomocuitahui para amo aqui mitzyoltilanas ica tomi para tijchihuas cati fiero. Amo xijcahuili se taxtahuili ma mitzchihua titajtacolchihuas. 
<span class="verse" id="JB36_19">19&#160;</span>¿Timoilhuía para motomi huan mochicahualis mitzmanahuis para amo tijselis taijyohuilisti ten Toteco? </div>
<div class='p'>
<span class="verse" id="JB36_20">20&#160;</span>“Amo xijnequi ma eli tayohua quema tacame quinhuilanaj masehualme ten ininchaj para quinchihuilise miyac tamanti cati fiero. 
<span class="verse" id="JB36_21">21&#160;</span>Ximoiyocatali ten nochi tamanti cati amo cuali. Toteco quititanqui ni taijyohuilisti ipan ta para mitzcuepaltis ten se nemilisti cati fiero. </div>
<div class='s'>Eliú quiijto Toteco quipiya nochi chicahualisti </div>
<div class='p'>
<span class="verse" id="JB36_22">22&#160;</span>“Toteco Dios quipiya nochi chicahualisti. Amo aqui seyoc tamachtijquet cati tamachtía quej ya. 
<span class="verse" id="JB36_23">23&#160;</span>Amo aqui huelis quiilhuis Toteco Dios taya ojti ma quitoquili. Amo aqui huelis quiilhuis para amo cuali cati quichihua. 
<span class="verse" id="JB36_24">24&#160;</span>Más cuali xijhueyichihua por nochi huejhueyi tamanti cati yaya quichijtoc ica ichicahualis. Xijhueyichihua ica huicat. 
<span class="verse" id="JB36_25">25&#160;</span>Nochi masehualme huelij quiitaj nopa huejhueyi tamanti cati yaya quichijtoc, masque san quiitaj itequi Toteco ica huejca. </div>
<div class='p'>
<span class="verse" id="JB36_26">26&#160;</span>“Toteco Dios nelía hueyi huan yeca tojuanti amo tiyajatij tijtamiixmatij. Yon amo aqui hueli quipohua quesqui xihuit quipiya. 
<span class="verse" id="JB36_27">27&#160;</span>Toteco quichihua ma tejco nopa apocti huan teipa quichihua ma huetzi at ipan taltipacti. 
<span class="verse" id="JB36_28">28&#160;</span>Ten nopa mixti, Toteco quichihua ma huetzi at cati cuali para ma atica nochi masehualme. 
<span class="verse" id="JB36_29">29&#160;</span>¿Hueli se masehuali quimachilis quenicatza momoyahua mixti huan quenicatza hualtemos nopa tatomonilot? 
<span class="verse" id="JB36_30">30&#160;</span>Xiquita quenicatza Toteco quisemanqui tapetanilot para quiyahualos campa itztoc. Xiquita quenicatza quintaahuilía hasta tatzinta ipan hueyi at. 
<span class="verse" id="JB36_31">31&#160;</span>Ica ihueyi chicahualis, quinahuatía ni taltipacti huan temaca tacualisti hasta mocahua. 
<span class="verse" id="JB36_32">32&#160;</span>Ipan imax quipixtoc miyac tapetanilot huan quinmajcahua campa yaya quinequi. 
<span class="verse" id="JB36_33">33&#160;</span>Quema tatomoni, techyolmelahua para huala miyac at cati huetzis chicahuac. Huan nopa chicahualisti technextilía icualancayo Toteco huan quinyolmelahua tajtacolchihuani para ma moyolcuepaca.  </div>
<div class='psalmlabel' id='JB37_0'> 37</div>
<div class='p'>
<span class="verse" id="JB37_1">1&#160;</span>“Huan quema nimoilhuía ten ya ni, techmajmatía huan quichihua ma huihuipica noyolo. 
<span class="verse" id="JB37_2">2&#160;</span>Xijtacaquilica itoscac Toteco Dios cati eltoc quej tatomonilot. 
<span class="verse" id="JB37_3">3&#160;</span>Itoscac ajsi campa hueli ipan ilhuicacti, huan itapetanilo ajsi ica chicahualisti campa hueli ipan taltipacti. 
<span class="verse" id="JB37_4">4&#160;</span>Teipa huala nopa tatomonilot cati technextilía Toteco Dios ihueyitilis. Quema yaya camanalti, quichihua ica nochi ichicahualis. 
<span class="verse" id="JB37_5">5&#160;</span>Nelía yejyectzi tijcaquij itoscac quema tatomoni. Yaya quichihua huejhueyi tamanti cati tojuanti amo tijmachilíaj. </div>
<div class='p'>
<span class="verse" id="JB37_6">6&#160;</span>“Yaya quinahuatía nopa sital set ma huetzi ipan taltipacti. Quiilhuía at cati huetzi chicahuac. 
<span class="verse" id="JB37_7">7&#160;</span>Nochi masehualme quicahuaj inintequi huan san mocahuaj ipan ininchaj para quiixmatise ihueyi chicahualis. 
<span class="verse" id="JB37_8">8&#160;</span>Tapiyalme cati nemij ipan cuatitamit motatíaj campa teme huan campa inintepasol. 
<span class="verse" id="JB37_9">9&#160;</span>Huala at chicahuac ten ilhuicac huan nopa ajacat quihualica se tasesecayot cati chicahuac. 
<span class="verse" id="JB37_10">10&#160;</span>Iijyoyo Toteco Dios quititani tasesecayot huan set. Quichihua miyac at ma mochihua hielo. 
<span class="verse" id="JB37_11">11&#160;</span>Yaya quitemitía nochi mixti ica at huan ten nopa mixti quititani nopa tapetanilot campa hueli. 
<span class="verse" id="JB37_12">12&#160;</span>Toteco Dios quimajcajqui nopa fiero tapetanilot ica imax. Huan quinhualtitani ipan nochi ni taltipacti para ma quichihuaca cati yaya quinequi. 
<span class="verse" id="JB37_13">13&#160;</span>Quemantica Toteco Dios quititani nopa miyac at para ica quintatzacuiltis masehualme, o huelis para ica quintiochihuas, o huelis san para quiatequis italtipac. </div>
<div class='p'>
<span class="verse" id="JB37_14">14&#160;</span>“Job, xijtacaquili ya ni. Xijchiya se talojtzi huan ximoyolilhui ten nopa huejhueyi tiochicahualnescayot cati Toteco Dios quichihua. 
<span class="verse" id="JB37_15">15&#160;</span>¿Tijmati quenicatza Toteco Dios quinahuatía nochi at ma huetzi chicahuac huan quenicatza quichihua ma tapetani ten mixti? 
<span class="verse" id="JB37_16">16&#160;</span>¿Tijmati quenicatza ne mixti eltoc san ajacatipa huan amo huetzi hasta talchi? Tojuanti san tijtachilíaj por nochi italnamiquilis. 
<span class="verse" id="JB37_17">17&#160;</span>¿Tijmati ta para ten tipatzmiqui ica tajcotona quema tailpitza nopa ajacat cati huala ica tatzinta? 
<span class="verse" id="JB37_18">18&#160;</span>¿Ta tijpalehui Toteco para quipatahuas ilhuicacti quej se hueyi tescat cati cahuani? </div>
<div class='p'>
<span class="verse" id="JB37_19">19&#160;</span>“Ta cati tiquijtohua tijmati nochi, technextili quenicatza timonechcahuise ica Toteco Dios, pampa tojuanti amo tijmatij. Eltoc quej tiitztoque ipan tzintayohuilot. 
<span class="verse" id="JB37_20">20&#160;</span>¿Timoilhuía niquilhuis para na nijnequi nijcamanalhuis? Pero ¿ajquiya quinequisquía quicamanalhuis se quej ya cati huelis quitolos noja yoltoc? 
<span class="verse" id="JB37_21">21&#160;</span>Quema nopa ajacat quihuica nopa mixti, tojuanti yon amo tihuelij tijtachilíaj tonati pampa tahuel cahuantoc. 
<span class="verse" id="JB37_22">22&#160;</span>Toteco Dios huala ten norte huan yahualtic quipixtoc itatanex cati tahuel cahuani. Toteco huala ica nochi ihueyitilis cati tahuel temajmatía. 
<span class="verse" id="JB37_23">23&#160;</span>Amo hueli tijmachilíaj iyajatil Toteco Cati Quipiya Nochi Chicahualisti, pero yaya nelía xitahuac huan techtasojta, huan yeca amo techtzontamiltía. 
<span class="verse" id="JB37_24">24&#160;</span>Yeca nochi masehualme campa hueli, quiimacasij. Yaya amo quiita para ipati yon se cati moilhuía para quipiya miyac talnamiquilisti.”  </div>
<div class='psalmlabel' id='JB38_0'> 38</div>
<div class='s'>TOTECO quinextili Job para nelquentzi quimati </div>
<div class='p'>
<span class="verse" id="JB38_1">1&#160;</span>Huajca TOTECO quinojnotzqui Job ten se ajcomalacat huan quiilhui: </div>
<div class='p'>
<span class="verse" id="JB38_2">2&#160;</span>“¿Para ten ta cati amo teno tijmati tiquijtohua amo cuali cati na ica nochi notalnamiquilis nijchihua? 
<span class="verse" id="JB38_3">3&#160;</span>Ximoquetza cuali huan ximocualtali para technanquilis pampa na nijpiya sequij tatzintoquili para ta. </div>
<div class='p'>
<span class="verse" id="JB38_4">4&#160;</span>“¿Canque tiitztoya ta quema nijtaliyaya itzinpehualtil ni taltipacti? Sinta nelía titalnamiqui, techilhui. 
<span class="verse" id="JB38_5">5&#160;</span>¿Tijmati quenicatza nijcualtali ihuexca huan nijtamachijqui quesqui metros quipiyasquía? 
<span class="verse" id="JB38_6">6&#160;</span>¿Tijmati ipan taya motatzquilijtoc nopa taquetzalme ipan itzinpehualtil? ¿Ajquiya quitali nopa achtohui tet cati más monequi huan cati yahui calesquina? 
<span class="verse" id="JB38_7">7&#160;</span>¿Canque tiitztoya quema nochi nopa sitalime huicayayaj ica paquilisti ica ijnaloc huan noilhuicac ejcahua <a href='#FN4' epub:type='noteref' class='noteref'>*</a> tzajtziyayaj ica paquilisti para techhueyichihuase? </div>
<div class='p'>
<span class="verse" id="JB38_8">8&#160;</span>“Na cati nijtalili inepa nopa hueyi at quema topontiquisqui ica nochi ichicahualis ten campa nijchijqui, 
<span class="verse" id="JB38_9">9&#160;</span>huan nijtali mixti huan tzintayohuilot iixco quej elisquía iyoyo. 
<span class="verse" id="JB38_10">10&#160;</span>¿Tijmati quenicatza nijtzajqui nopa hueyi at quej se quitzacua se caltemit para ayecmo quisas ten itejteno? 
<span class="verse" id="JB38_11">11&#160;</span>Huan niquilhui hueyi at: ‘Hasta nica huelis tiajsis pero amo huelis tipanos más. Nica tamis campa hueli ajsis moa cati mohuijhuisojtihuala talojtzitzi.’ </div>
<div class='p'>
<span class="verse" id="JB38_12">12&#160;</span>“¿Timoilhuía quemantica ta tijnahuatijtoc tonali ma tanesi ica ijnaloc huan ma taahui nopa tonati? 
<span class="verse" id="JB38_13">13&#160;</span>¿Timoilhuía tijnahuatijtoc nopa tonali ma tatanexti hasta campa hueli campa itamiya taltipacti para masehualme ayecmo ma quichihuaca más tajtacoli ica tayohua? 
<span class="verse" id="JB38_14">14&#160;</span>¿Tijchijtoc ma taahui cuali nopa chichiltic taahuili cati monextía ica ijnaloc? ¿Ta tijchijtoc para iixco taltipacti ma nesi quej quipiya iyoyo cati chichiltic? 
<span class="verse" id="JB38_15">15&#160;</span>¿Tijpanextijtoc campa motatíaj nopa tajtacolchihuani? ¿Tijtzacuili cati quitanantoya iajcol para tecocos? </div>
<div class='p'>
<span class="verse" id="JB38_16">16&#160;</span>“¿Tiquitztoc canque meya nopa at ipan hueyi at? ¿Ticalactoc ipan nopa hueyi ostot ten hueyi at huan tinejnentoc hasta tatzinta? 
<span class="verse" id="JB38_17">17&#160;</span>¿Mitznextilijtoque campa eltoc nopa caltemit ten miquilisti huan micta? 
<span class="verse" id="JB38_18">18&#160;</span>¿Tijmati quesqui ipatajca ni taltipacti? Techilhui sinta tijmati nochi ya ni. </div>
<div class='p'>
<span class="verse" id="JB38_19">19&#160;</span>“¿Tijmati nopa ojti cati ipan huala taahuili? ¿Huelis techilhuis canque yahui nopa tzintayohuilot? 
<span class="verse" id="JB38_20">20&#160;</span>¿Huelis tijhuicas taahuili hasta ichaj? ¿Tijmati nopa ojti hasta campa pejqui? 
<span class="verse" id="JB38_21">21&#160;</span>Ta, quena, timoilhuía tijmati nochi ya ni pampa timoilhuía titacatqui quema ayemo nijchijchihuayaya nochi ni tamanti. Temachti timoilhuía tijmati miyac pampa tijpiya tahuel miyac xihuit. Pero amo melahuac ten timoilhuía. </div>
<div class='p'>
<span class="verse" id="JB38_22">22&#160;</span>“¿Tiyajtoc campa nicajoctoc nopa sital set? ¿Tiyajtoc campa nijchijchihua nopa tesihuit huan nicajocui? 
<span class="verse" id="JB38_23">23&#160;</span>Nochi ya nopa nicajoctoc para nijtequihuis ipan nopa tonali ten taohuijcayot huan ipan tatehuilisti. 
<span class="verse" id="JB38_24">24&#160;</span>¿Tijmati nopa ojti cati yahui campa pehua itaahuil tonati? ¿Tijmati canque pejtoc nopa ajacat cati huala ica campa hualquisa tonati huan yahui ipan nochi taltipacti? Na nijmati. </div>
<div class='p'>
<span class="verse" id="JB38_25">25&#160;</span>“¿Ta tijmati ajquiya quichijchijqui aojti ipan tamayamit para ipan ma motalo nopa at cati huetzi huan ajquiya quinextili iojhui nopa tapetanilot? 
<span class="verse" id="JB38_26">26&#160;</span>¿Tijmati ajquiya quichihua ma huetzi at ipan huactoc tali campa amo teno eli? 
<span class="verse" id="JB38_27">27&#160;</span>¿Tijmati ajquiya quixolonía nopa tali cati tahuel amiqui huan quichihua ma ixhua xihuit cati selic? Na, quena, nijchijqui. </div>
<div class='p'>
<span class="verse" id="JB38_28">28&#160;</span>“¿Quipiya itata nopa at cati huetzi? ¿Canque huala nopa ajhuechti? 
<span class="verse" id="JB38_29">29&#160;</span>¿Ajquiya inana nopa tasesecayot? ¿Canque huala nopa tasesecayot cati huetzi ica ijnaloc? Na nijtitani. 
<span class="verse" id="JB38_30">30&#160;</span>At mocuepa tasesecayot campa mantoc at huan ipan hueyame huan mochihua tetic quej tet pampa na nijchihua. </div>
<div class='p'>
<span class="verse" id="JB38_31">31&#160;</span>“¿Huelis ta tiquintzacuilis nopa sitalime Pléyades para ma ayecmo nejnemica? ¿O huelis tiquintojtomas nopa sitalime cati inintoca Orión para ayecmo ma mocahuaca tatzquitoque? 
<span class="verse" id="JB38_32">32&#160;</span>¿Timoilhuíaj ta tiquinilhuía nopa sitalime cati sentic nemij quema inihora para monextise ipan ilhuicacti? ¿Ta cati tiquinyacana ipan iniojhui nopa sitalime cati sentic yahuij cati inintoca Osa Mayor huan Osa Menor? 
<span class="verse" id="JB38_33">33&#160;</span>¿Tiquinixmati nopa tanahuatilme cati quitoquilíaj nochi tamanti ipan ilhuicacti huan ipan ni taltipacti? </div>
<div class='p'>
<span class="verse" id="JB38_34">34&#160;</span>“¿Huelis ta tijtzajtzilis chicahuac ne mixti huan tijchihuas ma taquiyahui? 
<span class="verse" id="JB38_35">35&#160;</span>¿Hueli tijnahuatis ma quisa miyac tapetanilot huan ma huetzitij campa ta tijnequi? Na nihueli. 
<span class="verse" id="JB38_36">36&#160;</span>Na nitemaca talnamiquilisti huan taixmatilisti. 
<span class="verse" id="JB38_37">37&#160;</span>¿Ajquiya quipiya miyac talnamiquilisti para quiijtos quesqui mixti onca? ¿Ajquiya hueli quichihuas ma huetzi miyac at quema tahuactoc, 
<span class="verse" id="JB38_38">38&#160;</span>huan nochi tali mocuectoc taltepocti huan taltojtolomit? </div>
<div class='p'>
<span class="verse" id="JB38_39">39&#160;</span>“¿Tihueli tijtemos tacualisti para se sihua león para quintamacas iconehua, 
<span class="verse" id="JB38_40">40&#160;</span>cati mochixtoque ipan iniosto o ipan cuatitamit? Na nihueli. 
<span class="verse" id="JB38_41">41&#160;</span>Na nihueli niquintemohuilía inintacualis nopa cacalome quema ininconehua techtzajtzilíaj, niininTeco, huan nentinemij ipan inintepasol pampa mayanaj.  </div>
<div class='psalmlabel' id='JB39_0'> 39</div>
<div class='p'>
<span class="verse" id="JB39_1">1&#160;</span>“Job, ¿ta tijmati quema taconehuíaj nopa chivojme cati itztoque ipan cuatitamit? ¿Ta tiquitztoc quenicatza se sihua masat quitacatiltía icone? 
<span class="verse" id="JB39_2">2&#160;</span>¿Tijmati quesqui metzti monequi tanemiltise nopa tenan chivojme, 
<span class="verse" id="JB39_3">3&#160;</span>hasta mohuitolose para quintacatiltise ininconehua para tamis inintacuajcualol? 
<span class="verse" id="JB39_4">4&#160;</span>Nopa pilchivojtzitzi moscaltíaj nopona ipan cuatitamit huan teipa yahuij huejca para motamacase iniselti huan ayecmo mocuepaj campa inintatahua. </div>
<div class='p'>
<span class="verse" id="JB39_5">5&#160;</span>“¿Ta tijmati ajquiya quinchijtoc nopa cuatita burrojme para teimacasise huan nejnemise huejca ipan cuatita? ¿Tijmati ajquiya quinchijtoc majcajtoque para ma yahui campa quinequij? 
<span class="verse" id="JB39_6">6&#160;</span>Na nijchijqui. Na cati niquintali cuatita huan niquinmacac nopa tamayamit campa onca istat para nopona ma itztoca. 
<span class="verse" id="JB39_7">7&#160;</span>Nopa burrojme amo quinequij quicaquise nopa tahuejchihualisti ipan altepeme, yon amo quinequij nopa burrohuicani ma quintzajtzilica. 
<span class="verse" id="JB39_8">8&#160;</span>Inijuanti paquij motalojtinemij ipan cuatitamit para quipantise inintacualis. Nopona quicuajtinemij nochi tamanti xihuit cati selic. </div>
<div class='p'>
<span class="verse" id="JB39_9">9&#160;</span>“¿Timoilhuíaj huelis tijmaxojtilis nopa hueyi búfalo cati nemi cuatita? ¿Timoilhuía para quinequis mocahuas calijtic campa tacuaj motapiyalhua? 
<span class="verse" id="JB39_10">10&#160;</span>¿Huelis ta tijtalis se cuahuit iquechta huan tijtequihuis nopa hueyi búfalo para tijpoxonis motal? ¿Timoilhuía para quinequis tapoxonis ica se teposti ipan motal? 
<span class="verse" id="JB39_11">11&#160;</span>¿Huelis timotemachis ipan nopa tapiyali pampa hueyi huan quipiya miyac chicahualisti? ¿Huelis tijcajtehuas huan tijmatis para quichihuas nopa tequit cati tijnequi ma quichihua? 
<span class="verse" id="JB39_12">12&#160;</span>¿Huelis tijtitanis para ma quimama motrigo huan quihualicas hasta mochaj? </div>
<div class='p'>
<span class="verse" id="JB39_13">13&#160;</span>“Nopa sihua totot cati itoca avestruz, quihuihuipitza o quipatahua ieltapal, pero amo hueli patani quej nopa cigüeña. 
<span class="verse" id="JB39_14">14&#160;</span>Nopa avestruz quicajtehua itecsis xalixco para ma mototonili. 
<span class="verse" id="JB39_15">15&#160;</span>Amo moilhuía para se acajya hueli moquetzas ininpani o se tapiyali hueli quinpitzinis. 
<span class="verse" id="JB39_16">16&#160;</span>Yaya tahuel mosisinía ica iconehua quej elisquía amo iaxcahua huan yon amo quinchihuilía cuenta sinta miquij, 
<span class="verse" id="JB39_17">17&#160;</span>pampa na, niamoTeco, amo nijmacac talnamiquilisti huan tamachilisti. 
<span class="verse" id="JB39_18">18&#160;</span>Pero quema nopa avestruz motanana huan motalohua, chicahuac yahui huan quintani nochi cahuayojme huan nochi cati ininpa tejcotoque. </div>
<div class='p'>
<span class="verse" id="JB39_19">19&#160;</span>“¿Ta cati tiquinmacac ininchicahualis cahuayojme huan tijyecchijqui ininquechta ica inintzoncal cati huehueyac? 
<span class="verse" id="JB39_20">20&#160;</span>¿Ta tiquinmacac cahuayojme yajatili para huitonise quej chapolime? Se cahuayo quipactía tzajtzi chicahuac huan mohueyimati huan temajmatía. 
<span class="verse" id="JB39_21">21&#160;</span>Quitejtzona tali ica iisti huan paqui pampa quipiya miyac chicahualisti. Huan ipan tatehuilisti se cahuayo, 
<span class="verse" id="JB39_22">22&#160;</span>amo majmahui huan amo cholojtehua. 
<span class="verse" id="JB39_23">23&#160;</span>Masque cuataminti quiajsi ipan ielchiqui o quiajsij ica cuachoso o machetas cati tatequi, se cahuayo noja quichihua itequi. 
<span class="verse" id="JB39_24">24&#160;</span>Ica nochi iyolo quitejtzona tali chicahuac ica iisti huan paqui quema quicaqui tapitzali. Nimantzi quinequi yas ipan nopa tatehuilisti. 
<span class="verse" id="JB39_25">25&#160;</span>Quema se tapitza, se cahuayo taijnecui hasta huejca para quimatis canque eltoc nopa tatehuilisti huan tahuel paqui quema quicaqui tzajtzij cati motehuíaj o quicaqui se tayacanquet ten soldados cati temaca tanahuatili. </div>
<div class='p'>
<span class="verse" id="JB39_26">26&#160;</span>“¿O huelis ta tijmacatoc talnamiquilisti nopa cuatojti para motananas huan quipatahuas ieltapal ica tatzinta huan patantehuas? 
<span class="verse" id="JB39_27">27&#160;</span>¿Huelis ica ta motanahuatil motanana nopa cuatojti cati más hueyi huan yahui campa tepexit para quichihuas itepasol huejcapa? 
<span class="verse" id="JB39_28">28&#160;</span>Nopona nopa cuatojti mocahua para itztos ipan nopa tepexit huan nopona quichihua itepasol. Cochi campa teme cati más huejcapa. 
<span class="verse" id="JB39_29">29&#160;</span>Huan ten nopona quitajtachilía huejca hasta quiita se tapiyali para quiitzquis. 
<span class="verse" id="JB39_30">30&#160;</span>O yahui campa huetztoc itacayo se tapiyali cati mictoc para quihualicas huan quintamacas ipilconehua ica esti.”  </div>
<div class='psalmlabel' id='JB40_0'> 40</div>
<div class='p'>
<span class="verse" id="JB40_1">1&#160;</span>TOTECO nojquiya quiilhui Job: </div>
<div class='p'>
<span class="verse" id="JB40_2">2&#160;</span>“¿Noja tijnequi timonajnanquilis nohuaya na, nimoTeco Cati Nijpiya Nochi Chicahualisti? Ta cati techtaijilhuiyaya ¿tijpiya camanali para technanquilis?” </div>
<div class='s'>Job quinanquili Toteco </div>
<div class='p'>
<span class="verse" id="JB40_3">3&#160;</span>Huajca Job quiilhui TOTECO: </div>
<div class='p'>
<span class="verse" id="JB40_4">4&#160;</span>“Na amo teno nopati. Amo hueli nimitznanquilis. Más cuali nijtalis nomax ipan nocamac huan ayecmo nimolinis. 
<span class="verse" id="JB40_5">5&#160;</span>Ya nicamanaltic miyac huan ayecmo nijpiya camanali para niquijtos.” </div>
<div class='s'>Toteco sempa quiixcoilhui Job </div>
<div class='p'>
<span class="verse" id="JB40_6">6&#160;</span>Huan TOTECO sempa quinojnotzqui Job ten tatajco nopa ajcomalacat huan quiilhui: </div>
<div class='p'>
<span class="verse" id="JB40_7">7&#160;</span>“Ximoquetza quej se tacat huan ximocualtali para technanquilis cati nimitztatzintoquilis. 
<span class="verse" id="JB40_8">8&#160;</span>¿Tiquijtohua para na amo nixitahuac huan ta tixitahuac? 
<span class="verse" id="JB40_9">9&#160;</span>¿Tijpiya chicahualisti quej na, nimoTeco Dios, nijpiya? ¿Ta tihueli tijchihua ma tatomoni motoscac nelchicahuac quej na nihueli nijchihua? 
<span class="verse" id="JB40_10">10&#160;</span>Huajca sinta nelía tihueyi quej na, ximoquenti nopa tatanexti huan technextili mohueyitilis. Technextili motequiticayo huan nopa tatepanitacayot cati quinamiqui tijselis. 
<span class="verse" id="JB40_11">11&#160;</span>Xijnexti mohueyi cualancayo. Xiquintachili cati mohueyimatij huan xiquinechcapantali. 
<span class="verse" id="JB40_12">12&#160;</span>Xiquinpinahualti nochi cati motepanitaj san ica motachiyalis. Ximoquejquetza ininpani nopa masehualme cati fiero ininemilis. 
<span class="verse" id="JB40_13">13&#160;</span>Xiquintalpacho nochi inijuanti ipan tali huan xiquinmajcahua ipan nopa tzintayohuilot ten miquilisti. 
<span class="verse" id="JB40_14">14&#160;</span>Sinta huelis tijchihuas nochi ya nopa, huajca na nojquiya nimitzitas para tihueyi pampa melahuac tihuelqui timomaquixti ica mochicahualis. </div>
<div class='p'>
<span class="verse" id="JB40_15">15&#160;</span>“Xiquita, nopa hueyi tapiyali Behemot. Nojquiya na nijchijchijqui ya san se quej nimitzchijqui ta. Quicua sacat quej se huacax. 
<span class="verse" id="JB40_16">16&#160;</span>Xijtachili quenicatza quipiya miyac chicahualisti ipan imetztomahuiya huan ipan nopa huejhueyi músculo ipan iijti. 
<span class="verse" id="JB40_17">17&#160;</span>Quipiya icuitapil cati mohuijhuisohua quej se tiocuahuit. Huan ipan iquescuayo quipiya italo cati cuali moijilpitoc ica italijcho san sejco. 
<span class="verse" id="JB40_18">18&#160;</span>Iomiyohua xitahuaque huan tetique quej nopa teposti bronce. Huan imetzhua tetique quej se barra ten teposti. 
<span class="verse" id="JB40_19">19&#160;</span>Nopa Behemot itztoc nopa tayacanca ejemplo ten noyajatil ten nochi tapiyalme cati na, niamoTeco niquinchijchijtoc. San na cati nijchijqui huelis nijnechcahuis ica nocuitapa huan yaya amo teno techchihuilis. 
<span class="verse" id="JB40_20">20&#160;</span>Nopa cuatitamit campa miyac cuatitan tapiyalme mahuiltijtinemij temaca nopa xihuit cati más cuali para nopa Behemot ma quicua. 
<span class="verse" id="JB40_21">21&#160;</span>Yaya moteca itantita iniecahuil nopa xihuime cati onca ipan at huan motatía ipan inincuayo cati más xolontoc. 
<span class="verse" id="JB40_22">22&#160;</span>Nopa lotos cuame cati onca atenti quimacaj iniecahuil campa nopa álamo cuame cati moscaltíaj atenti. 
<span class="verse" id="JB40_23">23&#160;</span>Nopa Behemot amo momajmatía masque mosisinisquía nopa at. Amo mocuesohua sinta temi nopa hueyat Jordán huan quiajsis ipan icamac. 
<span class="verse" id="JB40_24">24&#160;</span>Amo aqui huelis quiitzquis, o quimasiltis o quitalilis anillos ipan iyacatzol para quihuicas ilpitoc.  </div>
<div class='psalmlabel' id='JB41_0'> 41</div>
<div class='p'>
<span class="verse" id="JB41_1">1&#160;</span>“¿O huelis tinelhueyi hasta tihuelis tiquitzquis nopa leviatán tapiyali ica se teposchijcoli? ¿Huelis tiquilpis ica se lazo ipan icamac quej na nihueli? 
<span class="verse" id="JB41_2">2&#160;</span>¿Huelis tiquilpis ta ica se lazo ipan iyacatzol o tijcoyonis ipan icamachal para tijpanoltis se teposchijcoli? 
<span class="verse" id="JB41_3">3&#160;</span>¿Huelis timoilhuía para yaya mitztajtanis miyac huelta para xijcahua, o mitztacahualtis ica camanali cati yejyectzitzi? 
<span class="verse" id="JB41_4">4&#160;</span>¿Timoilhuía para quichihuas se camanal sencahuali mohuaya para elis motequipanojca para nochipa? 
<span class="verse" id="JB41_5">5&#160;</span>¿Ta tihuelis tijmaxojtilis huan tijpixtos ipan mochaj quej elisquía se totot huan tiquinmacas mosihuapilhua ma quiahuiltica? 
<span class="verse" id="JB41_6">6&#160;</span>¿Tiquita nopa michtajtamani huelise quihuicase ipan tianquis para quinamacase inacayo? 
<span class="verse" id="JB41_7">7&#160;</span>¿Tihuelis tijcoyonis icuetaxo ica miyac cuataminti o tijcoyonis itzonteco ica huejhueyi teposchijcolme? 
<span class="verse" id="JB41_8">8&#160;</span>Sinta tiquitzquisquía, yaya mitztehuisquía. Huan amo quema tiquelcahuasquía nopa tatehuilisti ihuaya. Ayecmo quema tijnequis tiquitzquis sempa. </div>
<div class='p'>
<span class="verse" id="JB41_9">9&#160;</span>“San tapic para tijnequis tiquitzquis para tiquilpis pampa amo tihuelis. Itachiyalis tahuel mitzmajmatis. 
<span class="verse" id="JB41_10">10&#160;</span>Huajca amo aqui mosemaca quiixitis nopa leviatán, yon quiitzquis. Huan sinta amo aqui motemaca itztos iixpa ya cati na nijchijtoc, ¿ajquiya huelis itztos noixpa na cati niamoTeco? 
<span class="verse" id="JB41_11">11&#160;</span>Na amo aqui nijtahuiquilía. Nochi cati onca tatzinta ilhuicacti na noaxca. </div>
<div class='p'>
<span class="verse" id="JB41_12">12&#160;</span>“Nojquiya nicamanaltis ten nopa chicahualisti cati nopa leviatán quipiya ipan sesen imetz huan ipan nochi itacayo huan quenicatza yejyectzi hueli ajqui. 
<span class="verse" id="JB41_13">13&#160;</span>Amo aqui hueli quicoyonilis icuetaxo. Amo aqui motemaca moquetzas nechca icamac para quitalilis se tepos camachali. 
<span class="verse" id="JB41_14">14&#160;</span>Amo aqui hueli quitapohuilis icamac pampa quipiya itancoch cati tahuel temajmati. 
<span class="verse" id="JB41_15">15&#160;</span>Nopa cacahuayot cati moquetztoc icuitapa cuali tatzquitoc huan tahuel tetic quej tet. 
<span class="verse" id="JB41_16">16&#160;</span>Amo quicahuilía panos ajacat huan yon se tamanti amo hueli quicoyonis. 
<span class="verse" id="JB41_17">17&#160;</span>Tatzquitoc inacayo san sejco huan amo aqui hueli quiniyocatalis. </div>
<div class='p'>
<span class="verse" id="JB41_18">18&#160;</span>“Quema nopa leviatán mijtzomía, quisa cati eltoc quej tapetanilot. Huan iixteyolhua nesij chichiltic quej tanestihuala. 
<span class="verse" id="JB41_19">19&#160;</span>Ipan icamac quisa miyac tit huan timoyot. 
<span class="verse" id="JB41_20">20&#160;</span>Ipan iyacatzol quisa pocti quej quema quimoloníaj se tacuali ipan se tit ten acat. 
<span class="verse" id="JB41_21">21&#160;</span>Ica iijyoyo quilemenaltía ticoli huan ipan icamac quisa tilelemecti. </div>
<div class='p'>
<span class="verse" id="JB41_22">22&#160;</span>“Quipiya miyac chicahualisti ipan iquechta. Huan campa hueli campa yahui, quinmajmatía nochi cati quinpantía. 
<span class="verse" id="JB41_23">23&#160;</span>Campa mocuilpachojtoc icuetaxo tahuel motzquitoc. Neltetic huan amo mojmolinía icuetaxo campa hueli ipan itacayo. 
<span class="verse" id="JB41_24">24&#160;</span>Quipiya iyolix neltetic quej se tet. Quena, tahuel tetic quej se metat. 
<span class="verse" id="JB41_25">25&#160;</span>Quema nopa leviatán moquetza, quinmajmatía nochi cati itztoque iixpa hasta cati más yoltetique. Nochi cholohuaj pampa yaya tahuel mosisinía. 
<span class="verse" id="JB41_26">26&#160;</span>Yon se macheta, cuataminti o teposchoso hueli quicocos. 
<span class="verse" id="JB41_27">27&#160;</span>Nopa leviatán quiita teposti quej elisquía sacat. Nopa teposti bronce quichihua quej elisquía se cuahuit cati palantoc. 
<span class="verse" id="JB41_28">28&#160;</span>Yaya amo cholohua quema quimajcahuilíaj cuataminti. Huan quema quimajcahuilíaj tet ica tatehuitatzti, yaya quiita quej quimajcahuilisquíaj tasoli. 
<span class="verse" id="JB41_29">29&#160;</span>Masque quimaquilíaj ica cuahuit yaya amo quichihuilía cuenta huan san quinhuetzquilía quema quimajcahuilíaj se cuachoso ten teposti. 
<span class="verse" id="JB41_30">30&#160;</span>Tatzinta iijti quipiya icacahuayo cati tetic huan cati tatequi. Huan quema mohuahuatatza, tahuel quipoxonía tali. </div>
<div class='p'>
<span class="verse" id="JB41_31">31&#160;</span>“Nopa leviatán quimolonaltía nopa at quema quiolinía. Eltoc quej quichihua ma mojmolini nopa at hasta campa más tatzinta. 
<span class="verse" id="JB41_32">32&#160;</span>Huan quema yahui aixco, quiposonaltijti nopa at. Quema tijtachilis nopa hueyi at cati posoni, nesi chipahuac quej elisquía itzoncal se huehuentzi. 
<span class="verse" id="JB41_33">33&#160;</span>Ipan nochi taltipacti amo onca yon se tapiyali quej nopa leviatán cati amo teno quiimacasi. 
<span class="verse" id="JB41_34">34&#160;</span>Ten huejcapa, yaya quintachilía nochi cati mohueyimatij. Yaya inintanahuatijca nochi cati mohueyimatij.”  </div>
<div class='psalmlabel' id='JB42_0'> 42</div>
<div class='s'>Job moyolcuetqui iixpa TOTECO </div>
<div class='p'>
<span class="verse" id="JB42_1">1&#160;</span>Huan Job quiilhui TOTECO: </div>
<div class='p'>
<span class="verse" id="JB42_2">2&#160;</span>“Na nijmati para ta nochi tihueli tijchihua. Amo aqui huelis mitztzacuilis para amo tijchihuas yon se tamanti cati timoilhuijtoc para tijchihuas. 
<span class="verse" id="JB42_3">3&#160;</span>Ta titatzintocayaya ¿ajquiya nopa masehuali cati quiijtohuayaya amo cuali cati tijchihuayaya? Na nieli nopa tacat. Nicamanaltiyaya ten miyac huejhueyi tamanti cati amo nijmatiyaya huan amo nijmachiliyaya. </div>
<div class='p'>
<span class="verse" id="JB42_4">4&#160;</span>“Ta techilhui ma nijtacaquili, pampa tijnequiyaya ticamanaltis nohuaya. Tiquijtohuayaya ta techtatzintoquilis huan nimitznanquilis sinta melahuac nijpiya talnamiquilisti. </div>
<div class='p'>
<span class="verse" id="JB42_5">5&#160;</span>“Pero TOTECO nimitzilhuía. Na nijcactoya ten ta, pero ama nimitzitztoc. 
<span class="verse" id="JB42_6">6&#160;</span>Huan yeca nimoijiya huan nimoyolcuepa moixpa. Nimotemilía taltepocti ipan notzonteco huan nimosehuía ipan cuajnexti para nochi ma quimatica nimoyolcuectoc.” </div>
<div class='s'>TOTECO cualanqui inihuaya nopa eyi ihuampoyohua Job </div>
<div class='p'>
<span class="verse" id="JB42_7">7&#160;</span>Teipa quema Toteco tanqui camanalti ihuaya Job, quicamanalhui Elifaz cati ehua Temán, huan quiilhui: </div>
<div class='p'>“Na tahuel nicualani ica ta huan ica nopa ome mohuampoyohua pampa amo ancamanaltique xitahuac ten na quej notequipanojca Job. 
<span class="verse" id="JB42_8">8&#160;</span>Huajca ama xiquincuica chicome becerros huan chicome oquich chivojme, huan xiyaca campa notequipanojca Job. Huan nopona xiquintencahuaca quej se tacajcahualisti tatatili para anquiixtzacuase amotajtacolhua. Huan notequipanojca Job motatajtis por amojuanti huan na nijtacaquilis. Quej nopa amo nimechtzontamiltis quej quinamiqui nimechchihuilis por amotajtacolhua. Pampa amojuanti amo ancamanaltique xitahuac ten na quej notequipanojca Job.” </div>
<div class='p'>
<span class="verse" id="JB42_9">9&#160;</span>Huajca Elifaz cati ehua Temán, Bildad cati ehuayaya Súa huan Zofar cati ehuayaya Naamán, yajque huan quichihuatoj senquisa quej Toteco quinnahuatijtoya. Huan TOTECO quitacaquili Job quema motatajti por inijuanti. </div>
<div class='s'>TOTECO tahuel miyac quitiochijqui Job </div>
<div class='p'>
<span class="verse" id="JB42_10">10&#160;</span>Teipa quema Job motatajti por ihuampoyohua, Toteco Dios quiquixtili itaijyohuilis huan quicuepili nochi iricojyo. Huan quimacac ome huelta imiyaca cati quipixtoya achtohuiya. </div>
<div class='p'>
<span class="verse" id="JB42_11">11&#160;</span>Huan hualajque campa ya nochi isihua icnihua, itaca icnihua huan ihuampoyohua cati quiixmatque achtohuiya huan ilhuichijque ihuaya ipan ichaj. Huan quiyoltalijque huan quiyolchicajque por nochi nopa taijyohuilisti cati TOTECO quititanilijtoya. Huan sesen ten inijuanti quihualiquili Job se nemacti ten tomi huan se anillo ten oro. </div>
<div class='p'>
<span class="verse" id="JB42_12">12&#160;</span>Huan TOTECO quitiochijqui Job noja más que achtohuiya. Pampa ama quinpixqui 14 mil borregojme, chicuase mil camellos, mil pares huacaxme cati tapoxoníaj huan mil sihua burrojme. </div>
<div class='p'>
<span class="verse" id="JB42_13">13&#160;</span>Nojquiya TOTECO quimacac seyoc chicome itelpocahua huan seyoc eyi iichpocahua. 
<span class="verse" id="JB42_14">14&#160;</span>Nopa achtohui ichpocat itoca eliyaya Jemima, nopa ompa ichpocat itoca eliyaya Cesia huan nopa expa ichpocat itoca eliyaya Keren Hapuc. 
<span class="verse" id="JB42_15">15&#160;</span>Huan ipan nochi taltipacti amo oncayaya ichpocame cati tahuel yejyectzitzi quej iichpocahua Job. Huan Job quinmacac iichpocahua inintal huan ininparte ipan nochi cati quipixqui san se quej quinmacac itelpocahua. </div>
<div class='p'>
<span class="verse" id="JB42_16">16&#160;</span>Huan teipa Job noja itztoya 140 xihuit. Huan quinitac iconehua, iixhuihua, iniixhuihua ininconehua huan iniixhuihua ininconehua ininconehua. 
<span class="verse" id="JB42_17">17&#160;</span>Teipa mijqui Job quema eliyaya nelhuehuentzi.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#JB1_6"><span class="notemark">*</span> 1:6</a>
 <span class="ft">1:6 Ni camanali ipan hebreo quiijtohua “itelpocahua Toteco”. Quinequi quiijtos ilhuicac ehuani. Hueli elis ilhuicac ehuani cati quitoquilía Toteco cati tatzejtzeloltique o nopa ilhuicac ehuani cati huejcajquiya tajtacolchijque huan mochijque ajacame. Nica quiijtohua para Amocualtacat hualajqui inihuaya. Xiquita ipan Gn 6:2; Jb 2:1, 38:7 huan Dn 3:25 campa camanalti ten “itelpocahua Toteco”.</span></p></aside>
<aside epub:type='footnote' id="FN2"><p class="f"><a class="notebackref" href="#JB2_1"><span class="notemark">*</span> 2:1</a>
 <span class="ft">2:1 Xiquita Job 1:6.</span></p></aside>
<aside epub:type='footnote' id="FN3"><p class="f"><a class="notebackref" href="#JB16_17"><span class="notemark">*</span> 16:17</a>
 <span class="ft">16:17 Nimotatajtía.</span></p></aside>
<aside epub:type='footnote' id="FN4"><p class="f"><a class="notebackref" href="#JB38_7"><span class="notemark">*</span> 38:7</a>
 <span class="ft">38:7 Ipan hebreo quiijtohua ‘itelpocahua Toteco’. Xijtachili nojquiya Gn 6:2; Job 1:6, 2:1 huan Dn 3:25. Camanalti ten ilhuicac ehuani o iilhuicac ejcahua Toteco.</span></p></aside>

<hr />
</div>
</div></body></html>
