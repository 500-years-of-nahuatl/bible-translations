<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhe" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol toteco: Santa Biblia 1 SAMUEL 1</title>
</head>
<body dir='ltr'>
<ul class='tnav'>
<li><a href='index.xhtml'>1 SAMUEL</a></li>
</ul><ul class='tnav'><li><a href='1SA.xhtml#S11_0'>1</a></li>
<li><a href='1SA.xhtml#S12_0'>2</a></li>
<li><a href='1SA.xhtml#S13_0'>3</a></li>
<li><a href='1SA.xhtml#S14_0'>4</a></li>
<li><a href='1SA.xhtml#S15_0'>5</a></li>
<li><a href='1SA.xhtml#S16_0'>6</a></li>
<li><a href='1SA.xhtml#S17_0'>7</a></li>
<li><a href='1SA.xhtml#S18_0'>8</a></li>
<li><a href='1SA.xhtml#S19_0'>9</a></li>
<li><a href='1SA.xhtml#S110_0'>10</a></li>
</ul><ul class='tnav'>
<li><a href='1SA.xhtml#S111_0'>11</a></li>
<li><a href='1SA.xhtml#S112_0'>12</a></li>
<li><a href='1SA.xhtml#S113_0'>13</a></li>
<li><a href='1SA.xhtml#S114_0'>14</a></li>
<li><a href='1SA.xhtml#S115_0'>15</a></li>
<li><a href='1SA.xhtml#S116_0'>16</a></li>
<li><a href='1SA.xhtml#S117_0'>17</a></li>
<li><a href='1SA.xhtml#S118_0'>18</a></li>
<li><a href='1SA.xhtml#S119_0'>19</a></li>
<li><a href='1SA.xhtml#S120_0'>20</a></li>
</ul><ul class='tnav'>
<li><a href='1SA.xhtml#S121_0'>21</a></li>
<li><a href='1SA.xhtml#S122_0'>22</a></li>
<li><a href='1SA.xhtml#S123_0'>23</a></li>
<li><a href='1SA.xhtml#S124_0'>24</a></li>
<li><a href='1SA.xhtml#S125_0'>25</a></li>
<li><a href='1SA.xhtml#S126_0'>26</a></li>
<li><a href='1SA.xhtml#S127_0'>27</a></li>
<li><a href='1SA.xhtml#S128_0'>28</a></li>
<li><a href='1SA.xhtml#S129_0'>29</a></li>
<li><a href='1SA.xhtml#S130_0'>30</a></li>
</ul><ul class='tnav'>
<li><a href='1SA.xhtml#S131_0'>31</a></li>
</ul>

<div class='main' id='S10_0'>

<div class='mt'>1 Samuel  </div>
<div class='psalmlabel' id='S11_0'> 1</div>
<div class='s'>Elcana ihuaya nopa ome isihuajhua </div>
<div class='p'>

<span class="verse" id="S11_1">1&#160;</span>Itztoya se tlacatl tlen ejqui altepetl Ramataim Zofim ipan tlali Efraín, huan ya itoca eliyaya Elcana. Elcana elqui icone Jeroham, tlen elqui icone Eliú, tlen elqui icone Tohu, tlen huejcajquiya elqui icone Zuf. Huan Elcana itztoya ipan nopa hueyi familia tlen iixhuihua Efraín. 
<span class="verse" id="S11_2">2&#160;</span>Huan Elcana quinpixtoya ome isihuajhua. Se itoca eliyaya Ana huan nopa seyoc Penina. Huan Penina quinpiyayaya iconehua, pero Ana, axtle. </div>
<div class='p'>
<span class="verse" id="S11_3">3&#160;</span>Huan sesen xihuitl Elcana huan nochi ichaj ehuani quisayayaj ipan inialtepe huan yahuiyayaj altepetl Silo. Nopona quihueyitlaliyayaj TOTECO Tlen Quinyacana Ielhuicac Ejcahua Ma Tlatlanitij. Huan nopona quimacayayaj tlacajcahualistli iixpa. Huan nopona tequitiyayaj nopa ome totajtzitzi, Ofni huan Finees, tlen eliyayaj iconehua Elí. </div>
<div class='p'>
<span class="verse" id="S11_4">4&#160;</span>Huan quema Elcana quimacayaya tlacajcahualistli TOTECO, quinmacayaya se tlatectli nopa nacatl isihua Penina huan sese iconehua. 
<span class="verse" id="S11_5">5&#160;</span>Pero nochipa quimacayaya Ana nopa nacatl tlen más cuali. Pampa yonque TOTECO quichijtoya Ana para ax hueli conepiya, Elcana tlahuel quiicneliyaya. 
<span class="verse" id="S11_6">6&#160;</span>Huan Penina iompa sihua quicualancaitayaya huan quipinajtiyaya pampa ax conepiyayaya. </div>
<div class='p'>
<span class="verse" id="S11_7">7&#160;</span>Huan sesen xihuitl quema yahuiyayaj Silo campa itiopa TOTECO, Penina tlen hueli quiilhuiyaya Ana. Huan quichihuayaya para ma choca Ana hasta ax hueliyaya tlacua. 
<span class="verse" id="S11_8">8&#160;</span>Huajca Elcana tlen eliyaya ihuehue quiilhui: “¿Para tlen tichoca Ana? ¿Para tlen tlahuel timocuesohua hasta ax titlacua? ¿Ax timoilhuía para más cuali tinechpixtos na que majtlactli moconehua?” </div>
<div class='p'>
<span class="verse" id="S11_9">9&#160;</span>Huan se tonal quema itztoyaj ipan altepetl Silo huan tlantoya inintlacualis campa ichaj TOTECO, Ana momaijtoto ica TOTECO. Huan nopa totajtzi Elí mosehuijtoya ipan se cuasiya nechca nopa yoyon tiopamitl icuapuerta. 
<span class="verse" id="S11_10">10&#160;</span>Huan Ana ica miyac cuesoli pejqui momaijtohua ica TOTECO huan nelía mochoquiliyaya. 
<span class="verse" id="S11_11">11&#160;</span>Huan chicahuac quiilhui TOTECO tlen temachtli quichihuasquía intla quimacasquía se conetl, quiijto: “TOTECO, Ta Tlen Tiquinyacana Moelhuicac Ejcahua Ma Tlatlanitij, intla tinechtlacaquilisquía, huan tiquitasquía nocuesol, huan tinechtlasojtlasquía huan tinechmacas se nooquichpil; huajca nimitzmactilis para mitztequipanos nochi tonali ipan iyolis. Huan para monextis para ya senquistoc moaxca, ax quema motequilis itzoncal.” </div>
<div class='p'>
<span class="verse" id="S11_12">12&#160;</span>Huan Ana huejcajqui momaijto iixpa TOTECO, huan Elí quitlachilijtoya. 
<span class="verse" id="S11_13">13&#160;</span>Pero momaijtoyaya ixtacatzi huan san motenxipalojoliniyaya. Yeca Elí ax quicaquiyaya tlaque quiijtohuayaya. Huan moilhui para huelis ihuinti, 
<span class="verse" id="S11_14">14&#160;</span>yeca quiilhui: </div>
<div class='p'>―¿Para tlen tihualajqui intla tiihuinti? Xijcahua nopa tlaili. </div>
<div class='p'>
<span class="verse" id="S11_15">15&#160;</span>Huajca Ana quinanquili: </div>
<div class='p'>―¡Axtle, tate! Na ax niihuinti. Ax tleno niquitoc. Nijpiya se hueyi cuesoli huan ama niquilhuijtoc nochi nocuesol TOTECO. 
<span class="verse" id="S11_16">16&#160;</span>Amo ximoilhui para se nifiero sihuatl. Nihuejcajtoc nimomaijtohua pampa tlahuel miyac nimocuesohua huan yeca ax nicamatitoc. </div>
<div class='p'>
<span class="verse" id="S11_17">17&#160;</span>Huajca Elí quiilhui: </div>
<div class='p'>―Xiya ica paquilistli, huan Toteco Dios tlen toTeco tiisraelitame ma mitzmaca tlen tijtlajtlanijtoc. </div>
<div class='p'>
<span class="verse" id="S11_18">18&#160;</span>Huan Ana quinanquili: </div>
<div class='p'>―Tlascamati, tate. Intla tinechtlasojtla, xijchihua se favor, ximomaijto nopampa na. </div>
<div class='p'>Huan Ana quisqui ica miyac paquilistli, huan tlacuajqui huan ayoc mocueso. 
<span class="verse" id="S11_19">19&#160;</span>Huan hualmostla mejque nel ijnaltzi huan quihueyitlalijque TOTECO huan mocuepque ininchaj ipan altepetl Ramá. </div>
<div class='s'>Tlacatqui Samuel </div>
<div class='p'>Huan Elcana cochqui ihuaya isihua Ana, huan TOTECO quilnamijqui tlen Ana quitlajtlanijtoya. 
<span class="verse" id="S11_20">20&#160;</span>Huan Ana conecuic, huan teipa ajsic tonali huan quitlacatilti se piloquichpiltzi. Huan quitocajtlali Samuel pampa quiijto: “Ya ni nijtlajtlani TOTECO.” (Samuel quinequi quiijtos Tlen Quitlajtlanijtoc TOTECO.) </div>
<div class='p'>
<span class="verse" id="S11_21">21&#160;</span>Huajca Elcana huan nochi ichampoyohua yajque Silo para quimacase tlacajcahualistli TOTECO queja momajtoyaj quichihuaj sesen xihuitl. 
<span class="verse" id="S11_22">22&#160;</span>Pero Ana ax yajqui. Quiilhui ihuehue: </div>
<div class='p'>―Ax niyas hasta quema nijchichijcahualtis ni conetl. Huajca quena, nijhuicas ipan ichaj TOTECO, huan nopona nijcahuas para ma quitequipano TOTECO para nochipa. </div>
<div class='p'>
<span class="verse" id="S11_23">23&#160;</span>Huajca Elcana tlen eliyaya ihuehue quiilhui: </div>
<div class='p'>―Cualtitoc, xijchihua tlen tiquita para cuali. Ximocahua hasta quema tijchichijcahualtis, huan ma TOTECO quichihua ica ya nochi tlen tijtlajtlanijtoc. </div>
<div class='p'>Huajca Ana mocajqui huan quimocuitlahui icone hasta quichichijcahualti. </div>
<div class='s'>Ana quihuicac Samuel nepa Silo </div>
<div class='p'>
<span class="verse" id="S11_24">24&#160;</span>Huan teipa quema Ana quichichijcahualti nopa conetl, yonque noja pilsiltzi, quihuicac ichaj TOTECO nepa ipan Silo. Nojquiya quinhuicac eyi becerros huan nechca 24 litros trigo huan se cuetlaxtli temitoc ica xocomeca atl. Nochi quihuicac para quimactilis TOTECO. 
<span class="verse" id="S11_25">25&#160;</span>Huan quinmictijque nopa becerros huan quihualicaque nopa conetl iixpa nopa totajtzi Elí. 
<span class="verse" id="S11_26">26&#160;</span>Huan Ana quiilhui: </div>
<div class='p'>―Tate, ¿tinechilnamiqui? Na ninopa sihuatl tlen nimomaijtoyaya nica huan tinechtlachilijtoya. 
<span class="verse" id="S11_27">27&#160;</span>Na nijtlajtlani TOTECO para ma nechmaca ni oquichpil huan yaja nechmacatoc. 
<span class="verse" id="S11_28">28&#160;</span>Huan ama nijhualicatoc para nijmactilis TOTECO para ma quitequipano nochi iyolis. </div>
<div class='p'>Huan Elcana quihueyitlali TOTECO nopona.  </div>
<div class='psalmlabel' id='S12_0'> 2</div>
<div class='s'>Ana quitlascamatili TOTECO </div>
<div class='p'>
<span class="verse" id="S12_1">1&#160;</span>Huan Ana momaijto ica TOTECO huan quiijto: </div>
<div class='q'>“TOTECO, nelía niyolpaqui ipan ta. </div>
<div class='q'>Miyac tinechtiochijtoc huan tinechmacatoc yancuic chicahualistli. </div>
<div class='q'>Huan ama huelis niquinnanquilis nocualancaitacahua, </div>
<div class='q'>pampa ta, TOTECO, tinechmaquixtijtoc tlen nocuesol. </div>
<div class='q'>Huan yeca nelía niyolpaqui. </div>
<div class='q'>
<span class="verse" id="S12_2">2&#160;</span>Axaca seyoc tlen tlatzejtzeloltic queja ta, TOTECO. </div>
<div class='q'>Axaca seyoc Dios. </div>
<div class='q'>Axaca seyoc tlen hueli temanahuía queja ta, </div>
<div class='q'>san Toteco Dios tiiyojtzi. </div>
<div class='q'>
<span class="verse" id="S12_3">3&#160;</span>Imojuanti intlacame, amo ximohueyimatica. </div>
<div class='q'>Amo xicamatica chicahuac. </div>
<div class='q'>Amo ximotlepanitaca. </div>
<div class='q'>Pampa TOTECO san yajaya Dios tlen nochi quimati. </div>
<div class='q'>Yajaya inmechtlajtolsencahuas ica tlen inquichihuaj. </div>
<div class='q'>
<span class="verse" id="S12_4">4&#160;</span>Tiquinquixtilía ininteticayo tlen yolchicahuaque, </div>
<div class='q'>huan tiquinyolchicahua tlen ax quipiyaj fuerza. </div>
<div class='q'>
<span class="verse" id="S12_5">5&#160;</span>Tlacame tlen quipixque tlacualistli hasta mocahua ama tlaijiyohuíaj ica mayantli. </div>
<div class='q'>Huan tlen mayanayayaj, </div>
<div class='q'>ama hasta mocahua inintlacualis. </div>
<div class='q'>Huan nopa sihuatl tlen ax hueli conepiya, </div>
<div class='q'>ama ya quinpixtoc hasta chicome iconehua. </div>
<div class='q'>Huan nopa sihuatl tlen quinpiyayaya miyac iconehua, </div>
<div class='q'>ama ayoc tleno quinpiya. </div>
<div class='q'>
<span class="verse" id="S12_6">6&#160;</span>TOTECO, ta titemictía huan ta titemaca yolistli. </div>
<div class='q'>Ta titetemohuía campa miquistli huan ta tlen titetlejcoltía. </div>
<div class='q'>
<span class="verse" id="S12_7">7&#160;</span>TOTECO, ta tiquinchihua sequin tlacame teicneltzitzi, </div>
<div class='q'>huan sequin ta tiquinricojchihua. </div>
<div class='q'>Ta tlen titeicnotlalía huan titehueyichihua. </div>
<div class='q'>
<span class="verse" id="S12_8">8&#160;</span>TOTECO, ta tiquintlalana nopa teicneltzitzi tlen itztoque tlalchi. </div>
<div class='q'>Quena, tiquintlalana tlen mosehuíaj campa cuanextli, </div>
<div class='q'>huan tiquinhueyichihua para ma mosehuica ininhuaya huejhueyi tequitini. </div>
<div class='q'>Quena, TOTECO tiquinchihua ma mosehuica campa más onca tlatlepanitacayotl. </div>
<div class='q'>Pampa ta tlen más tihueyi. </div>
<div class='q'>Huan ta moaxca nochi tlamantli hasta nopa tlaquetzali ipan tlen tijquetzqui ni tlaltepactli. </div>
<div class='q'>
<span class="verse" id="S12_9">9&#160;</span>TOTECO, tiquinmocuitlahuía tlen tlaiyocatlalilme para ta, </div>
<div class='q'>pero tlen ax cuajcualme itztose ipan tzintlayohuilotl campa ayoc molinise. </div>
<div class='q'>Axaca tlatlanis san ica ya ichicahualis. </div>
<div class='q'>
<span class="verse" id="S12_10">10&#160;</span>TOTECO, tiquintzontlamiltis nochi tlen mitztehuíaj. </div>
<div class='q'>Tlatlatzinaltis tlen elhuicactli ininca nocualancaitacahua. </div>
<div class='q'>Tiquintlajtolsencahuas nochi tlacame campa hueli ipan tlaltepactli. </div>
<div class='q'>TOTECO, ta tlen tijmacas chicahualistli nopa tlanahuatijquetl tlen tijtlapejpenijtoc. </div>
<div class='q'>Quena, yajaya tlen ticajaltijtoc para quichihuas itequi, tijhueyichihuas.” </div>
<div class='p'>
<span class="verse" id="S12_11">11&#160;</span>Huan Elcana huan nochi ichampoyohua mocuepque ininchaj ipan altepetl Ramá, pero nopa conetl Samuel mocajqui huan quitequipano TOTECO queja quinahuati totajtzi Elí. </div>
<div class='s'>Nopa tlajtlacoli tlen quichijque iconehua Elí </div>
<div class='p'>
<span class="verse" id="S12_12">12&#160;</span>Huan itelpocahua Elí nelía eliyayaj ax cuajcualme huan niyon quentzi ax quiixmatiyayaj TOTECO. 
<span class="verse" id="S12_13">13&#160;</span>Quema tequitiyayaj queja totajtzitzi huan hualayaya se acajya para quitlatis tlacajcahualistli para TOTECO, inijuanti quititlaniyayaj se inintlatequipanojca ica se hueyi tepos huitztli imaco tlen quipixqui eyi cuachijcoli. Huan quema nopa nacatl tlen nopa tlacajcahualistli moloniyaya, 
<span class="verse" id="S12_14">14&#160;</span>inintlatequipanojca quicalaquiyaya nopa tepos huitztli ipan chachapali o ipan tlen hueli campa quiicxitíaj nopa nacatl huan nochi nopa nacatl tlen quiquixtiyaya quinhuiquiliyaya itelpocahua Elí. Huan queja nopa quichijque tlen ax monejqui nochipa ica nochi israelitame tlen ajsiyayaj Silo para quihueyitlalise TOTECO. 
<span class="verse" id="S12_15">15&#160;</span>Nojquiya quemantzi nopa tequitiquetl ajsiyaya quema aya quitlatiyayaj ichiyajca nopa nacatl ipan tlaixpa, huan quinilhuiyaya tlen temacaj tlacajcahualistli: “Xinechmaca nacatl para nijcacatzhuiliti nopa totajtzi pampa yajaya ax quiselis intla ya icsitoc. Yajaya quinequi xoxohuic para quicacatzos.” </div>
<div class='p'>
<span class="verse" id="S12_16">16&#160;</span>Huan quemantzi nopa tlacame quinanquiliyayaj quej ni: “Huelis tijhuicas tlen tijnequis, pero achtohui xijcahua ma tlatla ichiyajca queja quiijtohua tlanahuatili, huan huajca huelis tijcuis”. Huan quema queja nopa quinanquiliyayaj, huajca nopa tetlatequipanojquetl quiijtohuayaya: “Xinechmaca amantzi pampa intla ax tinechmacas nimitzquixtilis ica cualantli.” </div>
<div class='p'>
<span class="verse" id="S12_17">17&#160;</span>Huajca nelía se hueyi tlajtlacoli tlen quichihuayayaj ni telpocame iixpa TOTECO, pampa san quiahuilmatiyayaj nopa tlacajcahualistli tlen nopa israelitame quihualicayayaj para quimacase TOTECO. </div>
<div class='s'>Samuel quitequipano TOTECO tiopan calijtic </div>
<div class='p'>
<span class="verse" id="S12_18">18&#160;</span>Huan nopa piloquichpiltzi Samuel quitequipanohuayaya TOTECO tiopan calijtic huan moyoyontiyaya ica se pilyolixpantzajcayotzi tlen lino yoyomitl queja moyoyontíaj totajtzitzi. 
<span class="verse" id="S12_19">19&#160;</span>Huan sesen xihuitl inana quichihuiliyaya seyoc pilpantzajcayotzi huan quihuiquiliyaya quema yahuiyaya campa tiopamitl ihuaya ihuehue para quimacati TOTECO nopa tlacajcahualistli tlen monejqui sesen xihuitl. 
<span class="verse" id="S12_20">20&#160;</span>Huan sesen xihuitl nopa totajtzi Elí quitiochijqui Elcana ihuaya isihua, itatahua Samuel huan quiilhuiyaya Elcana: “Ma TOTECO mitztiochihua huan ma mitzmaca más coneme ica ni sihuatl pampa quimactilijtoc ni icone para quitequipanos TOTECO.” </div>
<div class='p'>Huan teipa inijuanti mocuepayayaj ininchaj. 
<span class="verse" id="S12_21">21&#160;</span>Huan TOTECO quitiochijqui Ana huan quimacac eyi ioquichpilhua huan ome isihuapilhua. Huan Samuel moscaltijtiyajqui ipan itiopa TOTECO. </div>
<div class='p'>
<span class="verse" id="S12_22">22&#160;</span>Huan Elí eliyaya nelía huehuentzi. Huan quimatiyaya nochi tlen fiero quinchihuiliyayaj itelpocahua nopa israelitame. Quimatqui quejatza cochiyayaj ininhuaya nopa sihuame tlen quimocuitlahuíaj nopa cuapuerta ipan nopa Yoyon Tiopamitl campa TOTECO mopantiyaya ininhuaya. 
<span class="verse" id="S12_23">23&#160;</span>Huajca Elí quinilhui itelpocahua: “¿Para tlen inquichihuaj tlen nelía fiero? Nijcactoc nochi tlen itlacajhua TOTECO mopohuilíaj para inquichihuaj. 
<span class="verse" id="S12_24">24&#160;</span>Noconehua, monequi xijcahuaca. Nelía ax cuali tlen inquichihuaj. Inquintlajtlacoltíaj itlacajhua TOTECO. 
<span class="verse" id="S12_25">25&#160;</span>Intla se quichihuilía seyoc tlacatl tlen fiero, quiselis se tlatzacuiltilistli. Pero imojuanti inquichihuaj tlen fiero ica TOTECO, huajca ¿ajqueya huelis inmechmanahuis tlen nopa hueyi tlatzacuiltili tlen inmechajsis?” </div>
<div class='p'>Pero itelpocahua Elí ax quinejque quitlacaquilise tlen inintata quinilhuiyaya pampa TOTECO ya motemacatoya para quintzontlamiltis. </div>
<div class='p'>
<span class="verse" id="S12_26">26&#160;</span>Pero nopa oquichpil Samuel moscaltiyaya huan Toteco Dios quipactiyaya nochi tlen quichihuayaya, huan nojquiya nochi tlacame quicualitayayaj. </div>
<div class='s'>TOTECO quiyolmelajqui Elí tlen panos ica ichaj ehuani </div>
<div class='p'>
<span class="verse" id="S12_27">27&#160;</span>Huan se tonal hualajqui se itiocamanalojca Toteco Dios para quipaxaloqui Elí huan quimacac ni tlajtoli tlen TOTECO quiilhuijtiyahuiyaya: “Na nimonexti iniixpa mohuejcapan tatahua quema itztoyaj ipan tlali Egipto huan quitequipanohuayayaj Faraón san tlapic. 
<span class="verse" id="S12_28">28&#160;</span>Huan nijtlapejpeni mohuejcapan tata Leví huan iteipa ixhuihua ipan nochi iconehua Israel para inelise nototajtzitzi. Nimechtlapejpeni inquitlatise tlacajcahualistli ipan notlaixpa, huan para inquitlatise copali, huan para noixpa inmotlalilise nopa yoyomitl tlen monequi para se totajtzi. Nojquiya nimechcahuili inquicuase nopa cuali nacatl tlen nochi tlacajcahualistli tlen israelitame nechmacase para nechhueyitlalise. 
<span class="verse" id="S12_29">29&#160;</span>Huajca ¿para tlen inquinelihuishuíaj nopa tlacajcahualistli huan nopa ofrendas tlen nitlanahuatijtoc ma nechhualiquilica ipan notiopa? ¿Para tlen tiquinicnelijtoc más motelpocahua huan ax na? ¿Para tlen inmotomajtoque ica nopa achtohui nacatl tlen más cuali tlen sesen tlacajcahualistli tlen quihualicaj noisraelita tlacajhua? </div>
<div class='p'>
<span class="verse" id="S12_30">30&#160;</span>“Huajca ama na tlen niimoTECO Dios nochi inisraelitame niquijtohua para yonque niquijtojtoya para ta huan nochi moteipa ixhuihua nechtequipanosquíaj nochipa, ama niquijtohua para ayoc niquincahuilis nechtequipanose tlen ax nechtlepanitaj. Na niquinicnelis inijuanti tlen nechicnelíaj huan tlen nechcualancaitaj, niquinicnotlalis. Huan nojquiya na tlen niimoTECO inisraelitame nimitzilhuía 
<span class="verse" id="S12_31">31&#160;</span>para monequi xitlacaqui pampa monechcahuía tonali para nimechcuilis nopa chicahualistli tlen inquipiyaj huan nopa chicahualistli tlen quipiyayayaj mohuejcapan tatahua huan ayoc aca tlen imoixhuihua itztos hasta huehuejtiyas. 
<span class="verse" id="S12_32">32&#160;</span>Huan timocuesos quema tiquitas queja niquechcapantlalis mochaj huan moixhuihua huan san sampa niquintiochihuas sequinoc israelitame tlahuel miyac. Huan niyon se moixhui ax itztos hasta huehuejtiyas. 
<span class="verse" id="S12_33">33&#160;</span>Nopa se quesqui tlen mofamilia tlen niquincahuas yoltoque tlaijiyohuise huan quipiyase hueyi cuesoli huan nochi ininconehua miquise quema noja telpocame. 
<span class="verse" id="S12_34">34&#160;</span>Huan para tijneltocas para, quena, temachtli nijchihuas tlen niquijtojtoc, ya ni tlen panos. Ipan se tonal miquise ica se huelta nochi ome motelpocahua, Ofni huan Finees. </div>
<div class='p'>
<span class="verse" id="S12_35">35&#160;</span>“Huan teipa nijtlalis se totajtzi tlen itztos xitlahuac huan tlen nechtequipanos huan quichihuas senquistoc tlen niquilhuis ma quichihua. Huan niquintiochihuas nochi ichaj ehuani, huan tlen ifamilia para nochipa itztose totajtzitzi tlen nechtequipanose huan itztose iixpa nopa tlanahuatijquetl tlen na nijtlapejpenijtos. 
<span class="verse" id="S12_36">36&#160;</span>Huan inijuanti tlen mocajtose tlen mochaj ehuani hualase huan motlancuaquetzase iixpa nopa totajtzi huan quitlajtlanise tomi huan tlen quicuase. Nojquiya moixhuihua quitlajtlanise se tequitl queja totajtzitzi para huelis tequipanose ipan tlaixpamitl huan queja nopa quipiyase inintlacualis.” Queja nopa quiijto nopa tiocamanalojquetl.  </div>
<div class='psalmlabel' id='S13_0'> 3</div>
<div class='s'>TOTECO quinojnotzqui Samuel </div>
<div class='p'>
<span class="verse" id="S13_1">1&#160;</span>Huan nopa piloquichpiltzi Samuel quipalehuiyaya Elí huan quej nopa quitequipanohuayaya TOTECO. Huan ipan nopa tonali ax más TOTECO quinnojnotzayaya tlacame para quinilhuis se tlajtoli. Ax ajachica quincamahuiyaya queja achtohuiya. 
<span class="verse" id="S13_2">2&#160;</span>Huan Elí ya eliyaya nelhuehuentzi huan ya popoyotiyaya. Huan se tonal Elí mosiyajcajtoya ipan ichaj, 
<span class="verse" id="S13_3">3&#160;</span>huan Samuel cochtoya ipan itiopa TOTECO campa icaxa Toteco Dios. Huan tlajco yohual quema nopa tlahuili tlen tiopan calijtic noja tlahuijtoya, 
<span class="verse" id="S13_4">4&#160;</span>TOTECO quinojnotzqui Samuel: </div>
<div class='p'>―¡Samuel! </div>
<div class='p'>Huan Samuel tlananquili: </div>
<div class='p'>―Nica niitztoc. </div>
<div class='p'>
<span class="verse" id="S13_5">5&#160;</span>Huan nimantzi mejqui huan yajqui quiitato Elí huan quiilhui: </div>
<div class='p'>―Nica niitztoc. ¿Para tlen tinechnotztoc? </div>
<div class='p'>Huan Elí quinanquili: </div>
<div class='p'>―Na ax nimitznotztoc. Xiya ximotecati sampa. </div>
<div class='p'>Huajca Samuel sampa motecato. 
<span class="verse" id="S13_6">6&#160;</span>Huan TOTECO sampayano quinojnotzqui huan quiijto: </div>
<div class='p'>―¡Samuel! </div>
<div class='p'>Huan Samuel sampa yajqui quiitato Elí huan quiilhui: </div>
<div class='p'>―Nica niitztoc. ¿Para tlen tinechnotztoc? </div>
<div class='p'>Huajca Elí quinanquili: </div>
<div class='p'>―Na ax nimitznotztoc. Xiya ximotecati sampa. </div>
<div class='p'>
<span class="verse" id="S13_7">7&#160;</span>Huan Samuel aya quiixmatiyaya TOTECO pampa ax quema quinojnotztoya. 
<span class="verse" id="S13_8">8&#160;</span>Huan TOTECO sampa quinojnotzqui Samuel ica expa, huan sampa Samuel yajqui quiitato Elí huan quiilhui: </div>
<div class='p'>―Nica niitztoc. ¿Tlaque tijnequi ma nijchihua? </div>
<div class='p'>Huajca Elí quimachili para eliyaya TOTECO tlen quinojnotzayaya Samuel, 
<span class="verse" id="S13_9">9&#160;</span>huajca quiilhui: </div>
<div class='p'>―Xiya huan ximoteca. Huan intla sampa mitznojnotzas, huajca xiquijto: ‘TOTECO, xinechilhui tlaque tijnequi pampa nimotlatequipanojca huan nimitzcactoc.’ </div>
<div class='p'>Huajca queja nopa Samuel yajqui huan motejqui sampa. </div>
<div class='p'>
<span class="verse" id="S13_10">10&#160;</span>Huan TOTECO hualajqui sampa, huan moquetzqui nopona huan quinojnotzqui queja achtohuiya. Huan quiilhui: </div>
<div class='p'>―¡Samuel, Samuel! </div>
<div class='p'>Huajca Samuel quinanquili: </div>
<div class='p'>―TOTECO, xinechilhui tlaque tijnequi pampa nimotlatequipanojca huan nimitzcactoc. </div>
<div class='p'>
<span class="verse" id="S13_11">11&#160;</span>Huajca TOTECO quiilhui Samuel: </div>
<div class='p'>―Xiquita, nijchihuas se tlamantli ipan tlali Israel, huan aqui quicaquis hasta itlacaquilis quicocos. 
<span class="verse" id="S13_12">12&#160;</span>Nijchihuas nochi tlamantli fiero tlen niquilhuijtoc Elí para nijchihuas ica ichaj ehuani. 
<span class="verse" id="S13_13">13&#160;</span>Niquilhuijtoc para niquintlatzacuiltis nochi ichaj ehuani para nochipa ipampa inintlajtlacol itelpocahua tlen ya quimati. Itelpocahua nechahuilmajtoque huan yajaya ax quintlacahualtijtoc. 
<span class="verse" id="S13_14">14&#160;</span>Huan ya niquilhuijtoc Elí para ax quema niquintlapojpolhuis nopa tlajtlacoli tlen quichijtoque yonque nechmacase miyac tlacajcahualistli o ofrendas para ma nimoyoltlali. </div>
<div class='p'>
<span class="verse" id="S13_15">15&#160;</span>Teipa Samuel motejqui sampa hasta tlanesqui. Huan huajca mejqui huan caltlapo ipan tiopamitl queja momajtoya quichihua nochipa, pero majmahuiyaya quipohuilis Elí tlen TOTECO quiilhuijtoya. 
<span class="verse" id="S13_16">16&#160;</span>Pero Elí quinotzqui huan quiilhui: </div>
<div class='p'>―¡Nocone, Samuel! </div>
<div class='p'>Huajca Samuel quinanquili: </div>
<div class='p'>―Nica niitztoc. </div>
<div class='p'>
<span class="verse" id="S13_17">17&#160;</span>Huajca Elí quiilhui: </div>
<div class='p'>―¿Tlaque mitzilhuijtoc Toteco Dios? Nimitztlajtlanía para ax tinechtlatili niyon tleno tlen TOTECO mitzilhuijtoc. Intla tinechtlatilis tlenijqui, ma TOTECO mitztlatzacuilti. </div>
<div class='p'>
<span class="verse" id="S13_18">18&#160;</span>Huajca Samuel quiilhui Elí nochi tlen TOTECO quiilhuijtoya huan ax tleno quitlatili. Huajca Elí quiilhui: </div>
<div class='p'>―Yajaya TOTECO tlen mitznojnotztoc. Ma quichihua tlen yaja quiita para cuali quichihuas. </div>
<div class='p'>
<span class="verse" id="S13_19">19&#160;</span>Huan Samuel moscaltijtiyajqui huan TOTECO itztoya ihuaya huan quipalehuiyaya. Huan panoc nochi nopa tlajtoli tlen TOTECO quiilhuijtiyajqui Samuel para teyolmelahuas. 
<span class="verse" id="S13_20">20&#160;</span>Huan nochi israelitame tlen tlali Dan ica huejcapa huan hasta altepetl Beerseba ica tlatzintla quimatque para nelía Samuel eliyaya se itiocamanalojca TOTECO tlen itztoc xitlahuac. 
<span class="verse" id="S13_21">21&#160;</span>Huan TOTECO monextijtinenqui iixpa Samuel ipan altepetl Silo para ma quiixmati. Huan quimacayaya tlajtoli para teyolmelahuas.  </div>
<div class='psalmlabel' id='S14_0'> 4</div>
<div class='s'>Nopa filisteos quiichtejque icaxa TOTECO. </div>
<div class='p'>
<span class="verse" id="S14_1">1&#160;</span>Huan Samuel quinpohuiliyaya nopa israelitame nochi tlen TOTECO quiilhuiyaya. Huan ipan nopa tonali nopa filisteos mosansejcotilijque para quintehuise israelitame. Huajca nochi israelita soldados quisque para moixnamiquise ininhuaya huan mochijque nechca campa itoca Eben Ezer huan nopa filisteos mochijque ipan se lugar tlen itoca Afec. 
<span class="verse" id="S14_2">2&#160;</span>Huan quema nopa filisteos quintehuijque nopa israelitame, quintlanque huan quinmictijque 4 mil israelita tlacame. 
<span class="verse" id="S14_3">3&#160;</span>Huan quema nopa israelita soldados mocuepque campa mochijtoyaj, nopa huehue tlacame tlen quipixque tequihuejcayotl ipan tlali Israel quiijtojque: </div>
<div class='p'>“¿Para tlen titechtlahuelcajqui TOTECO huan titechcajqui para ma techtlanica nopa filisteos? Ma tiyaca altepetl Silo huan ma tijhualicaca icaxa TOTECO para ma itzto tohuaya, para ma techyacana huan para ma techmanahui tlen tocualancaitacahua.” </div>
<div class='p'>
<span class="verse" id="S14_4">4&#160;</span>Huajca nopa tlacame yajque altepetl Silo huan quicuitoj icaxa TOTECO Tlen Quinyacana Ielhuicac Ejcahua Ma Tlatlanitij huan tlen mosehuía ipan isiya yejyectzi nepa elhuicac tlatlajco nopa querubín elhuicac ehuani. Huan ininhuaya nopa tlacame nojquiya yajque Ofni huan Finees, nopa ome itelpocahua Elí ininhuaya nopa tlacame. </div>
<div class='p'>
<span class="verse" id="S14_5">5&#160;</span>Huan quema ya quihualicatoyaj icaxa TOTECO nepa campa mochijtoyaj nopa israelitame, nochi tzajtzique chicahuac ica miyac paquilistli hasta mojmolini tlali pampa nochi tlahuejchihuayayaj. 
<span class="verse" id="S14_6">6&#160;</span>Huan nopa filisteos quicajque nopa tlahuejchihualistli, huan quiijtojque: “¿Tlaque pano ica nopa hebreo tlacame? ¿Para tlen tlahuel yolpaquij?” </div>
<div class='p'>Huan teipa quimatque para quihualicatoyaj icaxa TOTECO nopona campa mochijtoyaj nopa israelitame. 
<span class="verse" id="S14_7">7&#160;</span>Huajca nelía momajmatijque pampa moilhuijque: “Toteco Dios ajsitoc campa mochijtoque nopa israelitame. ¡Tojuanti titeicneltzitzi! Ax quema timopantijtoyaj ica se tlamantli queja ni. 
<span class="verse" id="S14_8">8&#160;</span>¡Titeicneltique! ¿Ajqueya techmanahuis intla tihuetzise ininmaco nopa dioses tlen quipiyaj hueyi chicahualistli? Quema israelitame itztoyaj ipan tlali huactoc, nopa dioses quincocojque nopa egiptome ica miyac tlamantli tlen ohui huan tlen fiero. 
<span class="verse" id="S14_9">9&#160;</span>Huajca ximosemacaca infilisteo soldados huan ximosemacaca. Xitlatehuica queja ax quema para ax inelise inintlatequipanojcahua israelitame queja inijuanti inmechtequipanohuayayaj.” </div>
<div class='p'>
<span class="verse" id="S14_10">10&#160;</span>Huajca nopa filisteos quintehuijque nopa israelitame huan sampa quintlanque. Quinmictijque 30 mil israelita soldados tlen icxi nejnemiyayaj para tlatehuise. Huan nopa israelitame tlen mocajque yoltoque mocuepque campa mochanchijtoyaj pampa nelía tlahuel fiero elqui nopa miquistli. 
<span class="verse" id="S14_11">11&#160;</span>Huan nopa filisteos nojquiya quiichtejque icaxa Toteco Dios huan quimictijque Ofni huan Finees, nopa ome itelpocahua Elí. </div>
<div class='p'>
<span class="verse" id="S14_12">12&#160;</span>Pero se soldado tlen elqui se iixhui Benjamín mochololti tlen nopa tlatehuicajyotl huan yajqui Silo. Yajaya quihuicayaya iyoyo tzayantoc huan motlalilijtoya tlaltejpoctli ipan itzonteco. 
<span class="verse" id="S14_13">13&#160;</span>Huan quema ajsito ipan nopa altepetl, quiitac Elí mosehuijtoya ipan se cuasiya ojteno nechca icuapuerta nopa altepetl. Tlahuel mocuesohuayaya ipampa icaxa Toteco Dios para ma ax tleno ipanti. Huan nopa tlacatl calajqui ipan nopa altepetl huan tepohuili tlen panotoya. Huan teipa nochi nopa tlacame ipan Silo pejque chocaj chicahuac. 
<span class="verse" id="S14_14">14&#160;</span>Huan quema Elí quicajqui nopa tlahuejchihualistli, quiijto: </div>
<div class='p'>―¿Para tlen nochi tlahuejchihuaj? ¿Tlaque panotoc? </div>
<div class='p'>Huajca nopa tlacatl tlen mochololtijtoya ipan tlatehuicajyotl nimantzi yajqui quipohuilito nochi tlen panotoya. </div>
<div class='p'>
<span class="verse" id="S14_15">15&#160;</span>Huan Elí quipiyayaya 98 xihuitl huan ayoc hueliyaya tlachiya. 
<span class="verse" id="S14_16">16&#160;</span>Huan nopa tlacatl quiilhui Elí: </div>
<div class='p'>―Nimochololti ipan nopa tlatehuicajyotl. </div>
<div class='p'>Huajca Elí quiilhui: </div>
<div class='p'>―¿Tlaque panotoc ipan nopa tlatehuicajyotl, nocone? </div>
<div class='p'>
<span class="verse" id="S14_17">17&#160;</span>Huan quinanquili: </div>
<div class='p'>―Miyac israelita soldados cholojque iniixpa nopa filisteos, huan miyac quinmictijtoque. Huan nojquiya quinmictijque nochi ome motelpocahua. Huan icaxa Toteco Dios techichtequilijtoque nopa filisteos. </div>
<div class='p'>
<span class="verse" id="S14_18">18&#160;</span>Huan quema nopa tlacatl quiijto para icaxa Toteco Dios quinichtequilijtoyaj, Elí huetzito ica iica nechca nopa cuapuerta campa mosehuijtoya. Huan moquechpostejqui huan mijqui pampa ya huehuentzi eltoya huan tomahuac eliyaya. Huan quintlajtolsencajtoya israelitame para 40 xihuitl. </div>
<div class='p'>
<span class="verse" id="S14_19">19&#160;</span>Huan iyex Elí tlen eliyaya isihua Finees conehue eliyaya huan nechcatitoya para tlacatis icone. Huan quema quicajqui para nopa caxa tlen Toteco Dios quincuilijtoyaj filisteos huan iyextat huan ihuehue mictoyaj, huajca pejqui cuajcualo huan quitlacatilti icone. 
<span class="verse" id="S14_20">20&#160;</span>Huan nopa sihuatl mijqui quema quitlacatiltiyaya nopa conetl. Pero quema aya miquiyaya nopa sihuame tlen itztoyaj ihuaya quiilhuijque ma ax majmahui pampa quipixqui se oquichpil. Pero yaja ax tlananquili niyon ax molini. 
<span class="verse" id="S14_21-22">21-22&#160;</span>Huan quitocajtlali nopa conetl Icabod tlen quinequi quiijtos: “Ihuextilis TOTECO ayoc eltoc tohuaya.” Quej ni quitocajti nopa conetl pampa quimachili para nelía ihuextilis TOTECO ayoc nesiyaya tohuaya tiisraelitame pampa sequinoc quinichtequilijtoyaj icaxa Toteco Dios huan pampa iyextat huan ihuehue mictoyaj. Huan yonque quicamahuijque para quiyolchicahuase, ax quintlacaquili pampa ya mijqui.  </div>
<div class='psalmlabel' id='S15_0'> 5</div>
<div class='s'>Nopa caxa ipan inintlal filisteos </div>
<div class='p'>
<span class="verse" id="S15_1">1&#160;</span>Huan nopa filisteos quicuique nopa icaxa Toteco Dios tlen quiichtectoyaj campa itoca Eben Ezer huan quihuicaque hasta altepetl Asdod, 
<span class="verse" id="S15_2">2&#160;</span>huan quicalaquijque ipan inintiopa campa quipixtoyaj itlaixcopincayo Dagón huan quitlalijque inechca. 
<span class="verse" id="S15_3">3&#160;</span>Huan hualmostla ica ijnaloc, yajque tlacame tlen Asdod huan quiitatoj para nopa tlaixcopincayotl Dagón huetztoc ixtlapachijtoc iixpa icaxa TOTECO. Huajca quitlalanque huan quitlalijque campa ipa eltoya. 
<span class="verse" id="S15_4">4&#160;</span>Pero sampa hualmostla yajque altepetl Asdod ehuani huan sampa quipantijque inintlaixcopincayo Dagón huetztoya tlalchi iixpa icaxa TOTECO. Huan itzonteco, ima huan imetz Dagón nochi postectoya huan tepejtoya campa nochi calaquij ipan tiopan puerta, huan san mocajqui nejmajtic itlacayo. 
<span class="verse" id="S15_5">5&#160;</span>Huan yeca hasta ama quema itotajtzitzi nopa teteyotl Dagón calaquij ipan inintiopa ipan altepetl Asdod, ax moquetzaj campa huetzqui itlacayo Dagón. </div>
<div class='p'>
<span class="verse" id="S15_6">6&#160;</span>Huan TOTECO chicahuac quintlatzacuilti nochi nopa tlacame ipan altepetl Asdod huan nochi pilaltepetzitzi tlen nechca. Huan quincoco ica cocome tlen tojtolontic tlen nelía fiero. 
<span class="verse" id="S15_7">7&#160;</span>Huan quema nopa tlacame tlen altepetl Asdod quiitaque nochi tlen panoyaya, quiijtojque: “Nopa caxa tlen ininTeco Dios nopa israelitame ax hueli mocahuas más tonali nica ica tojuanti pampa ya techtlatzacuiltijtoc chicahuac huan nojquiya quitlatzacuiltijtoc totiotzi Dagón.” </div>
<div class='p'>
<span class="verse" id="S15_8">8&#160;</span>Huajca quinsentilijque nochi tlayacanca filisteos huan motlajtlanijque: </div>
<div class='p'>―¿Tlaque tijchihuase ica icaxa ininTeco nopa israelitame? </div>
<div class='p'>Huajca quinilhuijque: </div>
<div class='p'>―Ma quihuicaca altepetl Gat. </div>
<div class='p'>Huajca nopa filisteo tlacame quihuicaque icaxa Toteco Dios nopona. 
<span class="verse" id="S15_9">9&#160;</span>Pero quema quiaxititoj icaxa ipan nopa altepetl, TOTECO momatlalanqui nojquiya ica nochi nopa tlacame ipan nopa altepetl, huan nochi mohuihuichijque ica majmajtli. Huan nochi pejque quinpiyaj cocome tlen tojtolontic campa hueli ininpani. TOTECO quintlatzacuilti tlen más pilsiltzitzi hasta tlen más huejhueyi, huan inijuanti nelía tlaijiyohuiyayaj. 
<span class="verse" id="S15_10">10&#160;</span>Huajca nopa filisteos tlen altepetl Gat quihuicaque icaxa Toteco Dios hasta altepetl Ecrón. Pero quema quiaxititoj nopa caxa nopona nochi tlacame tlen nopa altepetl tzajtzique huan quiijtojque: “¡Intechhualiquilíaj nojquiya nopa caxa tlen ininTeco israelitame para ma titechmicti nochi tojuanti huan toaltepe!” </div>
<div class='p'>
<span class="verse" id="S15_11">11&#160;</span>Huan campa hueli ipan nopa altepetl miyac mijque pampa Toteco Dios nelía fiero quintlatzacuilti. Huajca nopa tlacame tlen nopa altepetl quinnotzque nochi nopa tlayacanca filisteos ipan inintlal para ma mosentilica huan quinilhuijque: “Xijhuicaca ni caxa tlen ininDios israelitame huan xijcuepaca campa inquiichtectoque para ma ax timiquica nochi tojuanti.” </div>
<div class='p'>
<span class="verse" id="S15_12">12&#160;</span>Huan nopa tlacame tlen nopona ehuani tlen ax mijque nelía tlaijiyohuiyayaj pampa temitoya inintlacayo ica cocome tlen tojtolontic. Huajca campa hueli san caquistiyaya choquistli.  </div>
<div class='psalmlabel' id='S16_0'> 6</div>
<div class='s'>Nopa filisteos quicuepque icaxa TOTECO </div>
<div class='p'>
<span class="verse" id="S16_1">1&#160;</span>Huan icaxa TOTECO eltoya chicome metztli ipan inintlal filisteos. 
<span class="verse" id="S16_2">2&#160;</span>Huajca nopa filisteos quinnotzque nochi inintotajtzitzi huan nochi tetlajchihuiani para quintlajtlanise tlaque quichihuase. Quiijtojque: </div>
<div class='p'>―¿Tlaque tijchihuase ica ni icaxa ininTeco? Xitechilhuica quejatza huelis tijcuepase ica cuali campa mocahua. </div>
<div class='p'>
<span class="verse" id="S16_3">3&#160;</span>Huajca quinilhuijque: </div>
<div class='p'>―Intla inquicuepase icaxa ininTeco israelitame, amo xijcuepaca san queja nopa. Monequi intemacase se tlacajcahualistli para intlaxtlahuase tlen inquichijtoque huan huajca inpachihuise. Huan intla ax inmochicahuase, huajca inquimachilise para ax ya Dios quititlantoc ni cocolistli. </div>
<div class='p'>
<span class="verse" id="S16_4">4&#160;</span>Huajca nopa filisteos motlajtlanijque: </div>
<div class='p'>―¿Huan tlaque tlacajcahualistli huelis titemacase para tiquixtlahuase tlen tijchijtoque? </div>
<div class='p'>Huajca quinilhuijque: </div>
<div class='p'>―Itztoque macuili filisteos tlayacanani, huajca xijchihuaca macuili tlamantli ica oro tlen nesis queja nopa cocome tlen itoca tumores tlen inquipiyaj. Nojquiya xijchihuaca macuili quimichime ica oro queja nopa quimichime tlen quitlamiitzquitoque totlal. Nopa tlacajcahualistli monequi elis san se para imotlacajhua huan imotlayacancahua pampa nochi imojuanti intlaijiyohuíaj san se. 
<span class="verse" id="S16_5">5&#160;</span>Huajca xijchihuaca nopa tlaixcopincayotl ica oro queja nopa cocome huan nopa quimichime tlen inquipiyaj para queja nopa inquinextise inquihueyitlepanitaj ininTeco nopa israelitame para ma ayoc inmechtlatzacuilti, huan ma ayoc quinenpolo imotlal. 
<span class="verse" id="S16_6">6&#160;</span>Amo ximoyoltetilica queja quichijque nopa egiptome huan Faraón pampa inijuanti nelía moyoltetilijque. Ax quincahuilijque ma quisaca nopa israelitame hasta quema TOTECO quintlatzacuilti nelía fiero. 
<span class="verse" id="S16_7">7&#160;</span>Huan ama nojquiya xitlanahuatica para ma quichihuaca se cuacarro yancuic huan xiquintlapejpenica ome huacaxme tlen quipiyaj ininconehua huan tlen ax quema quintlalilijtoque cuahuitl ipan ininquechcuayo para tlalpoxahuase. Huan xiquinilpilica nopa cuacarro para quitilantiyase, pero ininconehua xiquintzacuaca ipan corral para ax quintoquilise. 
<span class="verse" id="S16_8">8&#160;</span>Huan inquitlalise icaxa TOTECO ipan nopa cuacarro. Huan nojquiya iteno xijtlalica seyoc cuacajo ica nochi nopa tlamantli tlen oro tlen inquimajcahuase queja tlacajcahualistli pampa inquihuicaj tlajtlacoli iixpa. Huan teipa inquinmajcahuase nopa huacaxme huan nopa cuacarro para ma yaca ininseltitzi campa quinequise. 
<span class="verse" id="S16_9">9&#160;</span>Huan monequi inquintlachilise. Intla quitoquilise nopa ojtli tlen ajsi altepetl Bet Semes ipan nopa tlali campa itztoque israelitame, huajca tijmatise para ininTeco israelitame yajaya tlen techtlatzacuiltijtoc. Pero intla ax yase nopona, huajca tijmatise para san ica iselti techajsic ni cocolistli tlen fiero. </div>
<div class='p'>
<span class="verse" id="S16_10">10&#160;</span>Huajca nopa tlacame queja nopa quichijque. Quinitzquijque ome huacaxme tlen quipixtoyaj ininconehua huan quinilpilijque nopa cuacarro para quitilantiyase. Huan quintzajque ininconehua. 
<span class="verse" id="S16_11">11&#160;</span>Huan quitlalijque icaxa TOTECO ipan nopa cuacarro huan ihuaya se cuacajo tlen quipixqui nopa tlaixcopincayome tlen quimichime ica oro huan nopa cocome tlen oro tlen quichijtoyaj queja nopa cocolistli tlen quipixque. 
<span class="verse" id="S16_12">12&#160;</span>Huan nopa huacaxme quiitzquijque nopa ojtli tlen yohui altepetl Bet Semes, huan yajque xitlahuac. Huan tzajtzitiyajque pampa mocajque ininconehua, pero ax moicancuepque, niyon ax quicajque iniojhui huan ax mocuapolojque. Huan nopa filisteos yajque iniica hasta campa tlami inintlal huan campa pehua inintlal Bet Semes ehuani. 
<span class="verse" id="S16_13">13&#160;</span>Huan nopa Bet Semes ehuani quipixcayayaj trigo ipan se tlamayamitl. Huan quitlachilijque huan quiitaque icaxa TOTECO huala huan nelía yolpajque. 
<span class="verse" id="S16_14">14&#160;</span>Huan quema nopa cuacarro ajsico ipan itlal Josué tlen ehua ipan altepetl Bet Semes, moquetzqui nopona campa eltoya se hueyi tetl. Huajca nopa Bet Semes ehuani quitequihuijque nopa cuahuitl tlen nopa cuacarro huan ica ya nopa quichijque se tlitl. Huan nopa huacaxme quinmictijque huan quimacaque TOTECO queja se tlacajcahualistli tlatlatili. 
<span class="verse" id="S16_15">15&#160;</span>Huan sequin levitame quitemohuijque icaxa TOTECO ihuaya nopa cuacajo tlen quipixqui nopa tlamantli tlen oro. Huan nochi quitlalijque ipan nopa hueyi tetl. Huan ipan nopa tonal nochi Bet Semes ehuani quimacaque TOTECO miyac tlacajcahualistli tlatlatili. 
<span class="verse" id="S16_16">16&#160;</span>Huan quema nopa macuili filisteos tlayacanani quiitaque nochi tlen nopa israelitame quichijtoyaj, mocuepque inialtepe Ecrón. </div>
<div class='p'>
<span class="verse" id="S16_17">17&#160;</span>Huan nopa macuili tlamantli tojtolontique tlen oro tlen temacaque nopa filisteos quipixque inintlachiyalis inincocohua tlen tojtolontique. Huan elque tlacajcahualistli para TOTECO para tlaxtlahuase inintlajtlacolhua nopa tlayacanani tlen altepetini Asdod, Gaza, Ascalón, Gat huan Ecrón ica tlen quichijtoyaj ica icaxa. 
<span class="verse" id="S16_18">18&#160;</span>Huan nopa macuili quimichime tlen oro quinextiyaya nopa macuili altepetini huan ininpilaltepetzitzi tlen nopa macuili tlayacanani. Huan quinexti tlaque altepetini quipixque tepamitl huan tlaque ax quipixque. Huan nopa tlahuel hueyi tetl tlen ipan quitlalijque nopa caxa noja eltoc ipan itlal Josué ipan altepetl Bet Semes para teilnamiquiltis tlen panoc nopona ica icaxa TOTECO. </div>
<div class='p'>
<span class="verse" id="S16_19">19&#160;</span>Pero Toteco Dios quinmicti 70 tlacame tlen altepetl Bet Semes pampa tlachixque iijtic icaxa. Huan nochi nopa tlacame ipan nopa altepetl chocaque pampa TOTECO quinmictijtoya miyac. 
<span class="verse" id="S16_20">20&#160;</span>Teipa nopa Bet Semes ehuani quiijtojque: “¿Ajqueya huelis itztos iixpa TOTECO pampa yajaya nopa Dios tlen tlatzejtzeloltic? ¿Canque huelis tijtitlanise ni caxa tlen TOTECO?” </div>
<div class='p'>
<span class="verse" id="S16_21">21&#160;</span>Huajca quintitlanque tlacame para ma yaca ipan altepetl Quiriat Jearim para ma quinilhuitij queja ni: “Nopa filisteos quicuepque icaxa TOTECO. Huajca xihualaca huan xijhuicaca.”  </div>
<div class='psalmlabel' id='S17_0'> 7</div>
<div class='p'>
<span class="verse" id="S17_1">1&#160;</span>Huajca nopa tlacame tlen altepetl Quiriat Jearim hualajque, huan quicuique icaxa TOTECO huan quihuicaque ichaj Abinadab tlen eltoya tlachiquiltipa. Huan quiiyocatlalijque itelpoca Eleazar para quimocuitlahuis. </div>
<div class='s'>Samuel se tlayacanquetl tlen israelitame </div>
<div class='p'>
<span class="verse" id="S17_2">2&#160;</span>Huan teipa huejcajqui icaxa TOTECO 20 xihuitl nopona ipan altepetl Quiriat Jearim. Huan ipan nopa tonali nochi israelitame mocuesohuayayaj pampa nesiyaya quejatza TOTECO quintlahuelcajtoya. </div>
<div class='p'>
<span class="verse" id="S17_3">3&#160;</span>Huan Samuel quinilhui nochi israelitame: “Intla imojuanti nelía inquinequij inmoyolcuepase ica nochi imoyolo ica TOTECO, huajca xiquincahuaca imotiotzitzi huan nochi tlaixcopincayome tlen imodios Astarot tlen inquipiyaj. Inijuanti ax melahuac. Ximotemacaca para inquitoquilise san TOTECO huan xijhueyitlepanitaca san ya. Huan yajaya inmechmanahuis tlen nopa filisteos.” </div>
<div class='p'>
<span class="verse" id="S17_4">4&#160;</span>Huajca nopa israelitame quinijcuenijque nochi tlaixcopincayome tlen Baal huan tlen Astarot, huan quihueyitlalijque san TOTECO. </div>
<div class='p'>
<span class="verse" id="S17_5">5&#160;</span>Huan teipa Samuel quiijto: “Ma mosentilica nochi israelitame ipan altepetl Mizpa, huan nepa nimomaijtos ica TOTECO imopampa.” </div>
<div class='p'>
<span class="verse" id="S17_6">6&#160;</span>Huajca nochi israelitame mosentilijque ipan altepetl Mizpa, huan nopona quiquixtijque atl ipan se ameli huan quitoyajque tlalchi queja se tlacajcahualistli para TOTECO. Huan nochi mosajque nopa tonali pampa mocuesohuayayaj ipampa inintlajtlacolhua huan quiijtojque: “Nelía titlajtlacolchijtoque iixpa TOTECO.” Huan nopona Samuel quintlajtolsencajqui nopa israelitame iixpa TOTECO, huan quinchihualti ma moicnonequica iixpa. </div>
<div class='p'>
<span class="verse" id="S17_7">7&#160;</span>Huan quema quimatque nopa filisteos para nochi israelitame mosentilijtoyaj ipan altepetl Mizpa, huajca mocualtlalijque nopa tlayacanani ica ininsoldados para yase quintehuitij. Huan quema quicajque nopa israelitame para hualayayaj nopa filisteos, nelía momajmatijque. </div>
<div class='p'>
<span class="verse" id="S17_8">8&#160;</span>Huan nopa israelitame quiilhuitoj Samuel: “Amo xijcaxanili xijtlajtlani TOTECO Dios topampa tojuanti para ma techmanahui ininmaco ni filisteos.” </div>
<div class='s'>Nopa israelitame tlatlanque campa itoca Eben Ezer </div>
<div class='p'>
<span class="verse" id="S17_9">9&#160;</span>Huajca Samuel quicuic se pilborregojtzi tlen noja chichi huan nejmajtic quimacac TOTECO queja se tlacajcahualistli tlatlatili. Huan quitlajtlani TOTECO para ma quinpalehui nopa israelitame. Huan TOTECO quitlacaquili. 
<span class="verse" id="S17_10">10&#160;</span>Huan quema Samuel noja quitlatiyaya nopa tlacajcahualistli, ajsicoj nopa filisteos para quintehuise. Huan huajca TOTECO tlatlatzinalti chicahuac huan quinmajmati hasta huihuitixque. Huan queja nopa, nopa israelitame huelque quintlanque. 
<span class="verse" id="S17_11">11&#160;</span>Huan nopa israelitame quisque, huan quintoquilijque nopa filisteos hasta altepetl Bet Car huan quinmictijtiyajque. </div>
<div class='p'>
<span class="verse" id="S17_12">12&#160;</span>Huajca Samuel quitlali se hueyi tetl tlatlajco altepetl Mizpa huan Sen huan quitocajtlali Eben Ezer. (Eben Ezer quinequi quiijtos Se Tetl Tlen Quinextía Itlapalehuil TOTECO.) Huan Samuel quiijto: “Hasta ama TOTECO techpalehuijtoc.” </div>
<div class='p'>
<span class="verse" id="S17_13">13&#160;</span>Huan nopa filisteos mopinahualtijque huan ayoc mocuepque sampa ipan tlali Israel. Huan TOTECO quintlaijiyohuilti nopa filisteos nochi tonali quema Samuel itztoya. 
<span class="verse" id="S17_14">14&#160;</span>Huan nochi nopa altepetini tlen altepetl Ecrón hasta Gat tlen nopa filisteos quinichtequilijtoyaj nopa israelitame, sampa quinmacaque pampa nopa israelitame quimanahuijque inintlal. Huan nojquiya oncac tlasehuilistli ica israelitame huan nopa amorreos. </div>
<div class='s'>Samuel tequitic queja tiocamanalojquetl, totajtzi huan juez </div>
<div class='p'>
<span class="verse" id="S17_15">15&#160;</span>Huan Samuel tequitic queja juez ipan nochi iyolis. 
<span class="verse" id="S17_16">16&#160;</span>Huan sesen xihuitl yahuiyaya ipan altepetl Betel, Gilgal huan Mizpa para quisencahuas nochi cualantli ipan nochi altepetini pampa queja nopa elqui itequi. 
<span class="verse" id="S17_17">17&#160;</span>Huan teipa sampa mocuepayaya altepetl Ramá pampa nopona quipixtoya ichaj huan nopona nojquiya quintlajtolsencahuayaya israelitame. Huan nopona nojquiya quichijqui se tlaixpamitl para TOTECO.  </div>
<div class='psalmlabel' id='S18_0'> 8</div>
<div class='s'>Israelitame quinejque se inintlanahuatijca </div>
<div class='p'>
<span class="verse" id="S18_1">1&#160;</span>Huan quema Samuel huehuejtixqui, quintequimacac itelpocahua para elise jueces huan para quintlajtolsencahuase israelitame. 
<span class="verse" id="S18_2">2&#160;</span>Huan iachtohui ejca itoca eliyaya Joel huan iompaca cone itoca eliyaya Abías. Inijuanti tlanahuatiyayaj queja jueces ipan altepetl Beerseba. 
<span class="verse" id="S18_3">3&#160;</span>Pero inijuanti ax nejnenque xitlahuac queja inintata. Tlahuel quinequiyayaj moaxcatise tlen sequinoc iniaxca huan quiselijque tomi para tetlajtolsencahuase huan para tlacajcayahuase. Ax quichijque tlen xitlahuac. </div>
<div class='p'>
<span class="verse" id="S18_4">4&#160;</span>Huajca nochi nopa huehue tlacame tlen tlali Israel mosentilijque huan hualajque quiitacoj Samuel ipan altepetl Ramá. 
<span class="verse" id="S18_5">5&#160;</span>Huan quiilhuijque: “Ya tihuehuejtixqui, huan moconehua ax nejnemij xitlahuac queja ta. Huajca tojuanti tijnequij xijtlali se tlanahuatijquetl para ma technahuati queja nochi tlaltini quipiyaj.” </div>
<div class='p'>
<span class="verse" id="S18_6">6&#160;</span>Huan Samuel ax quipacti quema quicajqui para quiijtohuayayaj: “Xitechmaca se tlanahuatijquetl para technahuatis queja nochi sequinoc tlaltini quipiyaj.” Huajca Samuel momaijto ica TOTECO para quimatis tlaque quichihuas. </div>
<div class='s'>Nopa israelitame ax quinejque TOTECO ma quinnahuati </div>
<div class='p'>
<span class="verse" id="S18_7">7&#160;</span>Huan TOTECO quiilhui: “Xijchihua tlen inijuanti mitztlajtlaníaj pampa ax ta tlen mitzhuejcamajcajtoque. Nechhuejcamajcajtoque na pampa ax quinequij ma niquinnahuati. 
<span class="verse" id="S18_8">8&#160;</span>Hasta nopa tonal quema niquinquixti ipan tlali Egipto huan hasta ama inijuanti nechtlahuelcajtoque huan quintlatequipanojtoque inintiotzitzi tlen ax melahuac. Huan ama queja nopa mitztlahuelcahuaj ta nojquiya. 
<span class="verse" id="S18_9">9&#160;</span>Huajca ama xijchihua tlen inijuanti mitztlajtlaníaj. Pero xiquinmatilti tlaque quinequi quiijtos para quipiyase se tlanahuatijquetl huan quejatza quinnahuatis teipa, huan quejatza quinchihuilis tlen fiero.” </div>
<div class='p'>
<span class="verse" id="S18_10">10&#160;</span>Huajca Samuel quinilhui nochi israelitame tlen TOTECO quiilhuijtoya. 
<span class="verse" id="S18_11">11&#160;</span>Quinilhui: </div>
<div class='p'>―Imojuanti inquiijtohuaj inquinequij imotlanahuatijca, pero xijmatica queja ni elis quema inquipiyase. Se tlanahuatijquetl quinchihuas imotelpocahua itlatequipanojcahua. Inijuanti motlalojtiyase iixpa nopa cuacarros campa yajaya yohui. Huan sequinoc yase cahuayojtipa para quimanahuise. 
<span class="verse" id="S18_12">12&#160;</span>Quintlalise imotelpocahua para elise tlayacanani tlen quinnahuatise se mil soldados, huan sequinoc tlen quinnahuatise sesen 50 soldados. Huan sequinoc quinchihualtis quitlaxahuilise huan quipixquilise imila. Sequinoc quicualtlalilise nopa miyac tlatehuijca tepostli, huan sequinoc quihuicase itlatehuijca carro huan nochi tlamantli tlen inijuanti quitequihuise ipan se tlatehuicajyotl, pero ax quintlaxtlahuise. 
<span class="verse" id="S18_13">13&#160;</span>Huan nojquiya inmechcuilis imoichpocahua para quicualtlalise tlaajhuiyacayotl, huan para quichijchihuase tlacualistli huan pantzi pampa nochi monequis quitequipanose nopa tlanahuatijquetl. 
<span class="verse" id="S18_14">14&#160;</span>Nojquiya inmechcuilis tlen más cuali tlen imomilhua, huan imoxocomeca milhua huan imocuahua tlen temaca olivo aceite. Huan nochi tlen eliyaya imoaxca quinmajmacas itlatequipanojcahua tlen más tlapejpenilme. 
<span class="verse" id="S18_15">15&#160;</span>Huan nojquiya inmechcuilis se coxtali tlen sesen majtlactli coxtali tlen imotrigo huan queja nopa quichihuas ica nochi sequinoc tlamantli tlen inquipiyase. Huan nochi nopa diezmo quinmajmacas itequihuejcahua huan itlapalehuijcahua. 
<span class="verse" id="S18_16">16&#160;</span>Huan nojquiya inmechcuilis imotelpocahua huan tlen más cuajcualme tlen imotequipanojcahua, tlacame huan sihuame. Inmechcuilis tlen más cuajcualme tlen imohuacaxhua huan imoburrojhua para quintequihuis ipan ya itequi. 
<span class="verse" id="S18_17">17&#160;</span>Huan inmechtlajtlanis se borrego tlen sesen majtlactli imoborregojhua. Huan hasta imojuanti imoseltitzitzi inquitequipanose san tlapic. 
<span class="verse" id="S18_18">18&#160;</span>Huan teipa nelía inmocuesose huan inmochoquilise por nopa tlanahuatijquetl tlen ama inmotlajtlaníaj, pero ipan nopa tonali TOTECO ax inmechtlacaquilis. </div>
<div class='p'>
<span class="verse" id="S18_19">19&#160;</span>Huan nopa israelitame yonque quicajque nochi ya ni tlen Samuel quinilhui, ax quichihuilijque cuenta huan quiijtojque: </div>
<div class='p'>―Tojuanti tijnequij se totlanahuatijca, 
<span class="verse" id="S18_20">20&#160;</span>para technahuatis huan tiitztose queja sequinoc tlaltini. Huan totlanahuatijca techyacantiyas ipan tlatehuicajyotl. </div>
<div class='p'>
<span class="verse" id="S18_21">21&#160;</span>Huajca Samuel quintlacaquili huan quiilhui TOTECO tlen quiijtojtoyaj nopa israelitame. </div>
<div class='p'>
<span class="verse" id="S18_22">22&#160;</span>Huan TOTECO quiilhui: </div>
<div class='p'>―Xijchihua tlen inijuanti quiijtohuaj huan xijtlali se tlanahuatijquetl para quinnahuatis. </div>
<div class='p'>Huajca Samuel quinilhui para quena, quinmacasquía inintlanahuatijca. Huan quinilhui nochi israelitame para ma mocuepaca ininchajchaj ipan inialtepe.  </div>
<div class='psalmlabel' id='S19_0'> 9</div>
<div class='s'>Samuel quitlali Saúl queja tlanahuatijquetl </div>
<div class='p'>
<span class="verse" id="S19_1">1&#160;</span>Itztoya se tlacatl ipan iixhuihua Benjamín tlen itoca eliyaya Cis. Yajaya nelía tominpiyayaya huan nochi quitlepanitayayaj. Huan Cis elqui icone Abiel, tlen elqui icone Zeror. Huan Zeror huejcajquiya elqui icone Becorat tlen elqui icone Afía tlen eliyaya se iixhui Benjamín. 
<span class="verse" id="S19_2">2&#160;</span>Huan Cis quipixtoya se icone tlen itoca eliyaya Saúl. Huan Saúl eliyaya se telpocatl yejyectzi, huan niyon se telpocatl ax quiaxiliyaya iyejca huan itlachiyalis ipan nochi tlali Israel. Huan Saúl eliyaya huejcapantic. Nochi sequinoc tlacame san quiaxiliyaya campa iajcolpa. </div>
<div class='p'>
<span class="verse" id="S19_3">3&#160;</span>Huan se tonal Cis quinpolo iburrojhua huan quititlanqui itelpoca Saúl ihuaya se itlatequipanojca ma quintemotij. </div>
<div class='p'>
<span class="verse" id="S19_4">4&#160;</span>Huan inijuanti nejnentiyajque campa tepetini ipan tlali Efraín, huan teipa panotoj tlali Salisa, huan ax quinajsique. Huan panotiyajque nojquiya ipan tlali Saalim huan teipa ipan tlali Benjamín, huan ax cana quinajsique. </div>
<div class='p'>
<span class="verse" id="S19_5">5&#160;</span>Huan quema ajsique ipan tlali Zuf huan ax quinajsique, huajca Saúl quiilhui itlatequipanojca tlen ihuaya nemiyaya: </div>
<div class='p'>―Ya ma timocuepaca para tochaj pampa huelis notata ya mocuesojtos topampa tojuanti, huan ayoc san mocuesojtos por iburrojhua tlen polijtoque. </div>
<div class='p'>
<span class="verse" id="S19_6">6&#160;</span>Huajca itlatequipanojca quinanquili: </div>
<div class='p'>―Nica ipan ni altepetl itztoc se tiocamanalojquetl tlen nochi quitlepanitaj pampa nelía mochihua nochi tlen quiijtohua. Ma tiquitatij pampa huelis techilhuis canque itztoque nopa burrojme. </div>
<div class='p'>
<span class="verse" id="S19_7">7&#160;</span>Huajca Saúl quiilhui: </div>
<div class='p'>―Cualtitoc, ma tiyaca. ¿Pero tlaque huelis tijhuiquilise nopa tlacatl? Ax tleno tijpiyaj. Ya tlanqui topantzi, huan ax tleno onca, huajca ¿tlaque tijmacatij nopa tiocamanalojquetl? </div>
<div class='p'>
<span class="verse" id="S19_8">8&#160;</span>Huan itlatequipanojca quiilhui: </div>
<div class='p'>―Nijpixtoc se pilplata tomintzi tlen huelis tijmacase nopa tiocamanalojquetl para ma techilhui canque itztoque nopa burrojme. </div>
<div class='p'>
<span class="verse" id="S19_9">9&#160;</span>(Achtohuiya quema se quinequiyaya quimatis se tlenijqui huajca quiijtohuayayaj: “Ma tiquitatij yajaya tlen tlachiya”; pampa tlen ama itoca Tiocamanalojquetl, achtohuiya quintocajtiyayaj Tlachiyani.) </div>
<div class='p'>
<span class="verse" id="S19_10">10&#160;</span>Huajca Saúl quiilhui itlatequipanojca: </div>
<div class='p'>―Cualtitoc, ma tiyaca tijtemotij. </div>
<div class='p'>Huajca calajque ipan nopa altepetl campa itztoya nopa tiocamanalojquetl. </div>
<div class='p'>
<span class="verse" id="S19_11">11&#160;</span>Huan quema ixtlejcotiyahuiyayaj ipan se tepetl, quinnamijque se quesqui ichpocame tlen yajtoyaj atlacuitoj, huan quintlajtlanijque: </div>
<div class='p'>―¿Nica itztoc nopa tlen tlachiya? </div>
<div class='p'>
<span class="verse" id="S19_12">12&#160;</span>Huan inijuanti tlananquilijque: </div>
<div class='p'>―Quena, pero ximoisihuiltica xiyaca pampa amantzi onajsico ipan ni altepetl para quimacase TOTECO tlacajcahualistli ipan se tepetl para tlacame tlen ni altepetl. 
<span class="verse" id="S19_13">13&#160;</span>San quema incalaquise ipan altepetl, nimantzi xijtemoca pampa huelis nimantzi quisas para yas campa tepetl para tlacuas. Pampa nopa tlacame ax tlacuase hasta quema ajsiti pampa yajaya tlen quitiochihuas nopa tlacajcahualistli huan teipa tlacuase nopa tlanotzalme. Huajca xiisihuica xitlejcoca para inquipantise. </div>
<div class='p'>
<span class="verse" id="S19_14">14&#160;</span>Huajca Saúl huan itlatequipanojcahua ixtlejcoque ipan nopa tepetl huan ajsitoj ipan nopa altepetl. Huan quema sanoc onajsitoyaj quinamijque Samuel tlen quistihualayaya para yasquía ipan nopa tepetl campa oncasquía tlacualistli. </div>
<div class='p'>
<span class="verse" id="S19_15">15&#160;</span>Huan TOTECO ya quinojnotztoya Samuel se tonal achtohuiya, huan quiilhuijtoya: 
<span class="verse" id="S19_16">16&#160;</span>“Mostla ipan ni hora nimitztitlanilis se tlacatl tlen ehua tlali Benjamín. Yajaya tlen ticajaltis para elis inintlanahuatijca notlacajhua nopa israelitame. Huan quinmanahuis israelitame ininmaco nopa filisteos, pampa niquintlachilijtoc quejatza tlaijiyohuíaj notlacajhua huan niquincactoc quejatza nechtlajtlaníaj tlapalehuili huan yeca niquintlasojtlatoc.” </div>
<div class='p'>
<span class="verse" id="S19_17">17&#160;</span>Huan quema Samuel quiitac Saúl, TOTECO quinojnotzqui Samuel huan quiilhui: “Nopona tijpixtoc nopa tlacatl tlen yalhuaya nimitzilhui. Yajaya tlen quinnahuatis noisraelita tlacajhua.” </div>
<div class='p'>
<span class="verse" id="S19_18">18&#160;</span>Huan Saúl monechcahui campa itztoya Samuel ipan cuapuerta ipan itepa nopa altepetl, huan quiilhui: </div>
<div class='p'>―Nimitztlajtlanía xinechilhui canque eltoc ichaj yajaya tlen tlachiya. </div>
<div class='p'>
<span class="verse" id="S19_19">19&#160;</span>Huan Samuel quinanquili: </div>
<div class='p'>―Na ninopa tlen tlachiya. Xitlejco nohuaya ipan ne tepetl, huan titlacuase san sejco. Huan mostla cualca nimitzilhuis nochi tlen tijnequi tijmatis huan teipa nimitznahuatijtehuas. 
<span class="verse" id="S19_20">20&#160;</span>Huan amo ximocueso ipampa nopa burrojme tlen polijque huiptlaya pampa ya quinajsique. Huan nojquiya ama nochi israelitame motemachise ipan ta huan mochaj ehuani motata, huan moaxca elis nochi tlen ipati ipan tlali Israel. </div>
<div class='p'>
<span class="verse" id="S19_21">21&#160;</span>Huan Saúl tlananquili: </div>
<div class='p'>―Pero na nihuala tlen nopa hueyi familia Benjamín tlen achi más pilsiltzi tlen nochi huejhueyi familias ipan tlali Israel, huan axaca techita para tiipatij. Huajca ¿para tlen tinechilhuía nochi ya ni? </div>
<div class='p'>
<span class="verse" id="S19_22">22&#160;</span>Huajca Samuel quihuicac Saúl ihuaya itlatequipanojca huan quincalaqui ipan nopa hueyi cali para nopa ilhuitl campa tlacualtlalijtoyaj para tlacuase. Huan quinsehui campa más cuali siya iniixpa nopa 30 huejhueyi tlacame tlen mosehuijtoyaj nopona. 
<span class="verse" id="S19_23">23&#160;</span>Huan nimantzi Samuel quinahuati ya tlen quintlacualtequiliyaya: </div>
<div class='p'>―Xijhualica nopa nacatl tlen achi cuali tlen nimitznahuati para xiquiyocaquixti. </div>
<div class='p'>
<span class="verse" id="S19_24">24&#160;</span>Huajca nopa tlacualchijquetl quihualicac imetztomahuiya nopa tlapiyali tlen eliyaya san nacatl huan quitlali iixpa Saúl. Huan Samuel quiilhui: </div>
<div class='p'>―Ximonechcahui huan xijcua pampa ni nacatl niquiyocaquixtijtoya para ta tijcuas quema aya niquinnotztoya nochi ni tlanotzalme. </div>
<div class='p'>Huan nopa tonal Saúl tlacuajqui ihuaya Samuel. 
<span class="verse" id="S19_25">25&#160;</span>Huan quema tlanque tlacuaj, mocuepque sampa ipan nopa altepetl huan Samuel quihuicac Saúl ichaj, huan quihuicac calpani tlen ichaj. Huan nopona Samuel quipohuili Saúl nochi tlen panosquía. 
<span class="verse" id="S19_26">26&#160;</span>Huan Saúl cochqui ipan ichaj Samuel huan hualmostla nelcualca Samuel quiixiti Saúl huan quiilhui: </div>
<div class='p'>―Ximehuaya pampa ajsic hora para tiyas. </div>
<div class='p'>Huan Saúl mejqui huan Samuel yajqui ihuaya para quicahuati itenpa altepetl. </div>
<div class='p'>
<span class="verse" id="S19_27">27&#160;</span>Huan quema temotiyohuiyayaj campa itepa nopa altepetl Samuel quiilhui Saúl: </div>
<div class='p'>―Xiquilhui motlatequipanojca para ma tlayacana huan ta ximochiya se quentzi pampa monequi nimitzyolmelahuas tlen Toteco Dios nechilhuijtoc.  </div>
<div class='psalmlabel' id='S110_0'> 10</div>
<div class='s'>Samuel quiajalti Saúl ma eli tlanahuatijquetl tlen israelitame </div>
<div class='p'>
<span class="verse" id="S110_1">1&#160;</span>Huan quema quistoya itlatequipanojca Saúl, Samuel quiquixti se frasco ica aceite tlen quihuicayaya, huan quitequili Saúl ipan itzonteco, huan quitzoponi huan quiilhui: </div>
<div class='p'>―TOTECO mitziyocatlalijtoc ama para tielis tiinintlanahuatijca itlacajhua tiisraelitame. 
<span class="verse" id="S110_2">2&#160;</span>Ama quema tiquisas nica tiquinpantis ome tlacame nechca campa quitlalpachojque Raquel huejcajquiya ipan altepetl Selsa ipan tlali Benjamín. Huan inijuanti mitzilhuise para ya quinajsique nopa burrojme tlen tiquintemohuayaya. Huan motata ayoc mocuesohua ipampa nopa burrojme. Ama mocuesohua mopampa ta huan campa hueli moca tlajtlantinemi tlaque huelis quichihuas para mitzpantis. 
<span class="verse" id="S110_3">3&#160;</span>Huan teipa quema tiajsiti campa nopa ahua cuahuitl campa itoca Tabor, mitznamiquise eyi tlacame tlen yohuij Betel quihueyichihuatij Toteco Dios. Huan se tlen inijuanti quinhualica eyi pilchivojtzitzi. Huan seyoc quihualica eyi pantzi huejhueyi. Huan nopa seyoc quihualica se cuetlaxtli temitoc ica xocomeca atl. 
<span class="verse" id="S110_4">4&#160;</span>Huan inijuanti mitztlajpalose huan mitzmacase ome nopa pantzi, huan ta tijselis. 
<span class="verse" id="S110_5">5&#160;</span>Teipa tiyas altepetl Gabaa Elohim campa itztoque nopa soldados filisteos. (Gabaa Elohim quinequi quiijtos Itlachiquil Toteco Dios.) Huan quema ticalaquis nopona ipan nopa altepetl tiquinnamiquis sequin tiocamanalohuani tlen hualtemose tlachiquiltipa huan tlatzotzontihualase ica salterio, pandero, flauta huan arpa. Huan inijuanti tlayolmelajtihualase nopa tlajtoli tlen Toteco Dios quinmacatoc. 
<span class="verse" id="S110_6">6&#160;</span>Huan ipan nopa tlalochtzi hualtemos Itonal TOTECO mopan ta, huan ta nojquiya tiquijtos nopa tlajtoli tlen TOTECO mitzchihuas xiquijto. Titeyolmelahuas itlajtol TOTECO ininhuaya nopa tiocamanalohuani. Huan nimantzi Itonal TOTECO mitzchihuas se tlacatl yancuic. 
<span class="verse" id="S110_7">7&#160;</span>Huan quema panos nochi ya ni tlen nimitzilhuijtoc, huajca xijchihua tlen tiquita para cuali pampa Toteco Dios itztos mohuaya para mitzpalehuis. 
<span class="verse" id="S110_8">8&#160;</span>Huan teipa xitlayacantiya hasta altepetl Gilgal huan nopona xinechchiyas chicome tonali pampa niyas nopona para nijtlatiti tlacajcahualistli huan nijmacas ofrendas TOTECO. Huan quema niajsiti, nimitzilhuis tlaque más monequi tijchihuas. </div>
<div class='p'>
<span class="verse" id="S110_9">9&#160;</span>Huan nimantzi quema Saúl quinahuatijtejqui Samuel, Toteco Dios quipatlac Saúl huan quimacac seyoc tlamantli iyolo. Huan nochi tlen Samuel quiilhuijtoya para panosquía ya nopa panoc. 
<span class="verse" id="S110_10">10&#160;</span>Quema Saúl ajsito ihuaya itlatequipanojca ipan nopa tlachiquili, nimantzi quinnamijque nopa tiocamanalohuani tlen hualtemoyayaj. Huan Itonal Toteco Dios calajqui ipan Saúl huan nojquiya pejqui camati itlajtol TOTECO queja nopa sequinoc tiocamanalohuani. 
<span class="verse" id="S110_11">11&#160;</span>Huan nochi tlen achtohui quiixmatiyayaj motlajtlaniyayaj: “¿Tlaque ipanti Saúl, icone Cis? ¿Nelía ya se tiocamanalojquetl?” </div>
<div class='p'>
<span class="verse" id="S110_12">12&#160;</span>Huan se tlacatl tlen nopona quiijto: “Saúl ax icone se tiocamanalojquetl. ¿Quejatza mochijtoc tiocamanalojquetl?” </div>
<div class='p'>Huajca ica ya ni pejqui nopa tlajtoli para Saúl nojquiya huelqui camati itlajtol TOTECO yonque itata ax ya nopa quichijqui. </div>
<div class='p'>
<span class="verse" id="S110_13">13&#160;</span>Huan quema Saúl tlanqui camati TOTECO itlajtol, yajqui ipan nopa tepetl campa eltoya se tlaixpamitl. </div>
<div class='p'>
<span class="verse" id="S110_14">14&#160;</span>Huan itío Saúl quitlajtlani Saúl huan itlatequipanojca: </div>
<div class='p'>―¿Canque inyajtoyaj? </div>
<div class='p'>Huan yajaya quinanquili: </div>
<div class='p'>―Tiyajtoyaj tiquintemotoj nopa burrojme huan ax tiquinajsitoj. Huajca tiyajque tiquitatoj nopa tiocamanalojquetl Samuel para tijmatise canque itztoyaj. </div>
<div class='p'>
<span class="verse" id="S110_15">15&#160;</span>Huajca itío quitlajtlani: </div>
<div class='p'>―Huan ¿tlaque inmechilhui Samuel? Xinechilhuica. </div>
<div class='p'>
<span class="verse" id="S110_16">16&#160;</span>Huajca Saúl quiilhui: </div>
<div class='p'>―Nechyolmelajqui para nopa burrojme ya quinajsitoyaj. </div>
<div class='p'>Pero Saúl ax tleno quiilhui itío para quialtijtoya para elis tlanahuatijquetl. 
<span class="verse" id="S110_17">17&#160;</span>Huan teipa Samuel quinsentili nochi israelitame iixpa TOTECO ipan altepetl Mizpa, 
<span class="verse" id="S110_18">18&#160;</span>huan quinilhui ni tlajtoli tlen quiselijtoya tlen Toteco Dios tlen tiisraelitame: </div>
<div class='p'>―Na niimoTECO huan niimoDios inisraelitame. Nimechquixti ipan tlali Egipto. Huan nimechmanahui ininmaco egiptome huan ininmaco nochi nopa tlacame ipan nochi tlaltini tlen inmechtlaijiyohuiltiyayaj. 
<span class="verse" id="S110_19">19&#160;</span>Pero ama imojuanti innechtlahuelcajtoque niimoTECO Dios tlen nimechmanahuijtoc tlen nochi imotequipacholhua huan imotlaijiyohuilis, pampa ama inquiijtohuaj inquinequij ma nijtlali se imotlanahuatijca para inmechnahuatis. Huajca para inquimatise ajqueya elis imotlanahuatijca ma mosansejcotilica nochi israelitame ipan sesen hueyi familia huan nochi tlen más moixmatij ma monextica noixpa. </div>
<div class='p'>
<span class="verse" id="S110_20">20&#160;</span>Huan Samuel quichijqui ma monechcahuica nochi nopa 12 huejhueyi familias tlen israelitame. Huan nopa piltetzitzi huetzqui para quinnextilis nopa tlanahuatijquetl itztoc ipan nopa familia tlen iteipa ixhuihua Benjamín. 
<span class="verse" id="S110_21">21&#160;</span>Huan teipa quinilhuijque para ma monechcahuica iteipa ixhuihua sesen nopa huejcapan tatame tlen elqui iixhuihua Benjamín tlen huejcajquiya, huan nopa piltetzitzi huetzqui para quinnextilis nopa tlanahuatijquetl hualas ipan iteipa ixhuihua Matri. Huan teipa huetzito nopa piltetzitzi ipan Saúl, icone Cis, para elis tlanahuatijquetl, pero quema quitemojque Saúl, ax quipantijque. 
<span class="verse" id="S110_22">22&#160;</span>Huajca quitlajtlanijque TOTECO para quimatise intla Saúl ax hualajtoya nopona, huan TOTECO quinilhui: “Saúl motlatijtoc campa eltoc imotlamamal.” </div>
<div class='p'>
<span class="verse" id="S110_23">23&#160;</span>Huajca motlalojtejque tlacame huan quihualicaque nimantzi huan quitlalijque tlatlajco nochi israelitame. Huan nelía huejcapantic eliyaya, sequinoc tlacame san quiaxiliyaya hasta iajcolpa. 
<span class="verse" id="S110_24">24&#160;</span>Huan Samuel quinilhui nochi nopa israelitame: </div>
<div class='p'>―Xijtlachilica ni tlacatl tlen TOTECO quitlapejpenijtoc para elis imotlanahuatijca. Axaca seyoc queja ya ipan nochi tlali Israel. </div>
<div class='p'>Huajca nochi israelitame quiijtojque chicahuac: </div>
<div class='p'>―Ma huejcahuas itztos totlanahuatijca. </div>
<div class='p'>
<span class="verse" id="S110_25">25&#160;</span>Huajca Samuel quinilhui nopa israelitame nochi nopa tlanahuatili tlen inintlanahuatijca quitoquilisquía, huan quiijcuilo ipan se amatlajcuiloli huan quiajojqui tiopan calijtic iixpa TOTECO. 
<span class="verse" id="S110_26">26&#160;</span>Huan teipa Samuel quinnahuati nochi nopa israelitame para ma mocuepaca ininchajchaj. Huan Saúl nojquiya yajqui ichaj ipan altepetl Gabaa. Huan ihuaya yajque sequin tlacame tlen motemacatoyaj para quimocuitlahuise pampa Toteco Dios quinyoltilantoya. 
<span class="verse" id="S110_27">27&#160;</span>Pero sequinoc tlacame tlen fiero ininyolo quiijtojque: “¿Quejatza huelis techmanahuis ni tlacatl, Saúl?” Huan ax quitlepanitaque. San quihuihuiitaque huan ax tleno quimacaque, pero Saúl ax quinchihuili cuenta.  </div>
<div class='psalmlabel' id='S111_0'> 11</div>
<div class='s'>Saúl quintlanqui nopa amonita tlacame </div>
<div class='p'>
<span class="verse" id="S111_1">1&#160;</span>Teipa Nahas, inintlanahuatijca amonitame, yajqui altepetl Jabes ipan tlali Galaad ininhuaya nochi isoldados para quintehuise nopa israelitame. Pero nopa israelitame nopona ax quinejque ma quintehuica, huajca quinilhuijque: </div>
<div class='p'>―Xijsencahuaca se amatlajcuiloli tohuaya para ax intechtehuise huan tojuanti timechtequipanose. </div>
<div class='p'>
<span class="verse" id="S111_2">2&#160;</span>Huan Nahas quinnanquili: </div>
<div class='p'>―Cualtitoc, nimoyoltlalis imohuaya intla inmocahuase para nimechquixtilis imoixtiyol tlen nemac para timechpinahualtise iniixpa nochi sequinoc israelitame. </div>
<div class='p'>
<span class="verse" id="S111_3">3&#160;</span>Huajca nopa huehue tlacame tlen altepetl Jabes quiilhuijque: </div>
<div class='p'>―Xitechcahuilica chicome tonali para tiquinyolmelahuase nochi israelitame tlen ya ni. Intla axaca quinequis techmanahuis huajca, quena, timotemactilise ica imojuanti huan timechtequipanose. </div>
<div class='p'>
<span class="verse" id="S111_4">4&#160;</span>Huan miyac tlacame yajque ipan altepetl Gabaa tlen eliyaya ialtepe Saúl huan quinyolmelajque nopa tlacame tlen nochi tlen panoyaya. Huan nochi nopa tlacame pejque chocaj chicahuac. </div>
<div class='p'>
<span class="verse" id="S111_5">5&#160;</span>Huan Saúl yajtoya tlapoxonitoj campa imil ica ome torojme huan quema mocuepqui ipan ialtepe, yajaya tlajtlanqui: </div>
<div class='p'>―¿Tlaque pano? ¿Para tlen chocaj nochi ni tlacame? </div>
<div class='p'>Huan nopa tlacame quipohuilijque nochi tlen nopa israelitame tlen altepetl Jabes quiijtojtoyaj para quinchihuilisquíaj inincualancaitacahua. 
<span class="verse" id="S111_6">6&#160;</span>Huan quema Saúl quicajqui ya ni, Itonal Toteco Dios motlali ipan Saúl huan nelía cualanqui. 
<span class="verse" id="S111_7">7&#160;</span>Huajca quinmicti nopa ome torojme tlen ica tlapoxahuayaya huan quinhuejhuelo, huan quintitlanqui tlacame tlen quihuicaque sese pedazo ipan nochi tlali Israel huan nopa tlacame quiijtojtiyajque: “Quej ni ininpantis nochi inintlapiyalhua inijuanti tlen ax quinequise mosentilise ihuaya Saúl huan Samuel para tlatehuitij.” </div>
<div class='p'>Huan TOTECO quichijqui para ma quiimacasica Saúl huan nimantzi mosentilijque nochi tlacame queja elisquía san se tlacatl. 
<span class="verse" id="S111_8">8&#160;</span>Huan quema Saúl quinpojqui tlen mosentilijtoyaj ipan Bezec, eliyayaj 300 mil israelita tlacame tlen tlali Israel huan 30 mil israelita tlacame tlen tlali Judá. 
<span class="verse" id="S111_9">9&#160;</span>Huan nimantzi quinilhuijque nopa israelita tlatitlanilme tlen hualajtoyaj altepetl Jabes: </div>
<div class='p'>―Xiquinilhuica Jabes ehuani para mostla ica tlajcotona ya timechmanahuijtose. </div>
<div class='p'>Huajca nimantzi nopa tlatitlanilme mocuepque huan quinyolmelahuatoj nochi altepetl Jabes ehuani para hualayayaj quinpalehuiquij. Huajca nochi nelía yolpajque. </div>
<div class='p'>
<span class="verse" id="S111_10">10&#160;</span>Huan para tlacajcayahuase nopa Jabes ehuani quiilhuitoj inincualancaitaca: </div>
<div class='p'>―Mostla timotemacase ica imojuanti huan huelis intechchihuilise tlen inquinequise. </div>
<div class='p'>
<span class="verse" id="S111_11">11&#160;</span>Huan hualmostla ijnaltzi, Saúl quinxelo isoldados ica eyi pamitl huan calajque campa cochiyayaj nopa amonita soldados. Huan Saúl huan isoldados pejque quinmijmictíaj, huan quinmictijtiyajque hasta tlajco tona. Huan nopa quentzi tlen mocajque yoltoque mosejsemanque campa hueli para cholose huan ax mocajque ome san sejco. </div>
<div class='p'>
<span class="verse" id="S111_12">12&#160;</span>Huan teipa miyac tlacame tlen nopa altepetl quiilhuijque Samuel: </div>
<div class='p'>―¿Canque itztoque nopa tlacame tlen quiijtojque para Saúl ax huelisquía elis totlanahuatijca? Xitechhualiquilica huan tiquinmictise. </div>
<div class='p'>
<span class="verse" id="S111_13">13&#160;</span>Pero Saúl quiijto: </div>
<div class='p'>―¡Axtle! Axaca tijmictise ni tonal pampa ama TOTECO techmanahuijtoc tiisraelitame. </div>
<div class='p'>
<span class="verse" id="S111_14">14&#160;</span>Huajca Samuel quinilhui nochi nopa israelita tlacame: </div>
<div class='p'>―Ma tiyaca ama nepa altepetl Gilgal huan sampa ma tiquiyocatlalica Saúl para elis tlanahuatijquetl tlen tiisraelitame. </div>
<div class='p'>
<span class="verse" id="S111_15">15&#160;</span>Huajca nochi nopa israelitame yajque altepetl Gilgal, huan nopona iixpa TOTECO quitequitlalijque Saúl para elis tlanahuatijquetl. Huan quimacaque TOTECO tlacajcahualistli para moyoltlalise ihuaya. Huan Saúl huan nochi israelitame nelía yolpaquiyayaj.  </div>
<div class='psalmlabel' id='S112_0'> 12</div>
<div class='s'>Samuel quicahua tlanahuatili imaco Saúl </div>
<div class='p'>
<span class="verse" id="S112_1">1&#160;</span>Huan Samuel quinilhui nochi israelitame: </div>
<div class='p'>―Xiquitaca nijchijtoc tlen intechtlajtlanijque huan nimechtlalilijtoc se tlanahuatijquetl. 
<span class="verse" id="S112_2">2&#160;</span>Huan nica imoixpa ya inquipixtoque imotlanahuatijca tlen inmechyacanas. Pero para na, ya nihuehuejtixqui huan ya nicuachipahuac. Noconehua itztoque imohuaya. Nimechtequipanojtoc hasta quema nieliyaya nitelpocatl huan hasta ama. 
<span class="verse" id="S112_3">3&#160;</span>Huan ama nica niitztoc. Huajca xinechilhuica iixpa TOTECO huan iixpa ni tlanahuatijquetl tlen TOTECO quitlapejpenijtoc intla nijchijtoc tlen ax cuali. Intla nijcuilijtoc se acajya ihuacax o iburro, xiquijtoca. Intla niquistlacahuijtoc se acajya o intla nijcajcayajtoc se acajya, huajca xinechilhuica ama. Intla nijselijtoc se tlaxtlahuili para nijchihuas tlen ax xitlahuac, xiquijtoca ama huan nijcuepilis. </div>
<div class='p'>
<span class="verse" id="S112_4">4&#160;</span>Huajca nochi quiijtojque: </div>
<div class='p'>―Ax quema titechistlacahuijtoc. Ax quema titechtlaijiyohuiltijtoc huan ax quema titechcuilijtoc niyon se tleno tlen toaxca. </div>
<div class='p'>
<span class="verse" id="S112_5">5&#160;</span>Huajca Samuel quiijto: </div>
<div class='p'>―TOTECO yajaya testigo tlen inquiijtojtoque huan ni itlanahuatijca tlen TOTECO quialtijtoc nojquiya inmechcactoque huan mochihua testigo para ax tleno ax cuali nimechchihuilijtoc. </div>
<div class='p'>Huan nochi inijuanti tlananquilijque: </div>
<div class='p'>―Quena, inijuanti techcactoque. </div>
<div class='s'>Samuel quinilnamiquilti israelitame quejatza TOTECO quinmanahuijtoya </div>
<div class='p'>
<span class="verse" id="S112_6">6&#160;</span>Huan Samuel quinnojnotzqui nochi nopa israelitame huan quinilhui: </div>
<div class='p'>―Yajaya TOTECO tlen quitequitlali Moisés huan Aarón. Huan elqui ya tlen quinquixti tohuejcapan tatahua ipan tlali Egipto. 
<span class="verse" id="S112_7">7&#160;</span>Huajca ama ximoquetzaca cuali huan amo ximolinica pampa nijnequi nimechilnamiquiltis nochi tlen TOTECO inmechchihuili huan nochi tlen quinchihuilijtoc tohuejcapan tatahua. 
<span class="verse" id="S112_8">8&#160;</span>Quema Jacob huan ichaj ehuani yajque tlali Egipto huan nopa egiptome quintlaijiyohuiltiyayaj, tohuejcapan tatahua quitlajtlanijque TOTECO para ma quinpalehui. Huajca TOTECO quintitlanili Moisés huan Aarón, huan quinquixtijque tohuejcapan tatahua ipan tlali Egipto huan quinhualicaque nica ipan ni tlali. 
<span class="verse" id="S112_9">9&#160;</span>Pero inijuanti nimantzi quiilcajque TOTECO Dios, huan yaja quintemactili imaco Sísara tlen eliyaya se tlayacanquetl tlen isoldados Jabín tlen eliyaya tlanahuatijquetl ipan altepetl Hazor. Huan quinmactili ininmaco nopa filisteos huan imaco nopa tlanahuatijquetl tlen tlali Moab, huan inijuanti quintehuijque israelitame. 
<span class="verse" id="S112_10">10&#160;</span>Huan nopa israelitame sampa quitlajtlanijque TOTECO ma quinpalehui huan quiilhuijque para tlajtlacolchijtoyaj pampa quicajtoyaj huan quinhueyitlepanitayayaj nopa tlaixcopincayome Baal huan Astarot. Huan tohuejcapan tatahua quiilhuijque TOTECO ma quinmanahui tlen inincualancaitacahua. Huan ica mocajque para quihueyitlalise san ya. </div>
<div class='p'>
<span class="verse" id="S112_11">11&#160;</span>“Huajca sampa TOTECO quititlanqui Jerobaal, o Gedeón, ihuaya Barac, Jefté huan na niSamuel para ma timechmanahuica tlen imocualancaitacahua, huan queja nopa initztoyaj ica cuali huan oncac tlasehuilistli. 
<span class="verse" id="S112_12">12&#160;</span>Pero quema inquimatque para Nahas, yajaya tlen inintlanahuatijca amonitame, quinequiyaya inmechtehuis; huajca intechilhuijque para inquinequiyayaj se imotlanahuatijca para inmechyacanas yonque TOTECO Dios eliyaya imotlanahuatijca. 
<span class="verse" id="S112_13">13&#160;</span>Pero cualtitoc, pampa ama nica ya inquipixtoque imotlanahuatijca tlen TOTECO inmechmacatoc pampa inquitlajtlanijque. 
<span class="verse" id="S112_14">14&#160;</span>Huajca ama intla inquihueyitlepanitase TOTECO, huan inquitequipanose, huan ax inquiixpanose itlanahuatilhua huan intla inmonejnemiltise queja ya quipactía, huajca imojuanti huan imotlanahuatijca initztose cuali. 
<span class="verse" id="S112_15">15&#160;</span>Pero intla ax inquitlepanitase huan ax inquichihuase itlanahuatilhua, huajca yajaya inmechtlatzacuiltis chicahuac queja quintlatzacuilti imohuejcapan tatahua. </div>
<div class='p'>
<span class="verse" id="S112_16">16&#160;</span>“Huajca ama ximochiyaca nica para inquiitase se tlanextilijcayotl tlen TOTECO quichihuas imoixpa. 
<span class="verse" id="S112_17">17&#160;</span>Huan inquiitase para se huihuiyotl inquichijque quema inquitlajtlanijque TOTECO se tlanahuatijquetl. Cuali inquimatij para ax quema huetzi atl ipan ni tonali tlen pixquistli, pero na nijtlajtlanis TOTECO ma tlatlatzinalti huan ma quichihuas tlaahuetzis hasta inquimachilise para tlahuel hueyi imotlajtlacol pampa intlajtlantoque imotlanahuatijca.” </div>
<div class='p'>
<span class="verse" id="S112_18">18&#160;</span>Huan nimantzi Samuel quitlajtlani TOTECO. Huan TOTECO tlatlatzinalti huan quichijqui ma tlaahuetzi chicahuac. Huan nochi nopa israelitame momajmatijque huan quiimacasque TOTECO huan Samuel. </div>
<div class='p'>
<span class="verse" id="S112_19">19&#160;</span>Huan nochi inijuanti quiilhuijque Samuel: </div>
<div class='p'>―Xijtlajtlani imoTECO Dios topampa tojuanti para ax ma timiquica. Quena, nelía tijhueyilijtoque totlajtlacolhua noja más pampa titlajtlantoque se tlanahuatijquetl. </div>
<div class='p'>
<span class="verse" id="S112_20">20&#160;</span>Huajca Samuel quinnanquili: </div>
<div class='p'>―Amo ximomajmatica. Quena, nelía inquichijtoque tlen fiero. Pero ama ayoc ximohuejcatlalica niyon quentzi tlen TOTECO. Xijtequipanoca san ya ica nochi imoyolo. 
<span class="verse" id="S112_21">21&#160;</span>Amo xijcahuaca TOTECO para inquinhueyitlalise nopa tlaixcopincayome tlen ax tleno ininpati pampa inijuanti ax inmechpalehuise. Ax inmechmanahuise pampa ax tleno hueli quichihuaj. 
<span class="verse" id="S112_22">22&#160;</span>Pero TOTECO ax inmechtlahuelcahuas inisraelitame pampa yaja tlahuel hueyi huan ica ipaquilis quinequi imojuanti initztose iniaxcahua. 
<span class="verse" id="S112_23">23&#160;</span>Ma TOTECO nechtlatzacuilti miyac intla nitlajtlacolchihuas huan nijcahuas para nimomaijtojtinemis imopampa imojuanti. Na noja nimechmachtis tlen cuali para inmonejnemiltise ipan se ojtli tlen cuali huan xitlahuac. 
<span class="verse" id="S112_24">24&#160;</span>San monequi xijtlepanitaca TOTECO ica nochi imoyolo huan nelía xijtequipanoca queja quinamiqui. Mojmostla ximoilhuica tlen nochi nopa huejhueyi tlamantli tlen ya inmechchihuilijtoc. 
<span class="verse" id="S112_25">25&#160;</span>Pero intla intlajtlacolchihuase más ica tlaixcopincayome, TOTECO quichihuas para imojuanti huan imotlanahuatijca inmiquise.  </div>
<div class='psalmlabel' id='S113_0'> 13</div>
<div class='s'>Saúl ax quineltocac TOTECO </div>
<div class='p'>
<span class="verse" id="S113_1">1&#160;</span>Huan Saúl quipiyayaya 30 xihuitl quema pejqui tlanahuatía ipan tlali Israel. Huan tlanahuati 42 xihuitl. 
<span class="verse" id="S113_2">2&#160;</span>Huan Saúl quintlapejpeni eyi mil soldados tlen más cuajcualme tlen nochi israelita soldados para tlamocuitlahuise. Ome mil mocajque ihuaya ipan pilaltepetzi Micmas huan ipan nopa cuatitlamitl campa tepeyo nechca altepetl Betel. Huan ne seyoc mil soldados mocajque ihuaya Jonatán ipan altepetl Gabaa ipan tlali Benjamín. Pero ne sequinoc soldados tlen ax tlapejpenilme quinnahuati Saúl ma mocuepaca ininchajchaj. 
<span class="verse" id="S113_3">3&#160;</span>Huan Jonatán huan isoldados quintehuijque nopa filisteo soldados tlen itztoyaj ipan Gabaa huan quintzontlamiltijque, huan quimatque nochi sequinoc filisteos. Huan Saúl tlanahuati ma quipitzaca nopa tlapitzali campa hueli ipan inintlal israelitame para quinmatiltise nochi. Quinilhui: “Xijtlacaquilica tlen panoc nochi inisraelitame [13:3 O inhebreo tlacame.] ipan campa hueli altepetini campa initztoque.” </div>
<div class='p'>
<span class="verse" id="S113_4">4&#160;</span>Huajca nochi nopa israelita tlacame quimatque para Saúl quintlamimictijtoya nopa filisteo soldados, huan yeca nopa miyac filisteos tlahuel quincualancaitayayaj tlen israelitame huan quintehuisnequiyayaj. Huajca yeca quinnotzqui nochi israelita soldados ma mosentilica campa Saúl ipan altepetl Gilgal, huan ya nopa quichijque. </div>
<div class='p'>
<span class="verse" id="S113_5">5&#160;</span>Huan nopa filisteo soldados nojquiya mosentilijque para quintehuise israelitame. Nopa filisteos quipixtoyaj 30 mil tlatehuijca carros tlen tepostli huan chicuase mil soldados tlen yahuiyayaj cahuayojtipa. Huan iyoca quinpiyayayaj soldados queja imiyaca xali nechca hueyi atl. Huan nochi ni miyac soldados ixtlejcoque ipan nopa tepetl huan mochijque nechca nopa pilaltepetzi Micmas tlen mopantiyaya achi más campa quisa tonati tlen campa itoca Bet Avén. </div>
<div class='p'>
<span class="verse" id="S113_6">6&#160;</span>Huan quema nopa israelitame momacaque cuenta para nopa filisteos tlen eliyaya inincualancaitacahua quinyahualohuayayaj, tlahuel momajmatijque. Huan motlatijque campa mijca ostotl, huan campa huitztli, huan campa huejhueyi tetini, huan ipan ostotl huan ameli. 
<span class="verse" id="S113_7">7&#160;</span>Huan miyac nopa israelitame apanoque atemitl Jordán, huan cholojque hasta tlali Gad huan Galaad. Pero Saúl noja mocajqui campa itoca Gilgal huan nochi isoldados quitoquiliyayaj huihuipicayayaj ica majmajtli. </div>
<div class='p'>
<span class="verse" id="S113_8">8&#160;</span>Huan Saúl quichixqui chicome tonali para Samuel ma huala, queja Samuel quiilhuijtoya. Huan quema Samuel noja ax ajsiyaya, miyac israelita soldados quicajtejque para mocuepase ininchajchaj. 
<span class="verse" id="S113_9">9&#160;</span>Huajca Saúl quiijto: </div>
<div class='p'>―Xinechhualiquilica tlapiyalime para nijmacas TOTECO queja tlacajcahualistli tlatlatili huan queja tlacajcahualistli para ma onca tlayoltlalili ihuaya. </div>
<div class='p'>Huan Saúl quitlati tlacajcahualistli iixpa TOTECO yonque ax quipixqui tequihuejcayotl quichihuas. </div>
<div class='p'>
<span class="verse" id="S113_10">10&#160;</span>Huan quema sanoc ontlantoya quitlatía nopa tlacajcahualistli, ajsico Samuel. Huan Saúl yajqui quinamiquito huan quitlajpalo. 
<span class="verse" id="S113_11">11&#160;</span>Huan Samuel quiilhui: </div>
<div class='p'>―¿Para tlen tijchijtoc ni tlamantli tlen ax quinamiqui tijchihuas? </div>
<div class='p'>Huan Saúl quinanquili: </div>
<div class='p'>―Niquitac para nochi ni tlacame nechcajtehuayayaj huan ta ax tiajsiyaya. Huan nijmatqui para nopa filisteos ya mosentilijtoyaj ipan nopa pilaltepetzi Micmas. 
<span class="verse" id="S113_12">12&#160;</span>Huajca nimoilhui huelis hualase nica Gilgal para techtehuiquij huan aya nimomaijtojtoya ica TOTECO para nijtlajtlanis itlapalehuil. Huajca nimofuerzajhui huan nijtlati na nopa tlacajcahualistli iixpa TOTECO huan ax nimitzchixqui. </div>
<div class='p'>
<span class="verse" id="S113_13">13&#160;</span>Huan Samuel quiilhui Saúl: </div>
<div class='p'>―Nelía tijchijtoc se huihuiyotl. Tiquixpanotoc itlanahuatilhua TOTECO moDios tlen yaja mitznahuati ica na. Intla tijneltocatosquía, yajaya quitlalijtosquía ta huan moteipa ixhuihua ma tlanahuatisquíaj ipan tlali Israel para nochipa. 
<span class="verse" id="S113_14">14&#160;</span>Pero ama motlanahuatilis ax huejcahuas. TOTECO quinequi se tlacatl tlen quineltoquilis para quinnahuatis itlacajhua; se tlacatl tlen quipiya cuali iyolo iixpa ya. Huan TOTECO quitemojtoc nopa tlacatl huan quipantijtoc huan quitlalijtoc para ya elis inintlanahuatijca itlacajhua pampa ta ax tijtlepanitztoc tlen TOTECO mitznahuati. </div>
<div class='p'>
<span class="verse" id="S113_15">15&#160;</span>Huan Samuel quisqui Gilgal huan yajqui altepetl Gabaa ipan tlali Benjamín. Huan Saúl quinpojqui isoldados tlen mocajtoyaj ihuaya, huan san eliyayaj queja 600 tlacame. </div>
<div class='p'>
<span class="verse" id="S113_16">16&#160;</span>Huajca Saúl, huan itelpoca tlen itoca Jonatán huan nochi nopa tlacame tlen itztoyaj ininhuaya mocajque altepetl Gabaa ipan tlali Benjamín. Huan nopa filisteos mochijtoyaj ipan altepetl Micmas. 
<span class="verse" id="S113_17">17&#160;</span>Huan eyi pamitl tlen filisteo soldados quistejque campa mochijtoyaj huan hualajque para tlaxolehuase. Huajca moxelojque, se pamitl yajqui altepetl Ofra ipan tlali Sual. 
<span class="verse" id="S113_18">18&#160;</span>Huan seyoc pamitl yajqui campa itoca Bet Horón. Huan nopa seyoc pamitl yajque campa nopa tepetini tlen quiyahualojtoque nopa tlamayamitl Zeboim huan teipa nejnenque hasta nopa huactoc tlali. </div>
<div class='p'>
<span class="verse" id="S113_19">19&#160;</span>Huan ipan nochi nopa tlali Israel ax itztoya niyon se teposchijquetl, pampa nopa filisteos ax quincahuiliyayaj tequitise para nopa israelitame ax huelise mochihuilise tepostli queja machetes o cuatlamintli tlen huehueyac para ica tlatehuise. 
<span class="verse" id="S113_20">20&#160;</span>Huajca quema israelitame quinequiyayaj quitentise inintepos tlen ica tlapoxoníaj o iniazadón, o ininhacha o ininhuingaro, monequiyaya yase ica se filisteo tlacatl para ma quintentilica. 
<span class="verse" id="S113_21">21&#160;</span>Huan quininamayayaj tlahuel miyac plata tomi san para quintentilise se inintepos tlen ica tlapoxahuaj o se azadón. Huan para quintentilise ininhacha o inintepos tlen yecapan tlatequi, quininamayayaj nojquiya patiyo. 
<span class="verse" id="S113_22">22&#160;</span>Huan yeca nochi nopa israelita tlacame tlen yahuiyayaj ihuaya Saúl huan Jonatán ax quihuicayayaj machetes niyon se cuatlamintli tlen huehueyac. San Saúl huan Jonatán, quena, quihuicayayaj. 
<span class="verse" id="S113_23">23&#160;</span>Huan nopa filisteos yajque ipan tlali Micmas para quimocuitlahuise campa tlacame huelque pano ipan nopa tepetini para israelitame ax hueli ajsise campa mochijtoyaj.  </div>
<div class='psalmlabel' id='S114_0'> 14</div>
<div class='s'>Jonatán quintlanqui nopa filisteos </div>
<div class='p'>
<span class="verse" id="S114_1">1&#160;</span>Huan quema panotoya se ome tonali, Jonatán, icone Saúl, quicamahui itlamocuitlahuijca tlen quihuicayaya itepostzajca huan quiilhui: </div>
<div class='p'>―Xihuala nohuaya huan ma tipanoca hasta ne seyoc nali hasta nopa tepetl campa mochijtoque nopa filisteos. </div>
<div class='p'>Pero Jonatán ax tleno quiilhui itata, Saúl. 
<span class="verse" id="S114_2">2&#160;</span>Huan Saúl mocajqui ininhuaya nopa 600 soldados campa itoca Gabaa campa se hueyi granada cuahuitl nechca altepetl Migrón. 
<span class="verse" id="S114_3">3&#160;</span>Huan ihuaya itztoya Ahías tlen quihuicayaya ipantzajca pampa eliyaya totajtzi. Huan itata Ahías itoca eliyaya Ahitob, huan Ahitob eliyaya iicni Icabod. Huan Ahitob elqui icone Finees. Huajca nopa totajtzi Ahías elqui iteipa ixhui Elí tlen achtohuiya eliyaya nopa totajtzi iixpa TOTECO ipan Silo. Huan axaca quimatiyaya para Jonatán ax itztoya nopona ininhuaya. 
<span class="verse" id="S114_4">4&#160;</span>Huan Jonatán quichihuayaya campeca para ajsisquía campa nopa filisteos. Huan ipan ojtli monejqui panose iixco tepexitl tlatlajco ome huejhueyi tetl tlen inintoca Boses huan Sene. Huan nopa tetl nelpano tlatequi. 
<span class="verse" id="S114_5">5&#160;</span>Se ni hueyi tetl mocahuayaya ipan norte tlen moixnamictoya ica pilaltepetzi Micmas, huan nopa seyoc mocahuayaya ica tlatzintla tlen tlachixtoya altepetl Gabaa. </div>
<div class='p'>
<span class="verse" id="S114_6">6&#160;</span>Huan Jonatán quiilhui itlamocuitlahuijca: </div>
<div class='p'>―Ma tiyaca hasta campa itztoque nopa fiero filisteo tlacame pampa huelis TOTECO quichihuas se tlanextilijcayotl ica tojuanti. Ax tleno ohui para ya. Intla yajaya quinequis ma tiquintlanica tocualancaitacahua huan techpalehuis, hueli tiquintlanise yonque ax timiyac o san se ome tiitztoque. </div>
<div class='p'>
<span class="verse" id="S114_7">7&#160;</span>Huan nopa itlamocuitlahuijca quinanquili: </div>
<div class='p'>―Cualtitoc, xijchihua nochi tlen tiquita para cuali huan nimitzpalehuis. </div>
<div class='p'>
<span class="verse" id="S114_8">8&#160;</span>Huajca Jonatán quiilhui: </div>
<div class='p'>―Ma timonechcahuica campa itztoque nopa filisteos huan ma techitaca quema tipanose iixco nopa tepexitl. 
<span class="verse" id="S114_9">9&#160;</span>Huan intla inijuanti techtzajtzilise para ma tiquinchiyaca nopona, huan motemacase techtehuiqui, huajca tiquinchiyase huan ax titlejcose campa inijuanti. 
<span class="verse" id="S114_10">10&#160;</span>Pero intla inijuanti techtzajtzilise ma tiixtlejcoca nepa campa itztoque, huajca tijmatise para ax motemacaj huan tiixtlejcose tiquintehuitij pampa quinequi quiijtos TOTECO techmactilijtoc tomaco nochi inijuanti. </div>
<div class='p'>
<span class="verse" id="S114_11">11&#160;</span>Huan queja nopa quichijque. Nochi ome monextijque para ma quinitaca nopa filisteos. Huan nopa filisteos quinitaque huan quiijtojque: “Xiquinitaca ne hebreo tlacame ya quistoque ipan mijca ostotl campa motlatijtoyaj.” </div>
<div class='p'>
<span class="verse" id="S114_12">12&#160;</span>Huan teipa quitzajtzilijque Jonatán huan itlamocuitlahuijca, huan quinilhuijque: </div>
<div class='p'>―Xiixtlejcoca nica pampa timechpohuilise se tlamantzi. </div>
<div class='p'>Huajca Jonatán quiilhui itlamocuitlahuijca: </div>
<div class='p'>―Xinechtoquili huan tiixtlejcose pampa TOTECO techmactilijtoc nochi inijuanti tomaco tiisraelitame. </div>
<div class='p'>
<span class="verse" id="S114_13">13&#160;</span>Huajca Jonatán ihuaya itlamocuitlahuijca ixtlejcoque ica ininma huan iniicxihua ipan nopa tepetl. Huan nochi filisteos tlen Jonatán quintepexihuiyaya, itlamocuitlahuijca quinmictiyaya. 
<span class="verse" id="S114_14">14&#160;</span>Huan ipan ni achtohui tlatehuicajyotl Jonatán ihuaya itlamocuitlahuijca quinmictijque 20 tlacame ipan se tlali tlen tlahuel pilquentzi. 
<span class="verse" id="S114_15">15&#160;</span>Huan nimantzi tlahuel momajmatijque nochi nopa filisteo soldados huan nochi tlen quintlalijtoyaj para tlamocuitlahuise. Huan nimantzi mojmolini tlali huan nochi tlapolojque. </div>
<div class='p'>
<span class="verse" id="S114_16">16&#160;</span>Huan isoldados Saúl tlen tlamocuitlahuiyayaj tepeixco nechca altepetl Gabaa ipan tlali Benjamín, quinitaque nochi nopa filisteo soldados motlalohuayayaj campa hueli huan tlahuejchihuayayaj ica majmajtli. 
<span class="verse" id="S114_17">17&#160;</span>Huajca Saúl quinilhui nochi isoldados: </div>
<div class='p'>―Xiquintocajtzajtzilica nochi para inquimatise intla yajtoc se acajya tlen tojuanti. </div>
<div class='p'>Huan quema tlanque quipanoltíaj nochi inintoca, momacaque cuenta para axaca Jonatán huan itlamocuitlahuijca. 
<span class="verse" id="S114_18">18&#160;</span>Huajca Saúl quiilhui Ahías: </div>
<div class='p'>―Xijhualica nimantzi icaxa Toteco Dios. </div>
<div class='p'>Pampa ipan nopa tonali nopa israelitame quipixtoyaj nopa caxa ininhuaya para ica quitemose ipaquilis Toteco Dios. </div>
<div class='p'>
<span class="verse" id="S114_19">19&#160;</span>Pero quema Saúl noja camatiyaya ihuaya nopa totajtzi Ahías, momacac cuenta para nopa filisteos achi más tlahuejchihuayayaj huan mohuihuichihuayayaj ica majmajtli huan axaca quimatiyaya tlaque quichihuase. Huajca Saúl quiilhui nopa totajtzi: </div>
<div class='p'>―Ayoc xijhualica. </div>
<div class='p'>
<span class="verse" id="S114_20">20&#160;</span>Huajca Saúl ax quichixqui para quimatis tlaque ipaquilis Toteco Dios. Nimantzi quinsentili nochi nopa 600 tlacame tlen itztoyaj ihuaya, huan yajque ipan nopa tlatehuicajyotl. Pero quema ajsitoj nopona, quinitaque para nopa filisteos momictiyayaj se ica seyoc pampa ayoc quimatiyayaj tlaque quichihuase pampa san huihuitixtoyaj. 
<span class="verse" id="S114_21">21&#160;</span>Huan nopa israelitame [14:21 O hebreos.] tlen itztoyaj ininhuaya nopa filisteos sampa mosentilijque ininhuaya nopa israelita soldados tlen itztoyaj ininhuaya Saúl huan Jonatán. (Tlacame tlen sequinoc tlali ehuani quintocajtiyayaj nopa israelitame, hebreos.) 
<span class="verse" id="S114_22">22&#160;</span>Huan nopa israelitame tlen motlatijtoyaj ipan cuatitlamitl campa tepetini ipan tlali Efraín, quicajque para nopa filisteos cholohuayayaj. Huajca inijuanti nojquiya quisque huan pejque quintoquilijtiyohuij nopa filisteos. 
<span class="verse" id="S114_23">23&#160;</span>Huan nelía hueyi elqui nopa tlatehuicajyotl pampa ajsito hasta campa itoca Bet Avén. Huan queja nopa quinmanahui TOTECO nopa israelitame ipan nopa tonal. </div>
<div class='s'>Saúl tlatestigojquetzqui </div>
<div class='p'>
<span class="verse" id="S114_24">24&#160;</span>Huan nochi nopa israelitame nelpano tlaxicohuayayaj pampa ax tlacuajtoyaj huan yeca ayoc quipiyayayaj fuerza. Queja nopa elqui pampa Saúl huihuitixqui huan quinfuerzajhui isoldados ma quitestigojquetzaca TOTECO para ax quicuase niyon se tleno. Quinilhui: “Intla se quicuas se tlenijqui quema aya tlayohua huan aya nimomacueptoc ica nocualancaitacahua, monequi miquis.” Huajca axaca quiyeco niyon se tleno. 
<span class="verse" id="S114_25">25&#160;</span>Huan nochi nopa soldados ajsitoj ipan se cuatitlamitl campa oncayaya nectli, 
<span class="verse" id="S114_26">26&#160;</span>huan nochi inijuanti calajque nopona huan quiitaque hasta motlalohuayaya nopa nectli. Pero axaca quiyeco pampa quiimacasiyayaj tlen ica quitestigojquetztoyaj TOTECO huan tlen Saúl quinilhuijtoya panos. 
<span class="verse" id="S114_27">27&#160;</span>Pero Jonatán ax quimatiyaya tlen itata quiijtojtoya, huajca yaja, quena, quitejqui nopa nectli ica se cuatopili tlen quihuicayaya huan quicuajqui huan quicuic fuerza. 
<span class="verse" id="S114_28">28&#160;</span>Huajca se soldado israelita quiilhui para itata quinilhuijtoya para tlatelchihuali ma eli tlen quicuasquía se tlenijqui ipan nopa tonal huan yeca nochi nopa tlatehuijca tlacame ayoc quipiyayayaj fuerza. 
<span class="verse" id="S114_29">29&#160;</span>Huajca Jonatán quinanquili: </div>
<div class='p'>―Ax cuali tlen quichijtoc notata pampa nopa tlanahuatili quincocojtoc huan quinmajmatijtoc nochi ni tlacame. Ama na nimomachilía nijpiya fuerza pampa nijcuajtoc se quentzi nectli. 
<span class="verse" id="S114_30">30&#160;</span>Huan achi más cuali momachilijtosquíaj nochi ni tlacame intla quicuajtosquíaj nochi nopa tlacualistli tlen quincuilijque inincualancaitacahua. Queja nopa achi más filisteos tiquinmictijtosquíaj. </div>
<div class='p'>
<span class="verse" id="S114_31">31&#160;</span>Pero nopa israelitame noja quintoquilijque huan quinmictijtiyajque nopa filisteos tlen pilaltepetzi Micmas hasta Ajalón yonque nelía tlahuel tlaxicojtoyaj. 
<span class="verse" id="S114_32">32&#160;</span>Huan teipa nochi nopa tlacame yajque campa filisteos huan quinitzquijque ininborregojhua, ininhuacaxhua huan ininbecerrojhua huan quinmictijque tlalchi. Huan quicuajque ininnacayo xoxohuic ica nochi inieso. 
<span class="verse" id="S114_33">33&#160;</span>Huan sequin quiilhuijque Saúl: </div>
<div class='p'>―Nopa israelitame tlajtlacolchihuaj iixpa TOTECO pampa quicuaj nacatl ica estli huan yeca quiixpanoque TOTECO itlanahuatil. </div>
<div class='p'>Huan Saúl quinilhui: </div>
<div class='p'>―Imojuanti nelía intlaixpanotoque. Xinechhualiquilica nica se tetl hueyi, 
<span class="verse" id="S114_34">34&#160;</span>huan xiquinilhuitij nochi nopa tlacame para ma nechhualiquilica ininhuacax o ininborrego, huan ma quinmictica nica ipan tetl para toyahuis nopa estli. Huan queja nopa huelis quicuase huan ax sampa quiixpanose TOTECO ica nopa nacatl tlen inijuanti quicuaj ica estli. </div>
<div class='p'>Huajca ipan nopa yohuali nochi soldados quinhualicaque inintlapiyalhua huan quinmictijque nopona. 
<span class="verse" id="S114_35">35&#160;</span>Huan Saúl quichijqui se tlaixpamitl para TOTECO. Huan ya ni elqui nopa achtohui tlaixpamitl tlen Saúl quichijqui para ica quitlascamatis TOTECO pampa quipalehuijtoya miyac. </div>
<div class='p'>
<span class="verse" id="S114_36">36&#160;</span>Huan teipa Saúl quiijto: </div>
<div class='p'>―Ma tiixtemoca ama ni yohuali huan ma tiquintehuitij nopa filisteos hasta tlanesis. Ma tiquinichtequilitij nochi tlen quipiyaj huan axaca tijcahuase ma itzto. </div>
<div class='p'>Huan nochi nopa soldados tlananquilijque: </div>
<div class='p'>―Cualtitoc, tijchihuase tlen tiquita para cuali. </div>
<div class='p'>Pero nopa totajtzi quiijto: </div>
<div class='p'>―Achtohui ma tijtlajtlanica Toteco Dios. </div>
<div class='p'>
<span class="verse" id="S114_37">37&#160;</span>Huajca Saúl quitlajtlani Toteco Dios: </div>
<div class='p'>―¿Tijnequi tiyase tiquintehuitij nopa filisteos? ¿Titechmactilis tomaco nochi inijuanti? </div>
<div class='p'>Huan TOTECO ax quinanquili ipan nopa tonal. 
<span class="verse" id="S114_38">38&#160;</span>Huajca Saúl moilhui para elqui ipampa se soldado itlajtlacol. Huajca quinilhui: </div>
<div class='p'>―Nochi tlen tlayacanani ximonechcahuica nica huan tiquitase canque eltoc tlajtlacoli. 
<span class="verse" id="S114_39">39&#160;</span>Huan ica nijtestigojquetza TOTECO, yonque elis nocone Jonatán tlen tlajtlacolchijtoc, temachtli monequi miquis. </div>
<div class='p'>Huan niyon se tlacatl ax camatic para quinanquilis. 
<span class="verse" id="S114_40">40&#160;</span>Huan teipa Saúl quiijto: </div>
<div class='p'>―Na huan nocone Jonatán timoquetzase ni lado huan nochi imojuanti ximocahuaca nopona huan tiquitase tlaque TOTECO quinextis. </div>
<div class='p'>Huan nochi nopa israelitame tlananquilijque: </div>
<div class='p'>―Cualtitoc. Xijchihua tlen tiquita para cuali. </div>
<div class='p'>
<span class="verse" id="S114_41">41&#160;</span>Huajca Saúl quiilhui TOTECO tlen toDios tiisraelitame: </div>
<div class='p'>―Ta TOTECO Dios tlen tiisraelitame, xitechnextili ama ajqueya tlajtlacolchijtoc. Tijmajcahuase ni Urim huan Tumim. Huan intla nitlajtlacolchijtoc na huan nocone, huajca ma quisa Urim; pero intla tlajtlacolchijtoque sequinoc israelitame, huajca ma quisa Tumim. </div>
<div class='p'>Huan quema quimajcajque, huetzqui Urim ipan Saúl huan Jonatán. 
<span class="verse" id="S114_42">42&#160;</span>Huajca sampa Saúl quiijto: </div>
<div class='p'>―Ama xijmajcahua para tijmatise intla na o nocone. </div>
<div class='p'>Huan huetzqui ipan Jonatán para tlajtlacolchijtoya. </div>
<div class='p'>
<span class="verse" id="S114_43">43&#160;</span>Huajca Saúl quiilhui Jonatán: </div>
<div class='p'>―Xinechilhui tlaque tijchijtoc. </div>
<div class='p'>Huan Jonatán quiilhui: </div>
<div class='p'>―Nijcuajqui se quentzi nectli tlen nijtejqui ica se cuatopili tlen nijhuicayaya, pero nica niitztoc huan nimotemaca nimiquis intla monequi nimiquis. </div>
<div class='p'>
<span class="verse" id="S114_44">44&#160;</span>Huajca Saúl quiijto chicahuac: </div>
<div class='p'>―Ma Toteco Dios nechtlatzacuiltis intla ax timiquis ama ni tonal pampa tijchijqui ni, Jonatán. </div>
<div class='p'>
<span class="verse" id="S114_45">45&#160;</span>Pero nochi nopa israelita soldados quiilhuijque Saúl: </div>
<div class='p'>―Ax quinamiqui para miquis Jonatán pampa ya tlen techmaquixti nochi tiisraelitame ama ni tonal. Huan tojuanti tijtestigojquetztoque TOTECO para niyon se itzoncal ax huetzis pampa yajaya Jonatán tlen ica itlapalehuil Toteco Dios quichijtoc hueyi tlatlanilistli ama ni tonal. </div>
<div class='p'>Huan queja nopa nochi nopa israelita tlacame quimanahuijque Jonatán para ax miquis. 
<span class="verse" id="S114_46">46&#160;</span>Huan Saúl ayoc yajqui para quintehuiti nopa filisteos. Huan nopa filisteos tlen mocajque yoltoque mocuepque inintlal. </div>
<div class='p'>
<span class="verse" id="S114_47">47&#160;</span>Huajca queja nopa Saúl tenextili para elqui tlanahuatijquetl huan quichijqui temachtli itlanahuatilis. Huan Saúl huan isoldados quintehuitoj inincualancaitacahua campa hueli ipan tlali Moab, Amón huan Edom. Huan quitehuijque nopa tlanahuatijquetl tlen Soba huan tlen nopa filisteos. Huan campa hueli campa inijuanti yahuiyayaj para quintehuitij inincualancaitacahua, tlatlaniyayaj. 
<span class="verse" id="S114_48">48&#160;</span>Huan quichijqui huejhueyi tlamantli hasta motemacac quintlanqui nopa amalecitame huan queja nopa quinmanahui nopa israelitame tlen inincualancaitacahua. </div>
<div class='p'>
<span class="verse" id="S114_49">49&#160;</span>Huan iconehua Saúl inintoca eliyayaj Jonatán, Isúi huan Malquisúa. Huan isihuacone tlen achtohui ejquetl itoca eliyaya Merab huan tlen teipa ejquetl Mical. 
<span class="verse" id="S114_50">50&#160;</span>Huan isihua Saúl itoca eliyaya Ahinoam tlen elqui iichpoca Ahimaas. Huan nopa tlayacanquetl tlen isoldados itoca eliyaya Abner tlen elqui icone Ner. Huan Ner elqui itío Saúl, 
<span class="verse" id="S114_51">51&#160;</span>pampa Cis, itata Saúl, ihuaya Ner, itata Abner, eliyayaj icnime huan eliyayaj iconehua Abiel. </div>
<div class='p'>
<span class="verse" id="S114_52">52&#160;</span>Huan nelía oncac miyac tlatehuicajyotl ica nopa filisteos ipan nochi tonali quema tlanahuatiyaya Saúl. Huan sesen huelta quema Saúl quipantiyaya se telpocatl tlen yolchicahuac, quicalaquiyaya para ma mochihua soldado.  </div>
<div class='psalmlabel' id='S115_0'> 15</div>
<div class='s'>Saúl ax quichijqui tlen TOTECO quiilhui </div>
<div class='p'>
<span class="verse" id="S115_1">1&#160;</span>Se tonal Samuel quiilhui Saúl: </div>
<div class='p'>―Na tlen nimitztequitlali titlanahuatijquetl pampa queja nopa TOTECO nechnahuati ma nijchihua. Huan ama monequi xijtlacaquili tlen yaja nechilhuijtoc ma nimitzilhui. 
<span class="verse" id="S115_2">2&#160;</span>TOTECO Tlen Quinyacana Nochi Ielhuicac Ejcahua Ma Tlatlanitij quiijtohua ya ni: ‘Ama niquintlatzacuiltis nopa amalecitame por tlen quinchihuilijque ininhuejcapan tatahua nopa israelitame quema ax quincahuilijque panose ipan inintlal quema quisque ipan tlali Egipto. 
<span class="verse" id="S115_3">3&#160;</span>Huajca ama xiya huan xiquinmicti nochi amalecitame huan nojquiya xiquintzontlamilti inintlapiyalhua. Axaca xijtlasojtla. Xiquinmicti nochi tlacame, sihuame, coneme, huan hasta nochi pilconetzitzi tlen sanoc ontlacatij. Huan nojquiya xiquinmicti nochi inintlapiyalhua, yonque huacaxme, borregojme, camellos o burrojme. Nochi monequi xiquinmictica.’ </div>
<div class='p'>
<span class="verse" id="S115_4">4&#160;</span>Huajca Saúl quinsentili nochi israelita soldados ipan Telaim, huan eliyayaj 200 mil soldados tlen ejque ipan tlali Israel, huan iyoca eliyayaj 10 mil tlen ejque tlali Judá. 
<span class="verse" id="S115_5">5&#160;</span>Huajca Saúl huan isoldados quiyahualotoj altepetl Amalec huan motlatijque itejteno nopa altepetl ipan se tlamayamitl. 
<span class="verse" id="S115_6">6&#160;</span>Huan Saúl quititlanqui se tlen quinilhuito nopa ceneo xinachtli tlacame tlen mocahuayayaj ininhuaya nopa amalecitame: </div>
<div class='p'>―Xiquincajtehuaca ni amalecitame huan xiquisaca tlen ni altepetl pampa imojuanti inquintlasojtlaque tohuejcapan tatahua tiisraelitame quema quisque ipan tlali Egipto huan ax monequi inmiquise ininhuaya. </div>
<div class='p'>Huajca nimantzi quisque nopa ceneos tlen inialtepe amalecitame. 
<span class="verse" id="S115_7">7&#160;</span>Huajca Saúl pejqui quinmictía nopa amalecitame ipan Havila huan quinmictijtiyajqui hasta campa nopa tepamitl Shur tlen mocahua campa quisa tonati tlen tlali Egipto. 
<span class="verse" id="S115_8">8&#160;</span>Huan quiitzquijque Agag, nopa tlanahuatijquetl tlen amalecitame, pero nochi sequinoc amalecitame tlen quinpantijque quintlamimictijque. 
<span class="verse" id="S115_9">9&#160;</span>Pero Saúl huan isoldados ax quimictijque Tlanahuatijquetl Agag. Huan nojquiya ax quinmictijque nopa borregojme huan huacaxme tlen más cuajcualme, niyon ax quinmictijque nopa chivojme huan borregojme tlen más tomahuaque. Pero nochi tlen quiitaque para nelquentzi ipati, quena, quinmictijque. </div>
<div class='p'>
<span class="verse" id="S115_10">10&#160;</span>Huan TOTECO quinojnotzqui Samuel huan quiilhui: </div>
<div class='p'>
<span class="verse" id="S115_11">11&#160;</span>―Nelía nimocuesohua ama pampa nijtlali Saúl para tlanahuatijquetl pampa ya nechtlahuelcajtoc huan ax quichihua tlen nijnahuatijtoc ma quichihua. </div>
<div class='p'>Huajca Samuel nelía cualanqui ica Saúl huan nochi se yohual momaijto huan quitlajtlani TOTECO ipampa ya. 
<span class="verse" id="S115_12">12&#160;</span>Huan hualmostla cualca Samuel yajqui quitemoto Saúl huan se tlacatl quiilhui para Saúl ya yajqui ipan cuatitlamitl Carmel campa quichijtoc se tlaixcopincayotl tlen ya. Quiilhui para nopona san onpanosquía huan teipa temosquía hasta Gilgal. </div>
<div class='p'>
<span class="verse" id="S115_13">13&#160;</span>Huajca Samuel yajqui campa itztoya Saúl. Huan quema Saúl quiitac Samuel, quiilhui: </div>
<div class='p'>―¡Ma TOTECO mitztiochihua! Nijtlamichijtoc tlen TOTECO nechnahuati. </div>
<div class='p'>
<span class="verse" id="S115_14">14&#160;</span>Huan Samuel quiilhui: </div>
<div class='p'>―Huajca ¿para tlen nijcaqui tzajtzij nopa borregojme huan huacaxme? </div>
<div class='p'>
<span class="verse" id="S115_15">15&#160;</span>Huan Saúl quinanquili: </div>
<div class='p'>―Nopa tlapiyalime quinhualicaque nosoldados tlen nopa amalecitame. Quincajque yoltoque tlen más cuajcualme borregojme huan huacaxme para quinmictise nica para quimacase tlacajcahualistli TOTECO Dios, pero nochi sequinoc tlapiyalime tiquintlamimictijque. </div>
<div class='p'>
<span class="verse" id="S115_16">16&#160;</span>Huajca Samuel quiilhui Saúl: </div>
<div class='p'>―Xinechtlacaquili, nijnequi nimitzyolmelahuas tlen TOTECO nechilhuijtoc ama ni yohuali. </div>
<div class='p'>Huan Saúl quinanquili: </div>
<div class='p'>―Xinechilhui. </div>
<div class='p'>
<span class="verse" id="S115_17">17&#160;</span>Huan Samuel quiilhui: </div>
<div class='p'>―Yonque timomachilía para ax tleno mopati, TOTECO mitzchijqui titlayacanquetl tlen nochi israelitame. Mitzchijqui titlanahuatijquetl. 
<span class="verse" id="S115_18">18&#160;</span>Huan yajaya mitztitlanqui ipan se tequitl huan mitznahuati xiquintzontlamilti nochi nopa tlajtlacolchijca amalecitame huan xiquintehui hasta tiquintlamimictis. 
<span class="verse" id="S115_19">19&#160;</span>Huajca ¿para tlen ax tijtlepanitac TOTECO itlanahuatil? ¿Para tlen timotemacac para tijcuis tlamantli tlen eliyaya iniaxca nopa amalecitame? Nelía tijchijtoc tlen fiero iixpa TOTECO. </div>
<div class='p'>
<span class="verse" id="S115_20">20&#160;</span>Huajca Saúl quinanquili: </div>
<div class='p'>―Pero na nijchijtoc tlen TOTECO nechnahuati. Niyajqui campa yaja nechtitlanqui, huan nijhualicatoc Tlanahuatijquetl Agag tlen nopa amalecitame. Huan niquintzontlamiltijtoc nochi nopa amalecitame. 
<span class="verse" id="S115_21">21&#160;</span>Pero ni israelita soldados, inijuanti tlen quincuique nochi ni borregojme huan huacaxme tlen achi más cuajcualme pampa quinequij quimacase queja tlacajcahualistli TOTECO Dios ipan Gilgal. </div>
<div class='s'>Samuel quipanti itlajtlacol Saúl </div>
<div class='p'>
<span class="verse" id="S115_22">22&#160;</span>Huan Samuel quiilhui: </div>
<div class='q'>“¿Tlaque más quipactía TOTECO? </div>
<div class='q'>¿Achi más quinequi tlacajcahualistli tlatlatili, </div>
<div class='q'>o quinequi ma tijneltocaca tlen techilhuijtoc? </div>
<div class='q'>Nimitzilhuía más quipactía ma tijneltocaca. </div>
<div class='q'>Pampa más ipati iixpa para tijneltoquilise, </div>
<div class='q'>huan ax para tijmacase ichiyajca oquich borregojme. </div>
<div class='q'>
<span class="verse" id="S115_23">23&#160;</span>Intla se tlacatl mosisinía ica tlen TOTECO quinahuatijtoc ma quichihua, </div>
<div class='q'>TOTECO quiita san se queja se tlen tetlajchihuía. </div>
<div class='q'>Huan intla se moyoltetilía ica TOTECO, </div>
<div class='q'>yajaya quiita queja se tlen quinhueyichihua teteyome. </div>
<div class='q'>Huan ama pampa ta tijtlahuelcajtoc itlanahuatilhua TOTECO, </div>
<div class='q'>ya nojquiya mitztlahuelcajtoc huan ayoc mitzcahuilis tielis titlanahuatijquetl.” </div>
<div class='p'>
<span class="verse" id="S115_24">24&#160;</span>Huan Saúl quiilhui Samuel: </div>
<div class='p'>―Quena, na nitlajtlacolchijtoc pampa niquixpanotoc tlen TOTECO nechnahuati ica ta. Niquinimacasqui nopa tlacame tlen nohuaya itztoyaj huan nijtlacaquili tlen nechtlajtlanijque. 
<span class="verse" id="S115_25">25&#160;</span>Huajca nimitztlajtlanía, xinechtlapojpolhui ni tlajtlacoli huan xihuala nohuaya para tijhueyitlalitij TOTECO. </div>
<div class='p'>
<span class="verse" id="S115_26">26&#160;</span>Pero Samuel quiilhui: </div>
<div class='p'>―Axtle, ax niyas mohuaya pampa tiquiyocacajtoc TOTECO itlanahuatilhua huan ama ya mitziyocacajtoc huan ayoc quinequi tielis titlanahuatijquetl ipan Israel. </div>
<div class='p'>
<span class="verse" id="S115_27">27&#160;</span>Huan quema mocuepqui Samuel para yasquía, huajca Saúl quiitzquili iyoyo tlen ica mopictoya para ax ma yas. Huan tzayanqui iyoyo. </div>
<div class='p'>
<span class="verse" id="S115_28">28&#160;</span>Huan Samuel quiilhui Saúl: </div>
<div class='p'>―Queja tinechtzayanilijtoc noyoyo, TOTECO mitztzayanilijtoc motlanahuatil ipan Israel ama ni tonal. Huan quimactilis seyoc tlen más cuali huan ax queja ta. 
<span class="verse" id="S115_29">29&#160;</span>Huan TOTECO, yajaya tlen tohueyitilis tiisraelitame, ax istlacati huan ax moyolcuepa pampa yajaya ax itztoc queja se tlacatl tlen moyolcuepa. </div>
<div class='p'>
<span class="verse" id="S115_30">30&#160;</span>Huan Saúl quiijto: </div>
<div class='p'>―Na nitlajtlacolchijtoc, pero nimitztlajtlanía para xinechtlepanita queja nitlanahuatijquetl iniixpa ni huehue tlacame huan nochi ni israelitame. Huan xiya nohuaya para tijhueyitlalitij TOTECO Dios. </div>
<div class='p'>
<span class="verse" id="S115_31">31&#160;</span>Huajca Samuel quitoquili Saúl huan mocuepqui ihuaya huan Saúl quihueyitlali TOTECO. </div>
<div class='p'>
<span class="verse" id="S115_32">32&#160;</span>Huan Samuel quiilhui: </div>
<div class='p'>―Xinechhualiquili Agag nopa tlanahuatijquetl tlen nopa amalecitame. </div>
<div class='p'>Huan Agag monexti san pactoc iixpa Samuel pampa moilhuiyaya para ayoc aca quimictisquía. 
<span class="verse" id="S115_33">33&#160;</span>Pero Samuel quiilhui Agag: </div>
<div class='p'>―Ica machete tiquinmictijtoc miyac tlacame huan tiquincajqui ininnanahua ininseltitzi queja ax quema quinpixque ininconehua. Huajca queja nopa nojquiya mocahuas monana. </div>
<div class='p'>Huan quema Samuel tlanqui quiilhuía ya ni, quitzojtzontejqui Agag iixpa TOTECO nopona ipan Gilgal. </div>
<div class='p'>
<span class="verse" id="S115_34">34&#160;</span>Huan teipa Samuel quisqui huan yajqui altepetl Ramá. Huan Saúl yajqui ichaj ipan ialtepe tlen itoca Gabaa tlen Saúl. 
<span class="verse" id="S115_35">35&#160;</span>Huan Samuel ayoc quema yajqui para quiitati Saúl, pero nelía tlahuel mocueso ica nochi tlen Saúl quichijtoya. Huan TOTECO moyolcuepqui para quichijtoya Saúl tlanahuatijquetl ipan Israel.  </div>
<div class='psalmlabel' id='S116_0'> 16</div>
<div class='s'>Samuel quiajalti David ma eli tlanahuatijquetl </div>
<div class='p'>
<span class="verse" id="S116_1">1&#160;</span>Teipa TOTECO quiilhui Samuel: </div>
<div class='p'>―¿Hasta quema tlamis timocuesos ipampa Saúl? Ayoc xichoca pampa na ayoc nijnequi para elis tlanahuatijquetl ipan Israel. Xijtemiti se cuacuajtli ica aceite tlen ica titetequitlalía nopampa na pampa nijnequi xiya ichaj Isaí tlen itztoc altepetl Belén. Nimotlapejpenilijtoc se icone para ma elis notlanahuatijca. </div>
<div class='p'>
<span class="verse" id="S116_2">2&#160;</span>Huajca Samuel quitlajtlani TOTECO: </div>
<div class='p'>―Huan ¿quejatza nijchihuas para niyas? Intla quimatis Saúl, huajca nechmictis. </div>
<div class='p'>Huan TOTECO quiilhui: </div>
<div class='p'>―Xijhuica se pilhuacaxtzi huan tiquijtos para tiyajtoc tinechmacati tlacajcahualistli nimoTECO. 
<span class="verse" id="S116_3">3&#160;</span>Huan tijnotzas Isaí campa tijtlatis nopa tlacajcahualistli huan na nimitzilhuis tlaque tijchihuas. Huan nimitznextilis ajqueya tlen iconehua ticajaltis ica aceite para tijtequitlalis. </div>
<div class='p'>
<span class="verse" id="S116_4">4&#160;</span>Huajca Samuel quichijqui queja TOTECO quiilhui huan quema ajsito pilaltepetzi Belén nopa huehue tlacame tlen nopa altepetl quisque quinamiquicoj huihuipicayayaj. Huan quiilhuijque: </div>
<div class='p'>―¿Tijchijtoque tlen ax cuali, o san ica mopaquilis tihualajtoc? </div>
<div class='p'>
<span class="verse" id="S116_5">5&#160;</span>Huan Samuel quinnanquili: </div>
<div class='p'>―Quena, nihualajtoc para nijmacas tlacajcahualistli TOTECO. Ximoiyocatlalica para TOTECO huan xihualaca nohuaya para tijmacase tlacajcahualistli. </div>
<div class='p'>Huan Samuel quiniyocatlali Isaí huan iconehua huan quinpajpajqui queja quiijto tlanahuatili. Teipa quinnotzqui ma yase quimacatij tlacajcahualistli TOTECO. 
<span class="verse" id="S116_6">6&#160;</span>Huan quema calajque Isaí huan iconehua, Samuel quitlachili itelpoca tlen itoca Eliab huan moilhui para temachtli ya nopa tlacatl tlen TOTECO quitlapejpeni para tlanahuatijquetl. </div>
<div class='p'>
<span class="verse" id="S116_7">7&#160;</span>Pero TOTECO quiilhui Samuel: “Amo xijtlachili iyejca se tlacatl, niyon quejatza ihuejcapanca para tiquixmatis ajqueya nijtlapejpenijtoc pampa ni telpocatl tlen moixpa itztoc ax nijnequi. Na niimoTECO ax nitetlachilía queja tlacame teitaj para nijmatis ajqueya cuali. Tlacame quitlachilíaj itlachiyalis se tlacatl huan iyejca itlacayo, pero na nijtlachilía iyolo.” </div>
<div class='p'>
<span class="verse" id="S116_8">8&#160;</span>Huajca Isaí quinotzqui Abinadab huan quinexti iixpa Samuel, huan Samuel quiilhui: </div>
<div class='p'>―Niyon ya ax tlen quitlapejpenijtoc TOTECO. </div>
<div class='p'>
<span class="verse" id="S116_9">9&#160;</span>Teipa Isaí quinexti Sama iixpa Samuel huan Samuel quiijto: </div>
<div class='p'>―Niyon ya ax tlen quitlapejpenijtoc TOTECO. </div>
<div class='p'>
<span class="verse" id="S116_10">10&#160;</span>Huan Isaí quinnexti chicome iconehua iixpa Samuel huan ica sesen Samuel quiilhui Isaí para niyon se inijuanti ax elqui tlen TOTECO quitlapejpenijtoya. </div>
<div class='p'>
<span class="verse" id="S116_11">11&#160;</span>Huajca teipa Samuel quiilhui Isaí: </div>
<div class='p'>―¿Ayoc tiquinpiya más moconehua? </div>
<div class='p'>Huan Isaí quinanquili: </div>
<div class='p'>―¡Quena! Polihui se tlen teipa ejquetl. Pero yajaya ax cana yajtoc, san quinmocuitlahuía borregojme. </div>
<div class='p'>Huajca Samuel quiilhui Isaí: </div>
<div class='p'>―Xitlatitlani ma quinotzatij pampa ax huelis titlacuase hasta quema ya ajsiqui. </div>
<div class='p'>
<span class="verse" id="S116_12">12&#160;</span>Huajca nimantzi Isaí tlanahuati ma quinotzatij. Huan yaja quipixqui itzoncal quentzi chichiltic huan iixtiyol tlen nelía yejyectzi huan itlacayo tlen nelía cuali. Huan TOTECO quiilhui Samuel: </div>
<div class='p'>―Yajaya tlen nijtlapejpenijtoc. Xicalti ica aceite para tijtequimacas. </div>
<div class='p'>
<span class="verse" id="S116_13">13&#160;</span>Huan Samuel quicuic nopa cuacuajtli tlen quipiyayaya aceite huan ax tleno quiijto, san quitlalili ipan itzonteco David iniixpa nochi iicnihua. Huan ipan nopa tonal Itonal TOTECO calajqui ipan David para quimacas hueyi chicahualistli. Huan teipa Samuel mocuepqui ichaj ipan altepetl Ramá. </div>
<div class='s'>David quitequipano Tlanahuatijquetl Saúl </div>
<div class='p'>
<span class="verse" id="S116_14">14&#160;</span>Huan Itonal TOTECO ya quitlahuelcajtoya Saúl huan ipan ya hualayaya se iajaca Axcualtlacatl tlen TOTECO quititlantoya. Huan nopa ajacatl quitlaijiyohuilti Saúl. 
<span class="verse" id="S116_15">15&#160;</span>Huan itlatequipanojcahua Saúl quiilhuiyayaj: </div>
<div class='p'>―Tijpiya se iajaca Axcualtlacatl tlen Toteco Dios mitztitlanili. 
<span class="verse" id="S116_16">16&#160;</span>Huajca xitechcahuili timotlatequipanojcahua ma timitztemolise se tlen hueli tlatzotzona ica arpa huan quema hualas nopa ajacatl tlen ax cuali huan mitztlaijiyohuiltis, yajaya quitzotzonas nopa arpa huan ica ya nopa timomachilis más cuali. </div>
<div class='p'>
<span class="verse" id="S116_17">17&#160;</span>Huajca Saúl quinnanquili itlatequipanojcahua: </div>
<div class='p'>―Cualtitoc, huajca xinechtemolica se tlen tlatzotzona cuali huan techhualiquilica. </div>
<div class='p'>
<span class="verse" id="S116_18">18&#160;</span>Huan se itlatequipanojca quiijto: </div>
<div class='p'>―Na niquitztoc se icone Isaí tlen hueli tlatzotzona cuali nepa altepetl Belén. Yajaya motemaca huan quimati tlatehuía huan tlalnamiqui para camati cuali. Se telpoca tlacatl tlen nelía yejyectzi huan TOTECO itztoc ihuaya. </div>
<div class='p'>
<span class="verse" id="S116_19">19&#160;</span>Huajca Saúl quintitlanqui tlacame ma quiilhuiti Isaí: “Xinechtitlanili mocone David tlen quinmocuitlahuía borregojme.” </div>
<div class='p'>
<span class="verse" id="S116_20">20&#160;</span>Huan Isaí quititlanqui icone, David, ihuaya se burro tlen quitlamamalti ica pantzi, huan se cuetlaxtli temitoc ica xocomeca atl, huan se pilchivojtzi para se ofrenda. 
<span class="verse" id="S116_21">21&#160;</span>Huan David ajsico iixpa Saúl huan Saúl nelía quiicneli huan quitequimacac ma eli itlamocuitlahuijca. 
<span class="verse" id="S116_22">22&#160;</span>Huan teipa Saúl quititlanili se amatlajcuiloli Isaí huan quiilhui ma quicahuili David ma mocahua para quitequipanos pampa nelía quipactiyaya. 
<span class="verse" id="S116_23">23&#160;</span>Huan quema calaquiyaya ipan Saúl nopa iajaca Axcualtlacatl tlen Toteco Dios quititlanilijtoya, David nimantzi quicuiyaya iarpa huan quitzotzonayaya. Huan nopa ax cual ajacatl quistehuayaya, huan Saúl momachiliyaya más cuali.  </div>
<div class='psalmlabel' id='S117_0'> 17</div>
<div class='s'>Goliat quinhuihuiitac israelitame </div>
<div class='p'>
<span class="verse" id="S117_1">1&#160;</span>Huan más teipa nopa filisteos quinsentilijque nochi ininsoldados para tlatehuise huan mosentilijque ipan altepetl Soco ipan tlali Judá. Huan mochijque tlatlajco nopa ome altepetini Soco huan Azeca ipan se lugar tlen itoca eliyaya Efes Damim. 
<span class="verse" id="S117_2">2&#160;</span>Huan Saúl nojquiya ica nochi nopa israelita soldados mosentilijque ipan tlamayamitl Ela huan mocualtlalijque para quintehuise nopa filisteos. Huajca nopa filisteos huan israelitame moixtlachilijtoyaj. 
<span class="verse" id="S117_3">3&#160;</span>Nopa filisteos ipan se piltepetzi huan nopa israelitame ipan seyoc piltepetzi huan san quinxelohuayaya nopa tlamayamitl tlen mocajqui tlatlajco. 
<span class="verse" id="S117_4">4&#160;</span>Huan nimantzi quisqui se hueyi tlacatl campa itztoyaj nopa filisteos. Yajaya itoca eliyaya Goliat huan ejqui altepetl Gat huan quipixqui eyi metros ihuejcapanca. Huan nochi quiixmatiyayaj pampa miyac tlatlantoya ipan tlatehuicajyotl. 
<span class="verse" id="S117_5">5&#160;</span>Huan quihuicayaya itepostzontzajca tlen eliyaya bronce. Huan motlalilijtoya se tepos pantzajcayotl tlen bronce, huan ietica eliyaya 55 kilos. 
<span class="verse" id="S117_6">6&#160;</span>Huan tlen motlalilijtoya para ica quitzacuas imetz nojquiya eliyaya nochi bronce. Huan quihuicayaya se cuatlamintli huehueyac tlen bronce. 
<span class="verse" id="S117_7">7&#160;</span>Huan icuayo icuatlami tlen huehueyac eliyaya tomahuac huan iyecapa eliyaya nopa tepostli hierro. Huan san iyecapa quipixqui ietica queja chicome kilos. Huan itlamocuitlahuijca tlen tlayacantiyajqui nojquiya quihuicayaya se tepos tzajcayotl. 
<span class="verse" id="S117_8">8&#160;</span>Huan Goliat moquetzqui tlatlajco huan quinilhui nopa israelita soldados: </div>
<div class='p'>―San tlapic inmocualtlalíaj para nochi intlatehuise. Na nifilisteo huan imojuanti initlatequipanojcahua Saúl. Na nitlatehuis topampa tojuanti tifilisteos. Huajca imojuanti nojquiya xijtlapejpenica se tlen imojuanti tlen tlatehuis imopampa imojuanti. Huan san ya ma motehuiqui nohuaya. 
<span class="verse" id="S117_9">9&#160;</span>Huan intla yaja nechtlanis huajca tojuanti tlen tifilisteos timechtequipanose imojuanti tlen inisraelitame. Pero intla na nijtlanis, huajca imojuanti intechtequipanose. 
<span class="verse" id="S117_10">10&#160;</span>Ama ni tonal nimechpejpehualtía inisraelita soldados. Xinechtitlanilica se tlacatl para ihuaya nimotehuis. </div>
<div class='p'>
<span class="verse" id="S117_11">11&#160;</span>Huan quema Saúl huan nochi nopa israelita soldados quicajque tlen ni filisteo quiijtohuayaya nelía mocuesojque huan momajmatijque. </div>
<div class='s'>David ya mocueptoya ichaj </div>
<div class='p'>
<span class="verse" id="S117_12">12&#160;</span>Huan David eliyaya icone Isaí tlen itztoya ipan pilaltepetzi Belén ipan tlali Judá. Huan Isaí eliyaya huehuentzi huan quinpixqui chicueyi iconehua huan David eliyaya tlen más teipa ejquetl. 
<span class="verse" id="S117_13-14">13-14&#160;</span>Nopa eyi iconehua Isaí tlen achtohui tlacatque inintoca eliyaya Eliab, Abinadab huan Sama. Huan inijuanti ya motemacatoyaj para quipalehuise Saúl ipan tlatehuicajyotl huan itztoyaj ihuaya. Pero David eliyaya tlen nelía teipa. 
<span class="verse" id="S117_15">15&#160;</span>Huan David san yahuiyaya quemantzi para quitequipanos Saúl huan sampa mocuepayaya ichaj para quinmocuitlahuis iborregojhua itata ipan Belén. 
<span class="verse" id="S117_16">16&#160;</span>Huan nopa hueyi filisteo tlacatl quisayaya para quinpejpehualtis nopa israelitame ica ijnaloc huan ica tiotlac. Huan queja nopa quichijqui mojmostla para 40 tonali. </div>
<div class='p'>
<span class="verse" id="S117_17">17&#160;</span>Huan se tonali Isaí quiilhui icone David: </div>
<div class='p'>―Xiquinhuiquili moicnihua ni 20 litros trigo tlen tlacacatztili huan ni majtlactli huejhueyi pantzi. 
<span class="verse" id="S117_18">18&#160;</span>Huan nojquiya xijhuiquili ni majtlactli queso inintlayacanca. Huan xiquinitati moicnihua intla itztoque cuali, huan xinechhualiquili se amatlajtoli tlen inijuanti intla cuali itztoque. </div>
<div class='p'>
<span class="verse" id="S117_19">19&#160;</span>Pampa Saúl huan nochi nopa israelita soldados huan moicnihua itztoque ipan tlamayamitl Ela campa motehuíaj ininhuaya nopa filisteos. </div>
<div class='p'>
<span class="verse" id="S117_20">20&#160;</span>Huajca hualmostla David mejqui nelijnaltzi, huan iborregojhua quincajtejqui imaco seyoc para ma quinmocuitlahuili. Huan David yajqui huan quihuicac nochi tlamantli tlen itata, Isaí, quiilhuijtoya. Huan quema ajsito campa itztoyaj nopa israelita tlacame, quinpantito quistinemiyayaj campa cochque para yase tlatehuitij huan nochi cuatzajtziyayaj para tlatlanise. 
<span class="verse" id="S117_21">21&#160;</span>Huan nochi israelitame huan filisteos moixtlachilijtoyaj. 
<span class="verse" id="S117_22">22&#160;</span>Huajca David quicahuilijtejqui nochi tlen quihualicayaya imaco nopa tlacatl tlen quipixqui itequi para quimocuitlahuis tlamamali. Huan motlalojtiyajqui hasta campa moixnamictoyaj nopa soldados para quinitati intla itztoque cuali iicnihua. 
<span class="verse" id="S117_23">23&#160;</span>Huan quema noja quincamahuiyaya iicnihua, sampa monexti nopa huejcapantic filisteo tlacatl tlen itoca eliyaya Goliat tlen altepetl Gat. Yajaya quisqui campa filisteo soldados huan pejqui camati. Moquetzqui tlatlajco huan quiijto queja nochipa quinilhuiyaya nopa israelitame. Huan David quicajqui. </div>
<div class='p'>
<span class="verse" id="S117_24">24&#160;</span>Pero quema nopa israelita soldados quiitayayaj nopa filisteo, san cholohuayayaj pampa tlahuel quiimacasiyayaj. 
<span class="verse" id="S117_25">25&#160;</span>Huan san ya nopa camatiyayaj nopa israelitame se ica seyoc. Quiijtohuayayaj: “¿Tiquitztoc nopa tlacatl tlen camati? San techhuihuiita. Quiijtohua para nopa tlanahuatijquetl quiricojchihuas tlen ihuaya motlalis. Quiijtohua para nopa tlanahuatijquetl quimacas iichpoca para elis isihua intla quitlanis. ¿Ax tijcactoc? Quiijtohua para nopa familia tlen tlatlanis ayoc quema monequis tlaxtlahuase iniimpuestos o quichihuase comun tequitl.” Huan queja nopa nochi mocamahuiyayaj. </div>
<div class='s'>David mosemacac para quitehuis Goliat </div>
<div class='p'>
<span class="verse" id="S117_26">26&#160;</span>Huajca David pejqui quinilhuía tlen itztoyaj inechca: </div>
<div class='p'>―Ax quinamiqui tijcahuilise ni filisteo tlen ax quiixmati TOTECO ma techtlaijilhui tojuanti tlen tiisraelitame. Tojuanti tiiaxcahua Toteco Dios tlen nelía itztoc. ¿Tlaque quiijtohua quimacase tlen quitlanis huan quitlamiquixtilis ni pinahualistli tlen tiisraelitame? </div>
<div class='p'>
<span class="verse" id="S117_27">27&#160;</span>Huajca nopa tlacame quinanquilijque David huan quipohuilijque nochi tlen quicactoyaj para quimacasquía aqui quitlanisquía Goliat. </div>
<div class='p'>
<span class="verse" id="S117_28">28&#160;</span>Pero iachtohui ejca icni David tlen itoca eliyaya Eliab quicajqui tlen David quiijtohuayaya huan nelía cualanqui ihuaya huan quiilhui: </div>
<div class='p'>―¿Para tlen tihualajtoc nica? Ta motequi san para tiquinmocuitlahuis nopa se ome borregojme ipan huactoc tlali. ¿Ajqueya imaco tiquincajtejtoc? Na nimitzixmati quejatza tlahuel timotlepanita. Huan ama timohueyimajtoc hasta tihualajqui tiquitaco ni tlatehuicajyotl queja se hueyi soldado, ¿ax que? San fiero moyolo. </div>
<div class='p'>
<span class="verse" id="S117_29">29&#160;</span>Huan David quinanquili: </div>
<div class='p'>―¿Tlaque ax cuali nijchijtoc? Na san niontlajtlani. </div>
<div class='p'>
<span class="verse" id="S117_30">30&#160;</span>Huan teipa quicajtejqui iachtohui ejca icni huan yajqui quintlajtlanito sequinoc san se, huan inijuanti nojquiya san se quinanquilijque. 
<span class="verse" id="S117_31">31&#160;</span>Huan quicajque sequinoc tlacame tlen David quiijtohuayaya para ax cuali quicahuilis Goliat ma quinhuihuiita israelitame tlen iaxcahua TOTECO. Huan inijuanti quiilhuitoj Saúl. Huajca Saúl quinotzqui David. 
<span class="verse" id="S117_32">32&#160;</span>Huan David quiilhui Saúl: </div>
<div class='p'>―Axaca ma moyolmajmati ipampa nopa filisteo pampa na niyas huan nijtehuis. </div>
<div class='p'>
<span class="verse" id="S117_33">33&#160;</span>Pero Saúl quinanquili: </div>
<div class='p'>―Axtle, ta ax tihuelis tiyas tijtehuiti nopa filisteo. Ta noja titelpocatl huan yajaya ya momajtoc tlatehuía hasta quema pilsiltzi. </div>
<div class='p'>
<span class="verse" id="S117_34">34&#160;</span>Pero David quinanquili: </div>
<div class='p'>―Quema na nimotlatequipanojca niquinmocuitlahuiyaya iborregojhua notata, se tonal hualajqui se león para quihuicas se borrego huan seyoc tonali hualajqui se oso. 
<span class="verse" id="S117_35">35&#160;</span>Huan nochi ome niquintoquili huan niquinquixtili nopa borregojme. Huan quema mocuepque huan quinequiyayaj nechtehuise, niquinitzqui ipan inintentzo huan niquinmaquili hasta niquinmicti. 
<span class="verse" id="S117_36">36&#160;</span>Huajca ya nijmictijtoc se león huan se oso, huan queja nopa nijchihuas nojquiya ica ni filisteo tlacatl tlen ax tleno quipiya ica TOTECO. Pampa tlahuel techtlaijilhuijtoc tiisraelitame huan tojuanti tiiaxcahua Toteco Dios tlen itztoc. 
<span class="verse" id="S117_37">37&#160;</span>Elqui yajaya TOTECO tlen nechmanahui tlen nopa león huan nopa oso huan yajaya nojquiya nechmanahuis tlen imaco ni filisteo. </div>
<div class='p'>Huajca Saúl quiilhui David: </div>
<div class='p'>―Xiya, huajca, huan TOTECO ma yohui mohuaya. </div>
<div class='p'>
<span class="verse" id="S117_38">38&#160;</span>Teipa Saúl quitlalili David nochi nopa tepostli tlen yaja momatqui motlalilía quema tlatehuiyaya. Ipan itzonteco quitlalili se itepos tzontzajca tlen bronce huan quimacac se tepostli para moyolixtzacuas huan mometztzacuas. 
<span class="verse" id="S117_39">39&#160;</span>Huan David motzinquechilpi imachete, huan quiyejyeco intla huelisquía nejnemis ica nopa tlaeticayotl pampa ax momajtoya. Pero ax huelqui nejnemi huan huajca quiilhui Saúl: </div>
<div class='p'>―Ax huelis nitlatehuis ica nochi ni tepostli nopani pampa ax nijyejyecojtoc, niyon ax hueli ninejnemi. </div>
<div class='p'>Huajca David moquixtili nochi tlen motlalilijtoya, 
<span class="verse" id="S117_40">40&#160;</span>huan quicuitejqui icuatopil. Huan quitlapejpeni macuili piltetzitzi tlen ajalaxtic ipan se atlajtli. Huan quitlali nopa piltetzitzi ipan se pilyoyoncoxtaltzi tlen quihuicayaya. Huan imaco quihuicayaya itehuitlatz huan yajqui para moixnamiquiti ihuaya nopa hueyi filisteo tlacatl. </div>
<div class='p'>
<span class="verse" id="S117_41">41&#160;</span>Huan nopa filisteo nejnentihualayaya huan monechcahuiyaya campa itztoya David. Huan itlamocuitlahuijca tlayacantihualayaya ica se hueyi tepostzajcayotl. 
<span class="verse" id="S117_42">42&#160;</span>Huan quema nopa filisteo quiitac David, quihuetzquili pampa David eliyaya sanoc se telpocatl huan ixchichiltic huan yejyectzi. 
<span class="verse" id="S117_43">43&#160;</span>Huan nopa filisteo quiilhui David: </div>
<div class='p'>―Na ax nichichi para tihualas tinechnamiquiqui ica se cuahuitl momaco. </div>
<div class='p'>Huan nopa filisteo quitelchijqui David ica inintoca itlaixcopincayohua. 
<span class="verse" id="S117_44">44&#160;</span>Huan teipa quiilhui David: </div>
<div class='p'>―Xihuala nica huan niquinmacas motlacayo para ma quicuaca nopa totome huan nopa tlapiyalime tlen itztoque cuatitla. </div>
<div class='p'>
<span class="verse" id="S117_45">45&#160;</span>Huajca David quinanquili nopa filisteo huan quiilhui: </div>
<div class='p'>―Ta tihuala ica machete huan ica se cuatlamintli tlen huehueyac para tinechtehuiqui. Pero na nihuala para nimitztehuis ica itequihuejcayo TOTECO Tlen Quinyacana Nochi Ielhuicac Ejcahua Ma Tlatlanitij. Yajaya toDios nochi tiisraelita soldados huan yajaya tlen tijmahuispolojtoc. 
<span class="verse" id="S117_46">46&#160;</span>Huajca ama ni tonal TOTECO mitztemactilis nomaco, huan nimitzmictis huan nimitzquechtzontequis. Huan nojquiya miquise nochi ni filisteo soldados. Huan totome huan tlapiyalime tlen nemij cuatitla quicuase inintlacayohua. Huan queja nopa nochi tlacame ipan tlaltepactli quimatise para itztoc se Dios tlen nelía temachtli ipan tlali Israel. 
<span class="verse" id="S117_47">47&#160;</span>Huan nojquiya nochi tlen mosentilijtoque nica quimatise para TOTECO ax monequi tepostli, niyon machete, niyon cuatlamintli tlen huehueyac para ica temanahuis, pampa ya iselti TOTECO tlen tlatehuis. Huan yajaya tlen inmechtemactilis tomaco ama. </div>
<div class='p'>
<span class="verse" id="S117_48">48&#160;</span>Huan quema Goliat pejqui nejnemi para quinamiquiqui David, David nojquiya nimantzi motlalo para quiixnamiquiti. 
<span class="verse" id="S117_49">49&#160;</span>Huan nimantzi quiquixti se tetl tlen quihuicayaya ipan ipilyoyoncoxtal, huan quitlali ipan itehuitlatz huan quimajcahuili Goliat huan quiajsic ipan icuaixco. Huan nopa tetl calajqui huan nopona mocajqui tlatzquitoc. Huan Goliat huetzqui ixtlapachijtoc. </div>
<div class='p'>
<span class="verse" id="S117_50">50&#160;</span>Huan queja nopa David quitlanqui nopa filisteo san ica se tehuitlatztli huan ica se tetl. Huan ica ya nopa quimaquili huan quimicti. Huan David ax quipixtoya niyon se machete imaco. 
<span class="verse" id="S117_51">51&#160;</span>Huan teipa David motlalo hasta campa huetztoya nopa filisteo, huan quiquixti Goliat imachete tlen icuetlaxo, huan quimicti huan quiquechtzontejqui. Huan quema nopa filisteos quiitaque para nopa tlacatl huejcapantic ya mictoya, cholojtejque. 
<span class="verse" id="S117_52">52&#160;</span>Huajca nochi israelita soldados tlen hualajtoyaj tlen tlali Israel huan tlali Judá tzajtzique huan quintoquilijque nopa filisteos. Huan quinmictijtiyajque ipan nopa tlamayamitl Gat hasta campa nopa cuapuertas ipan altepetl Ecrón. Huan ipan nochi nopa ojtli tlen yohui tlen Saaraim hasta Gat huan Ecrón huetztoya inintlacayohua nopa filisteo soldados. </div>
<div class='p'>
<span class="verse" id="S117_53">53&#160;</span>Teipa mocuepque nopa israelita soldados huan calajque campa mochansehuijtoyaj nopa filisteos huan quincuilijque nochi tlen quipixque. 
<span class="verse" id="S117_54">54&#160;</span>Huan David quicuitejqui itzonteco Goliat, huan quihuicac altepetl Jerusalén. Pero nochi Goliat itepos tlen ica tlatehuiyaya, David quihuicac ichaj. </div>
<div class='p'>
<span class="verse" id="S117_55">55&#160;</span>Pero quema Saúl quiitac David monechcahuiyaya para quiixnamiquis nopa filisteo, quitlajtlani Abner nopa hueyi tlayacanquetl tlen isoldados, huan quiilhui: </div>
<div class='p'>―¿Ajqueya itatahua huan ifamilia ne telpocatl? </div>
<div class='p'>
<span class="verse" id="S117_56">56&#160;</span>Huan Abner quinanquili: </div>
<div class='p'>―Tlanahuatijquetl, melahuac ax tleno nijmati tlen ifamilia. </div>
<div class='p'>Huajca Saúl quiilhui: </div>
<div class='p'>―Huajca xitetlajtlani tlen ya. </div>
<div class='p'>
<span class="verse" id="S117_57">57&#160;</span>Huajca quema David ya quimictijtoya nopa filisteo, huan mocuepayaya huan imaco quihualicayaya itzonteco, Abner quinamiquito huan teipa quihuicac iixpa Saúl. 
<span class="verse" id="S117_58">58&#160;</span>Huajca Saúl quitlajtlani David tlen ifamilia huan quiilhui: </div>
<div class='p'>―Xinechilhui telpocatl, ¿ajqueya motatahua huan mofamilia? </div>
<div class='p'>Huan David quicamahui huan quiilhui canque hualajqui huan quiilhui: </div>
<div class='p'>―Na niicone Isaí tlen ehua altepetl Belén.  </div>
<div class='psalmlabel' id='S118_0'> 18</div>
<div class='s'>Jonatán huan David mohuampochijque </div>
<div class='p'>
<span class="verse" id="S118_1-2">1-2&#160;</span>Huan David tlanqui camati ihuaya Saúl. Huan Saúl ayoc quicahuili David ma mocuepa ichaj para mocahuas. Quichijqui ma eli itlapalehuijca. Huan Jonatán, icone Saúl, mochijqui inelhuampo David huan nopa tonal huan teipa quiicneli queja ya moicneliyaya. 
<span class="verse" id="S118_3">3&#160;</span>Huan Jonatán quichijqui se tlajtoli ihuaya David para elis ihuampo para nochipa pampa Jonatán nelía quiicneli queja ya moicneliyaya. 
<span class="verse" id="S118_4">4&#160;</span>Huan para quitlamiltis nopa tlajtolsencahuali moquixtili iyoyo tlen cuali huan nopa tlen ica mopictoya huan quimacac David. Huan nojquiya quimacac imachete, huan icuahuitol huan itzinquechilpica tlen quitequihui ipan tlatehuicajyotl. 
<span class="verse" id="S118_5">5&#160;</span>Huan David yahuiyaya campa hueli campa Saúl quititlaniyaya huan nochi tlen quichijqui quisqui nelía cuali. Huajca Saúl quichijqui David se tequitiquetl para ma quinnahuati isoldados. Huan nochi israelitame huan nochi nopa soldados quinpacti para yajaya ma quinnahuati. </div>
<div class='s'>Saúl pejqui quicualancaita David </div>
<div class='p'>
<span class="verse" id="S118_6">6&#160;</span>Pero se tlamantli quicualancamacac Saúl. Panoc quema nopa israelitame mocuepayayaj tlen tlatehuicajyotl quema David ya quimictijtoya Goliat. Quisque sihuame ipan nochi altepetini para quinamijque Tlanahuatijquetl Saúl. Huicatihualayayaj huan mijtotijtihualayayaj ica miyac paquilistli huan quihualicayayaj nochi tlamantli tlatzotzonali. 
<span class="verse" id="S118_7">7&#160;</span>Pero quema nopa sihuame mijtotiyayaj, huicayayaj: </div>
<div class='q'>“Se mil tlacame quinmicti Saúl, </div>
<div class='q'>pero majtlactli mil quinmicti David.” </div>
<div class='p'>
<span class="verse" id="S118_8">8&#160;</span>Huajca nelía cualanqui Saúl quema quicajqui tlen nopa sihuame quiijtohuayayaj, huan quiijto: </div>
<div class='p'>―Quiijtohuaj para David quinmictijtoc majtlactli mil huan na san se mil. San polihui para quichihuase tlanahuatijquetl. </div>
<div class='p'>
<span class="verse" id="S118_9">9&#160;</span>Huajca ipan nopa tonal Saúl pejqui quicualancaita David huan ayoc quicualitac queja achtohui. </div>
<div class='p'>
<span class="verse" id="S118_10">10&#160;</span>Huan hualmostla Toteco Dios quititlanqui se iajaca Axcualtlacatl tlen calajqui ipan Saúl huan nelía chicahuac quiitzqui. Huan Saúl tlachihuayaya fiero ipan icaltlanahuatil queja se tlen locojti. Huan David pejqui quitzotzona iarpa queja quichihuayaya achtohuiya. Huan Saúl quipixtoya se cuatlamintli tlen huehueyac imaco, 
<span class="verse" id="S118_11">11&#160;</span>huan quimajcahuili David pampa quinequiyaya quisentlapalhuilis ica icuatlami tlen huehueyac huan quicahuas tlatzquitos ipan tlapepecholi. Pero David huitonqui huan momanahui huan queja nopa panoc ompa quema Saúl quimajcahuili icuatlami tlen huehueyac. </div>
<div class='p'>
<span class="verse" id="S118_12">12&#160;</span>Huan Saúl quiimacasiyaya David pampa TOTECO quipalehuiyaya huan itztoya ihuaya. Pero TOTECO ya quicajtejtoya Saúl huan ayoc itztoya ihuaya. 
<span class="verse" id="S118_13">13&#160;</span>Huan pampa Saúl quicualancaitac David, quipanquixti para ayoc ma huala ipan icaltlanahuatil. San quicahuili elis inintlayacanca se mil soldados. Pero David quisayaya ipan tlatehuicajyotl queja monejqui huan mocuepayaya ica cuali. 
<span class="verse" id="S118_14">14&#160;</span>Huan nochi tlamantli tlen David quichihuayaya quisayaya cuali pampa TOTECO itztoya ihuaya huan quipalehuiyaya. 
<span class="verse" id="S118_15">15&#160;</span>Huan yeca Saúl achi más momajmatiyaya pampa momacayaya cuenta para David mohueyichijtiyohuiyaya. 
<span class="verse" id="S118_16">16&#160;</span>Huan nochi israelitame ipan tlali Israel huan ipan tlali Judá quiicneliyayaj David pampa ica cuali yahuiyaya huan mocuepayaya para quinyacanas ipan tlatehuicajyotl. </div>
<div class='p'>
<span class="verse" id="S118_17">17&#160;</span>Huan se tonal Saúl quiilhui David: </div>
<div class='p'>―Na nimitzmacas noichpoca, Merab, tlen achtohui ejquetl para elis mosihua. Pero achtohui monequi tielis se cuali soldado tlen moneltlalía para tiquintehuis icualancaitacahua TOTECO. </div>
<div class='p'>Pero ipan iyolo Saúl moilhuiyaya: “Ax cuali intla na nijmictis David, huajca nijmajcahuas ica nopa filisteo tlacame para inijuanti ma quimictica.” </div>
<div class='p'>
<span class="verse" id="S118_18">18&#160;</span>Pero David ax tleno moilhui huan quinanquili: </div>
<div class='p'>―Pero ¿quejatza na nielis nimomontica huan ta titlanahuatijquetl? Na ax tleno nijpiya, niyon nochaj ehuani ax tleno quipiyaj ica ta. </div>
<div class='p'>
<span class="verse" id="S118_19">19&#160;</span>Pero quema ajsic tonali para Saúl quimacasquía David iichpoca, Merab, ax quimacac David. Yajaya quimacac seyoc tlacatl tlen itoca Adriel tlen hualajqui altepetl Mehola. </div>
<div class='s'>Saúl quinejqui quimacas David seyoc iichpoca para isihua </div>
<div class='p'>
<span class="verse" id="S118_20">20&#160;</span>Huan Mical, nopa seyoc iichpoca Saúl, quiixtocayaya David huan quema quiilhuijque Saúl, yajaya nelía pajqui. 
<span class="verse" id="S118_21">21&#160;</span>Huan Saúl moilhui para quimacas David ni seyoc iichpoca huan ica ya quisencahuasquía para nopa filisteos ma quimictica. Huajca ica ompa quiilhui David: </div>
<div class='p'>―Ama, quena, tielis tinomontica. </div>
<div class='p'>
<span class="verse" id="S118_22">22&#160;</span>Huan Saúl quinnahuati itlatequipanojcahua, quinilhui: </div>
<div class='p'>―Xijcamahuiti David ixtacatzi huan xiquilhuica para na nitlanahuatijquetl niquicnelía huan nochi notlatequipanojcahua nojquiya quitlepanitaj miyac. Huajca cuali para quiselis noichpoca huan mochihuas nomontica. </div>
<div class='p'>Queja nopa xiquilhuitij. </div>
<div class='p'>
<span class="verse" id="S118_23">23&#160;</span>Huajca itlatequipanojcahua Saúl quiilhuitoj David. Huan David quinnanquili: </div>
<div class='p'>―¿Inmoilhuíaj nicaxilis na tlen niteicneltzi para nitlaxtlahuas tlen monequi para ma nieli niimontica se tlanahuatijquetl? </div>
<div class='p'>
<span class="verse" id="S118_24">24&#160;</span>Huan nopa tlacame yajque quiilhuitoj Saúl tlen David quiijtojtoya. 
<span class="verse" id="S118_25">25&#160;</span>Huajca Saúl quinilhui itlatequipanojcahua, quej ni xiquilhuitij David: </div>
<div class='p'>―Nopa tlanahuatijquetl ax quinequi tomi queja sequinoc momajtoque temacaj para ininsihua. Quinequi momacuepas ica icualancaitacahua. Huajca quinequi xiquinmicti 100 filisteo tlacame huan xiquintequilis iyecapa cuetlaxo inintlacayo huan tijmactilis. </div>
<div class='p'>Pero nelía Saúl quinequiyaya nopa filisteos ma quimictica David ipan tlatehuicajyotl. </div>
<div class='p'>
<span class="verse" id="S118_26">26&#160;</span>Pero quema itlatequipanojcahua Saúl quiilhuijque David nochi ni, huajca quipacti para elis imontica ne tlanahuatijquetl. Huan quema aya ajsiyaya tonali para quiselis tlen quitlanisquía, 
<span class="verse" id="S118_27">27&#160;</span>David huan isoldados yajque huan quinmictijque 200 filisteo tlacame huan David quintequili ininyecapa cuetlaxo inintlacayo huan quimactilico Tlanahuatijquetl Saúl. Huan Saúl monejqui quimacas iichpoca, Mical, para ma eli isihua. </div>
<div class='p'>
<span class="verse" id="S118_28">28&#160;</span>Pero Saúl momacac cuenta para TOTECO itztoya ihuaya David huan quipalehuiyaya, huan quiitac para iichpoca nelía quiicneliyaya, huajca 
<span class="verse" id="S118_29">29&#160;</span>achi más quiimacasqui queja ax quema quiimacastoya huan mojmostla achi más quicocolijtinemiyaya. </div>
<div class='p'>
<span class="verse" id="S118_30">30&#160;</span>Huan nochipa quema nopa filisteos quintehuiyayaj nopa israelitame, David achi más tlatlaniyaya que nochi nopa sequinoc itlayacancahua Saúl. Huajca nochi tlacame quitoquilisnequiyayaj David huan quitlepanitayayaj miyac.  </div>
<div class='psalmlabel' id='S119_0'> 19</div>
<div class='s'>Saúl quinejqui quimictis David </div>
<div class='p'>
<span class="verse" id="S119_1">1&#160;</span>Teipa Saúl quiilhui icone, Jonatán, huan nochi itlatequipanojcahua para ma quimictica David. Pero Jonatán nelía quiicneliyaya David huan elqui inelhuampo. 
<span class="verse" id="S119_2">2&#160;</span>Huajca nimantzi quiyolmelajqui David tlen itata moilhuiyaya huan quiilhui: </div>
<div class='p'>―Notata Saúl quitemohua quejatza huelis mitzmictis. Huajca mostla ica ijnaloc ximomocuitlahui huan ximotlati cuatitla campa axaca mitzitas huan nopona ximocahua. 
<span class="verse" id="S119_3">3&#160;</span>Huan niquisas ihuaya notata hasta campa timotlatijtos, huan nijcamahuis tlen nochi tlen cuali tijchijtoc para nijmatis tlaque moilhuía tlen ta. Huan teipa nimitzmachiltis. </div>
<div class='p'>
<span class="verse" id="S119_4">4&#160;</span>Huan hualmostla Jonatán quicamahui itata Saúl huan quiilhui: </div>
<div class='p'>―Ax tleno tlen fiero xijchihuili motlatequipanojca David pampa yaja ax tleno ax cuali mitzchihuilijtoc. Mitzpalehuijtoc miyac. 
<span class="verse" id="S119_5">5&#160;</span>Elqui ya tlen motemacac huan quimicti nopa huejcapantic filisteo yonque hueltosquía mictosquía nopona. Pero nopona ica David, TOTECO quichijqui se hueyi tlamantli huan techmanahui nochi tiisraelitame ininmaco tocualancaitacahua queja ta tiquitac huan tiyolpajqui. Huajca ama ¿para tlen tijnequi tijmictis David yonque ax tleno fiero mitzchihuilijtoc? Nochi tlen quichihua mitzpalehuía. </div>
<div class='p'>
<span class="verse" id="S119_6">6&#160;</span>Huajca Saúl quitlacaquili tlen quiilhui icone, Jonatán, huan quiijto: </div>
<div class='p'>―TOTECO nechcaqui para ama niquijtohua para ax miquis David. </div>
<div class='p'>
<span class="verse" id="S119_7">7&#160;</span>Huajca quema quisqui itata, Jonatán quinotzqui David huan quiilhui nochi tlen itata quiijtojtoya. Huan teipa quihuicac iixpa Saúl huan David quitequipanohuayaya Saúl queja achtohui. </div>
<div class='p'>
<span class="verse" id="S119_8">8&#160;</span>Teipa sampa oncac seyoc tlatehuicajyotl ica nopa filisteos, huan David sampa yajqui huan quintehuito huan quintlanqui. Quinmicti miyac huan sequin cholojtejque. 
<span class="verse" id="S119_9">9&#160;</span>Huan teipa iajaca Axcualtlacatl tlen TOTECO quititlanilijtoya sampa calajqui ipan Saúl quema mosehuijtoya ipan ichaj ica se cuatlamintli tlen huehueyac imaco huan David tlatzotzonayaya. 
<span class="verse" id="S119_10">10&#160;</span>Huan Saúl quimajcahuili David icuatlami tlen huehueyac pampa quinequiyaya quitlatzquiltis ipan tlapepecholi. Pero David mijcuini huan ax quiajsic huan ipan nopa yohuali cholojtejqui. </div>
<div class='p'>
<span class="verse" id="S119_11">11&#160;</span>Huan Saúl quinnahuati isoldados ma yaca ichaj David para ma quichiyaca hasta quisas ica ijnaloc huan huajca, quena, ma quimictica. Pero Mical, isihua, quimatqui huan quiilhui David: </div>
<div class='p'>―Monequi timochololtis amantzi ni yohuali pampa mostla mitzmictise. </div>
<div class='p'>
<span class="verse" id="S119_12">12&#160;</span>Huan teipa Mical quitemohui David ipan se ventana, huan mochololti. 
<span class="verse" id="S119_13">13&#160;</span>Huan nimantzi Mical quicuito se teteyotl huan quitlali ipan itlapech huan quitlalili itzonteco tlen quipiyayaya iijhuiyo se borrego para ma nesi queja itzoncal huan quipijqui ica se itlaque. 
<span class="verse" id="S119_14">14&#160;</span>Huan quema Saúl quinnahuati isoldados para ma quiitzquitij, Mical quinilhui para David mococohua. 
<span class="verse" id="S119_15">15&#160;</span>Huan sampa Saúl quintitlanqui tlacame para ma quitemotij David huan quinilhui: </div>
<div class='p'>―Xinechhualiquilica ipan itlapech para nijmictis. </div>
<div class='p'>
<span class="verse" id="S119_16">16&#160;</span>Huajca quema ajsicoj nopa tlacame tlen quintitlantoya Saúl, calajque ipan ichaj David campa itlapech huan quipantijque se hueyi teteyotl huan ipan itzonteco quipixtoya iijhuiyo se borrego. </div>
<div class='p'>
<span class="verse" id="S119_17">17&#160;</span>Huajca teipa Saúl quiilhui Mical: </div>
<div class='p'>―¿Para tlen tinechcajcayajtoc? Tijcajtoc para ma mochololti yaja tlen nocualancaitaca. </div>
<div class='p'>Huan Mical quinanquili: </div>
<div class='p'>―Nijchijqui pampa nechilhui para nechmictisquía intla ax nijpalehuisquía ma mochololti. </div>
<div class='p'>
<span class="verse" id="S119_18">18&#160;</span>Huajca queja nopa David huelqui mochololti, huan yajqui quiitato Samuel ipan altepetl Ramá. Huan quipohuili nochi tlen Saúl quichihuilijtoya. Teipa David huan Samuel yajque itztotij ipan pilaltepetzi Naiot. 
<span class="verse" id="S119_19">19&#160;</span>Huan quema Saúl quimatqui para David itztoya ipan Naiot nechca Ramá, 
<span class="verse" id="S119_20">20&#160;</span>huajca quintitlanqui isoldados ma quiitzquitij. Pero quema isoldados ajsitoj nopona, quinitaque miyac tiocamanalohuani tlen quiseliyayaj tlajtoli tlen Toteco Dios huan teyolmelahuayayaj tlen quiseliyayaj. Nojquiya quiitaque para nopona itztoya Samuel ininhuaya huan para yajaya quinyacanayaya para quiselise tlajtoli tlen Toteco Dios. Huan nimantzi Itonal Toteco Dios hualajqui ipan nopa soldados tlen Saúl quintitlantoya. Huan inijuanti nojquiya pejque quiselíaj tlajtoli tlen Toteco huan teyolmelahuayayaj tlen quiseliyayaj. </div>
<div class='p'>
<span class="verse" id="S119_21">21&#160;</span>Huajca quema Saúl quimatqui ya ni, sampa quintitlanqui sequinoc tlacame huan inijuanti nojquiya pejque tlayolmelahuaj tlajtoli tlen TOTECO quinmacayaya. Huan ica expa Saúl quintitlanqui sequinoc tlacame, huan inijuanti nojquiya ininpantic. 
<span class="verse" id="S119_22">22&#160;</span>Huajca Saúl motemacac para yajaya yas altepetl Ramá. Huan quema ajsito campa se ameli tlen eltoc campa itoca Secú tlajtlanqui canque itztoya Samuel ihuaya David. Huan quiilhuijque para itztoyaj ipan Naiot nechca Ramá. 
<span class="verse" id="S119_23">23&#160;</span>Huajca yajqui nopona. Pero ipan ojtli Itonal Toteco Dios calajqui ipan Saúl huan yajaya nojquiya pejqui quiselía tlajtoli tlen Toteco huan pejqui tlayolmelahua nopa tlajtoli huan queja nopa quichijqui hasta ajsito ipan Naiot nechca Ramá. 
<span class="verse" id="S119_24">24&#160;</span>Huan Saúl moquixtili iyoyo huan itztoya xolotl. Huan mocajqui xolotl iixpa Samuel nochi nopa tonal huan nopa yohuali quiseliyaya tlajtoli tlen Toteco. Yeca nopona pejqui nopa tlajtoli tlen tlacame motlajtlaniyayaj: “¿Saúl nojquiya itztoc se tiocamanalojquetl o axtle?”  </div>
<div class='psalmlabel' id='S120_0'> 20</div>
<div class='s'>Jonatán quimanahui David </div>
<div class='p'>
<span class="verse" id="S120_1">1&#160;</span>Pero David ya quistoya ipan pilaltepetzi Naiot nechca Ramá. Yajaya yajqui campa itztoya Jonatán huan quiilhui: </div>
<div class='p'>―¿Tlaque nijchijtoc? ¿Para tlen motemacatoc motata para temachtli nechmictis? </div>
<div class='p'>
<span class="verse" id="S120_2">2&#160;</span>Huan Jonatán quinanquili: </div>
<div class='p'>―Ax neli quinequi mitzmictis. Notata ax quichihuas se tlamantli hueyi o pilsiltzi intla ax nechmachiltis achtohui. ¿Para tlen nechtlatilis notata ni tlamantli? Ax nijneltoca. </div>
<div class='p'>
<span class="verse" id="S120_3">3&#160;</span>Pero David sampa quiilhui Jonatán: </div>
<div class='p'>―Motata quimati cuali para ta huan na timohuampochijtoque. Yeca ax quinequi mitzilhuis pampa moilhuía para timocuesos. Pero melahuac nimitzilhuía para ya nieltoc para nimiquis. </div>
<div class='p'>
<span class="verse" id="S120_4">4&#160;</span>Huajca Jonatán quiilhui David: </div>
<div class='p'>―Huajca ¿quejatza huelis nimitzpalehuis? San xinechilhui huan nijchihuas mopampa ta. </div>
<div class='p'>
<span class="verse" id="S120_5">5&#160;</span>Huajca David quinanquili Jonatán: </div>
<div class='p'>―Xiquita, mostla pehuas nopa ilhuitl tlen nopa metztli yancuic. Huan monequi para niitztos ihuaya motata para titlacuase san sejco queja timomajtoque. Pero xinechcahuili nimotlatis cuatitla huan nimocahuas nopona hasta hualhuiptlatis ica tiotlac. 
<span class="verse" id="S120_6">6&#160;</span>Huan intla motata nechtemos huan mitztlajtlanis tlen na, huajca xiquilhui para nimitztlajtlani miyac hueltas para xinechcahua ma niya ipan noaltepe Belén pampa nochi nochaj ehuani mosentilíaj sesen xihuitl para ilhuichihuase quema temacaj inintlacajcahualis. 
<span class="verse" id="S120_7">7&#160;</span>Huan intla motata quiijtos para cualtitoc, huajca nijmatis para nochi cuali eltoc. Pero intla motata cualanis, huajca nijmatis para motemacatoc para nechmictis. 
<span class="verse" id="S120_8">8&#160;</span>Huajca nimitztlajtlanía xinechchihuili ni favor, pampa tijchijtoque se tlajtolsencahuali iixpa TOTECO para ax quema timotlahuelcahuase. Intla nitlajtlacolchijtoc, huajca ta xinechmicti, pero amo xinechhuica iixpa motata. </div>
<div class='p'>
<span class="verse" id="S120_9">9&#160;</span>Pero Jonatán quinanquili: </div>
<div class='p'>―¡Na ax quema nimitzchihuilis ya nopa! Intla nijmatis para nelía notata motemacatoc mitzmictis, huajca nimitzilhuis. </div>
<div class='p'>
<span class="verse" id="S120_10">10&#160;</span>Huajca David quitlajtlani Jonatán: </div>
<div class='p'>―¿Huan ajqueya yas nechilhuiti intla motata mitznanquilis cualantoc? </div>
<div class='p'>
<span class="verse" id="S120_11">11&#160;</span>Huan Jonatán quiilhui: </div>
<div class='p'>―Xihuala nohuaya ma timoiyocaquixtica. </div>
<div class='p'>Huajca san sejco yajque campa huelque camatij san inijuanti ome. </div>
<div class='p'>
<span class="verse" id="S120_12">12&#160;</span>Huan nopona Jonatán quiilhui David: </div>
<div class='p'>―Nijtestigojquetza TOTECO toDios tiisraelitame para mostla o huiptla, nijcamahuis notata para nijmatis tlaque moilhuía. Intla nochi eltos cuali para ta, huajca nimitzmachiltis. 
<span class="verse" id="S120_13">13&#160;</span>Pero intla notata cualantos huan nelía quinequi mitzmictis, ma TOTECO nechtlatzacuilti chicahuac intla ax nimitzilhuis para huelis timochololtis. Huan ma TOTECO itzto mohuaya queja achtohuiya itztoya ihuaya notata. 
<span class="verse" id="S120_14">14&#160;</span>Huan intla noja niitztos teipa, xinechtlasojtla queja TOTECO mitztlasojtlatoc, huan xinechcahuili ma niitzto. 
<span class="verse" id="S120_15-16">15-16&#160;</span>Huan intla nimiquis huan TOTECO ya quintzontlamiltijtos nochi mocualancaitacahua ipan ni tlaltepactli, se favor xiquintlasojtla nochaj ehuani. </div>
<div class='p'>Huajca quej ni Jonatán quichijqui se tlajtolsencahuali ihuaya David. 
<span class="verse" id="S120_17">17&#160;</span>Huan Jonatán quichijqui David sampa ma quitestigojquetza TOTECO para mopalehuisquíaj huan quichihuasquíaj nochi tlen quiijtojtoyaj pampa Jonatán nelía quiicneliyaya David queja ya moicneliyaya. </div>
<div class='p'>
<span class="verse" id="S120_18">18&#160;</span>Teipa Jonatán quiilhui David: </div>
<div class='p'>―Mostla quiilhuichihuilise nopa metztli yancuic, huan mitztemose pampa axaca itztos ipan mosiya campa mesa para nopa tlacualistli. 
<span class="verse" id="S120_19">19&#160;</span>Huan para huiptla achi más nochi mitztemose. Huajca xiya ximotlatiti campa timotlatij achtohuiya campa nopa miyac tetl tlen itoca Ezel. 
<span class="verse" id="S120_20">20&#160;</span>Huan niyas nopona nechca huan nijmajcahuas eyi cuatlamintli, queja nijmajcahuilisquía se tlenijqui. 
<span class="verse" id="S120_21">21&#160;</span>Huan teipa niquilhuis notlatequipanojca: ‘Xiya, xijtemoti nopa cuatlamintli.’ Huan intla tijcaquis para niquilhuis: ‘Nopa cuatlamintli mocajtoc achi nica, xijcuiti’, huajca huelis tiquisas pampa tijmatis para onca tlasehuilistli ica notata huan ax tleno fiero mopantis. 
<span class="verse" id="S120_22">22&#160;</span>Pero intla tijcaquis para niquilhuis notlatequipanojca: ‘Xiya más para neca pampa nopa cuatlamintli nopona achi neca huetzqui’, huajca monequi ticholos nimantzi pampa TOTECO quinequi xicholo. 
<span class="verse" id="S120_23">23&#160;</span>Huan xiquilnamiqui para TOTECO techcactoc huan mocahua testigo ica nochi tlen tiquijtojtoque ama huan queja timocajtoque. Huan yaja techtlatzacuiltis intla ax tijtlamichihuase totlajtol. </div>
<div class='p'>
<span class="verse" id="S120_24">24&#160;</span>Huajca David motlatito campa achtohui motlatijtoya. Huan quema ajsic nopa ilhuitl tlen metztli yancuic, huajca Tlanahuatijquetl Saúl mosehui campa mesa para tlacuas. 
<span class="verse" id="S120_25">25&#160;</span>Huan Saúl mosehui campa ipa mosehuiyaya nechca nopa tlapepecholi, huan Jonatán mosehui iixmelac itata. Huan Abner mosehui inacastla Saúl. Pero campa David momatqui mosehuía mocajqui cactoc. </div>
<div class='p'>
<span class="verse" id="S120_26">26&#160;</span>Huan ipan nopa tonal Saúl ax tleno quiijto tlen David, pampa moilhui huelis quiajsitoya se tlenijqui tlen quichijqui ax tlapajpactic iixpa TOTECO huan aya mopajpactoya. 
<span class="verse" id="S120_27">27&#160;</span>Pero hualmostla sampayano mocajqui cactoc campa momatqui mosehuía David, huan eliyaya nopa ompa tonal ipan nopa ilhuitl para nopa metztli yancuic. Huajca Saúl quitlajtlani icone, Jonatán: </div>
<div class='p'>―¿Para tlen ax hualajtoc tlacuaqui icone Isaí niyon yalohua huan niyon ama? </div>
<div class='p'>
<span class="verse" id="S120_28">28&#160;</span>Huan Jonatán quinanquili Saúl: </div>
<div class='p'>―David nechtlajtlani ma nijcahuas yas ialtepe Belén, 
<span class="verse" id="S120_29">29&#160;</span>pampa ichaj ehuani quichihuase se ilhuitl ica nopa tlacajcahualistli ipan ialtepe. Huan iicni quiilhui monequi ma yas. Huajca nechilhui ma nijchihuili se favor huan ma nijcahua yas paxaloti ipan ichaj. Yeca ax hualajtoc para tlacuas mohuaya. </div>
<div class='p'>
<span class="verse" id="S120_30">30&#160;</span>Huajca Saúl cualanqui huan quiilhui Jonatán: </div>
<div class='p'>―¡Tihuihuitic queja motlajtlacolchijca nana! ¿Timoilhuía ax nijmati para tijtlapejpenijtoc timohuampochihuas ica David yonque queja nopa timopinahualtis ta huan tijpinahualtis monana? 
<span class="verse" id="S120_31">31&#160;</span>Pampa intla tijcahuas ma itzto ipan ni tlali David tlen icone Isaí, ta ax quema huelis tielis titlanahuatijquetl. Huajca ama xitlanahuati ma quitemotij huan ma nechhualiquilica para nijmictis. </div>
<div class='p'>
<span class="verse" id="S120_32">32&#160;</span>Huajca Jonatán quiilhui: </div>
<div class='p'>―Huan ¿para tlen tijmictis? ¿Tlaque ax cuali quichijtoc? </div>
<div class='p'>
<span class="verse" id="S120_33">33&#160;</span>Huajca Saúl nimantzi quimajcahuili Jonatán icuatlami tlen huehueyac para quimictis. Huan Jonatán quimachili para nelía itata quisencajtoya quimictis David. 
<span class="verse" id="S120_34">34&#160;</span>Huajca Jonatán quisqui campa imesa huan ax tlacuajqui nopa ompa tonali ipan ilhuitl pampa nelía mocuesohuayaya ipampa David. Huan mocuesohuayaya pampa eliyaya se pinahualistli tlen itata quichihuayaya. </div>
<div class='p'>
<span class="verse" id="S120_35">35&#160;</span>Huan hualmostla Jonatán quisqui nel ijnaltzi huan quihuicac se oquichpil ihuaya huan quichijqui nochi queja mocajtoya ihuaya David. </div>
<div class='p'>
<span class="verse" id="S120_36">36&#160;</span>Huan Jonatán quiilhui nopa oquichpil: </div>
<div class='p'>―Ximotlalo para tijtemoti nopa cuatlamintli tlen nijmajcahuas. </div>
<div class='p'>Huan quema nopa oquichpil motlalojtiyohuiyaya, Jonatán quimajcajqui nopa cuatlamintli huan quichijqui para ma huetzis más huejca tlen iixmelac. 
<span class="verse" id="S120_37">37&#160;</span>Huan quema nopa oquichpil ajsito campa huetztoya nopa cuatlamintli, huajca Jonatán quitzajtzili chicahuac ica nochi ifuerza huan quiilhui: </div>
<div class='p'>―¿Ax huetztoc nopa cuatlamintli más para neca? </div>
<div class='p'>
<span class="verse" id="S120_38">38&#160;</span>Huan sampa Jonatán quitzajtzili nopa oquichpil huan quiilhui: </div>
<div class='p'>―Ximoisihuilti ximotlalo huan xijcuiti. Amo ximoquetza. </div>
<div class='p'>Huan nopa oquichpil quinsentili nopa cuatlamintli, huan quihualiquili Jonatán. 
<span class="verse" id="S120_39">39&#160;</span>Huan nopa oquichpil ax tleno quimatqui tlaque oncac, san Jonatán ihuaya David quimatiyayaj tlaque quinequiyaya quiijtos. 
<span class="verse" id="S120_40">40&#160;</span>Huan teipa Jonatán quimactili nochi nopa cuatlamintli huan icuahuitol nopa oquichpil, huan quinahuati ma quihuiquili nochi ipan altepetl. </div>
<div class='p'>
<span class="verse" id="S120_41">41&#160;</span>Huan quema nopa oquichpil ya yajtoya, David quisqui campa motlatijtoya iica nopa huejhueyi tetini ica tlatzintla ipan nopa tlali. Huan moixhuijtzonqui eyi hueltas huan icuaixpa ajsiyaya hasta tlalchi iixmelac Jonatán. Huan teipa moquetzqui huan motzoponijque ica hueyi tlatlepanitacayotl huan chocaque san sejco hasta ayoc huelqui choca David. 
<span class="verse" id="S120_42">42&#160;</span>Huan Jonatán quiilhui David: </div>
<div class='p'>―Xiya ica tlasehuilistli ipan moyolo pampa timoilhuijtoque iixpa TOTECO para ax quema timoilcahuase para nochipa. Huan tijtlajtlanijtoque TOTECO ma itzto tohuaya huan ica toconehua para nochipa para ma moicnelise, huan yajaya ya nopa quichihuas. </div>
<div class='p'>Huajca David yajqui huan Jonatán mocuepqui ipan ialtepe.  </div>
<div class='psalmlabel' id='S121_0'> 21</div>
<div class='s'>David cholohua tlen Saúl </div>
<div class='p'>
<span class="verse" id="S121_1">1&#160;</span>Huan David yajqui altepetl Nob para quiitas nopa totajtzi Ahimelec. Pero quema Ahimelec quiitac, momajmati huan quiilhui: </div>
<div class='p'>―¿Para tlen tihuala moselti huan axaca huala mohuaya? </div>
<div class='p'>
<span class="verse" id="S121_2">2&#160;</span>Huan David quinanquili: </div>
<div class='p'>―Nopa tlanahuatijquetl nechnahuati ma nijsencahuaqui se tlamantli. Huan nechilhui para axaca ma niquilhui para tlen nechtitlantoc huan para tlen niitztoc nica. San niquinilhuijtoc nosoldados tlen niquinnahuatía ma nechchiyaca ipan se lugar. 
<span class="verse" id="S121_3">3&#160;</span>Pero ama ¿tlaque tijpiya para tijcuase? Xinechmaca se macuili pantzi o tlen tijpantis. </div>
<div class='p'>
<span class="verse" id="S121_4">4&#160;</span>Huan nopa totajtzi quinanquili: </div>
<div class='p'>―Nijpiya pantzi, pero ax ya tlen hueli pantzi. San nijpixtoc nica nopa pantzi tlen tlaiyocatlalili para tlacajcahualistli para TOTECO. Pero huelis nimitzmacas intla mosoldados ax cochtoque ininhuaya sihuame para se ome tonali huan itztoque tlapajpacme queja monequi para quicuase ni pantzi. </div>
<div class='p'>
<span class="verse" id="S121_5">5&#160;</span>Huajca David quinanquili: </div>
<div class='p'>―Amo ximocueso, nosoldados ax quinnechcahuijtoque ininsihuajhua yalohua huan huiptlaya. Notlacajhua motlapajpacchijtoque nochipa quema tiquisaj para tijchihuatij se tequitl. Huajca noja más itztoque tlapajpactique ama. </div>
<div class='p'>
<span class="verse" id="S121_6">6&#160;</span>Huajca nopa totajtzi quimacac nopa pantzi tlen tlaiyocatlalili para TOTECO pampa ax quipiyayaya seyoc tlamantli pantzi. San quipiyayaya tlen quitlalijtoya iixpa TOTECO yalohua, pero ama ya quiijcuenijtoya ipan tlaixpamitl para quintlalis sequinoc tlen noja totonic. </div>
<div class='p'>
<span class="verse" id="S121_7">7&#160;</span>Huan itztoya nopona nopa tonal se itlatequipanojca Saúl tlen itoca eliyaya Doeg tlen tlali Edom. Eliyaya se tlayacanquetl tlen nopa tlamocuitlahuiani tlen iborregojhua Saúl. Huan mopajpacayaya iixpa TOTECO queja nopa tlanahuatili quiijto huan quiitac nochi tlen panoc. </div>
<div class='p'>
<span class="verse" id="S121_8">8&#160;</span>Huan nojquiya David quiilhui Ahimelec: </div>
<div class='p'>―¿Ax tijpiya se cuatlamintli tlen huehueyac o se machete nica? Ax tleno nijcuitejqui, niyon se machete, niyon se tepostli, pampa monejqui nitlalochquistejqui ipan itequi nopa tlanahuatijquetl. </div>
<div class='p'>
<span class="verse" id="S121_9">9&#160;</span>Huan nopa totajtzi quinanquili: </div>
<div class='p'>―Quena, nijpixtoc nica imachete Goliat, nopa filisteo tlen tijmicti ipan nopa tlamayamitl Ela. Eltoc pictoc ipan se yoyomitl huan huiyontoc iica toyoyo tlen tlatzejtzeloltic. Huelis tijhuicas intla tijnequi pampa ax nijpiya seyoc nica, san ya nopa. </div>
<div class='p'>Huajca David quiilhui: </div>
<div class='p'>―Cualtitoc, xinechmaca. Ax onca seyoc cuali queja nopa. </div>
<div class='s'>David yajqui altepetl Gat </div>
<div class='p'>
<span class="verse" id="S121_10">10&#160;</span>Huan ipan nopa tonal David quisqui nopona, huan cholo huan yajqui campa Tlanahuatijquetl Aquis tlen altepetl Gat. 
<span class="verse" id="S121_11">11&#160;</span>Pero itlatequipanojcahua Aquis quiixmatque huan quiijtojque: </div>
<div class='p'>―¿Ax ya ni David nopa hueyi tlayacanquetl tlen nochi ni tlali? ¿Ax ya ni tlen quihuicatiyayaj nopa mijtotiani huan quiijtohuayayaj: </div>
<div class='q'>‘Se mil tlacame quinmicti Saúl, </div>
<div class='q'>huan majtlactli mil quinmicti David’? </div>
<div class='p'>
<span class="verse" id="S121_12">12&#160;</span>Huan quema David quicajqui ni tlajtoli, quiyoltipantlali huan momajmati pampa moilhui huelis tlanahuatijquetl Aquis quichihuilisquía se tlamantli tlen ax cuali. 
<span class="verse" id="S121_13">13&#160;</span>Huajca nimantzi David moixpatlac huan mochijqui queja locojtiyaya huan tlen hueli quiijcuilohuayaya ipan puertas, huan quicahuayaya para ma motlalo ichajcha ipan itentzo. 
<span class="verse" id="S121_14">14&#160;</span>Huajca Aquis quinilhui itlatequipanojcahua: </div>
<div class='p'>―¿Para tlen innechhualiquilijque ni tlacatl? ¿Ax inquiitaj para locojti? 
<span class="verse" id="S121_15">15&#160;</span>Ya tiquinpixtoque miyac tlen locojtij nica. ¿Huelis inmoilhuíaj para nijcahuilis ni tlacatl calaquis ipan nochaj?  </div>
<div class='psalmlabel' id='S122_0'> 22</div>
<div class='s'>David huan inijuanti tlen mosentilijque ihuaya </div>
<div class='p'>
<span class="verse" id="S122_1">1&#160;</span>Huajca David quisqui ipan altepetl Gat huan yajqui motlatito ipan nopa mijca ostotl nechca altepetl Adulam. Huan nimantzi quimatque iicnihua huan nochi ichaj ehuani huan inijuanti yajque nopona campa itztoya para ihuaya mosansejcotilijque. 
<span class="verse" id="S122_2">2&#160;</span>Huan nojquiya mosentilijque ihuaya nochi tlen tlaijiyohuiyayaj, huan tlen tlahuicayayaj, huan tlen quipiyayayaj cuesoli, huan nochi tlen ax yolpaquiyayaj ica Saúl. Huan David mochijqui inintlayacanca, huan ica nochi eliyayaj queja 400 tlacame. </div>
<div class='p'>
<span class="verse" id="S122_3">3&#160;</span>Huan David quisqui nopona huan yajqui altepetl Mizpa ipan tlali Moab huan quiilhui nopa tlanahuatijquetl nopona: </div>
<div class='p'>―Nimitztlajtlanía xiquincahua itztose nica notata huan nonana imohuaya hasta quema nijmatis tlaque quichihuas Toteco Dios para na. </div>
<div class='p'>
<span class="verse" id="S122_4">4&#160;</span>Huan queja nopa David quinhuicac itata huan inana iixpa nopa tlanahuatijquetl tlen tlali Moab, huan inijuanti mocajque nopona nochi nopa tonali quema David itztoya ipan nopa hueyi tlacacahuaya. 
<span class="verse" id="S122_5">5&#160;</span>Huan se tonal nopa tiocamanalojquetl Gad quiilhui David: </div>
<div class='p'>―Amo ximocahua nica ipan ni ostotl ipan ni tepetl. Xiquisa huan xiya tlali Judá. </div>
<div class='p'>Huajca David quisqui huan ajsitoj campa nopa cuatitlamitl tlen itoca Haret. </div>
<div class='s'>Saúl quinmicti nopa totajtzitzi ipan Nob </div>
<div class='p'>
<span class="verse" id="S122_6">6&#160;</span>Huan quema Saúl mosehuijtoya itzintla se tamarisco cuahuitl ipan altepetl Gabaa, quimatqui para sequinoc quipantijtoyaj David ihuaya nochi tlen yahuiyayaj ihuaya. Huan Saúl quipixtoya icuatlami tlen huehueyac. Huan nochi itlatequipanojcahua quiyahualojtoyaj. 
<span class="verse" id="S122_7">7&#160;</span>Huan Saúl quinilhui nochi itlatequipanojcahua tlen quiyahualojtoyaj: </div>
<div class='p'>―Intlacame tlen tlali Benjamín, ¿huelis inmoilhuíaj para David, icone Isaí, inmechmacas tlali huan xocomeca milme queja na nijchijtoc, huan yeca inquinequij innechtlahuelcahuase? ¿Inmoilhuíaj para inmechchihuas nochi inhuejhueyi tequitini huan intlayacanani ipan se mil soldados, o se cien soldados queja na nimechchihuilijtoc? 
<span class="verse" id="S122_8">8&#160;</span>¡Axtle! Pero yonque miyac nimechpalehuijtoc imojuanti, ama niyon se tlen imojuanti amo xinechilhui para nocone Jonatán quichijtoya se tlajtolsencahuali ihuaya David. Huan niyon se tlen imojuanti ax mocuesohua nopampa na. Niyon se ax nechilhuijtoc para nocone quichijqui ma nechcualancaita notlatequipanojca David, huan ma nechpijpixtinemi queja ama quichihua. </div>
<div class='p'>
<span class="verse" id="S122_9">9&#160;</span>Huajca ipan nopa tlalochtli Doeg nopa edomita tlen eliyaya se itlatequipanojca Saúl tlen más hueyi quiijto: </div>
<div class='p'>―Niquitac David quema yajqui altepetl Nob para quiitato Ahimelec, icone Ahitob. 
<span class="verse" id="S122_10">10&#160;</span>Huan nopa totajtzi Ahimelec quitlajtlani TOTECO ipampa David huan quimacac tlacualistli. Nojquiya quimacac imachete Goliat nopa filisteo. </div>
<div class='p'>
<span class="verse" id="S122_11">11&#160;</span>Huajca Tlanahuatijquetl Saúl tlanahuati ma quinotzatij nopa totajtzi Ahimelec, icone Ahitob, huan nochi nopa totajtzitzi tlen itztoyaj ipan altepetl Nob huan nochi ininchaj ehuani. Huan quema nochi inijuanti ajsicoj iixpa Tlanahuatijquetl Saúl, 
<span class="verse" id="S122_12">12&#160;</span>quej ni Saúl quiilhui: </div>
<div class='p'>―Xinechtlacaquili, Ahimelec, tiicone Ahitob. </div>
<div class='p'>Huan Ahimelec quinanquili: </div>
<div class='p'>―Quena, nica niitztoc titotlanahuatijca. </div>
<div class='p'>
<span class="verse" id="S122_13">13&#160;</span>Huajca Saúl quiilhui: </div>
<div class='p'>―¿Para tlen timosentilijtoc ica icone Isaí para innechcualancaitase? Ta tijmacac David pantzi huan machete, huan tijtlajtlani Toteco Dios ipampa ya para noja más ma nechcualancaita. Ta tijyolchicajtoc para ma nechtehui queja ama quichihua. </div>
<div class='p'>
<span class="verse" id="S122_14">14&#160;</span>Huan Ahimelec quinanquili: </div>
<div class='p'>―Tate, axaca niyon se tlen motlatequipanojcahua tlen nelía motemach queja David huan hasta nojquiya tijchijtoc momontica. Yajaya nopa hueyi tlayacanquetl tlen mosoldados huan nochi ipan mocaltlanahuatil nelía quitlepanitaj. 
<span class="verse" id="S122_15">15&#160;</span>¿Huelis timoilhuía para san nopa tonal nipejqui nijtlajtlanía Toteco Dios ipampa ya? ¡Axtle! Na nochipa nijchijtoc huan tipaquiyaya. Huajca amo xinechtlajtlacolti na nimotlatequipanojca, niyon amo xiquintlajtlacolti nochaj ehuani pampa ax tleno nijmatiyaya tlen ni tlamantli tlen tinechilhuía para David mitzcualancaita. </div>
<div class='p'>
<span class="verse" id="S122_16">16&#160;</span>Pero Tlanahuatijquetl Saúl quiilhui: </div>
<div class='p'>―Monequi timiquis Ahimelec, ta huan nochi iixhuihua motata. </div>
<div class='p'>
<span class="verse" id="S122_17">17&#160;</span>Huan nimantzi nopa tlanahuatijquetl quinnahuati itlatequipanojcahua tlen quimocuitlahuiyayaj: </div>
<div class='p'>―Xiquinmictica ni totajtzitzi tlen TOTECO pampa inijuanti nojquiya mocahuaj ihuaya David, pampa quimatque quema cholojtiyohuiyaya huan ax nechilhuicoj. </div>
<div class='p'>Pero itlatequipanojcahua ax quinequiyayaj quinmictise itotajtzitzi TOTECO. 
<span class="verse" id="S122_18">18&#160;</span>Huajca nopa tlanahuatijquetl quinahuati Doeg nopa Edomita tlacatl: </div>
<div class='p'>―Ta xiquinmicti. </div>
<div class='p'>Huajca Doeg momatlalanqui huan quinmicti 85 tlacame tlen moyoyontijtoyaj ica lino yoyomitl pampa totajtzitzi. 
<span class="verse" id="S122_19">19&#160;</span>Teipa yajqui altepetl Nob, inialtepe totajtzitzi. Huan nopona quinmicti nochi tlacame, sihuame, huan coneme hasta tlen sanoc ontlacatiyayaj. Nojquiya quinmicti nochi inintlapiyalhua queja huacaxme para tlapoxahuase, burrojme, huan borregojme. </div>
<div class='p'>
<span class="verse" id="S122_20">20&#160;</span>Pero Abiatar tlen elqui icone Ahimelec huan iixhui Ahitob mochololti, huan yajqui campa itztoya David. 
<span class="verse" id="S122_21">21&#160;</span>Huan Abiatar quiilhui David nochi quejatza Saúl quinmictijtoya nochi itotajtzitzi TOTECO. 
<span class="verse" id="S122_22">22&#160;</span>Huan David quiilhui: </div>
<div class='p'>―Cuali nijmatiyaya nopa tonal para nopa tlacatl Doeg tlen ejqui tlali Edom quiilhuisquía Saúl para nechitztoya nopona ihuaya nopa totajtzi. Huajca na notlajtlacol para quinmictijtoque nochi nopa totajtzitzi tlen eliyayaj mochaj ehuani. 
<span class="verse" id="S122_23">23&#160;</span>Pero ximocahua nohuaya huan amo ximajmahui pampa yajaya tlen quinequi mitzmictis, nojquiya nechtemohua para nechmictis. Huan intla timocahuas nohuaya, tiitztos temachtli.  </div>
<div class='psalmlabel' id='S123_0'> 23</div>
<div class='s'>David quimanahui altepetl Keila </div>
<div class='p'>
<span class="verse" id="S123_1">1&#160;</span>Huan se tonal nopa filisteos calajque altepetl Keila, huan quinichtequiliyayaj inintrigo tlen yancuic quiyolquixtijtoyaj, huan David quimatqui. 
<span class="verse" id="S123_2">2&#160;</span>Huajca David quitlajtlani TOTECO tlaque ipaquilis, quiilhui: </div>
<div class='p'>―¿Tijnequi ma niyas niquintehuiti nopa filisteos? </div>
<div class='p'>Huan TOTECO quiilhui: </div>
<div class='p'>―Quena, xiya huan xiquintehuiti nopa filisteos huan xijmanahui nopa altepetl. </div>
<div class='p'>
<span class="verse" id="S123_3">3&#160;</span>Pero nopa tlacame tlen itztoyaj ihuaya David, quiilhuijque: </div>
<div class='p'>―Ya tiitztoque ica majmajtli nica ipan tlali Judá. Huan achi más timajmahuise intla tiyase altepetl Keila para tiquintehuitij nochi ininsoldados nopa filisteos. </div>
<div class='p'>
<span class="verse" id="S123_4">4&#160;</span>Huajca David sampa quitlajtlani TOTECO, huan TOTECO quiilhui: </div>
<div class='p'>―Ximocualtlalica huan xiyaca altepetl Keila, pampa na nimechmactilis imomaco nopa filisteos. </div>
<div class='p'>
<span class="verse" id="S123_5">5&#160;</span>Huajca David huan nochi nopa tlacame tlen itztoyaj ihuaya, yajque altepetl Keila. Huan quintehuijque nopa filisteos huan quintzontlamiltijque, huan quincuilijque nochi inintlapiyalhua. Huan queja nopa David quinmanahui nochi tlen ehuayayaj altepetl Keila. </div>
<div class='p'>
<span class="verse" id="S123_6">6&#160;</span>Huan nopa totajtzi Abiatar, icone Ahimelec, yajqui ihuaya David ipan altepetl Keila huan quihuicac nopa yolixpantzajcayotl ica nopa piltetzitzi tlen momatque quitequihuíaj para quimatise tlaque TOTECO quinequiyaya ma quichihuaca. 
<span class="verse" id="S123_7">7&#160;</span>Huan quema Saúl quicajqui para David itztoya ipan altepetl Keila, quiijto: “Toteco Dios quitlahuelcajtoc David huan nechmactilijtoc nomaco pampa calactoc ipan nopa altepetl tlen tzactoc ica se tepamitl yahualtic.” </div>
<div class='p'>
<span class="verse" id="S123_8">8&#160;</span>Huan nimantzi Saúl quinnotzqui nochi isoldados tlen campa hueli altepetini para yase Keila para quiyahualotij David huan nochi nopa tlacame tlen itztoyaj ihuaya ipan altepetl Keila. </div>
<div class='p'>
<span class="verse" id="S123_9">9&#160;</span>Huan quema David quimatqui para Saúl quinequiyaya quichihuilis tlen fiero, huajca quiilhui Abiatar para ma quihualiquili nopa pantzajcayotl para quimatisquía tlaque quinilhuisquía TOTECO. 
<span class="verse" id="S123_10">10&#160;</span>Huan David quiijto: </div>
<div class='p'>―TOTECO ta tlen titoDios tiisraelitame, nijcactoc para temachtli Saúl quinequi hualas nica ipan altepetl Keila huan quinequi quixolehuas ni altepetl pampa niitztoc nica. 
<span class="verse" id="S123_11">11&#160;</span>¿Nelía hualas queja nijcactoc? Huan quema ajsis, ¿nechtemactilise imaco ni tlacame tlen ni altepetl Keila? TOTECO, nimitztlajtlanía xinechilhui. </div>
<div class='p'>Huan TOTECO quiilhui: </div>
<div class='p'>―Saúl, quena, hualas. </div>
<div class='p'>
<span class="verse" id="S123_12">12&#160;</span>Huan David quitlajtlani TOTECO: </div>
<div class='p'>―Huan ¿quena, techtemactilise ni Keila ehuani huan nochi nosoldados imaco Saúl? </div>
<div class='p'>Huan TOTECO quinanquili: </div>
<div class='p'>―Quena, inmechtemactilise. </div>
<div class='p'>
<span class="verse" id="S123_13">13&#160;</span>Huajca David huan nochi nopa tlacame tlen yajtoyaj ihuaya tlen eliyayaj 600 tlacame, quisque altepetl Keila huan nejnenque campa hueli campa ax más mahuilili. Huan quema Saúl quimatqui para David quistoya tlen nopa altepetl huan mochololtijtoya, huajca moyolcuepqui huan ax yajqui altepetl Keila. </div>
<div class='s'>David ipan nopa huactoc tlali </div>
<div class='p'>
<span class="verse" id="S123_14">14&#160;</span>Huan David yajqui campa huactoc tlali huan quitemo campa itztose temachtli ipan mijca ostotl huan nopona mocajqui. Huan mocajqui ipan se tepetl ipan nopa huactoc tlali Zif. Huan yonque Saúl nelía quitemohuayaya mojmostla, Toteco Dios ax quitemactili David imaco Saúl. </div>
<div class='p'>
<span class="verse" id="S123_15">15&#160;</span>Huan se tonal quema David itztoya nechca Hores ipan huactoc tlali Zif, quimatqui para Saúl hualayaya ipan ojtli para quimictis. </div>
<div class='p'>
<span class="verse" id="S123_16">16&#160;</span>Huan ajsico Jonatán, icone Saúl, ipan Hores, huan quiyolchicajqui David para ma motemachi ipan Toteco Dios. 
<span class="verse" id="S123_17">17&#160;</span>Huan quiilhui: </div>
<div class='p'>―Amo ximajmahui, pampa notata Saúl ax huelis mitzajsis. Ta tielis titlanahuatijquetl ipan tlali Israel. Huan na niitztos mohuaya huan nielis motemach, huan ya nopa hasta notata Saúl quimati. </div>
<div class='p'>
<span class="verse" id="S123_18">18&#160;</span>Huan queja nopa, nopa ome sampa quiyancuilijque tlen achtohui motlajtolcahuilijtoyaj iixpa TOTECO. Huan teipa Jonatán mocuepqui ichaj huan David mocajqui ipan Hores. </div>
<div class='p'>
<span class="verse" id="S123_19">19&#160;</span>Pero nopa tlacame tlen altepetl Zif yajque altepetl Gabaa campa itztoya Saúl huan quiilhuijque: </div>
<div class='p'>―Tlanahuatijquetl Saúl, timitzyolmelahuaj para David motlatijtoc ipan totlal ipan nopa mijca ostotl nechca Hores ipan tlachiquili Haquila tlen mocahua ica tlatzintla tlen huactoc tlali. 
<span class="verse" id="S123_20">20&#160;</span>Huan quema tijnequis tiyas tijtemoti, timitzmactilise momaco. </div>
<div class='p'>
<span class="verse" id="S123_21">21&#160;</span>Huajca Tlanahuatijquetl Saúl quinilhui: </div>
<div class='p'>―Ma TOTECO inmechtiochihua pampa innechtlasojtlatoque. 
<span class="verse" id="S123_22">22&#160;</span>Huajca ama, xiyaca huan ximotemachica intla nelía itztoc campa inquiitaque pampa nechilhuijtoque nelía quimati quejatza tlacajcayahuas. 
<span class="verse" id="S123_23">23&#160;</span>Huajca ximomacaca cuenta cuali nochi campa motlatijtinemi, huan xinechilhuiquij tlen temachtli. Huan na niyas imohuaya para nijpantis yonque monequi nijtemojtiyas tlatlajco tlen nochi nopa miyac tlacame ipan nochi tlali Judá. </div>
<div class='p'>
<span class="verse" id="S123_24">24&#160;</span>Huan nopa tlacame quiyacantiyajque Saúl huan mocuepque ipan altepetl Zif para quitemose David. </div>
<div class='p'>Huan David huan nochi isoldados itztoyaj ipan huactoc tlali Maón ipan nopa tlamayamitl tlen mocahua ica tlatzintla. 
<span class="verse" id="S123_25">25&#160;</span>Huan Saúl huan nochi isoldados yajque quitemotoj David, pero nimantzi sequin yajque quiilhuitoj David para Saúl hualayaya. Huajca David ixtemoc tlen nopa tepetl campa itztoya. Huan mocajqui ipan nopa tepexitl tlen mopantiyaya ipan tlali Maón. Huan quema Saúl quimatqui, nojquiya yajque ipan huactoc tlali Maón para quitemotij. 
<span class="verse" id="S123_26">26&#160;</span>Huan Saúl huan nochi isoldados yahuiyayaj ipan se lado tlen nopa tepetl, huan David huan nochi isoldados yahuiyayaj ipan nopa seyoc lado nopa tepetl. Huan David moisihuiltiyaya pampa quinequiyaya mochololtis imaco Saúl, pero ax huelqui pampa Saúl quinyahualojtoya huan ya eltoya para quiitzquise. 
<span class="verse" id="S123_27">27&#160;</span>Pero ipan nopa tlalochtli ajsico se tlacatl tlen quiilhuico Saúl: </div>
<div class='p'>―Ximocuepa totlal nimantzi pampa nopa filisteos calactoque. </div>
<div class='p'>
<span class="verse" id="S123_28">28&#160;</span>Huajca nimantzi Saúl huan nochi isoldados mocuepque para quintehuitij nopa filisteos huan quicajque quitoquilíaj David. Huan yeca nopa lugar quitocajtijque Sela Hama Lecot. (Sela Hama Lecot quinequi quiijtos Nopa Tetl Campa Quicahuili Ma Cholo.) 
<span class="verse" id="S123_29">29&#160;</span>Teipa David tlejcoc ipan nopa tepetini para mocahuato ipan nopa mijca ostotl En Gadi.  </div>
<div class='psalmlabel' id='S124_0'> 24</div>
<div class='s'>David ax quinejqui quimictis Saúl </div>
<div class='p'>
<span class="verse" id="S124_1">1&#160;</span>Teipa Saúl tlanqui quintehuía nopa filisteos huan quiilhuijque para David itztoya ipan huactoc tlali En Gadi. 
<span class="verse" id="S124_2">2&#160;</span>Huajca quinhuicac 3 mil israelita soldados tlen más tlapejpenilme huan yajque quitemotoj David huejcapa ipan nochi nopa tepetini san campa oncayaya huejhueyi tetl, huan campa san hueli nemij chivojme tlen momajtoque nemij ipan tepetini. 
<span class="verse" id="S124_3">3&#160;</span>Huan ipan iojhui ajsito campa se corral tlen borregojme huan nechca eltoya se ostotl. Huan Saúl calajqui nopona para quichihuas itechmonequi. Huan David huan nochi isoldados itztoyaj nopona más calijtic ipan nopa tlacacahuaya. 
<span class="verse" id="S124_4">4&#160;</span>Huan nopa tlacame quiilhuijque David: </div>
<div class='p'>―TOTECO ya mitzilhuijtoc para mitzmactilis momaco mocualancaitaca para tijchihuilis tlen tiquitas para cuali, huan ama ya ajsic hora pampa itztoc momaco para tijmictis. </div>
<div class='p'>Huajca David monechcahui yolicatzi huan quitzontequili se quentzi iyoyo Saúl ipan nopa tzintlayohuilotl. 
<span class="verse" id="S124_5">5&#160;</span>Pero teipa David moyolcoco pampa quitequilijtoya iyecapa iyoyo Saúl. 
<span class="verse" id="S124_6">6&#160;</span>Huan quinilhui nochi nopa tlacame tlen itztoyaj ihuaya: </div>
<div class='p'>―Ma TOTECO nechtlapojpolhui pampa nijchihuili tlen fiero Saúl, yaja tlen noteco. Nijchihuili tlen ax monequi yajaya tlen TOTECO quitlapejpenijtoc para elis tlanahuatijquetl huan ax nijchijtosquía. </div>
<div class='p'>
<span class="verse" id="S124_7">7&#160;</span>Huan queja nopa David quinchihualti isoldados para ma ax quimictica Saúl. Huan teipa Saúl quisqui ipan nopa mijca ostotl huan yajqui. </div>
<div class='p'>
<span class="verse" id="S124_8">8&#160;</span>Huan David moquetzqui huan yajqui iica Saúl huan quitzajtzili huan quiilhui: </div>
<div class='p'>―Noteco, Tlanahuatijquetl Saúl. </div>
<div class='p'>Huan quema Saúl moicancuepqui, David moixhuijtzonqui hasta tlalchi ica hueyi tlatlepanitacayotl. 
<span class="verse" id="S124_9">9&#160;</span>Huan quiilhui: </div>
<div class='p'>―¿Para tlen tiquintlacaquilía inijuanti tlen mitzilhuíaj nijnequi nimitzmictis? 
<span class="verse" id="S124_10">10&#160;</span>Hueli tiquita ama para ax neli pampa yonque TOTECO mitztemactili nomaco ipan ni mijca ostotl huan nochi nosoldados nechilhuiyayaj ma nimitzmicti, ax nijnejqui. Nimoilhui para ax hueli nijmictis nopa tlanahuatijquetl tlen TOTECO quitlapejpeni huan quitequitlali. </div>
<div class='p'>
<span class="verse" id="S124_11">11&#160;</span>“Pero xiquita tlaque nijpixtoc nomaco. Nica eltoc iyecapa moyoyo tlen nijtzontejqui, pero ax nimitzmicti. Huajca ximomaca cuenta para ax nimoilhuía para nimitzchihuilis tlen fiero, niyon ax nimitzixpanotoc. Pero ta, quena, tinechtoquilía huan tijnequi tinechmictis. 
<span class="verse" id="S124_12">12&#160;</span>Ma TOTECO techtlajtolsencahua tojuanti tiome. Huan ma mitztlatzacuilti ipampa tlen tijnequi tinechchihuilis, pero xijmati para ax quema nimomatlalanas ica ta para nimitzchihuilis tlen fiero. 
<span class="verse" id="S124_13">13&#160;</span>Eltoc queja quiijtohua nopa tlajtoli tlen huejcajquiya quitequihuíaj: ‘Tlamantli tlen fiero quisa ipan tlacame tlen fierojtique.’ Pero yonque ya nopa, ax nimomatlalanas na para nimitzchihuilis tlen fiero. 
<span class="verse" id="S124_14">14&#160;</span>Huan ¿para tlen ta tlen titlanahuatijquetl ipan tlali Israel tinechtoquilía na tlen ax tleno nopati? Na niitztoc queja se chichi tlen mictoc, o queja se tecpimitl. 
<span class="verse" id="S124_15">15&#160;</span>Huajca ma TOTECO techtlajtolsencahua na huan ta. Huan ma quitlatzacuilti tlen quipiya tlajtlacoli. Yajaya notlamanahuijca ma nechtlasojtla huan ma nechmanahui momaco.” </div>
<div class='p'>
<span class="verse" id="S124_16">16&#160;</span>Huan quema David tlanqui camati, Saúl quiijto: </div>
<div class='p'>―¿Nelía eltoc ta, tinocone David, tlen ticamati? </div>
<div class='p'>Huan pejqui choca Saúl, 
<span class="verse" id="S124_17">17&#160;</span>huan quiilhui: </div>
<div class='p'>―Ta nelía tixitlahuac huan na, axtle, pampa tinechtlaxtlahuijtoc ica tlen cuali, yonque tlen fiero nimitzchihuilijtoc na. 
<span class="verse" id="S124_18">18&#160;</span>Ama nijmachilía para ta nelía tinechtlasojtlac pampa yonque TOTECO nechtemactili momaco ta ax tinechmicti. 
<span class="verse" id="S124_19">19&#160;</span>Axaca seyoc tlen quipantis icualancaitaca huan quicahuas ma yas ica cuali. Ma TOTECO mitztlaxtlahui hueyi pampa tinechtlasojtlatoc ama ni tonal. 
<span class="verse" id="S124_20">20&#160;</span>Huan ama nimomaca cuenta para ta tielis titlanahuatijquetl huan nochi tlali Israel eltos ipan motlanahuatilis, huan eltos temachtli momaco. 
<span class="verse" id="S124_21">21&#160;</span>Xinechilhui ama iixpa TOTECO para ax tiquintzontlamiltis nochaj ehuani, niyon noixhuihua huan queja nopa ax tlamis notoca. </div>
<div class='p'>
<span class="verse" id="S124_22">22&#160;</span>Huajca David tlatestigojquetzqui para ax quema quichihuasquía ya nopa, huan teipa Saúl mocuepqui ichaj. Huan David huan nochi nopa tlacame tlen itztoyaj ihuaya mocuepque sampa campa mochijtoyaj ipan nopa tlacacahuaya.  </div>
<div class='psalmlabel' id='S125_0'> 25</div>
<div class='s'>Mijqui Samuel </div>
<div class='p'>
<span class="verse" id="S125_1">1&#160;</span>Huan ax huejcajqui mijqui Samuel, huan nochi israelitame mosentilijque huan quichoquilijque. Huan quitlalpachojque campa ichaj ipan altepetl Ramá. Huan ipan nopa tonal David quisqui huan yajqui ipan nopa huactoc tlali tlen itoca Parán. </div>
<div class='s'>David huan Abigail </div>
<div class='p'>
<span class="verse" id="S125_2">2&#160;</span>Huan ipan altepetl Maón itztoya se tlacatl itoca Nabal tlen eliyaya se tominpixquetl. Nabal quinpixtoya 3 mil borregojme, huan se mil chivojme. Ipan nopa tonali yajaya itztoya nechca altepetl Carmel pampa nopona quinximayaya iborregojhua. 
<span class="verse" id="S125_3">3&#160;</span>Huan nopa tlacatl Nabal quipixqui isihua tlen itoca Abigail. Huan Abigail eliyaya se sihuatl yejyectzi huan nelía tzontlalnamiquiyaya. Pero ihuehue Nabal tlen eliyaya se iixhui Caleb, ax queja nopa. Yajaya tlahuel tochontic eliyaya huan nochipa quichihuayaya tlen fiero. </div>
<div class='p'>
<span class="verse" id="S125_4">4&#160;</span>Huan quema David quimatqui para Nabal quinximayaya iborregojhua, 
<span class="verse" id="S125_5">5&#160;</span>quintitlanqui majtlactli tlacame tlen quinilhui ma yaca Carmel para quiitatij Nabal huan ma quiilhuica para David quihualtlajpalohua. 
<span class="verse" id="S125_6">6&#160;</span>Nojquiya quinilhui ma quicamahuica ica yejyectzi huan ma quiilhuica ni tlajtoli: “Ma TOTECO mitztiochihua ta, huan nochi mochaj ehuani, huan nochi tlen tijpiya. 
<span class="verse" id="S125_7-8">7-8&#160;</span>Nijmati para inquinximaj moborregojhua huan inilhuichihuaj. Nimitztlajtlanía para xiquintlasojtla nopa tlacame tlen itztoque nohuaya huan xinechpalehui se quentzi ica tlacualistli. Quema motlatequipanojcahua tlen quinmocuitlahuiyayaj moborregojhua itztoyaj nica nechca tojuanti, ax quema tiquinchihuilijque tlen fiero, huan ax quema tiquintlaxtequilijque yonque huejcajqui itztoyaj ipan ni tlali nechca Carmel. Xiquintlajtlani motlatequipanojcahua huan inijuanti mitzilhuise para melahuac tlen nimitzilhuía. Huajca yeca se favor, xitechmaca tlen hueli tlen tijpiya para ni notlacajhua huan na, nimocone, huelis tipanose.” Queja nopa quinnahuati ma quiilhuica. </div>
<div class='p'>
<span class="verse" id="S125_9">9&#160;</span>Huajca itlatequipanojcahua David yajque huan quiilhuitoj Nabal nochi queja David quinilhuijtoya, huan mochixque para ma quinanquili Nabal. 
<span class="verse" id="S125_10">10&#160;</span>Pero Nabal quinnanquili fiero, quinilhui: </div>
<div class='p'>―¿Ajqueya ni David tlen icone Isaí? Ax tleno ya noixpa. Ipan ni tonali itztoque miyac tequipanohuani tlen cholojtinemij tlen ininteco queja yaja quichijtoc. 
<span class="verse" id="S125_11">11&#160;</span>¿Huelis niquincuilis notlatequipanojcahua inintlacualis, huan nopa nacatl huan xocomeca atl tlen niquincualtlalilijtoc para niquinmacas tlacame tlen ax niquinixmati huan ax nijmati canque ehuaj? </div>
<div class='p'>
<span class="verse" id="S125_12">12&#160;</span>Huajca itlatitlanilhua David mocuepque huan quiilhuicoj David nochi queja quinilhuijtoya Nabal. 
<span class="verse" id="S125_13">13&#160;</span>Huajca David quinilhui nopa tlacame tlen itztoyaj ihuaya: </div>
<div class='p'>―Ximotzinquechilpica imomachete huan ximocualtlalica para tiyase. </div>
<div class='p'>Huan David huan nochi nopa tlacame mocualtlalijque. Yajque ihuaya David 400 tlacame huan quincajque 200 para quimocuitlahuise inintlamantzitzi. </div>
<div class='p'>
<span class="verse" id="S125_14">14&#160;</span>Pero se itlatequipanojca Nabal yajqui quiilhuito Abigail isihua Nabal tlen panoc. Quiilhui: </div>
<div class='p'>―David quintitlanqui tlacame para quitlajpaloqui noteco, Nabal, pero ax quinseli cuali. San quintlaijilhui huan quinmajcajqui. 
<span class="verse" id="S125_15">15&#160;</span>Pero David huan nopa tlacame tlen itztoque ihuaya nelía techtlasojtlaque quema tiitztoyaj ininnechca. Ax quema techcualancamacaque, niyon ax quema techichtequilijque se tlenijqui quema nopona tiquinmocuitlahuiyayaj toborregojhua. 
<span class="verse" id="S125_16">16&#160;</span>Tonaya huan tlayohua inijuanti techyahualohuayayaj queja se tepamitl huan techmanahuiyayaj ica toborregojhua. 
<span class="verse" id="S125_17">17&#160;</span>Huajca nimantzi ximoilhui tlaque monequi tijchihuas pampa temachtli hualas tlen fiero ipan Nabal huan ipan nochi mochaj ehuani. Mohuehue nelía mosisinía huan axaca huelis quiilhuis se tlamantli. </div>
<div class='s'>Abigail quintlamaca isoldados David </div>
<div class='p'>
<span class="verse" id="S125_18">18&#160;</span>Huajca Abigail nimantzi quicuic 200 pantzi, huan ome cuetlaxtli tlen temitoya ica xocomeca atl, huan macuili borregojme tlen quincualtlalijtoya para quintzoyonise, huan 400 litros trigo tlen tlacacatztili, huan 100 tlatectli tlen xocomecatl itlajca tlen huactoc, 200 tlatectli tlen higos tlen huactoc. Huan nochi ya ni quintlamamalti ipan burrojme. 
<span class="verse" id="S125_19">19&#160;</span>Huan quinilhui itlatequipanojcahua: </div>
<div class='p'>―Xitlayacanaca ica nopa tlamantli huan na niyas imoica. </div>
<div class='p'>Pero Abigail ax tleno quiilhui ihuehue. 
<span class="verse" id="S125_20">20&#160;</span>Huan Abigail tlejcoc ipan se burro huan yajqui. Huan quema ixtlejcoyaya ipan se tlaixtlejcolis ixtacatzi campa cuatitla, quinamijqui David ihuaya nochi isoldados hualtemoyayaj. </div>
<div class='p'>
<span class="verse" id="S125_21">21&#160;</span>Huan David moilhuiyaya: “San tlapic nijmanahuijtoc nochi tlen Nabal quipiyayaya ipan huactoc tlali, huan axaca nijcahuili ma quicuili tleno, pampa ama nechtlaxtlahuijtoc ica tlen fiero nochi tlen cuali nijchihuilijtoc. 
<span class="verse" id="S125_22">22&#160;</span>Ma Toteco Dios nechtlatzacuilti intla para mostla ax niquintlamimictijtos nochi tlacame tlen ihuaya nemij huan nochi tlen iaxca.” </div>
<div class='p'>
<span class="verse" id="S125_23">23&#160;</span>Huan quema Abigail quiitac David, nimantzi temoc ipan iburro huan moixhuijtzonqui hasta tlalchi. 
<span class="verse" id="S125_24">24&#160;</span>Huan motlancuaquetzqui iicxipa David huan quiilhui: </div>
<div class='p'>―Tate, nopa tlajtlacoli ma huetzi ipan na ica nochi tlen panotoc. Pero nimitztlajtlanía xijtlacaquili se tlalochtli tlen nimitzilhuis. 
<span class="verse" id="S125_25">25&#160;</span>Amo xijchihuili cuenta Nabal pampa ya nelía se tlacatl tlen mosisinía. Itoca Nabal quinequi quiijtos ‘huihuitic’ huan ya nelía huihuitic. Huan na nimotlatequipanojca, ax niquinitac nopa tlacame tlen tiquintitlanqui. 
<span class="verse" id="S125_26">26&#160;</span>Huan ama, noteco, TOTECO mitzmanahuijtoc pampa ax quinejqui tihualas huan titemictis huan timomacuepas. Ma nochi mocualancaitacahua huan nochi inijuanti tlen quinequij mitzchihuilise tlen fiero ma elica tlatelchihualme queja Nabal. 
<span class="verse" id="S125_27">27&#160;</span>San ama xijseli nochi ni tlamantli tlen nimitzhualiquilijtoc para ta huan nochi nopa tlacame tlen itztoque mohuaya. 
<span class="verse" id="S125_28">28&#160;</span>Huan nimitztlajtlanía xinechtlapojpolhui notlaixpanol para nihualas quej ni nimitzitaqui. Melahuac TOTECO quichihuas para ta huan moconehua quipiyase tequihuejcayotl. Yajaya TOTECO quichihuas para temachtli elis motlanahuatilis pampa ta, noteco, titlatehuía por TOTECO. Huan ax tleno tlen ax cuali tijchijtoc hasta ama ipan nochi moyolis. 
<span class="verse" id="S125_29">29&#160;</span>Huan yonque se acajya quinequis mitzmictis, TOTECO moDios mitzmanahuis ica ichicahualis. Huan TOTECO quinmictis nochi mocualancaitacahua huan quinmajcahuas ininyolis queja quema se acajya quimajcahua tetl ica se tehuitlatztli. 
<span class="verse" id="S125_30">30&#160;</span>Huan quema TOTECO quichihuas nochi tlen cuali tlen moca mocajtoc huan mitzchihuas tiinintlanahuatijca israelitame, 
<span class="verse" id="S125_31">31&#160;</span>ax timopinahuas ica se tlamantli tlen tijchijtoc ama, niyon ax timocuesos para tiquilnamictos para tijmicti tlen ax mitztehuiyaya. Nojquiya, noteco, quema TOTECO mitzhueyichihuas, xinechilnamiqui. </div>
<div class='p'>
<span class="verse" id="S125_32">32&#160;</span>Huajca David quiilhui Abigail: </div>
<div class='p'>―Tlascamati TOTECO Dios tlen tiisraelitame pampa yaja mitztitlanqui para tinechnamiquiqui. 
<span class="verse" id="S125_33">33&#160;</span>Ma TOTECO mitztiochihua pampa nelía titlalnamiqui. Huan tinechtzacuili para ax ma nijchihuati tlen fiero huan para ax nitemicti. 
<span class="verse" id="S125_34">34&#160;</span>Nijtestigojquetzqui TOTECO tlen itztoc, yajaya tlen toDios tiisraelitame para ama nijmictijtosquía Nabal huan nochi itlatequipanojcahua. Pero TOTECO nechmanahuijtoc pampa mitztitlanqui tinechnamiquiqui. Tlascamati miyac. </div>
<div class='p'>
<span class="verse" id="S125_35">35&#160;</span>Huan David quiseli nochi nopa tlamantli tlen Abigail quihualiquilijtoya, huan quiilhui: </div>
<div class='p'>―Huelis timocuepas mochaj huan ax timajmahuis pampa ax nijmictis mohuehue. Nijtlapojpolhuijtoc queja tinechtlajtlanijtoc. </div>
<div class='p'>
<span class="verse" id="S125_36">36&#160;</span>Huan Abigail mocuepqui ichaj, huan quema ajsito, Nabal quichihuayaya se hueyi tlacualistli ipan ichaj queja elisquía se tlanahuatijquetl. Huan nelía yolpactoya Nabal huan cuali ihuintitoya. Huan yeca Abigail ax tleno quiilhui nopa tonal. 
<span class="verse" id="S125_37">37&#160;</span>Huan hualmostla quema ayoc ihuintiyaya, isihua quiilhui ihuehue quejatza hualayaya David huan nopa tlacame para quimictise huan tlaque quichijqui para ma moyoltlali. Huan Nabal quimaquili se ajaca cocolistli huan ayoc mojmolini. Elqui queja tetl. 
<span class="verse" id="S125_38">38&#160;</span>Huan queja nopa mocajqui para majtlactli tonali, huan teipa TOTECO quichijqui ma miqui. </div>
<div class='p'>
<span class="verse" id="S125_39">39&#160;</span>Huan quema David quimatqui para Nabal mictoya, quiijto: </div>
<div class='p'>―Nijtlascamati TOTECO pampa ya quitlaxtlahui Nabal ipampa tlen nechchihuili. Huan TOTECO techmanahui para na ax nijchihuas tlen fiero. TOTECO quichijqui para nopa fiero tlamantli tlen Nabal nechchihuili ma huetzi ipan ya. </div>
<div class='p'>Teipa David quintitlanqui tlacame ma quiijtlanitij Abigail para quichihuas isihua. 
<span class="verse" id="S125_40">40&#160;</span>Huan quema nopa itlatequipanojcahua David ajsitoj ichaj Abigail ipan altepetl Carmel, quiilhuijque: </div>
<div class='p'>―David techtitlanqui para ma timitzcuiquij para tielis tiisihua. </div>
<div class='p'>
<span class="verse" id="S125_41">41&#160;</span>Huajca Abigail, moixhuijtzonqui hasta tlalchi ica miyac tlatlepanitacayotl huan quiijto: </div>
<div class='p'>―Na niitztoc para nijchihuas nochi tlen David nechnahuatis hasta niquinicxipajpacas itlatequipanojcahua intla queja nopa nechnahuatis. </div>
<div class='p'>
<span class="verse" id="S125_42">42&#160;</span>Huajca nimantzi mocualtlali, huan tlejcoc ipan se burro, huan nojquiya quinhuicac ihuaya macuili ichpocame tlen quitequipanohuayayaj. Huan yajqui ininhuaya nopa tlacame tlen David quintitlantoya. Huan David quichijqui isihua. </div>
<div class='p'>
<span class="verse" id="S125_43">43&#160;</span>Huan nojquiya David quicuitoya Ahinoam tlen altepetl Jezreel para elis isihua. Huajca nochi ome elque isihuajhua. 
<span class="verse" id="S125_44">44&#160;</span>Pero Saúl quiquixtilijtoya iichpoca, Mical, tlen eliyaya isihua David, huan ya quimactilijtoya seyoc tlacatl tlen itoca Palti tlen eliyaya icone Lais huan ehuayaya altepetl Galim.  </div>
<div class='psalmlabel' id='S126_0'> 26</div>
<div class='s'>David sampa quitlapojpolhui Saúl huan ax quimicti </div>
<div class='p'>
<span class="verse" id="S126_1">1&#160;</span>Huan nopa altepetl Zif ehuani sampa yajque altepetl Gabaa quiitatoj Saúl huan quiilhuitoj: “David motlatijtoc ipan nopa tlachiquili Haquila tlen mocahua nechca huactoc tlali.” </div>
<div class='p'>
<span class="verse" id="S126_2">2&#160;</span>Huajca Saúl nimantzi quisqui ininhuaya 3 mil soldados tlen más tlapejpenilme tlen nochi israelita soldados huan yajque para quitemotij David ipan huactoc tlali Zif. 
<span class="verse" id="S126_3">3&#160;</span>Huan Saúl mochijqui ipan nopa tlachiquili Haquila nechca nopa ojtli tlen eltoya iteno nopa huactoc tlali ica campa quisa tonati. Huan David itztoya nopona ipan huactoc tlali, huan quicajqui para Saúl quitemojtihualayaya. 
<span class="verse" id="S126_4">4&#160;</span>Huajca quintitlanqui tlacame para ma quiitatij hasta campa mocajtoya Saúl. 
<span class="verse" id="S126_5">5&#160;</span>Huan teipa David yajqui campa mocahuayaya huan quipanti Saúl ihuaya Abner, icone Ner, yajaya tlen eliyaya itlayacanca tlen quinnahuatiyaya nochi isoldados. Huan David quiitac para Saúl cuali cochtoya huan isoldados yahualtic cochtoyaj. </div>
<div class='p'>
<span class="verse" id="S126_6">6&#160;</span>Huajca David quinotzqui Ahimelec nopa heteo tlacatl, huan quinotzqui Abisai tlen eliyaya icone Sarvia huan iicni Joab; huan quinilhui: </div>
<div class='p'>―¿Ajqueya quinequi yas nohuaya para ticalaquise campa itztoc Saúl? </div>
<div class='p'>Huan Abisai quiijto: </div>
<div class='p'>―Na niyas mohuaya. </div>
<div class='p'>
<span class="verse" id="S126_7">7&#160;</span>Huajca David huan Abisai nimantzi calajque campa itztoyaj isoldados Saúl, huan quipantitoj Saúl cuali cochtoya huan quitoctoya icuatlami tlen huehueyac tlalchi nechca itzonteco. Huan Abner huan nochi isoldados nojquiya cuali cochtoyaj, huan yahualtic quipixtoyaj Saúl. 
<span class="verse" id="S126_8">8&#160;</span>Huajca Abisai quiilhui David: </div>
<div class='p'>―Toteco Dios mitzmactilijtoc mocualancaitaca momaco. Se favor, xinechcahuili na ma nijmictis ama. San se huelta nijsentlapalhuilis ica ne cuatlamintli tlen huehueyac huan mocahuas tlatzquitoc tlalchi. Huan ax monequis ompa nijchihuas. </div>
<div class='p'>
<span class="verse" id="S126_9">9&#160;</span>Pero David quiilhui: </div>
<div class='p'>―Axtle, amo xijmicti, pampa axaca hueli quimictis ni tlanahuatijquetl tlen TOTECO quitlapejpenijtoc, huan ax quihuicas tlajtlacoli iixpa TOTECO. 
<span class="verse" id="S126_10">10&#160;</span>TOTECO yajaya temachtli, huan se tonal quichihuas para miquis ipan tlatehuicajyotl o pampa san ajsis ihora. 
<span class="verse" id="S126_11">11&#160;</span>Pero ma TOTECO nechmanahui para ax quema nijmictis ni itlanahuatijca tlen quitlapejpenijtoc. Pero ma tijcuilica icuatlami tlen huehueyac huan iteco ica atl tlen eltoc nechca itzonteco huan tijhuicase. </div>
<div class='p'>
<span class="verse" id="S126_12">12&#160;</span>Huajca David quihuicac Saúl icuatlami tlen huehueyac huan nopa tecomitl tlen eltoya itzontla huan yajqui. Huan axaca quiitac, niyon quicajqui. Axaca isac pampa nochi cochtoyaj. TOTECO quichijtoya para nochi san ma tlahuel cochisnequica. </div>
<div class='p'>
<span class="verse" id="S126_13">13&#160;</span>Teipa David quipanoc huan tlejcoc itzonpac seyoc tepetl, huan Saúl mocajqui huejca ipan seyoc tepetl. </div>
<div class='p'>
<span class="verse" id="S126_14">14&#160;</span>Huan nopona David quihualtzajtzili Abner huan nochi nopa soldados: </div>
<div class='p'>―Abner, xiisa huan xinechnanquili. </div>
<div class='p'>Huajca Abner quinanquili huan quiilhui: </div>
<div class='p'>―¿Ajqueya ta tlen titzajtzi huan tiquixitía nopa tlanahuatijquetl? </div>
<div class='p'>
<span class="verse" id="S126_15">15&#160;</span>Huan David quiilhui: </div>
<div class='p'>―¿Ax ta titlacatl? Nochi quiijtohuaj para axaca mitzaxilía ipan nochi tlali Israel. Huajca ¿para tlen ax tijmocuitlahuía cuali moteco, yaja tlen tlanahuatijquetl? Se hualajqui para quimictis. 
<span class="verse" id="S126_16">16&#160;</span>Nelía fiero ni tlamantli tlen tijchijtoc. Nelía melahuac quinamiqui timiquis huan quinamiqui ma miquica mosoldados pampa ax inquimocuitlahuijtoque cuali imotlanahuatijca tlen TOTECO quitlapejpenijtoc. Xijtemo ama icuatlami tlen huehueyac nopa tlanahuatijquetl huan nopa tlen ipan quihuica atl tlen eltoya nechca itzonteco. Xiquita intla tijpantis. </div>
<div class='p'>
<span class="verse" id="S126_17">17&#160;</span>Huan quema Saúl quitosmachili para eliyaya David tlen camatiyaya, quiijto: </div>
<div class='p'>―¿Ax ta motos tlen nijcaqui, tinocone David? </div>
<div class='p'>Huan David quinanquili: </div>
<div class='p'>―Quena, noteco huan notlanahuatijca, na tlen nicamati. </div>
<div class='p'>
<span class="verse" id="S126_18">18&#160;</span>Huan David nojquiya quiilhui: </div>
<div class='p'>―¿Para tlen tinechtoquilía, na nimotlatequipanojca? ¿Tlaque nijchijtoc? Xinechilhui notlajtlacol. 
<span class="verse" id="S126_19">19&#160;</span>Nimitztlajtlanía titlanahuatijquetl xijtlacaquili tlen nimitzilhuía. Intla TOTECO mitzchijtoc tinechcualancaita, huajca nijmacas se tlacajcahualistli para nimoyoltlalis ihuaya. Pero intla se tlacatl mitzchijtoc tinechcualancaita, huajca ma TOTECO mitztelchihua. Pampa imojuanti tlen innechquixtijtoque ipan notlal para ayoc hueli niitztos ica itlacajhua TOTECO. Eltoc queja innechilhuijtosquíaj: ‘Xiya xiquintequipanoti sequinoc dioses.’ 
<span class="verse" id="S126_20">20&#160;</span>Ax cuali para tinechfuerzajhuis ma nimiqui ipan seyoc tlali. Ax nijnequi nijcahuas noeso huejca tlen itiopa TOTECO. Nelía se huihuiyotl para ta tlen titlanahuatijquetl ipan tlali Israel tihualajtoc tinechtemohua na hasta nica. Na san niitztoc queja se tecpimitl. Axaca yasquía ipan tepetini para quitepotztocas san setzi xacoyotl. </div>
<div class='p'>
<span class="verse" id="S126_21">21&#160;</span>Huajca Saúl quiijto: </div>
<div class='p'>―David, tinocone, nelía nitlajtlacolchijtoc. Nimochijtoc queja nielisquía se nihuihuitic. Nelía nitlaixpanotoc, pero ya ximocuepa. Ax tleno tlen fiero nimitzchihuilis pampa ta nelía tijnextijtoc para tinechtlepanita. </div>
<div class='p'>
<span class="verse" id="S126_22">22&#160;</span>Pero David quimachili para ax neli huan quiilhui: </div>
<div class='p'>―Nica eltoc ne tlanahuatijquetl icuatlami tlen huehueyac. Ma huala se acajya para quihuiquilis. 
<span class="verse" id="S126_23">23&#160;</span>Huan ma TOTECO quitlaxtlahui tlen quichihua tlen cuali. Yonque TOTECO mitztemactili ama nomaco, ax nijnejqui nimomatlalanas para nimitzmictis pampa TOTECO mitztlapejpenijtoc. 
<span class="verse" id="S126_24">24&#160;</span>Huan queja ama nijmanahuijtoc moyolis, ama ma TOTECO nechmanahui ica nochi tlen fiero para ax nimiquis. </div>
<div class='p'>
<span class="verse" id="S126_25">25&#160;</span>Huan Saúl quiijto: </div>
<div class='p'>―Ma TOTECO mitztiochihua, tinocone David. Ta tijchihuas huejhueyi tlamantli huan titlatlanis ipan nochi tlamantli tlen tijchihuas. </div>
<div class='p'>Huajca Saúl mocuepqui ichaj, huan David nojquiya yajqui seyoc lugar.  </div>
<div class='psalmlabel' id='S127_0'> 27</div>
<div class='s'>David ipan inintlal filisteos </div>
<div class='p'>
<span class="verse" id="S127_1">1&#160;</span>Huan David moilhuiyaya: “Se tonal nechpantis Saúl huan nechmictis. Más cuali niquisas ipan ni tlali huan niyas ipan inintlal filisteos. Queja nopa Saúl ayoc nechtemos quema quimatis ayoc niitztoc ipan tlali Israel. Huan queja nopa nimomanahuis imaco.” 
<span class="verse" id="S127_2">2&#160;</span>Huajca David huan nopa 600 tlacame tlen itztoyaj ihuaya, yajque altepetl Gat para itztose inechca Tlanahuatijquetl Aquis tlen eliyaya icone Maoc. 
<span class="verse" id="S127_3">3&#160;</span>Huan nochi isoldados David itztoyaj nopona ihuaya ininfamilias, huan David itztoya ihuaya ome isihuajhua. Se itoca eliyaya Ahinoam tlen altepetl Jezreel huan nopa seyoc itoca eliyaya Abigail tlen eliyaya isihua Nabal tlen altepetl Carmel. Huan nochi inijuanti mocajque ipan altepetl Gat campa tlanahuatiyaya Aquis. 
<span class="verse" id="S127_4">4&#160;</span>Huan Saúl quimatqui para David ya quistoya ipan tlali Israel huan itztoya ipan altepetl Gat huajca ayoc quitemo. </div>
<div class='p'>
<span class="verse" id="S127_5">5&#160;</span>Huan nopona David quiilhui Aquis: </div>
<div class='p'>―Intla tinechcualitztoc, huajca nimitztlajtlanía xinechmaca se altepetl para ipan tiitztose pampa ax quinamiqui para na tlen san nimotlatequipanojca niitztos ipan ni hueyi altepetl campa eltoc mocaltlanahuatil. </div>
<div class='p'>
<span class="verse" id="S127_6">6&#160;</span>Huajca Aquis quimacac David altepetl Siclag huan yeca nopa altepetl teipa mocajqui iniaxca nopa tlanahuatiani tlen tlali Judá. </div>
<div class='p'>
<span class="verse" id="S127_7">7&#160;</span>Huan David itztoya ipan inintlal nopa filisteos para se xihuitl huan nahui metztli. </div>
<div class='p'>
<span class="verse" id="S127_8">8&#160;</span>Huan David huan nochi nopa tlacame tlen itztoyaj ihuaya tlejcoque hasta inintlal nopa gesuritame, gezritame huan amalecitame, huan quintehuijque. Nopa tlacame mocajtoyaj ipan nopa tlali tlen yohui tlen Shur hasta tlali Egipto. 
<span class="verse" id="S127_9">9&#160;</span>Huan quema David quintehuiyaya ipan se lugar, ax quicahuayaya yoltoc niyon se tlacatl, niyon se sihuatl. Nojquiya moaxcati nochi ininborregojhua, ininhuacaxhua, ininburrojhua, inincamellos huan ininyoyo. Huan teipa sampa mocuepayaya campa itztoya Tlanahuatijquetl Aquis. 
<span class="verse" id="S127_10">10&#160;</span>Huan quema Tlanahuatijquetl Aquis quitlajtlaniyaya: “¿Ipan catlía altepetl ticalajqui ama para tiquintlaxtequilis?” </div>
<div class='p'>Huajca David ax quiilhui xitlahuac, san quinanquiliyaya: “Nicalajqui ica tlatzintla ipan tlali Judá, o ica tlatzintla tlen Jerameel, o ica tlatzintla tlen inintlal nopa ceneos.” </div>
<div class='p'>
<span class="verse" id="S127_11">11&#160;</span>Huan David ax quicahuayaya yoltoc niyon se tlacatl, niyon se sihuatl, huan queja nopa axaca hueliyaya yohui altepetl Gat para quiilhuiti nopa tlanahuatijquetl tlen quichihuayaya. Huan quej ni quichijqui David nochipa quema itztoya ipan inintlal filisteos. 
<span class="verse" id="S127_12">12&#160;</span>Huan Tlanahuatijquetl Aquis quineltocayaya nochi tlen David quiilhuiyaya huan moilhuiyaya: “Cuali para calaqui David campa israelitame, pampa ama nochi inijuanti quicualancaitase. Huan quej nopa David elis notlatequipanojca para nochipa.”  </div>
<div class='psalmlabel' id='S128_0'> 28</div>
<div class='s'>David ininhuaya inincualancaitacahua israelitame </div>
<div class='p'>
<span class="verse" id="S128_1">1&#160;</span>Huan se tonal nopa filisteos quinsentilijque nochi ininsoldados para yase quintehuitij israelitame, huan Tlanahuatijquetl Aquis quiilhui David: </div>
<div class='p'>―Ta huan nochi motlacajhua xihualaca xinechpalehuica ipan se tlatehuicajyotl. </div>
<div class='p'>
<span class="verse" id="S128_2">2&#160;</span>Huan David quinanquili: </div>
<div class='p'>―Cualtitoc. Ama tiquitas para, quena, nihueli nimitzpalehuis. </div>
<div class='p'>Huan Aquis quiilhui: </div>
<div class='p'>―Intla nelía miyac tinechpalehuis, huajca na nimitzchihuas tinotlamocuitlahuijca para nochi noyolis. </div>
<div class='s'>Saúl yajqui campa se tetlajchihuijquetl </div>
<div class='p'>
<span class="verse" id="S128_3">3&#160;</span>Ipan nopa tonal quema David itztoya ipan seyoc tlali, mijqui Samuel huan nochi israelitame quichoquilijque. Huan quitlalpachojque ipan Ramá tlen eliyaya ialtepe. Huan Saúl ya quinpanquixtijtoya nochi nopa tetlajchihuiani huan tlen momatque quincamahuíaj mijcatzitzi. </div>
<div class='p'>
<span class="verse" id="S128_4">4&#160;</span>Huan nopa filisteos mosentilijque ipan se lugar tlen itoca eliyaya Sunem, huan Saúl quinsentili nochi israelitame huan mochijque ipan tepetl Gilboa. 
<span class="verse" id="S128_5">5&#160;</span>Huan quema Saúl quinitac para itztoyaj tlahuel miyac filisteo soldados, nelía moyolmajmati. 
<span class="verse" id="S128_6">6&#160;</span>Huajca momaijto ica TOTECO para tlajtlanis tlaque quichihuas. Pero TOTECO ax quinanquili. Ax quinextili tlaque eliyaya ipaquilis ipan temictli, niyon ica nopa tlatzejtzeloltijca dados tlen TOTECO quinmacatoya tlen itoca Urim. Niyon ax quinextili ipaquilis ica se itiocamanalojca. </div>
<div class='p'>
<span class="verse" id="S128_7">7&#160;</span>Huajca Saúl quinilhui itlatequipanojcahua: </div>
<div class='p'>―Xinechtemolica se sihuatl tlen hueli quincamahuía mijcatzitzi, huan niyas niquitati. </div>
<div class='p'>Huan itlatequipanojcahua quiilhuijque: </div>
<div class='p'>―Ipan altepetl Endor itztoc se sihuatl tlen quiijtohua hueli quinnojnotza mijcatzitzi. </div>
<div class='p'>
<span class="verse" id="S128_8">8&#160;</span>Huajca Saúl moquixtili iyoyo tlen cuali huan moyoyonti queja tlen hueli tlacatl huan quinhuicac ome tlacame ihuaya huan yajque ica tlayohua quiitatoj nopa sihuatl, huan quiilhui: </div>
<div class='p'>―Nijnequi nicamatis ihuaya se tlen ya mictoc. ¿Huelis tijnotzas itonal nopa mijcatzi tlen nimitzilhuis? </div>
<div class='p'>
<span class="verse" id="S128_9">9&#160;</span>Huan nopa sihuatl quiilhui: </div>
<div class='p'>―Tijmati cuali para Tlanahuatijquetl Saúl tlanahuati ma quinpanquixtica nochi tetlajchihuiani huan tlen mocamahuíaj ininhuaya mijcatzitzi. San huelis tijnequi tinechmasiltis huan titeyolmelahuas para ma nechmictica nojquiya. </div>
<div class='p'>
<span class="verse" id="S128_10">10&#160;</span>Huajca Saúl quiilhui iixpa TOTECO para ax tleno fiero ipantis pampa axaca quiilhuisquía. </div>
<div class='p'>
<span class="verse" id="S128_11">11&#160;</span>Huajca nopa sihuatl quiilhui: </div>
<div class='p'>―¿Ajqueya nopa mijcatzi tlen tijnequi ma nijnojnotza? </div>
<div class='p'>Huan Saúl quiilhui: </div>
<div class='p'>―Xijnotza Samuel. </div>
<div class='p'>
<span class="verse" id="S128_12">12&#160;</span>Huan nimantzi ipan nopa tlalochtli nopa sihuatl quiitac Samuel, huan quitzajtzili chicahuac Saúl huan quiilhui: </div>
<div class='p'>―¿Para tlen tinechcajcayajtoc? ¡Ta tiSaúl! </div>
<div class='p'>
<span class="verse" id="S128_13">13&#160;</span>Huan nopa tlanahuatijquetl quiilhui: </div>
<div class='p'>―Amo ximomajmati. San xinechilhui tlaque tiquitztoc. </div>
<div class='p'>Huan nopa sihuatl quiilhui: </div>
<div class='p'>―Niquitztoc se tlacatl queja se mixtli tlen hualtlejco. </div>
<div class='p'>
<span class="verse" id="S128_14">14&#160;</span>Huan Saúl quiilhui: </div>
<div class='p'>―¿Quejatza itlachiyalis? </div>
<div class='p'>Huan quinanquili: </div>
<div class='p'>―Se tlacatl huehuentzi huala tlen mopictoc ica iyoyo huehueyac. </div>
<div class='p'>Huajca Saúl quimachili para eliyaya Samuel huan moixhuijtzonqui hasta tlalchi para quinextilis se hueyi tlatlepanitacayotl. </div>
<div class='p'>
<span class="verse" id="S128_15">15&#160;</span>Huan Samuel quiilhui: </div>
<div class='p'>―¿Para tlen tinechcualancamacatoc huan tijchijtoc ma nihuala? </div>
<div class='p'>Huan Saúl quinanquili: </div>
<div class='p'>―Na tlahuel nitlaijiyohuía huan nopa filisteos nechtehuíaj. Huan Toteco Dios nechtlahuelcajtoc huan ax nechnanquilía, niyon ipan temictli huan niyon ica itiocamanalojcahua huan yeca nimitznotztoc pampa nijnequi xinechilhui tlaque nijchihuas. </div>
<div class='p'>
<span class="verse" id="S128_16">16&#160;</span>Huajca Samuel quinanquili: </div>
<div class='p'>―¿Para tlen tinechtlajtlanía na intla TOTECO mitztlahuelcajtoc huan mochijtoc mocualancaitaca? 
<span class="verse" id="S128_17">17&#160;</span>TOTECO ya quichijtoc mohuaya queja ya mitzilhuijtoya achtohui ica na para quichihuas. Ya mitzcuilijtoc motlanahuatilis huan ya quimacatoc David tlen itztoya monechca. 
<span class="verse" id="S128_18">18&#160;</span>Pampa ta ax tijtlepanitztoc itlanahuatilhua TOTECO. Ax tiquinmicti nopa amalecitame queja yaja mitznahuati xijchihua. Huan yeca ama TOTECO mitzchihuilía ni tlamantli. 
<span class="verse" id="S128_19">19&#160;</span>Ama TOTECO mitztemactilis ta huan nochi israelitame ininmaco nopa filisteos. Huan mostla timiquis huan tiitztos nica nohuaya huan moconehua nojquiya. Huan nochi israelitame quintemactilis TOTECO ininmaco nopa filisteos. </div>
<div class='p'>
<span class="verse" id="S128_20">20&#160;</span>Huan ipan nopa tlalochtli Saúl huetzqui ixtlapachijtoc, pampa onpano momajmati ipampa tlen quiilhuijtoya Samuel. Huan ayoc quipixqui fuerza pampa ax tleno quicuajtoya se tonal huan se yohuali. 
<span class="verse" id="S128_21">21&#160;</span>Huan nopa sihuatl quiitac para Saúl nelía tlahuel momajmatijtoya, huan quinechcahuito huan quiilhui: </div>
<div class='p'>―Nimitztlacaquilijtoc huan nijchijtoc tlen tinechtlajtlani yonque hueltosquía nimictosquía. 
<span class="verse" id="S128_22">22&#160;</span>Ama nijnequi para ta nojquiya xijtlacaquili tlen nimitzilhuis. Xinechcahuili ma nimitzcualtlalilis se tlacualistli para tijcuas para tijpiyas fuerza huan huelis tiajsiti campa tiyas. </div>
<div class='p'>
<span class="verse" id="S128_23">23&#160;</span>Pero Saúl ax quinejqui huan quiilhui: </div>
<div class='p'>―Ax nitlacuas. </div>
<div class='p'>Pero itlatequipanojcahua huan nopa sihuatl quiilhuijque miyac huelta para ma tlacua. Huan teipa quintlacaquili huan moquetzqui campa huetztoya tlalchi huan mosehui ipan se tlapechtli. 
<span class="verse" id="S128_24">24&#160;</span>Huan nopa sihuatl quimicti se becerro tlen quitomajtoya nopona ipan ichaj. Huan quixacualo iharina huan quichijqui pantzi tlen ax quipixqui tlasonejcayotl huan quiicxiti. 
<span class="verse" id="S128_25">25&#160;</span>Huan quihualiquili Saúl huan itlatequipanojcahua huan nochi tlacuajque. Huan quema tlanque tlacuaj monahuatijque huan yajque ipan nopa yohuali.  </div>
<div class='psalmlabel' id='S129_0'> 29</div>
<div class='s'>David momanahui huan ax yajqui para quintehuis israelitame </div>
<div class='p'>
<span class="verse" id="S129_1">1&#160;</span>Huan nochi nopa filisteo soldados mosentilijque ipan se lugar tlen itoca Afec. Huan nopa israelitame mochijtoyaj nechca nopa ameli tlen itoca Jezreel. 
<span class="verse" id="S129_2">2&#160;</span>Huan nopa filisteos moxelojtoyaj ininsoldados ica pamitl. Sequin pamitl quipixqui 100 tlacame huan sequin ica se mil huan tlayacantiyahuiyayaj. Huan David huan itlacajhua yohuiyayaj iniica ihuaya Tlanahuatijquetl Aquis. 
<span class="verse" id="S129_3">3&#160;</span>Huan nopa tlayacanca filisteos quiilhuijque Tlanahuatijquetl Aquis: </div>
<div class='p'>―¿Tlaque quichihuaj nica ni tlacame hebreos? </div>
<div class='p'>Huan Aquis quinanquili: </div>
<div class='p'>―Ya ni David tlen eliyaya itlatequipanojca Tlanahuatijquetl Saúl tlen tlanahuatía ipan tlali Israel. Yajaya quipiya se xihuitl itztoc nohuaya huan ax quema nijpantilijtoc niyon se itlaixpanol. </div>
<div class='p'>
<span class="verse" id="S129_4">4&#160;</span>Pero nopa tlayacanani tlen soldados cualanque ihuaya Tlanahuatijquetl Aquis huan quiilhuijque: </div>
<div class='p'>―Xijnahuati ni tlacatl ma mocuepa ipan nopa altepetl tlen tijmacatoc. Ma ax yohui tohuaya ipan ni tlatehuicajyotl pampa nopona moyolcuepas huan quinequis techtehuis tojuanti quema ya tiitztose ipan nopa tlatehuicajyotl. Huan iteco Saúl quinequis quiselis sampa. Huan intla techmictis huan quinextilis Saúl totzonteconhua, huajca ¿ax timoilhuía Saúl quiselisquía? 
<span class="verse" id="S129_5">5&#160;</span>Yajaya David tlen quihuicatiyayaj huan quiijtohuayayaj: </div>
<div class='q'>‘Mil tlacame quinmicti Saúl, </div>
<div class='q'>pero majtlactli mil quinmicti David.’ </div>
<div class='p'>
<span class="verse" id="S129_6">6&#160;</span>Huajca Aquis quinotzqui David huan quiilhui: </div>
<div class='p'>―Nimitzilhuía iixpa TOTECO para nelía tijchihua tlen xitlahuac huan se paquilistli para na para titlatehuiti tohuaya. Ipan ne tonal quema tihualajqui tinechitaco huan hasta ama ax quema nimitzpantilijtoc niyon se tlaixpanoli. Pero nopa filisteo tlayacanani ax mitzcualitaj. 
<span class="verse" id="S129_7">7&#160;</span>Huajca más cuali para timocuepas. Xiya ica cuali para ax más tiquincualancamacas. </div>
<div class='p'>
<span class="verse" id="S129_8">8&#160;</span>Huan David quinanquili Aquis huan quiilhui: </div>
<div class='p'>―¿Tlaque nijchijtoc? ¿Tlaque tiquitztoc tlen ax mitzpactía ipan nochi ni tonali quema niitztoc mohuaya para niquintehuiti nocualancaitacahua? </div>
<div class='p'>
<span class="verse" id="S129_9">9&#160;</span>Huan Aquis quiilhui David: </div>
<div class='p'>―Na cuali nijmati para nelía tiyolcuali queja se elhuicac ejquetl, pero nopa tlayacanca filisteos ya motemacatoque para ax tiyas tohuaya ipan ni tlatehuicajyotl. 
<span class="verse" id="S129_10">10&#160;</span>Huajca xiquisaca mostla nel ijnaltzi ta huan nochi mosoldados huan ximocuepaca. </div>
<div class='p'>
<span class="verse" id="S129_11">11&#160;</span>Huajca David huan nochi nopa tlacame tlen itztoyaj ihuaya quisque nel ijnaltzi huan mocuepque inintlal nopa filisteos. Huan nopa filisteos tlejcotiyajque hasta altepetl Jezreel.  </div>
<div class='psalmlabel' id='S130_0'> 30</div>
<div class='s'>David quintehui nopa amalecitame </div>
<div class='p'>
<span class="verse" id="S130_1">1&#160;</span>Huan hualhuiptla ajsicoj David huan nochi nopa tlacame tlen itztoyaj ihuaya campa ininchajchaj ipan altepetl Siclag. Huan quinpantijque para nopa amalecitame calactoyaj ica tlatzintla ipan nopa altepetl huan quitlatijtoyaj. 
<span class="verse" id="S130_2">2&#160;</span>Huan quinhuicatoyaj nochi sihuame huan coneme huan nochi tlen itztoyaj nopona. Pero ax quinmictijtoyaj, san quinhuicatoyaj. </div>
<div class='p'>
<span class="verse" id="S130_3">3&#160;</span>Huan quema David huan nochi tlen quinyacanayaya ajsicoj ipan nopa altepetl huan quiitaque para nochi tlatlatoya, huan quinhuiquilijtoyaj nochi ininsihuajhua huan ininconehua, 
<span class="verse" id="S130_4">4&#160;</span>huajca pejque chocaj chicahuac. Huan mochoquilijque hasta yolcuatque huan ayoc huelque chocaj pampa ayoc quipiyayayaj más fuerza. 
<span class="verse" id="S130_5">5&#160;</span>Huan nojquiya quihuiquilijtoyaj David nochi ome isihuajhua: Ahinoam tlen eliyaya jezreelita, huan Abigail tlen eliyaya isihua Nabal tlen Carmel. 
<span class="verse" id="S130_6">6&#160;</span>Huan nochi nopa tlacame tlen itztoyaj ihuaya quiijtohuayayaj para quimictise David ica tetl pampa tlahuel mocuesohuayayaj ipampa ininconehua. Huajca David tlahuel mocuesohuayaya, pero David quitemo TOTECO Dios huan moyolchicajqui ipan ya. </div>
<div class='p'>
<span class="verse" id="S130_7">7&#160;</span>Teipa David quiilhui nopa totajtzi Abiatar tlen eliyaya icone Ahimelec: </div>
<div class='p'>―Nimitztlajtlanía para xinechhualiquili nopa pantzajcayotl ica nopa piltetzitzi para nijmatis tlaque ipaquilis TOTECO para ma nijchihua. </div>
<div class='p'>Huan Abiatar quihualiquili. 
<span class="verse" id="S130_8">8&#160;</span>Huan David quitlajtlani TOTECO: </div>
<div class='p'>―¿Tijnequi ma niquintoquilis ni tlaxtequini? Huan intla niquintoquilis, ¿huelis niquinajsiti? </div>
<div class='p'>Huan TOTECO quiilhui: </div>
<div class='p'>―Quena, xiquintoquili pampa quena, tiquinajsiti huan tiquinmanahuis nochi tlen quinhuicatoque. </div>
<div class='p'>
<span class="verse" id="S130_9">9&#160;</span>Huajca quisqui David ininhuaya nopa 600 tlacame tlen itztoyaj ihuaya huan ajsitoj campa atlajtli Besor. 
<span class="verse" id="S130_10">10&#160;</span>Huan nopona mocajque 200 isoldados David pampa tlahuel siyajtoyaj, huan ax huelque apanoj nopa atlajtli Besor. Huan David huan nopa 400 tlacame yajque. 
<span class="verse" id="S130_11">11&#160;</span>Huan quipantijque se tlacatl tlen tlali Egipto tlen huilantoc ipan ojtli huan quihualiquilijque David. Huan itlacajhua David quimacaque pantzi huan quicuajqui huan nojquiya quiamacaque. 
<span class="verse" id="S130_12">12&#160;</span>Nojquiya quimacaque se quentzi tlatectli tlen higos huactoc huan ome tlaxcali tlen xocomecatl huactoc. Huan quema tlacuajqui sampa pejqui quipiya fuerza pampa ax tleno quicuajtoya para eyi tonali. 
<span class="verse" id="S130_13">13&#160;</span>Huan huajca David quiilhui: </div>
<div class='p'>―¿Ajqueya ta, huan canque tihuala? </div>
<div class='p'>Huan nopa telpocatl Egipto ejquetl quinanquili: </div>
<div class='p'>―Na niejqui tlali Egipto huan niitlatequipanojca se amalecita. Huan quipiya eyi tonali nechcajqui nica noteco, pampa nimococohuayaya. 
<span class="verse" id="S130_14">14&#160;</span>Tojuanti tiyajtoyaj ticalaquitoj ica tlatzintla ipan tlali Judá campa inialtepe nopa cereteos huan ica tlatzintla tlen itlal Caleb. Huan nojquiya tijtlatijque altepetl Siclag. </div>
<div class='p'>
<span class="verse" id="S130_15">15&#160;</span>Huajca David quiilhui: </div>
<div class='p'>―¿Hueli tinechhuicas hasta campa inijuanti itztoque? </div>
<div class='p'>Huajca nopa tlacatl quinanquili: </div>
<div class='p'>―Intla tijtestigojquetza Toteco Dios para amo tinechmictis niyon ax tinechtemactilis ica noteco, huajca, quena, nimechhuicas hasta campa itztoque. </div>
<div class='p'>
<span class="verse" id="S130_16">16&#160;</span>Huajca nopa tlacatl quinhuicac David huan nopa tlacame tlen itztoyaj ihuaya hasta campa itztoyaj nopa tlaxtequini. Huan inijuanti mosemantoyaj ipan nochi nopa tlali. Huan tlacuayayaj huan tlaiyayaj huan ilhuichihuayayaj ica miyac paquilistli ipampa nochi tlen quiichtectoyaj ipan inintlal filisteos huan ipan tlali Judá. 
<span class="verse" id="S130_17">17&#160;</span>Huan David huan nochi isoldados pejque quinmictíaj nopa yohuali, huan hualmostla se tonal quinmictijque, huan hasta tiotlac quintlamimictijque. San cholojque 400 telpocame tlen tlejcoque ipan camellos huan yajque. </div>
<div class='p'>
<span class="verse" id="S130_18">18&#160;</span>Huan queja nopa David quincuili sampa nochi tlen nopa amalecitame quinichtequilijtoyaj, huan nojquiya quinmanahuij nochi ome isihuajhua. 
<span class="verse" id="S130_19">19&#160;</span>Huan niyon se conetl ax quipolojque. Ax quipolojque niyon se tlamantli, niyon hueyi, niyon pilsiltzi pampa nochi tlen quincuilijtoyaj, sampa moaxcatijque. 
<span class="verse" id="S130_20">20&#160;</span>Huan nojquiya David quincuili ininborregojhua huan ininhuacaxhua nopa tlaxtequini. Huan isoldados quinchijque ma tlayacantiyaca nopa tlapiyalime tlen yaja ipa iniaxca. Huan nochi quiijtojque: “Nochi ya ni iaxca David pampa quitlantoc.” </div>
<div class='p'>
<span class="verse" id="S130_21">21&#160;</span>Huan teipa David huan nochi inijuanti ajsitoj ipan nopa atlajtli Besor campa mocajtoyaj nopa 200 tlacame tlen ayoc huelque nejnemij pampa tlahuel tlaxicojtoyaj. Huan quisque nochi inijuanti huan quinamiquicoj David huan nochi nopa tlacame tlen hualayayaj ihuaya. Huan David quintlajpalo ica yejyectzi. 
<span class="verse" id="S130_22">22&#160;</span>Pero sequin tlacame tlen ax cuajcualme tlen hualayayaj ihuaya David quiijtojque: “Inijuanti tlen ax yajtoyaj tlatehuitoj ax quintocaros niyon se tleno. San tiquinmacase ininsihuajhua huan ininconehua huan ica ya nopa ma yacajya.” 
<span class="verse" id="S130_23">23&#160;</span>Pero David quinilhui: </div>
<div class='p'>―Axtle, noicnihua, ax hueli inquichihuase queja nopa ica tlen TOTECO techmacatoc. Pampa TOTECO techmocuitlahuijtoc huan techmanahuijtoc ininmaco inijuanti tlen techtehuijque. Techmactilijtoc nochi nopa tlacame tlen techtlaxtequilijtoyaj. 
<span class="verse" id="S130_24">24&#160;</span>Huan axaca inmechtlacaquilis tlen inquiijtohuaj. Monequi nopa tlacame tlen mocajque nica huan quimocuitlahuijque totlamantzitzi quiselise san se ininparte queja tlen yajque ipan tlatehuicajyotl. </div>
<div class='p'>
<span class="verse" id="S130_25">25&#160;</span>Huan huajca ipan nopa tonali David quichijqui ya nopa ma eli se tlanahuatili para nochi israelitame ma quitlepanitaca. Huan hasta ama noja quitlepanitaj. </div>
<div class='p'>
<span class="verse" id="S130_26">26&#160;</span>Huan quema David ajsico ipan altepetl Siclag tlen tlatlatoc, quinhualtitlanili nopa huehue tlacame ipan tlali Judá se quentzi tlen nochi tlamantli tlen quincuilijtoya inincualancaitacahua huan quinilhui ni tlajtoli: “Nica nimechtitlanilía se regalo san se quentzi tlen tiquincuilijque icualancaitacahua TOTECO.” 
<span class="verse" id="S130_27">27&#160;</span>Huan nojquiya quintitlanili nopa tlayacanani tlen itztoyaj ipan altepetini Betel, Jatir, 
<span class="verse" id="S130_28">28&#160;</span>Aroer, Sifmot, Estemoa, 
<span class="verse" id="S130_29">29&#160;</span>Racal, huan Ramot tlen mocahua ica tlatzintla. Nojquiya quintitlanili nopa huehue tlacame tlen itztoyaj ipan Jerameel inialtepe nopa ceneos, 
<span class="verse" id="S130_30">30&#160;</span>huan ipan altepetini Horma, Corasán, Atac, 
<span class="verse" id="S130_31">31&#160;</span>Hebrón huan campa hueli campa David panotoya ica nochi itlacajhua.  </div>
<div class='psalmlabel' id='S131_0'> 31</div>
<div class='s'>Mijqui Saúl ipan tlatehuicajyotl huan iconehua nojquiya </div>
<div class='p'>
<span class="verse" id="S131_1">1&#160;</span>Huan nopa filisteos nelía quintlanque nopa israelitame, huan nopa israelita soldados cholojtejque iniixpa. Huan nopa filisteos quinmictijque miyac israelitame ipan tepetl Gilboa. 
<span class="verse" id="S131_2">2&#160;</span>Teipa nopa filisteos quitoquilijque Saúl huan itelpocahua. Huan quimictijque Jonatán, Abinadab huan Malquisúa. Nochi inijuanti eliyayaj itelpocahua Saúl. 
<span class="verse" id="S131_3">3&#160;</span>Huan teipa nochi nopa filisteo soldados pejque chicahuac quitehuíaj Saúl huan quitepehuiliyayaj nopa cuatlamintli hasta se quiajsic Saúl huan tlahuel quicoco. 
<span class="verse" id="S131_4">4&#160;</span>Huajca quiilhui itlamocuitlahuijca tlen quihuiquiliyaya itepostzajca: </div>
<div class='p'>―Xijquixti momachete huan xinechmicti para ax hualase nopa fiero tlacame filisteos, huan nechchihuiliquij tlen inijuanti quinequise para más ma nitlaijiyohui huan san nechhuihuiitase quema nechmictise. </div>
<div class='p'>Pero itlamocuitlahuijca ax quinejqui quimictis pampa majmahuiyaya. Huajca teipa Saúl quiquixti imachete huan momajcajqui ipani huan momictij. 
<span class="verse" id="S131_5">5&#160;</span>Huan quema itlamocuitlahuijca quiitac para Saúl momictijtoya, ya nojquiya momajcajqui ipan imachete huan nopona mijqui ihuaya Saúl. 
<span class="verse" id="S131_6">6&#160;</span>Huan queja nopa ipan san se tonali mijqui Saúl ininhuaya eyi itelpocahua huan itlamocuitlahuijca huan nochi israelita soldados tlen ihuaya itztoyaj. 
<span class="verse" id="S131_7">7&#160;</span>Huan nopa israelitame tlen quipixtoyaj ininchaj ipan seyoc lado nopa tlamayamitl nechca atemitl Jordán quimatque para nopa israelitame cholohuayayaj huan quimatque para Saúl mictoya, huajca nojquiya quisque ipan inialtepe huan cholojque. Huan huajca nopa filisteos hualajque para itztose ipan inialtepehua. </div>
<div class='p'>
<span class="verse" id="S131_8">8&#160;</span>Huan hualmostla quema nopa filisteo soldados yajque ipan tepetl Gilboa para quintlacuijcuilitij tlen mictoyaj, quiitatoj para Saúl huan eyi itelpocahua mictoyaj. 
<span class="verse" id="S131_9">9&#160;</span>Huajca quiquechtzontejque Saúl huan quicuilijque nochi itepos. Teipa quintitlanque tlacame ma yaca huan ma quihuicaca nopa tlamantli ipan nochi inintlal filisteos huan ma teyolmelahuaca ipan nochi inialtepehua para ya mictoya Saúl. Nojquiya tlayolmelahuatoj nopa cuali tlajtoli ipan inintiopa campa quincajtoyaj inindioses. 
<span class="verse" id="S131_10">10&#160;</span>Pero teipa nochi itepos Saúl quiajojque ipan itiopa nopa tlaixcopincayotl Astarot. Huan itlacayo Saúl quicuapilojque ipan nopa tepamitl tlen quiyahualojtoya altepetl Bet Sán. </div>
<div class='p'>
<span class="verse" id="S131_11">11&#160;</span>Huan quema nopa tlacame tlen altepetl Jabes ipan Galaad quimatque tlen nopa filisteos quichihuilijtoyaj Saúl, 
<span class="verse" id="S131_12">12&#160;</span>mosentilijque nochi tlen mooquichmatiyayaj huan nejnenque seyohual huan ajsitoj campa quicuapilojtoyaj itlacayo Saúl huan itelpocahua ipan itepa altepetl Bet Sán. Huan quintemohuijque huan quinhuicaque inialtepe, Jabes, huan nopona quintlatijque. 
<span class="verse" id="S131_13">13&#160;</span>Huan teipa quisentilijque iniomiyohua huan quintlalpachojque itzintla se cuahuitl ipan Jabes. Huan mosajque para chicome tonati pampa tlahuel mocuesohuayayaj.</div><div class="footnote">
<hr />
</div>
</div></body></html>
