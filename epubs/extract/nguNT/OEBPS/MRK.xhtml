<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="ngu" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In yencuic iyectlajtoltzin Dios itech ica toTeco Jesucristo SAN MARCOS 1</title>
</head>
<body dir='ltr'>
<ul class='tnav'>
<li><a href='index.xhtml'>SAN MARCOS</a></li>
</ul><ul class='tnav'><li><a href='MRK.xhtml#MK1_0'>1</a></li>
<li><a href='MRK.xhtml#MK2_0'>2</a></li>
<li><a href='MRK.xhtml#MK3_0'>3</a></li>
<li><a href='MRK.xhtml#MK4_0'>4</a></li>
<li><a href='MRK.xhtml#MK5_0'>5</a></li>
<li><a href='MRK.xhtml#MK6_0'>6</a></li>
<li><a href='MRK.xhtml#MK7_0'>7</a></li>
<li><a href='MRK.xhtml#MK8_0'>8</a></li>
<li><a href='MRK.xhtml#MK9_0'>9</a></li>
<li><a href='MRK.xhtml#MK10_0'>10</a></li>
</ul><ul class='tnav'>
<li><a href='MRK.xhtml#MK11_0'>11</a></li>
<li><a href='MRK.xhtml#MK12_0'>12</a></li>
<li><a href='MRK.xhtml#MK13_0'>13</a></li>
<li><a href='MRK.xhtml#MK14_0'>14</a></li>
<li><a href='MRK.xhtml#MK15_0'>15</a></li>
<li><a href='MRK.xhtml#MK16_0'>16</a></li>
</ul>

<div class='main' id='MK0_0'>

<div class='mt'>SAN MARCOS </div>
<div class='mt2'>IN CUAJLI TLAJTOJLI YEJHUAN SAN MARCOS OQUIJCUILOJ ACERCA DE INEMILIS JESUCRISTO  </div>
<div class='psalmlabel' id='MK1_0'> 1</div>
<div class='s'>Isaías oquijtoj ica huajlas Juan </div>
<div class='r'>(Mt. 3.1-12; Lc. 3.1-9, 15-17; Jn. 1.19-28) </div>
<div class='p'>

<span class="verse" id="MK1_1">1&#160;</span>Ijquin otzimpeu in cuajli tlajtojli ica Jesucristo yejhua iConetzin Dios. 
<span class="verse" id="MK1_2">2&#160;</span>On tiotlajtojquetl Isaías oquijcuilojca on tlinon Dios oquijlijca iconeu. Dios oquijlij: </div>
<div class='q'>Xcaqui in. Nictitlanis se notenojnotzcau moyecapan. Yejhua quintlalilis inyojlo melajqui para mitzselisquej. </div>
<div class='q'>
<span class="verse" id="MK1_3">3&#160;</span>On notlaquehual tzajtzi ipan se tlapatlaco. Quimijlia on tojlamej tlacamej: “Xyectlalican nemoyojlo pampa ye huajlau toTeco. Xmejmelahuacan nemonemilis ijcon quen on tlacamej cueltlaliaj niman quimejmelahuaj se ojtli ijcuac huajlau se tlacatl yejhuan hueyixticaj.” </div>
<div class='s'>Juan yohuajlaj niman otemachtij ica huajlas Jesús </div>
<div class='p'>
<span class="verse" id="MK1_4">4&#160;</span>Juan, on tlacuatequijquetl, tlacuatequiaya ne ipan on tlapatlaco, niman quinmachtiayaj on tlacamej ma noyolcuepacan niman ma nocuatequican, niman Dios quintlapojpolhuis intlajtlacol. 
<span class="verse" id="MK1_5">5&#160;</span>Huajlayaj cuajcaquiyaj nochimej on chanejquej ipan on hueyican Jerusalén niman on yejhuan nochihuiyan chantiyaj ne Judea. Niman ijcuac yejhuamej yonoyolcuitijquej, Juan quincuatequiayaj ne ipan on atentli itoca Jordán. </div>
<div class='p'>
<span class="verse" id="MK1_6">6&#160;</span>Juan notlaquentiaya ican itojmiyo on yolqui itoca camello, niman notlajcosalohuaya ican se ilpicatl tlachijchiutli ican cuetlaxtli. Quincuaya on yolcatzitzintin yejhuan quen chapolimej, niman no coniya on cojnecutli. 
<span class="verse" id="MK1_7">7&#160;</span>Niman quinmachtiaya ijquin: </div>
<div class='p'>―Huajlau ocse, yejhuan quipia más poder xquen nejhua. Nejhua nion achijtzin xnechmelahua<a href='#FN1' epub:type='noteref' class='noteref'>*</a> nictojtomas icacmecayo. 
<span class="verse" id="MK1_8">8&#160;</span>Nejhua melahuac, tej, yonemechcuatequij ican atl, pero yejhua mechcuatequis ican Espíritu Santo. </div>
<div class='s'>Jesús ohuajlaj niman Juan ocuatequij </div>
<div class='r'>(Mt. 3.13-17; Lc. 3.21-22) </div>
<div class='p'>
<span class="verse" id="MK1_9">9&#160;</span>Ipan on tonaltin Jesús oquis Nazaret de Galilea, niman Juan ocuatequij ne ipan on atentli itoca Jordán. 
<span class="verse" id="MK1_10">10&#160;</span>Niman ijcuac Jesús ohuajquis ne ijtic on atl, oquitac on ilhuicac otlapou, niman on Espíritu Santo huajtemohuaya quen itlaj paloma ipan. 
<span class="verse" id="MK1_11">11&#160;</span>Niman ohualeu itlajtol toTajtzin ne ilhuicac. Quijtohua: </div>
<div class='p'>―Tejhua tinotlajsojcaConetzin, niman sanoyej moca nipacticaj. </div>
<div class='s'>On diablo oquitlatlatac Jesús para ma tlajtlaco </div>
<div class='r'>(Mt. 4.1-11; Lc. 4.1-13) </div>
<div class='p'>
<span class="verse" id="MK1_12">12&#160;</span>Quemaj nimantzin on Espíritu Santo oquichihualtij Jesús ma huiya ne ipan on tlapatlaco. 
<span class="verse" id="MK1_13">13&#160;</span>Niman Jesús ompa onen ompoajli<a href='#FN2' epub:type='noteref' class='noteref'>†</a> tonaltin campa nemij on huejhueyi yolcamej yejhuan tecuanimej. Niman on diablo ompa oquitlatlatac Jesús para ma tlajtlaco. Quemaj ohualajquej on ilhuicactequitquej<a href='#FN3' epub:type='noteref' class='noteref'>‡</a>, niman ompa quipalehuiyayaj. </div>
<div class='s'>Jesús ohuajlaj ne Galilea </div>
<div class='r'>(Mt. 4.12-17; Lc. 4.14-15) </div>
<div class='p'>
<span class="verse" id="MK1_14">14&#160;</span>Quemaj ijcuac Juan yocasiquej, Jesús oajsic ne Galilea campa quitemachtiaya on cuajli tlajtojli ica quen ijqui Dios tlamandarohua. 
<span class="verse" id="MK1_15">15&#160;</span>Quijtohuaya Jesús: </div>
<div class='p'>―Ye huajlau on tonajli ijcuac Dios tlamandaros. Xcajcahuacan ica nenquichihuaj on tlen xcuajli, niman xneltocacan on temachtilistli yejhuan quitemaca temaquixtilistli. </div>
<div class='s'>Jesús oquinnotz sequimej inomachtijcahuan </div>
<div class='r'>(Mt. 4.18-22; Lc. 5.1-11) </div>
<div class='p'>
<span class="verse" id="MK1_16">16&#160;</span>Se tonajli ijcuac nejnentiaya ne itenco on mar itoca Galilea, Jesús ocomintac Simón niman icniu Andrés. Yejhuamej michajasiquej catcaj, niman conchapaniayaj inmatl ne ipan on atl. 
<span class="verse" id="MK1_17">17&#160;</span>Niman Jesús oquimijlij: </div>
<div class='p'>―Nemejhuamej nenquintejtemohuaj michimej. Pero aman xhuajhuiyan nohuan, niman nenquintejtemosquej tlacamej para nenquinhuicasquej itech Dios. </div>
<div class='p'>
<span class="verse" id="MK1_18">18&#160;</span>Yejhuamej nimantzin ocajquej inmatlahuan, niman ihuan oyajquej. </div>
<div class='p'>
<span class="verse" id="MK1_19">19&#160;</span>Quemaj Jesús onejnen achijtzin más, niman ocomintac omemej icniutin intoca catcaj Jacobo niman Juan. Yejhuamej iconehuan Zebedeo. Nemiyaj ipan se barco, niman quintlamanilijticatcaj on inmatlahuan. 
<span class="verse" id="MK1_20">20&#160;</span>Nimantzin ocominnotz para ma huajhuiyan ihuan, niman yejhuamej ocajtejquej intataj Zebedeo ne ipan on barco inhuan on itlaquehualhuan, niman oyajquej ihuan Jesús. </div>
<div class='s'>Jesús oquipajtij se tlacatl, yejhuan quipiaya on xcuajli espíritu </div>
<div class='r'>(Lc. 4.31-37) </div>
<div class='p'>
<span class="verse" id="MK1_21">21&#160;</span>Niman oajsiquej ne ipan on pueblo itoca Capernaum. Ijcuac oyejcoc on tonajli sábado, yejhua on tonajli ijcuac on hebreos nosehuiaj, Jesús ocalac ne ipan intiopan on hebreos, niman ompa otemachtij. 
<span class="verse" id="MK1_22">22&#160;</span>Yejhua xtemachtiaya quen on temachtijquej ican itlanahuatil Dios, yej temachtiaya quen se yejhuan quipia tequihuajyotl. Yejhua ica on tlacamej sanoyej<a href='#FN4' epub:type='noteref' class='noteref'>§</a> omojcatlachixquej. </div>
<div class='p'>
<span class="verse" id="MK1_23">23&#160;</span>Ne ipan intiopan on hebreos nemiya se tlacatl yejhuan quipiaya se xcuajli espíritu. Niman on tlacatl otzajtzic, 
<span class="verse" id="MK1_24">24&#160;</span>oquijlij: </div>
<div class='p'>―¿Tlinon ticchihuas tohuan, tejhua Jesús aquin otihualeu Nazaret? ¿Otihuajlaj para titechxoxotonico? Nejhua nimitzixmatzticaj, niman nicmatzticaj ica tejhua tiichipauConetzin Dios. </div>
<div class='p'>
<span class="verse" id="MK1_25">25&#160;</span>Jesús ocajhuac on xcuajli espíritu, niman oquijlij: </div>
<div class='p'>―¡Ma ca xnahuati, niman xquisa ijtic yejhua in tlacatl! </div>
<div class='p'>
<span class="verse" id="MK1_26">26&#160;</span>Niman on xcuajli espíritu sanoyej chicahuac oquitzejtzeloj on tlacatl, niman otzajtzic chicahuac. Quemaj oquis. 
<span class="verse" id="MK1_27">27&#160;</span>Nochimej omojmojcatlachixquej, niman nochimej quinotlajtoltiayaj yejhuamej: </div>
<div class='p'>―¿Tlinon in? In nesi yencuic tlamachtijli. Ican itequihuajyo Dios in tlacatl tlamandarohua, niman hasta on xcuajcualtin espíritus quitlacamatij. 
<span class="verse" id="MK1_28">28&#160;</span>Nimantzin omachiyac ne imanyan Galilea tlinon oquichiu Jesús. </div>
<div class='s'>Jesús oquipajtij imonan Pedro </div>
<div class='r'>(Mt. 8.14-15; Lc. 4.38-39) </div>
<div class='p'>
<span class="verse" id="MK1_29">29&#160;</span>Quemaj Jesús oquis ne ipan intiopan on hebreos, niman oyaj ihuan Jacobo niman Juan ne inchan Simón niman Andrés. 
<span class="verse" id="MK1_30">30&#160;</span>Niman imonan Simón ompa onoya ipan se tlapechtli. Yejhua quipiaya totonqui<a href='#FN5' epub:type='noteref' class='noteref'>*</a>. Niman nimantzin oquijlijquej Jesús ica on imonan Pedro cualo. 
<span class="verse" id="MK1_31">31&#160;</span>Niman quemaj Jesús oquinisihuij, ocontilan ipan ima, niman oquitelquetz. Nimantzin ocau on totonqui, niman quemaj opeu quintlacualtia. </div>
<div class='s'>Jesús oquimpajtij miyec tlacatl </div>
<div class='r'>(Mt. 8.16-17; Lc. 4.40-41) </div>
<div class='p'>
<span class="verse" id="MK1_32">32&#160;</span>Ijcuac yocalac tonajli, yejhuamej quinhuajhuicayaj nochimej on quech cualohuayaj, niman on yejhuan quipiayaj on xcuajcualtin espíritus. 
<span class="verse" id="MK1_33">33&#160;</span>Niman nochimej on yejhuan chantiyaj ipan on hueyican onosentlalijquej ne quiahuatenco. 
<span class="verse" id="MK1_34">34&#160;</span>Niman Jesús oquimpajtij miyequej on cocoxquej, on yejhuan cada se quipiaya ocse tlamantic cualolistin, niman miyequej oquinquixtilij on xcuajcualtin espíritus. Pero xquincahuiliaya para on xcuajcualtin espíritus ma tlajtocan, pampa yejhuamej quimatzticatcaj ica yejhua aquinon. </div>
<div class='s'>Jesús otemachtij ne Galilea </div>
<div class='r'>(Lc. 4.42-44) </div>
<div class='p'>
<span class="verse" id="MK1_35">35&#160;</span>Huajmostla huelipan, ijcuac oc<a href='#FN6' epub:type='noteref' class='noteref'>†</a> tlayohuatoc catca, Jesús onocoteu, niman oquis ipan on pueblo, niman oyaj neca campaca xacaj nemi. Ompa oquichihuato oración. 
<span class="verse" id="MK1_36">36&#160;</span>Más saquin<a href='#FN7' epub:type='noteref' class='noteref'>‡</a>, Simón niman on ocsequimej inomachtijcahuan Jesús oyajquej para oquitejtemotoj. 
<span class="verse" id="MK1_37">37&#160;</span>Ijcuac oquinextitoj, oquijlijquej: </div>
<div class='p'>―Miyec tlacatl mitztejtemohua. </div>
<div class='p'>
<span class="verse" id="MK1_38">38&#160;</span>Yejhua oquinnanquijlij: </div>
<div class='p'>―Tiahuij ocsecan pueblos campaca nisiu para ompa no nitemachtis, pampa yejhua ica onihuajlaj. </div>
<div class='p'>
<span class="verse" id="MK1_39">39&#160;</span>Quemaj Jesús temachtijtinemiya ipan intiopan on hebreos nochihuiyan ne imanyan Galilea. No quinquixtiliaya on tlacamej xcuajcualtin espíritus. </div>
<div class='s'>Jesús oquipajtij se tlacatl yejhuan palaniya inacayo </div>
<div class='r'>(Mt. 8.1-4; Lc. 5.12-16) </div>
<div class='p'>
<span class="verse" id="MK1_40">40&#160;</span>Ohuajlaj se tlacatl itech Jesús yejhuan palaniya inacayo ican on cualolistli itoca lepra. Ixpan onotlacuenquetz niman oquiajmancatlajtlanilij. Oquijlij: </div>
<div class='p'>―Tla ticnequi, huelis tinechpajtis. </div>
<div class='p'>
<span class="verse" id="MK1_41">41&#160;</span>Niman Jesús oquicnelij. Oquimatocac, niman oquijlij: </div>
<div class='p'>―Nicnequi. Aman xpajti. </div>
<div class='p'>
<span class="verse" id="MK1_42">42&#160;</span>Niman ijcuac Jesús ijcon oquijtoj, on cualolistli nimantzin opopoliu ipan on tlacatl. Opajtic inacayo. 
<span class="verse" id="MK1_43-44">43-44&#160;</span>Jesús oquichicacanahuati, oquijlij: </div>
<div class='p'>―Xcaqui in. Ma ca yacaj itlaj xquijli, yej san xhuiya, niman xmoteititi ne itech on tiopixqui para mitzitas ica xoc ticualo. Niman pampa yotipajtic, xcuentlali on tlen Moisés otlanahuatij. Ijcon, tej, on tlacamej quitasquej ica tejhua yotipajtic. </div>
<div class='p'>
<span class="verse" id="MK1_45">45&#160;</span>Pero on tlacatl oyaj niman opeu quitetlajtlajtohuilia nochihuiyan on tlen Jesús oquichihuilij. Yejhua ica Jesús xoc hueliya calaquiya neca ipan pueblos, yej sanecaj nemiya campaca tlapatlaco, niman on tlacamej huajlayaj itech de nochihuiyan pueblos.  </div>
<div class='psalmlabel' id='MK2_0'> 2</div>
<div class='s'>Jesús oquipajtij se tlacatl yejhuan sepohuiya </div>
<div class='r'>(Mt. 9.1-8; Lc. 5.17-26) </div>
<div class='p'>
<span class="verse" id="MK2_1">1&#160;</span>Quemaj ipan quesqui tonajli más saquin<a href='#FN8' epub:type='noteref' class='noteref'>*</a>, ocsejpa Jesús oyejcoc ne Capernaum. Niman ocacquej ica yejhua nemiya ne techan. 
<span class="verse" id="MK2_2">2&#160;</span>Nimantzin onosentlalijtetzquej sanoyej<a href='#FN9' epub:type='noteref' class='noteref'>†</a> tojlamej tlacamej hasta xoc onaquiyaj. Sanoyej oten on cajli, nion siquiera ne quiahuatenco xoc onaquiyaj. Yejhua quitemachtiaya on itlajtol toTajtzin. 
<span class="verse" id="MK2_3">3&#160;</span>Niman quemaj oyejcoquej nahuimej tlacamej yejhuan cualajantiayaj se tlacatl yejhuan sepojtoc. 
<span class="verse" id="MK2_4">4&#160;</span>Niman quemaj ica xohuelquej ocalaquej pampa sanoyej tojlan catca, yej oquitlejcoltijquej ne icuatipan on cajli. Ompa, tej, ocuatlapojquej on cajli ne imelacan Jesús. Niman quemaj ocuajtemoltijquej on sepojtoc ican se cojtlapechtli. 
<span class="verse" id="MK2_5">5&#160;</span>Ijcuac Jesús oquitac ica yejhuamej quineltocayaj ica yejhua hueli tepajtia, oquijlij on cocoxqui: </div>
<div class='p'>―Noconeu, motlajtlacolhuan yotlapojpolhuilojquej. </div>
<div class='p'>
<span class="verse" id="MK2_6">6&#160;</span>Pero ompa yejyehuaticatcaj sequimej temachtijquej ican itlanahuatil Dios. Ijquin yejhuamej quinemilijticatcaj ipan inyojlo: 
<span class="verse" id="MK2_7">7&#160;</span>“In tlacatl, ¿tlica<a href='#FN10' epub:type='noteref' class='noteref'>‡</a> tlajtlajtohua ijquin? In tlacatl cuijhuicaltia Dios. Xacaj hueli quitetlapojpolhuilia on tlajtlacojli, yej san yejhua Dios.” 
<span class="verse" id="MK2_8">8&#160;</span>Pero Jesús quimatzticatca ipan iyojlo tlinon yejhuamej quinemilijticatcaj, niman oquimijlij: </div>
<div class='p'>―¿Tlica ijcon nenquinemiliaj ipan nemoyojlo? 
<span class="verse" id="MK2_9">9&#160;</span>¿Catlejhua más xtepopoloj niquijtos: “Motlajtlacolhuan yotlapojpolhuilojquej”, noso niquijtos: “Xmoquetztehua, xcajcocui motlapech niman xnejnemi”? 
<span class="verse" id="MK2_10">10&#160;</span>Aman cuajli nemechititis ica nejhua yejhuan oninochiu Tlacatl nicpia tequihuayotl ipan in tlalticpactli para nictetlapojpolhuilis on tlajtlacojli. </div>
<div class='p'>Quemaj Jesús oquijlij on tlacatl yejhuan sepojtoc: </div>
<div class='p'>
<span class="verse" id="MK2_11">11&#160;</span>―Tejhua nimitzijlia: Xmoquetztehua, xcajcocui motlapech niman xhuiya mochan. </div>
<div class='p'>
<span class="verse" id="MK2_12">12&#160;</span>Quemaj on yejhuan sepojtoya nimantzin onotelquetz, ocajcocu itlapech, niman quemaj imixpan nochimej ohuajquis. Yejhua ica nochimej sanoyej omojmojcatlachixquej, niman opeu cueyiliaj Dios. Quijtohuayaj: </div>
<div class='p'>―Xqueman tiquitayaj ijquin. </div>
<div class='s'>Jesús oquinotz ocse inomachtijcau itoca Leví </div>
<div class='r'>(Mt. 9.9-13; Lc. 5.27-32) </div>
<div class='p'>
<span class="verse" id="MK2_13">13&#160;</span>Quemaj Jesús ocsejpa oyaj ne itenco on mar. Onosentlalij miyec tlacatl, niman oquinmachtij. 
<span class="verse" id="MK2_14">14&#160;</span>Ijcuac oquis ompa ipan iojhui, oquitac Leví iconeu Alfeo. Yejhua yehuaticatca ne campa tlacobrarohua ica on impuestos. Niman Jesús oquijlij: </div>
<div class='p'>―Xhuajla nohuan. </div>
<div class='p'>Leví nimantzin ohuajnotelquetz niman oyaj ihuan Jesús. </div>
<div class='s'>On fariseos xquinequiyaj para Jesús ma tlacua inhuan tlajtlacolejquej </div>
<div class='p'>
<span class="verse" id="MK2_15">15&#160;</span>Más saquin<a href='#FN11' epub:type='noteref' class='noteref'>§</a> ijcuac Jesús tlacuajticatca ne ichan Leví, sequimej tlacamej yejhuan tlacobrarojquej ica on impuestos niman on ocsequimej yejhuan tlajtlacolejquej onosentlalijquej ihuan Jesús niman inomachtijcahuan ne ipan mesa. Ijcon onochiu pampa miyequej yayaj ihuan Jesús. 
<span class="verse" id="MK2_16">16&#160;</span>Pero on temachtijquej ican itlanahuatil Dios niman on fariseos, ijcuac oquitaquej ica inhuan tlacuaya on tlacobrarojquej niman tlajtlacolejquej, oquimijlijquej on inomachtijcahuan Jesús: </div>
<div class='p'>―¿Tlica nemotemachtijcau tlacua niman coni inhuan on tlacobrarojquej niman on tlajtlacolejquej? </div>
<div class='p'>
<span class="verse" id="MK2_17">17&#160;</span>Jesús ocac tlinon oquijtojquej, niman oquimijlij: </div>
<div class='p'>―Para on yejhuan xcualoj xnonequij on tepajtijquetl, pero on yejhuan cualoj quemaj. Nejhua xonihuajlaj para niquinnotzas on yejhuan yolmelajquej, yej para niquinnotzas on yejhuan tlajtlacolejquej. </div>
<div class='s'>Jesús oquijtoj tla ticneltocaj itlajtol, ma ticahuacan on quen ijqui titohuicayaj ye huejcahui </div>
<div class='r'>(Mt. 9.14-17; Lc. 5.33-39) </div>
<div class='p'>
<span class="verse" id="MK2_18">18&#160;</span>Se tonajli, ijcuac on fariseos niman on inomachtijcahuan Juan nosahuayaj, sequimej tlacamej oyajquej itech Jesús, niman oquijlijquej: </div>
<div class='p'>―On innomachtijcahuan on fariseos niman inomachtijcahuan Juan nosahuaj. ¿Tlica on monomachtijcahuan xnosahuaj? </div>
<div class='p'>
<span class="verse" id="MK2_19">19&#160;</span>Jesús oquimijlij: </div>
<div class='p'>―¿Tlen huelisquej nosahuasquej on yejhuan tlanotzaltin campa nonamictihua chica on montli ompa inhuan nemi? Ijcuac on montli ompa nemi tehuan, xhuelisquej nosahuasquej. 
<span class="verse" id="MK2_20">20&#160;</span>Pero yejcos on tonajli ijcuac nejhua yejhuan quen nimontli nechquixtisquej intech on notenotzcahuan. Niman ijcuacon quemaj yejhuamej nosahuasquej. </div>
<div class='p'>
<span class="verse" id="MK2_21">21&#160;</span>’Xacaj quitlamanilia se tlaquentli ijsoltic ica on tlaquentli<a href='#FN12' epub:type='noteref' class='noteref'>*</a> yejhuan yencuic, pampa on yejhuan yencuic tlaquentli tzolihui, niman más hueyica quicotona on tlaquentli ijsoltic. 
<span class="verse" id="MK2_22">22&#160;</span>Niman no xacaj quitlalia on vino yencuic ipan on bolsas yejhuan tlachijchiutin ican on cuetlaxtin ijsoltiquej, pampa on vino posonis, niman on bolsas toponisquej, niman quemaj on vino ihuan on bolsas ixpolihuisquej. Yejhua ica xtlalican on vino yencuic ipan on bolsas yencuiquej. </div>
<div class='s'>On fariseos otetlajtoltijquej ica on sábado </div>
<div class='r'>(Mt. 12.1-8; Lc. 6.1-5) </div>
<div class='p'>
<span class="verse" id="MK2_23">23&#160;</span>Se tonajli, yejhuan ijcuac on hebreos nosehuiaj, Jesús panotiaya inhuan on inomachtijcahuan neca campaca oncatca mijli. Niman on inomachtijcahuan opeu cojcopinaj on inyahuayo on mijli de trigo. 
<span class="verse" id="MK2_24">24&#160;</span>Quemaj on fariseos oquijlijquej: </div>
<div class='p'>―Xquita. On monomachtijcahuan tequitij ipan in tonajli de nesehuijli. Totlanahuatil xtechcahuilia titequitisquej ipan on tonajli de nesehuijli. </div>
<div class='p'>
<span class="verse" id="MK2_25">25&#160;</span>Pero Jesús oquimijlij: </div>
<div class='p'>―¿Nemejhuamej xqueman nenquimomachtianij on tlen oquichijca David ijcuac yejhua niman itehuicalhuan oapismiquej? 
<span class="verse" id="MK2_26">26&#160;</span>Yejhua ocalac ipan itiopan Dios ijcuac Abiatar yejhua on más hueyi intlayecancau catca intech yejhuamej on tiopixquej. Niman yejhua oquicuaj on pan yejhuan tlatiochiutli. Ijquin oquichiu masqui on itlanahuatil Moisés san quincahuiliaya on tiopixquej quicuayaj on pan. Niman David no oquinmacac on tlacamej yejhuan no ompa inhuan nemiya. </div>
<div class='p'>
<span class="verse" id="MK2_27">27&#160;</span>Quemaj Jesús oquimijlij: </div>
<div class='p'>―On tonajli de nesehuijli Dios oquitlalij impampa on tlacamej. Xoquintlalij on tlacamej ipampa on tonajli de nesehuijli. 
<span class="verse" id="MK2_28">28&#160;</span>Yejhua ica nejhua yejhuan oninochiu Tlacatl nechmelahua<a href='#FN13' epub:type='noteref' class='noteref'>†</a> para niquijtos tlinon cuajli para se quichihuas ipan on tonajli de nesehuijli.  </div>
<div class='psalmlabel' id='MK3_0'> 3</div>
<div class='s'>Jesús oquipajtij se tlacatl yejhuan yomatehuatzalijca </div>
<div class='r'>(Mt. 12.9-14; Lc. 6.6-11) </div>
<div class='p'>
<span class="verse" id="MK3_1">1&#160;</span>Jesús ocalac ocsejpa ne ipan se tiopan. Niman ompa nemiya se tlacatl yejhuan quipiaya se ima huaqui. 
<span class="verse" id="MK3_2">2&#160;</span>No ompa nemiyaj sequimej yejhuan sa quipijpiayaj Jesús, para quitasquej tla quipajtis on tlacatl ipan on tonajli de nesehuijli. Ijcon oquichijquej para quipiasquej tlinon ica huelis quiteixpanhuisquej. 
<span class="verse" id="MK3_3">3&#160;</span>Jesús oquijlij on tlacatl yejhuan mahuaquiya, ma notelquetza ne tlajcotian. </div>
<div class='p'>
<span class="verse" id="MK3_4">4&#160;</span>Quemaj oquintlajtoltij on tlacamej: </div>
<div class='p'>―¿Totlanahuatil tlinon techcahuilia ticchihuasquej ipan on tonajli de nesehuijli? ¿Techcahuilia ticchihuilisquej on tlen cuajli on tlacamej, noso on tlen xcuajli? ¿Techcahuilia ticmaquixtisquej on nemilistli, noso ticmictisquej? </div>
<div class='p'>Pero yejhuamej xoquinanquilijquej. 
<span class="verse" id="MK3_5">5&#160;</span>Quemaj Jesús oquintlahueltlajtlatac, niman sanoyej<a href='#FN14' epub:type='noteref' class='noteref'>*</a> onajman sa ica on inyoltechicahualis. Niman oquijlij on tlacatl: </div>
<div class='p'>―Xmelahua moma. </div>
<div class='p'>On tlacatl oquimelau ima niman opajtic. </div>
<div class='p'>
<span class="verse" id="MK3_6">6&#160;</span>Ijcuacon ohuajquisquej on fariseos, niman opejquej quinotlajtoltiaj inhuan on itetlajsojcahuan<a href='#FN15' epub:type='noteref' class='noteref'>†</a> Herodes quen ijqui huelisquej quimictisquej Jesús. </div>
<div class='s'>Jesús nemiya inhuan on miyec tlacatl ne itenco on mar </div>
<div class='p'>
<span class="verse" id="MK3_7">7&#160;</span>Jesús onejcuanij, niman oyaj ne itenco on mar inhuan inomachtijcahuan. Niman sanoyej miyec tlacatl yejhuan chanej ne Galilea oyajquej no. No ijqui oyajquej yejhuan chanejquej ne Judea, 
<span class="verse" id="MK3_8">8&#160;</span>niman ne hueycan Jerusalén, niman ne Idumea, niman ne iquisayan tonajli de on atentli Jordán, niman ne nisiu on hueyican Tiro niman on hueyican Sidón. Yejhuamej oyajquej para oquitatoj Jesús pampa ocacquej nochi tlinon quichihuaya. 
<span class="verse" id="MK3_9">9&#160;</span>Jesús oquimijlij on inomachtijcahuan ma onya listo se barco campa huelis tlejcos, para ma ca quipitzmictisquej<a href='#FN16' epub:type='noteref' class='noteref'>‡</a> on tlacamej. 
<span class="verse" id="MK3_10">10&#160;</span>Nemiyaj sanoyej tojlan tlacamej pampa oquimpajtij miyequej cocoxquej, niman yejhua ica nochimej yejhuan quipiayaj cualolistli quitelosnequiyaj para pajtisquej. 
<span class="verse" id="MK3_11">11&#160;</span>Niman on tlacamej, yejhuan quipiayaj on xcuajcualtin espíritus notlajcaliyaj icxitlan Jesús, niman on xcuajcualtin espíritus chicahuac tzajtziyaj, quijtohuayaj: </div>
<div class='p'>―Tejhua tiiConetzin Dios. </div>
<div class='p'>
<span class="verse" id="MK3_12">12&#160;</span>Pero Jesús oquinchicajcanahuatij ma ca quiteijlisquej aquin yejhua. </div>
<div class='s'>Jesús oquintlapejpenij on majtlactli huan ome nomachtijquej </div>
<div class='r'>(Mt. 10.1-4; Lc. 6.12-16) </div>
<div class='p'>
<span class="verse" id="MK3_13">13&#160;</span>Quemaj Jesús otlejcoc ne ipan se tepetl niman oquinhuajnotz san aquinomej yejhua oquinec. Niman yejhuamej oyajquej itech. 
<span class="verse" id="MK3_14">14&#160;</span>Niman oquintlalij on majtlactli huan ome tlacamej ipan on tequitl para ma nemican ihuan, niman para quintitlanis ontemachtisquej. 
<span class="verse" id="MK3_15">15&#160;</span>Niman oquinmacac poder para quimpajtisquej on cocoxquej, niman para quintequixtilisquej on xcuajcualtin espíritus. 
<span class="verse" id="MK3_16">16&#160;</span>Oquitlalij Simón yejhuan no oquitocayotij Pedro. 
<span class="verse" id="MK3_17">17&#160;</span>No oquintlalij Jacobo iconeu Zebedeo, niman Juan yejhuan icniu Jacobo. Jesús oquintocayotij Boanerges yejhuan quijtosnequi tetlajtlahuelmej. 
<span class="verse" id="MK3_18">18&#160;</span>No ijqui oquintlalij Andrés, Felipe, Bartolomé, Mateo, Tomás, Jacobo yejhuan iconeu Alfeo, Tadeo, Simón on yejhuan no tehuan catca ne intech on intoca cananistas, 
<span class="verse" id="MK3_19">19&#160;</span>niman Judas Iscariote yejhuan más saquin<a href='#FN17' epub:type='noteref' class='noteref'>§</a> oquitemactilij Jesús. </div>
<div class='s'>On temachtijquej ican itlanahuatil Dios oquijtojquej ica Jesús quipia on diablo </div>
<div class='r'>(Mt. 12.22-32; Lc. 11.14-23; 12.10) </div>
<div class='p'>
<span class="verse" id="MK3_20">20&#160;</span>Quemaj Jesús oyaj ne techan, niman ocsejpa onosentlalij miyec tlacatl, niman nion achijtzin xhueliyaj tlacuayaj Jesús niman inomachtijcahuan. 
<span class="verse" id="MK3_21">21&#160;</span>Ijcuac on quen quintaya<a href='#FN18' epub:type='noteref' class='noteref'>*</a> oquimatquej, ohualajquej para cuicasquej, pampa yejhuamej cuitiayaj yotlamachilispoliu. </div>
<div class='p'>
<span class="verse" id="MK3_22">22&#160;</span>Yejhuamej on temachtijquej ican itlanahuatil Dios, yejhuan ohualejquej ne Jerusalén, quijtohuayaj: </div>
<div class='p'>―Jesús quipia on diablo itoca Beelzebú yejhuan tlayecanquetl intech nochimej on xcuajcualtin espíritus. Yejhua quimacaticaj Jesús on hueyilistli para quinquixtis on xcuajcualtin espíritus. </div>
<div class='p'>
<span class="verse" id="MK3_23">23&#160;</span>Quemaj Jesús oquinnotz, niman oquimijlij: </div>
<div class='p'>―¿Quen ijqui huelis on diablo quixtis on xcuajcualtin espíritus tla sa no yejhua? 
<span class="verse" id="MK3_24">24&#160;</span>Tla se país noxexelos, niman pehuas nohuijsoquisquej sa no yejhuamej, on país xhuelis nemis. 
<span class="verse" id="MK3_25">25&#160;</span>Niman no ijqui, tla se chanyotl<a href='#FN19' epub:type='noteref' class='noteref'>†</a> noxexelos, niman pehuas nohuijsoquisquej sa no yejhuamej, on chanyotl xhuelis onyas. 
<span class="verse" id="MK3_26">26&#160;</span>No ijqui, tla on diablo noxelos intech on xcuajcualtin espíritus niman pehuas quinhuijsoquis, xoc huelisquej itlaj quichihuasquej. </div>
<div class='p'>
<span class="verse" id="MK3_27">27&#160;</span>’No ijqui, tla yacaj ichtequi quinequi calaquis ichan se tlacatl yejhuan cojtiticaj para quixtilis on tlinon quipia, achtoj ica oncaj quisalos on yejhuan cojtic tlacatl. Niman ijcuacon huelis quicuilis nochi on tlen quipia ipan ichan. </div>
<div class='p'>
<span class="verse" id="MK3_28">28&#160;</span>’Melahuac, tej, nemechijlia ica Dios huelis quintlapojpolhuis on tlacamej nochi intlajtlacol niman on tlahuijhuicaltilistli san catlejhua nochi quech ica tlahuijhuicaltihuaj. 
<span class="verse" id="MK3_29">29&#160;</span>Pero tla se tlacatl cuijhuicaltis on Espíritu Santo, Dios xqueman quitlapojpolhuis, yej nochipa quipias itlajtlacol. </div>
<div class='p'>
<span class="verse" id="MK3_30">30&#160;</span>Ijcon oquijtoj pampa on temachtijquej ican itlanahuatil Dios quijtojticatca ica yejhua quipiaya se xcuajli espíritu. </div>
<div class='s'>On yejhuan quitlacamatis Dios, yejhua icniu Jesús niman inan </div>
<div class='r'>(Mt. 12.46-50; Lc. 8.19-21) </div>
<div class='p'>
<span class="verse" id="MK3_31">31&#160;</span>Quemaj ohualajquej inan niman icnihuan Jesús. Yejhuamej onocajquej ipan calle, niman otlatitlanquej ma quinotzatij Jesús. 
<span class="verse" id="MK3_32">32&#160;</span>On tojlan yejhuan nemiyaj iyehualijcan Jesús ne calijtic, oquijlijquej: </div>
<div class='p'>―Monan niman mocnihuan nemij ipan calle, niman quinequij mitzitasquej. </div>
<div class='p'>
<span class="verse" id="MK3_33">33&#160;</span>Pero yejhua oquinnanquilij, oquimijlij: </div>
<div class='p'>―¿Aquinon nonan niman nocnihuan? </div>
<div class='p'>
<span class="verse" id="MK3_34">34&#160;</span>Quemaj yejhua ocomintac on yejhuan ompa nemiyaj iyehualijcan, niman quemaj oquijtoj: </div>
<div class='p'>―In yejhuamej nonan niman nocnihuan. 
<span class="verse" id="MK3_35">35&#160;</span>Nochi aquin quichihuas on tlen Dios quinequi, yejhua nocniu tlacatl, noso nocniu sihuatl, niman yejhua nonan.  </div>
<div class='psalmlabel' id='MK4_0'> 4</div>
<div class='s'>Jesús oquitlalilij se ejemplo ica on tocaquetl </div>
<div class='r'>(Mt. 13.1-9; Lc. 8.4-8) </div>
<div class='p'>
<span class="verse" id="MK4_1">1&#160;</span>Ocsejpa Jesús otemachtij ne itenco on mar. Ica sanoyej<a href='#FN20' epub:type='noteref' class='noteref'>*</a> miyec tlacatl onosentlalij ne campa yejhua nemiya, Jesús otlejcoc ipan se barco yejhuan oncatca ipan on mar, niman onotlalij. On tlacamej nemiyaj ne itenco on mar. 
<span class="verse" id="MK4_2">2&#160;</span>Niman yejhua quinmachtiaya miyec tlajtlamach<a href='#FN21' epub:type='noteref' class='noteref'>†</a> ican ejemplos, niman ijquin quimijliaya: </div>
<div class='p'>
<span class="verse" id="MK4_3">3&#160;</span>―Xcaquican cuajli tlinon nemechilhuis. Sen tlacatl oyaj oquixinito on xinachtli de trigo. 
<span class="verse" id="MK4_4">4&#160;</span>Chica tocaya, sequi xinachtli oxinito ipan ojtli, niman on totomej ohuajlajquej niman oquicuajquej. 
<span class="verse" id="MK4_5">5&#160;</span>Ocsequi xinachtli oxinito ipan tepetlayoj campa xmás oncaj tlajli, niman on xinachtli nimantzin oixhuac, pampa xmás huejcatlan oncatcaj on tlajli campa oxin. 
<span class="verse" id="MK4_6">6&#160;</span>Pero ijcuac oquis on tonaltzintli, ocoseu imilyo on trigo. Niman ica xhuejcatlan quipiaya inelhuayo, ohuajhuac. 
<span class="verse" id="MK4_7">7&#160;</span>Niman ocsequi xinachtli oxinito intzajlan on huitzcojtin. On huitzcojtin saniman onoscaltijquej niman oquixomictijquej imilyo on trigo. Yejhua ica xotlac. 
<span class="verse" id="MK4_8">8&#160;</span>Pero sequi xinachtli oxin ipan cuajli tlajli. Onoscaltij, niman sanoyej cuajli otlac. Sequi oquitlaquitij sempoajli<a href='#FN22' epub:type='noteref' class='noteref'>‡</a> huan majtlactli iteyo, niman sequi yepoajli<a href='#FN23' epub:type='noteref' class='noteref'>§</a> iteyo, niman sequi se ciento. </div>
<div class='p'>
<span class="verse" id="MK4_9">9&#160;</span>No oquimijlij: </div>
<div class='p'>―Tla nemejhuamej nenquipiaj nemotlamachilis, xcajsicamatican on ejemplo. </div>
<div class='s'>Jesús oquijtoj tlica temachtia ican ejemplos </div>
<div class='r'>(Mt. 13.10-17; Lc. 8.9-10) </div>
<div class='p'>
<span class="verse" id="MK4_10">10&#160;</span>Niman quemaj saquin<a href='#FN24' epub:type='noteref' class='noteref'>*</a> ijcuac Jesús sa iselti nemiya inhuan on inomachtijcahuan niman sa quesqui tlacatl, yejhuamej oquitlajtlanilijquej Jesús para ma quimijli tlinon quijtosnequi on ejemplos. 
<span class="verse" id="MK4_11">11&#160;</span>Oquimijlij: </div>
<div class='p'>―Nemejhuamej Dios yomechcahuilij para nenquimatisquej on tlinon iyanticatca<a href='#FN25' epub:type='noteref' class='noteref'>†</a> quen ijqui yejhua tlamandarohua. Pero on ocsequimej niquinmachtia san ican ejemplos 
<span class="verse" id="MK4_12">12&#160;</span>para masqui quicaquisquej on tlinon niquijtohua, niman quitasquej tlinon nicchihua, xcajsicamatisquej, para ma ca noyolcuepasquej niman quintlapojpolhuis Dios on intlajtlacol. </div>
<div class='s'>Jesús oquintlalilij on ejemplo de on tocaquetl </div>
<div class='r'>(Mt. 13.18-23; Lc. 8.11-15) </div>
<div class='p'>
<span class="verse" id="MK4_13">13&#160;</span>Quemaj oquimijlij: </div>
<div class='p'>―Tla xnencajsicamatij in ejemplo, ¿quen ijqui nencajsicamatisquej ocsequi ejemplos? 
<span class="verse" id="MK4_14">14&#160;</span>Yejhua on tlacatl yejhuan toca, on quen on yejhuan quiteijlia on itlajtoltzin Dios niman on xinachtli quen itlajtol Dios. 
<span class="verse" id="MK4_15">15&#160;</span>On ojtli campa ohuetz on xinachtli sa no ijqui quen on inyojlo sequimej tlacamej yejhuan quicaquij on itlajtol Dios. Pero nimantzin huajlau on diablo, niman quitlalcahualtia ica on itlajtol Dios yejhuan oquitocaquej ipan inyojlo. 
<span class="verse" id="MK4_16">16&#160;</span>On tlajli yejhuan tepetlayoj quijtosnequi inyojlo on tlacamej yejhuan cuelcaquij itlajtol Dios, niman ican pactli quiseliaj on tlajtojli. 
<span class="verse" id="MK4_17">17&#160;</span>Pero yejhua in tlacamej xmás cuajli quitzquiaj on tlajtojli. Yejhua ica ijcuac impan huajlau on tlen tepajsoloj niman quintlahuelitaj niman tlajtlamach ica quintlajyohuiltiaj ipampa itlajtol Dios, nimantzin cahuaj intlaneltoc. 
<span class="verse" id="MK4_18">18&#160;</span>On tlajli yejhuan huitzyoj quijtosnequi inyojlo on tlacamej yejhuan cuelcaquij itlajtol Dios. 
<span class="verse" id="MK4_19">19&#160;</span>Pero pampa sa comatztoquej quen ijqui nopanoltisquej, niman sanoyej quinequij notomintisquej, niman ocsequi tlajtlamach quinejnemiliaj, quelcahuaj on itlajtol Dios. Ijcon itlajtol Dios xhueli quimpalehuiya yejhuamej. 
<span class="verse" id="MK4_20">20&#160;</span>Pero on cuajli tlajli quijtosnequi inyojlo on tlacamej yejhuan ica cuelcaquij itlajtol Dios, niman quiseliaj, niman intech quisa se cuajli tlacyotl. Yejhuamej sa no ijqui quen on xinachtli yejhuan oquitlaquitij sempoajli<a href='#FN26' epub:type='noteref' class='noteref'>‡</a> huan majtlactli iteyo, niman ocsequimej sa no ijqui quen on yejhuan oquitlaquitij yepoajli<a href='#FN27' epub:type='noteref' class='noteref'>§</a>, noso sa no ijqui quen on yejhuan oquitlaquitij se ciento. </div>
<div class='s'>Jesús oquimpalehuij para ma cajsicamatican </div>
<div class='r'>(Lc. 8.16-18) </div>
<div class='p'>
<span class="verse" id="MK4_21">21&#160;</span>No oquimijlij: </div>
<div class='p'>―Xacaj cuajqui se tlahuijli, niman quitlalia ne itzintlan se chiquiutli noso ne itzintlan tlapechtli. On tlahuijli nenquitlaliaj ne tlacpac para ijcon ma tlahuilpanti cuajli. 
<span class="verse" id="MK4_22">22&#160;</span>Yejhua on tlen iyanticaj, yejhuamej quimatisquej ipan ocse tonaltin. Nochi on yejhuan aman xquimatij, quimatisquej. 
<span class="verse" id="MK4_23">23&#160;</span>Tla yacaj quipia itlamachilis, ma cajsicamatican cuajli. </div>
<div class='p'>
<span class="verse" id="MK4_24">24&#160;</span>Xnemilican cuajli tlinon nenquicaquij, pampa ica on tlen tejhua tictequitiltia para tiquintlajtlacolmaca ocsequimej, Dios no yejhua quitequitiltis para mitztlajtlacolmacas. Niman más miyec ica mitztlajtlacolmacas. 
<span class="verse" id="MK4_25">25&#160;</span>Tej, yejhuan quipia cajsicamatilistli, Dios quimacas más, niman on yejhuan xquipia cajsicamatilistli, Dios quixtilis hasta nochi quech quipia. </div>
<div class='s'>Jesús oquintlalilij se ejemplo ica on xinachtli ijcuac ixhua </div>
<div class='p'>
<span class="verse" id="MK4_26">26&#160;</span>No oquijtoj Jesús: </div>
<div class='p'>―On yejhuan Dios quinmandarohua nochihuaj quen on xinachtli yejhuan se tlacatl quitoca ne ipan tlajli. 
<span class="verse" id="MK4_27">27&#160;</span>Mojmostla on tlacatl cochi tlayohua niman nocuitehua cualcan. Niman on xinachtli ixhua, niman quemaj noscaltia, pero yejhua xquimati quen ijqui. 
<span class="verse" id="MK4_28">28&#160;</span>On tlajli san iselti quiscaltia. Achtoj quisa on imilohuayotzin, quemaj on imiyahuayo, niman quemaj xilotzintli, quemaj yelotl, camahuac, niman quemaj sintli. 
<span class="verse" id="MK4_29">29&#160;</span>Niman quemaj ijcuac yotlachicau, on tlacatl nimantzin calactilia machete, pampa yoyejcoc on pixquilistli. </div>
<div class='s'>Jesús oquintlalilij se ejemplo ica on xinachtli itoca mostaza </div>
<div class='r'>(Mt. 13.31-32, 34-35; Lc. 13.18-19) </div>
<div class='p'>
<span class="verse" id="MK4_30">30&#160;</span>No oquijtoj Jesús: </div>
<div class='p'>―Nemechijlis quen ijqui Dios tlamandarohua. Masqui Dios quinmandarohua aman sanoyej achijtzin on tlacamej, pero más miyequiyasquej. 
<span class="verse" id="MK4_31">31&#160;</span>Sa no ijqui quen se tlacatl oquitocac on iteyo on itoca mostaza. On mostaza quipia más pitentzin iteyo xquen nochi quech xinachtli yejhuan oncaj nican ipan in tlalticpactli. 
<span class="verse" id="MK4_32">32&#160;</span>Pero ijcuac yonotocac noscaltia, niman hueyiya más huejcapania xquen nochi quech xiutli. Sanoyej nomajmatia hasta on totomej huelij ompa quichijchihuaj intepajsol ne ipan imahuan campa tlajsehuayoc. </div>
<div class='p'>
<span class="verse" id="MK4_33">33&#160;</span>Quinmachtiaya on cuajli tlajtojli ican ejemplos hasta campa xoc hueliyaj cajsicamatiyaj. 
<span class="verse" id="MK4_34">34&#160;</span>Yejhua quinmachtiaya san ican ejemplos niman xitlaj<a href='#FN28' epub:type='noteref' class='noteref'>*</a> quimijliaya tla xican ejemplo. Pero ijcuac Jesús sa iselti nemiya inhuan on inomachtijcahuan, yejhua quinmachtiaya tlinon quijtosnequi on ejemplos. </div>
<div class='s'>Jesús oquiteltij on ajacatl </div>
<div class='r'>(Mt. 8.23-27; Lc. 8.22-25) </div>
<div class='p'>
<span class="verse" id="MK4_35">35&#160;</span>Ipan on tonajli ijcuac yotlayohuac, Jesús oquimijlij on inomachtijcahuan: </div>
<div class='p'>―Tiahuij ne ocse ilado in mar. </div>
<div class='p'>
<span class="verse" id="MK4_36">36&#160;</span>Quemaj ijcuac yoquinnahuatijquej on tlacamej ma huiyan, on nomachtijquej ocuicaquej Jesús ipan on barco ijcon quen nemiya. Ocsequimej barcos oyajquej ihuan. 
<span class="verse" id="MK4_37">37&#160;</span>Niman quemaj más achi saquin<a href='#FN29' epub:type='noteref' class='noteref'>†</a>, ohuajlaj se ajacatl sanoyej chicahuac, niman on atl oncoxoniya ne ijtic on barco hasta ye temiya. 
<span class="verse" id="MK4_38">38&#160;</span>Jesús cochticatca nepa tlacuitlapan ipan se cuejtomatl. Niman quemaj oquitlachaltitoj, niman oquijlijquej: </div>
<div class='p'>―Totemachtijcau, ¿tlica<a href='#FN30' epub:type='noteref' class='noteref'>‡</a> yej ticochticaj chica tejhuamej ye tiamimictoquej? ¡Xtechpalehui! </div>
<div class='p'>
<span class="verse" id="MK4_39">39&#160;</span>Quemaj Jesús onotelquetz, oquinahuatij on ajacatl, niman oquijlij on mar: </div>
<div class='p'>―Xmotelti, niman ma ca sa tlamach xchihua. </div>
<div class='p'>Niman quemaj ohuajnoteltij on ajacatl. Nimantzin nochi ocactiaj, niman nochi cuajli onocau. 
<span class="verse" id="MK4_40">40&#160;</span>Niman quemaj oquimijlij on inomachtijcahuan: </div>
<div class='p'>―¿Tlica sanoyej nemomojtiaj? ¿Tlen, xnennechneltocaj hasta aman? </div>
<div class='p'>
<span class="verse" id="MK4_41">41&#160;</span>Yejhuamej sanoyej nomojtiayaj, niman quinojliayaj ihuan ocsequimej: </div>
<div class='p'>―¿Manin aquin tlacatl in ica on ajacatl niman on mar quitlacamatij?  </div>
<div class='psalmlabel' id='MK5_0'> 5</div>
<div class='s'>Jesús oquixtij on xcuajli espíritu itech se Gadareno </div>
<div class='r'>(Mt. 8.28-34; Lc. 8.26-39) </div>
<div class='p'>
<span class="verse" id="MK5_1">1&#160;</span>Oajsiquej ne ocsecan itenco on mar ipan iregión Gadara. 
<span class="verse" id="MK5_2">2&#160;</span>Niman ijcuac Jesús yohuajquis ipan on barco, oquinamiquito se tlacatl yejhuan quipiaya se xcuajli espíritu. Ohualeu neca ijtic ostomej campa notocayaj on mimiquej. 
<span class="verse" id="MK5_3">3&#160;</span>Ompa, tej, ichan catca. Niman xacaj hueliya quiteltiaya, nion siquiera ican on teposcadenas. 
<span class="verse" id="MK5_4">4&#160;</span>Sanoyej miyecpa oquisalojcaj ican teposcadenas niman tepostli yehualtic yejhuan para quiteltiaya imahuan niman icxihuan. Pero nochipa ijcuac quitlaliliayaj, yejhua quitecojcotonaya on teposcadenas, niman quincuejcuechtiliaya on tepostin yejyehualtiquej. Niman xacaj hueliya quiteltiaya. 
<span class="verse" id="MK5_5">5&#160;</span>Tlayohua niman tlajocaj tzajtzitinemiya, niman nocojcocohuaya ican temej ne imanyan on ostomej campa notocayaj on mimiquej niman ipan on tepemej. </div>
<div class='p'>
<span class="verse" id="MK5_6">6&#160;</span>Pero ijcuac ocontac Jesús huejcatzin, huajlau onotlaloj campa yejhua nemiya, niman ixpan onotlacuenquetz. 
<span class="verse" id="MK5_7">7&#160;</span>Niman oquitzajtzilij chicahuac: </div>
<div class='p'>―¿Tlinon ticnequi nohuan Jesús, tejhua tiiConeu Dios yejhuan más hueyixticaj? Nimitzajmancatlajtlanilia ixpan Dios, ma ca xnechtlajyohuilti. </div>
<div class='p'>
<span class="verse" id="MK5_8">8&#160;</span>Otzajtzic ijcon pampa Jesús yoquijlijca: </div>
<div class='p'>―Xcuajli espíritu, xquisa ijtic in tlacatl. </div>
<div class='p'>
<span class="verse" id="MK5_9">9&#160;</span>Jesús oquitlajtoltij: </div>
<div class='p'>―¿Quen ijqui motoca? </div>
<div class='p'>Yejhua oquinanquilij: </div>
<div class='p'>―Nejhua nicpia miyec notoca pampa sanoyej timiyequej. </div>
<div class='p'>
<span class="verse" id="MK5_10">10&#160;</span>Niman yejhuamej on xcuajcualtin espíritus sanoyej quitlajtlaniliayaj Jesús para ma ca ma quinquixti ompaca ne. 
<span class="verse" id="MK5_11">11&#160;</span>Niman ompa nemiyaj miyequej pitzomej ipan se tepetl campa tlacuajcuajtinemiyaj. 
<span class="verse" id="MK5_12">12&#160;</span>Niman on xcuajcualtin espíritus sanoyej<a href='#FN31' epub:type='noteref' class='noteref'>*</a> quitlajtlaniliayaj Jesús: </div>
<div class='p'>―Xtechtitlani ne intech on pitzomej niman ma ticalaquican impan. </div>
<div class='p'>
<span class="verse" id="MK5_13">13&#160;</span>Niman Jesús oquincahuilij, niman on xcuajcualtin espíritus oquisquej ipan on tlacatl, niman ocalaquej impan on pitzomej. On pitzomej canaj ome mil catca. Yejhuamej on tlatlacsaquej<a href='#FN32' epub:type='noteref' class='noteref'>†</a> niman ne ipan se teostotl campa huejcatlan oxixinitoj hasta ijtic on mar. Ompa, tej, nochimej oamimiquej. </div>
<div class='p'>
<span class="verse" id="MK5_14">14&#160;</span>On yejhuan tlajpiayaj ica on pitzomej, ican inmojcayo ontlatlacsaquej. Oquitetlajtlajtohuilitoj ne ipan on pueblos niman nochihuiyan ipan campo. Niman on tojlan oyajquej para oquitatoj on tlen onochiu. 
<span class="verse" id="MK5_15">15&#160;</span>Ijcuac oyejcoquej campa nemiya Jesús, oquitaquej on tlacatl yejhuan ipan oquisquej on xcuajcualtin espíritus. Yejhua yehuaticatca, niman ye nemiya ican itlaquen, niman ye quipiaya cuajli itlamachilis. Yejhuamej sanoyej onomojtijquej. 
<span class="verse" id="MK5_16">16&#160;</span>Niman quemaj yejhuamej on yejhuan oquitaquej quen ijqui onochiu, nochi oquitetlajtlajtohuilijquej quen onochiu ica on yejhuan quipiayaj on xcuajcualtin espíritus, niman quen onochiu ica on pitzomej. 
<span class="verse" id="MK5_17">17&#160;</span>Niman yejhuamej sanoyej oquitlajtlanilijquej Jesús para ma quisa ompaca ne. </div>
<div class='p'>
<span class="verse" id="MK5_18">18&#160;</span>Ijcuac Jesús ocsejpa otlejcoc ipan on barco, on tlacatl yejhuan quimpiaya on xcuajcualtin espíritus sanoyej oquitlajtlanilij para ma huiya ihuan. 
<span class="verse" id="MK5_19">19&#160;</span>Pero Jesús xocahuilij, yej oquijlij: </div>
<div class='p'>―Xhuiya mochan, niman xquimijli on quen tiquinta<a href='#FN33' epub:type='noteref' class='noteref'>‡</a> nochi on huejhueyi tlajtlamach<a href='#FN34' epub:type='noteref' class='noteref'>§</a> tlen Dios omitzchihuilij, niman quen omitzicnelij<a href='#FN35' epub:type='noteref' class='noteref'>*</a>. </div>
<div class='p'>
<span class="verse" id="MK5_20">20&#160;</span>Tej, on tlacatl oyaj ne ipan on región yejhuan quimpia majtlactli pueblos, niman nochi oquitetlajtlajtohuilij tlinon Jesús oquichiu ipampa, niman nochimej tlamojcaitayaj. </div>
<div class='s'>Jesús oquipajtilij ichpocatzin Jairo niman on sihuatl yejhuan yeshuetztinemiya </div>
<div class='r'>(Mt. 9.18-26; Lc. 8.40-56) </div>
<div class='p'>
<span class="verse" id="MK5_21">21&#160;</span>Ijcuac Jesús ocsejpa yopanoc ipan ocse lado de on mar ipan on barco, onosentlalij miyec tlacatl itech. Niman yejhua ompa nemiya itenco on mar. 
<span class="verse" id="MK5_22">22&#160;</span>Quemaj oyejcotetz se tlacatl itoca Jairo. Yejhua se tlayecanquetl ne ipan intiopan on hebreos. Ijcuac oquitac Jesús, ixpan onotlacuenquetz. 
<span class="verse" id="MK5_23">23&#160;</span>Yejhua oquiajmancatlajtlanilij, oquijlij: </div>
<div class='p'>―Nochpocatzin ye micticaj. Nimitztlajtlanilia sanoyej, xhuiya, niman xtlaliti momahuan ipan yejhua para ma pajti, niman ma nemi. </div>
<div class='p'>
<span class="verse" id="MK5_24">24&#160;</span>Quemaj Jesús oyaj ihuan, niman oyajquej miyequej tlacamej ihuan. Sa quipitzmictiayaj<a href='#FN36' epub:type='noteref' class='noteref'>†</a>. </div>
<div class='p'>
<span class="verse" id="MK5_25">25&#160;</span>No ompa tehuan nemiya se sihuatl, yejhuan quipia matlactli huan ome xipan ica yeshuetztinemiya. 
<span class="verse" id="MK5_26">26&#160;</span>Miyequej tlapajtijquej sanoyej yoquitlajyohuiltijcaj. Yejhua yoquitlajtlamijca nochi on tlinon quipiaya, pero xopajtic, yej más tlanahuiya. 
<span class="verse" id="MK5_27">27&#160;</span>On sihuatl oquicac ica Jesús hueli tepajtia. Yejhua ica yejhua ohuajlaj inhuan on tlacamej. Oquinisihuij Jesús san icuitlapan, niman ocajsic itlaquen. 
<span class="verse" id="MK5_28">28&#160;</span>Ijcon oquichiu pampa quinemiliaya: “Tla san nicajsis itlaquen, nipajtis.” 
<span class="verse" id="MK5_29">29&#160;</span>Nimantzin xoc yeshuetziya. On sihuatl nimantzin oquimat ipan itlalnacayo ica opajtic. 
<span class="verse" id="MK5_30">30&#160;</span>Ijcuacon Jesús oquimat ica on poder itech oquis. Yejhua ica ohuajnocuep ne tetzajlan niman oquitetlajtoltij: </div>
<div class='p'>―¿Aquinon oquimatocac notlaquen? </div>
<div class='p'>
<span class="verse" id="MK5_31">31&#160;</span>On inomachtijcahuan oquilijquej: </div>
<div class='p'>―Tiquitzticaj ica in tlacamej mitzpitzmictiaj<a href='#FN37' epub:type='noteref' class='noteref'>‡</a>. Yejhua ica, ¿tlica<a href='#FN38' epub:type='noteref' class='noteref'>§</a> titlajtlani aquinon oquimatocac notlaquen? </div>
<div class='p'>
<span class="verse" id="MK5_32">32&#160;</span>Pero Jesús tlatlachaya iyehualijcan para quitas aquinon oquimatocac. 
<span class="verse" id="MK5_33">33&#160;</span>Ijcuacon on sihuatl yehuan quimatzticatca tlinon ipan yonochiu, ohuajlaj itech Jesús, niman onotlacuenquetz ixpan. Yejhua sanoyej nomojtiaya, niman cuecuetlacaya. Yejhua oquijlij nochi tlen melahuac. 
<span class="verse" id="MK5_34">34&#160;</span>Quemaj Jesús oquijlij: </div>
<div class='p'>―Noconeu, otipajtic pampa otitlaneltocac. Xhuiya ican yolsehuilistli. On cualolistli xoc ticpia. </div>
<div class='p'>
<span class="verse" id="MK5_35">35&#160;</span>Jesús oc<a href='#FN39' epub:type='noteref' class='noteref'>*</a> tlajtlajtojticatca ijcuac oyejcotetzquej sequimej tlacamej yejhuan ohualejquej ne ichan itlayecancau on tiopan. Niman yejhuamej oquijlijquej: </div>
<div class='p'>―Mochpoch yomic. Ma ca sa más xpajsolo on temachtijquetl. </div>
<div class='p'>
<span class="verse" id="MK5_36">36&#160;</span>Jesús xoquinchihuilij cuenta on tlinon oquijtojquej, niman oquijlij on tlayecanquetl ipan on tiopan: </div>
<div class='p'>―Ma ca xmomojti, yej san xnechneltoca melahuac. </div>
<div class='p'>
<span class="verse" id="MK5_37">37&#160;</span>Niman Jesús xocahuilij yacaj más ihuan ocalac, yej san Pedro niman on omemej icniutin Jacobo niman Juan. 
<span class="verse" id="MK5_38">38&#160;</span>Ijcuac oajsiquej ne ichan on tlayecanquetl ipan on tiopan, Jesús oquitac ica on tlacamej sanoyej yonajcomanquej, niman ica chocayaj, niman sa amancatzajtziyaj sanoyej. 
<span class="verse" id="MK5_39">39&#160;</span>Jesús ocalac, niman oquimijlij: </div>
<div class='p'>―¿Tlica nenmajcomanaj, niman nenchocaj? On sihuaconetl xmiqui, yej san cochtica. </div>
<div class='p'>
<span class="verse" id="MK5_40">40&#160;</span>Pero yejhuamej ocuetzquilijquej. Quemaj Jesús oquinquixtij ne quiahuac on yejhuan ompa nemiyaj, niman ocuicac san itataj niman on inanaj on sihuaconetl, niman yejhuamej on yeyimej inomachtijcahuan. Niman ocalacquej ne campa onoc on sihuaconetl. 
<span class="verse" id="MK5_41">41&#160;</span>Quemaj oconquitzquij ima on sihuaconetl, niman oquijlij: </div>
<div class='p'>―Talita, cumi ―yejhuan quijtosnequi: Sihuaconetl, nejhua nimitzijlia, xmotelquetza. </div>
<div class='p'>
<span class="verse" id="MK5_42">42&#160;</span>Nimantzin on sihuaconetl, yejhuan quipiaya majtlactli huan ome xipan, onoquetzteu, niman quemaj opeu nejnemi. Niman nimantzin yejhuamej sanoyej otlamojcaitajquej. 
<span class="verse" id="MK5_43">43&#160;</span>Pero Jesús oquintlachicahuilij para ma ca yacaj quijlisquej on tlinon yejhua oquichiu. Quemaj Jesús otlanahuatij ma quitlacualtican on sihuaconetl.  </div>
<div class='psalmlabel' id='MK6_0'> 6</div>
<div class='s'>Jesús nemiya ne Nazaret </div>
<div class='r'>(Mt. 13.53-58; Lc. 4.16-30) </div>
<div class='p'>
<span class="verse" id="MK6_1">1&#160;</span>Quemaj Jesús ohuajquis niman oyaj ne ipan on pueblo campa onoscaltij. Niman on inomachtijcahuan oyajquej ihuan. 
<span class="verse" id="MK6_2">2&#160;</span>Ijcuac oajsic on sábado, opeu temachtia ipan intiopan on hebreos. Niman miyec tlacatl oquicac, niman otlamojcaitajquej. Oquijtojquej: </div>
<div class='p'>―¿Hasta canon ohuelito nochi in tlen quijtohua? niman ¿aquinon oquimacac in tlamatquilistli<a href='#FN40' epub:type='noteref' class='noteref'>*</a>? niman ¿quen quichihua in milagros? 
<span class="verse" id="MK6_3">3&#160;</span>¿Tlen xejhua cojxinqui, niman iconeu María? ¿Xejhua icniu Jacobo, niman José, niman Judas niman Simón? ¿Xnican ipan in pueblo chantij on icnihuan yejhuan sihuamej? </div>
<div class='p'>Niman onotlahueltijquej ipampa. 
<span class="verse" id="MK6_4">4&#160;</span>Jesús oquimijlij: </div>
<div class='p'>―Se tiotlajtojquetl nochihuiyan quitlacaitaj, pero ne ipan ipueblo niman on quen quinta<a href='#FN41' epub:type='noteref' class='noteref'>†</a> niman ichanchanecahuan<a href='#FN42' epub:type='noteref' class='noteref'>‡</a> xquitlacaitaj. </div>
<div class='p'>
<span class="verse" id="MK6_5">5&#160;</span>Xohuel oquichiu ompa itlaj milagro. San quesquimej cocoxquej impan oquintlalij imahuan, niman oquimpajtij. 
<span class="verse" id="MK6_6">6&#160;</span>Jesús sanoyej<a href='#FN43' epub:type='noteref' class='noteref'>§</a> tlamojcaitaya pampa yejhuamej xquineltocayaj. Niman Jesús panotiaya nochihuiyan ipan on pueblos, niman temachtijtiaya. </div>
<div class='s'>Jesús oquintitlan on inomachtijcahuan para ma temachtitij </div>
<div class='r'>(Mt. 10.5-15; Lc. 9.1-6) </div>
<div class='p'>
<span class="verse" id="MK6_7">7&#160;</span>Niman quemaj oquinsentlalij on majtlactli huan ome inomachtijcahuan, niman opeu quintijtitlani ojomemej. Niman yejhua oquinmacac poder para ma quitequixtilican on xcuajcualtin espíritus. 
<span class="verse" id="MK6_8">8&#160;</span>Niman oquinnahuatij ma ca itlaj quitquisquej para ipan ojtli san incojtopil<a href='#FN44' epub:type='noteref' class='noteref'>*</a>. Oquimijlij para ma ca quitquisquej inbolsa, nion tlaxcajli, nion tomin, 
<span class="verse" id="MK6_9">9&#160;</span>yej san ma quitequitiltican incac niman insentetlaquen. 
<span class="verse" id="MK6_10">10&#160;</span>Quemaj oquimijlij: </div>
<div class='p'>―Ijcuac nemajsiquej ipan se pueblo, xmocahuacan ipan se cajli hasta nenquisasquej ipan on pueblo. 
<span class="verse" id="MK6_11">11&#160;</span>Tla nemajsij ipan se pueblo campa xmechselisquej, nion mechcaquisquej, xtzejtzelocan nemocxi on tlalteutli ijcuac nenquisasquej. Melahuac, tej, nemechijlia ica ijcuac Dios quiyolcuitis niman quitlajtlacolmacas on pueblo, más tlajyohuis xquen Sodoma niman Gomorra. </div>
<div class='p'>
<span class="verse" id="MK6_12">12&#160;</span>Quemaj yejhuamej oquisquej, niman oyajquej. Quinmachtijtiayaj on tlacamej para ma noyolcuepacan. 
<span class="verse" id="MK6_13">13&#160;</span>No oquinquixtijquej miyequej xcuajcualtin espíritus, niman oquintlalilijquej aceite ipan miyequej on cocoxquej, niman oquimpatijquej. </div>
<div class='s'>Ijquin omic Juan on tlacuatequijquetl </div>
<div class='r'>(Mt. 14.1-12; Lc. 9.7-9) </div>
<div class='p'>
<span class="verse" id="MK6_14">14&#160;</span>Niman on rey Herodes ocac ica notenehua Jesús pampa itoca nohuiyan yomachiyac. Sequimej quijtohuayaj: </div>
<div class='p'>―Jesús hueli quichihua on milagros pampa melahuac, tej, yejhua Juan yejhuan Dios yoquiyolihuitij<a href='#FN45' epub:type='noteref' class='noteref'>†</a> niman yoquetzteu ne intzajlan on mimiquej. </div>
<div class='p'>
<span class="verse" id="MK6_15">15&#160;</span>Pero sequimej quijtohuayaj: </div>
<div class='p'>―Yejhua on tiotlajtojquetl Elías. </div>
<div class='p'>Niman ocsequimej quijtohuayaj: </div>
<div class='p'>―Yejhua se tiotlajtojquetl noso yacaj semej on achtoj tiotlajtojquej. </div>
<div class='p'>
<span class="verse" id="MK6_16">16&#160;</span>Pero ijcuac Herodes ocac, oquijtoj: </div>
<div class='p'>―Yejhua in Juan on tlacuatequijquetl yejhuan onitlatitlan para oquechtzontequej. Aman yonoyolihuitij niman yonoquetzteu ne intzajlan on mimiquej. </div>
<div class='p'>
<span class="verse" id="MK6_17">17&#160;</span>Ijquin Herodes oquijtoj pampa yejhua otlanahuatij para ma cajsican Juan, niman oquisalojquej ican teposcadena ne campa tzacuticaj para quipactis Herodías. Yejhua in Herodías, isihuau catca Felipe on icniu Herodes, pero Herodes oquicuilij para yejhua isihuau. 
<span class="verse" id="MK6_18">18&#160;</span>Herodes oquitzacu Juan pampa yejhua quijlijtinemiya Herodes: </div>
<div class='p'>―Itlanahuatil Dios xmitzcahuilia ticpias isihuau mocniu quen mosihuau. </div>
<div class='p'>
<span class="verse" id="MK6_19">19&#160;</span>Herodías, tej, sanoyej quitlahuelitaya Juan, niman quinequiya quimictis, pero yejhua xhueliya 
<span class="verse" id="MK6_20">20&#160;</span>pampa Herodes quitlacaitaya Juan, niman quimatzticatca ica yejhua cuajli tlacatl yolchipahuac. Yejhua ica Herodes quimanahuiaya. Ijcuac Herodes contaya sanoyej cuelcaquiya, masqui xoc quimatiya tlen quichihuas. </div>
<div class='p'>
<span class="verse" id="MK6_21">21&#160;</span>Quemaj oyejcoc on tonajli yejhuan cuajli catca para Herodías. Ijcuac on Herodes oquichiu ilhuitl pampa yejhua ilhuiu catca, oquinnotz on tequihuajquej, niman on comandantes niman on huejhueyixtoquej ne Galilea. 
<span class="verse" id="MK6_22">22&#160;</span>Niman on ichpoch Herodías no ocalac, niman onijtotij. Niman on rey Herodes niman yejhuan oquinnotz sanoyej ocuelitaquej. Yejhua ica Herodes oquijlij on ichpochtli: </div>
<div class='p'>―Xnechtlajtlanili nochi san tlinon ticnequis, niman nimitzmacas. </div>
<div class='p'>
<span class="verse" id="MK6_23">23&#160;</span>Niman no oquijlij: </div>
<div class='p'>―Ican notlajtol nimitzijlia: “Nochi tlinon tinechtlajtlanis nimitzmacas, masqui hasta tlajcotipan in campa nejhua nitlamandarohua.” </div>
<div class='p'>
<span class="verse" id="MK6_24">24&#160;</span>On ichpochtli oquis niman oquitlajtoltijtetzito inan. Oquijlij: </div>
<div class='p'>―¿Tlinon nictlajtlanilis? </div>
<div class='p'>Niman yejhua oquijlij: </div>
<div class='p'>―Xtlajtlanili itzontecon Juan on tlacuatequijquetl. </div>
<div class='p'>
<span class="verse" id="MK6_25">25&#160;</span>Niman quemaj nimantzin on ichpochtli ocsejpa ocalaquito. Oquitlajtlanito, oquijlij on rey: </div>
<div class='p'>―Ipan se plato xnechmaca amantzin itzontecon Juan on tlacuatequijquetl. </div>
<div class='p'>
<span class="verse" id="MK6_26">26&#160;</span>Niman quemaj on rey Herodes sanoyej onajman. Pero pampa yejhua yonocalactijca ican itlajtol, niman impampa itenotzcahuan yejhuan ihuan tlacuaj, on rey oquichiu quen oquijtojca. 
<span class="verse" id="MK6_27">27&#160;</span>Nimantzin on rey oquititlan se itlajpixcau soldado, niman oquinahuatij para ma cuajqui on itzontecon Juan ipan se plato. On soldado oyaj, niman oquechtzontequito Juan ne campa tzacuticatca, 
<span class="verse" id="MK6_28">28&#160;</span>niman ocuajquic itzontecon ipan se plato. Yejhua oquimacac on ichpochtli, niman on ichpochtli oquimacac inan. </div>
<div class='p'>
<span class="verse" id="MK6_29">29&#160;</span>Ijcuac on inomachtijcahuan Juan oquimatquej ica yomic Juan, ohualajquej niman ocuicaquej. Quemaj oquitocatoj ne ipan se tlalcontli. </div>
<div class='s'>Jesús oquintlacualtij on macuijli mil tlacatl </div>
<div class='r'>(Mt. 14.13-21; Lc. 9.10-17; Jn. 6.1-14) </div>
<div class='p'>
<span class="verse" id="MK6_30">30&#160;</span>Quemaj on iapostolhuan Jesús onosentlalijquej ihuan, niman oquitlajtlajtohuilijquej nochi tlinon oquichijquej, niman tlinon otemachtijquej. 
<span class="verse" id="MK6_31">31&#160;</span>Yayaj niman huajlayaj tojlamej, niman Jesús inhuan iapostolhuan nion xquipiayaj tiempo para tlacuasquej. Yejhua ica Jesús oquimijlij on iapostolhuan: </div>
<div class='p'>―Xhuajhuiyan, tiahuij neca campaca xacaj nemi, niman ompa tihuelisquej titosehuisquej achijtzin. </div>
<div class='p'>
<span class="verse" id="MK6_32">32&#160;</span>Quemaj oyajquej ipan se barco ne tlapatlaco campa xacaj nemi. 
<span class="verse" id="MK6_33">33&#160;</span>Niman ijcuac oyajquej, miyequej oquintaquej, niman oconixmatquej Jesús. Niman on tlacamej ipan nochihuiyan pueblos campaca san nisiu onotlajtlalojquej, niman oajsiquej más achtoj, niman on barco oajsic más saquin<a href='#FN46' epub:type='noteref' class='noteref'>‡</a>. 
<span class="verse" id="MK6_34">34&#160;</span>Ijcuac Jesús ohuajquis ne ipan on barco, oquintac sanoyej yotojlantic. Yejhua sanoyej oquimicnelij, pampa nemiyaj quen itlaj borregos yejhuan xquipiaj intlajpixcau. Quemaj Jesús opeu quinmachtia miyec tlajtlamach<a href='#FN47' epub:type='noteref' class='noteref'>§</a>. 
<span class="verse" id="MK6_35">35&#160;</span>Ijcuac más tiotlac, on inomachtijcahuan oquijlijquej: </div>
<div class='p'>―Xacaj chanti nican, niman ye tiotlactiticaj. 
<span class="verse" id="MK6_36">36&#160;</span>Xquintitlani para ma huiyan neca ipan on pueblitos niman neca ipan on cuadrillas campaca san nisiu para ma cohuacan itlaj para quicuasquej. </div>
<div class='p'>
<span class="verse" id="MK6_37">37&#160;</span>Pero yejhua oquimijlij: </div>
<div class='p'>―Nemejhuamej xquintlacualtican. </div>
<div class='p'>Niman oquijlijquej: </div>
<div class='p'>―¿Ticnequi ma tihuiyan, niman ma ticohuatij pan? Sen tlacatl nonequi tequitis canaj chicueyi metztli para huelis cohuas on pan para nochimej in tojlamej. </div>
<div class='p'>
<span class="verse" id="MK6_38">38&#160;</span>Oquimijlij: </div>
<div class='p'>―¿Quesqui pan nenquipiaj? Xhuiyan, niman xquitacan quesqui nenquipiaj. </div>
<div class='p'>Niman quemaj ijcuac oquimatquej, oquijlijquej: </div>
<div class='p'>―Ticpiaj macuijli pan niman ome michimej. </div>
<div class='p'>
<span class="verse" id="MK6_39">39&#160;</span>Quemaj Jesús oquinnahuatij ma notlajtlalican ipan on sacatl ojoncuaj. 
<span class="verse" id="MK6_40">40&#160;</span>Niman quemaj onotlajtlalijquej ojoncuaj sejsen ciento niman tlatlajco ciento. 
<span class="verse" id="MK6_41">41&#160;</span>Quemaj ijcuac Jesús ocontilan on macuijli pan niman ome michin, oajcotlachix ne ilhuicac niman oquimacac tlaxtlahuijli Dios para on tlacuajli. Niman quemaj oquitlatlapan on pan, niman oquinmacac inomachtijcahuan para ma quinxelohuilican on tlacamej. No oquitexelohuilijquej on ome michin. 
<span class="verse" id="MK6_42">42&#160;</span>Nochimej otlacuajquej, niman cuajli oixhuiquej. 
<span class="verse" id="MK6_43">43&#160;</span>Niman quemaj ica on tlatlajcotzitzin tlen onocau, oquitemiltiquej majtlactli huan ome chiquiutin. 
<span class="verse" id="MK6_44">44&#160;</span>Niman on yejhuan otlacuajquej macuijli mil tlacamej. </div>
<div class='s'>Jesús nejnemiya ixco on mar </div>
<div class='r'>(Mt. 14.22-27; Jn. 6.16-21) </div>
<div class='p'>
<span class="verse" id="MK6_45">45&#160;</span>Quemaj Jesús nimantzin oquinnahuatij on inomachtijcahuan para ma calaquican ipan on barco, niman ma yecatztiacan ne ocse ilado on mar ipan on pueblo itoca Betsaida, chica yejhua quinnahuatiaya on tlacamej para ma huiyan. 
<span class="verse" id="MK6_46">46&#160;</span>Más saquin<a href='#FN48' epub:type='noteref' class='noteref'>*</a>, ijcuac yoquintitlan on tlacamej, yejhua otlejcoc ipan se tepetl, niman ompa oquichiu oración. 
<span class="verse" id="MK6_47">47&#160;</span>Ijcuac otlayohuac, on barco yaya ne atlajcotian ipan on mar, niman Jesús nemiya iselti ne ipan on tepetl. 
<span class="verse" id="MK6_48">48&#160;</span>Jesús oquitac ica on inomachtijcahuan yosiauquej ica quinejnemitiayaj on barco pampa on ajacatl quimixnamiquiya. Niman canaj ipan yeyi hora ica cualcan, yejhua nejnentiaya ne ixco on mar hasta ijqui oajsic ne campa nemiyaj on inomachtijcahuan. Yejhua quinemiliaya quimpanahuis. 
<span class="verse" id="MK6_49">49&#160;</span>Pero ijcuac on nomachtijquej oquitaquej nejnentiu ne ixco on mar, yejhuamej cuitiayaj se xcuajli tlamojtiloni. Yejhuamej chicahuac otzajtziquej, 
<span class="verse" id="MK6_50">50&#160;</span>pampa nochimej oquitaquej, niman sanoyej onomojtijquej. Quemaj nimantzin Jesús oquimijlij: </div>
<div class='p'>―¡Xmoyolchicahuacan niman ma ca xmomojtican! Nejhua niJesús. </div>
<div class='p'>
<span class="verse" id="MK6_51">51&#160;</span>Quemaj otlejcoc ne ipan on barco, niman quemaj onoteltij on ica chicahuac ajacaya. On inomachtijcahuan sanoyej otlamachilispolijquej niman sanoyej otlamojcaitaquej. 
<span class="verse" id="MK6_52">52&#160;</span>Yejhuamej, masqui yoquitaca tlinon yoquichijca ican on pan niman on michin, hasta aman xcajsicamatiyaj on milagro yejhuan Jesús oquichiu. Quipiayaj on intlamachilis sanoyej chicahuac. </div>
<div class='s'>Jesús otepajtij ne Genesaret </div>
<div class='r'>(Mt. 14.34-36) </div>
<div class='p'>
<span class="verse" id="MK6_53">53&#160;</span>Niman ijcuac oquipanahuijquej on mar, oajsiquej ipan on tlajli itoca Genesaret campa oquisalotoj inbarco. 
<span class="verse" id="MK6_54">54&#160;</span>Ijcuac yejhuamej oquisquej ipan on barco, on tojlamej nimantzin oquixmatquej Jesús. 
<span class="verse" id="MK6_55">55&#160;</span>Quemaj nimantzin oyajquej nochihuiyan ompaca nijnisiu, niman oquinhuajhuicaquej on incocoxcahuan ipan cojtlapechtin hasta campa nemiya Jesús. 
<span class="verse" id="MK6_56">56&#160;</span>Nochihuiyan campa calaquiya ipan huejhueyican, noso pueblos, noso cuadrillas, yejhuamej oquintlajtlalijquej on incocoxcahuan ne ipan calles, niman quitlajtlaniliayaj Jesús para ma quinocahuili ma cajxilican on itlaquen, masqui san itencotzin. Niman nochimej on yejhuan ocajxilijquej itlaquen oquimpajtij.  </div>
<div class='psalmlabel' id='MK7_0'> 7</div>
<div class='s'>Jesús oquijtoj on tlen quijtlacohua se tlacatl </div>
<div class='r'>(Mt. 15.1-20) </div>
<div class='p'>
<span class="verse" id="MK7_1">1&#160;</span>Se tonajli sequimej fariseos niman sequimej temachtijquej ican itlanahuatil Dios ohualejquej ne Jerusalén, niman onosentlalijquej ne itech Jesús. 
<span class="verse" id="MK7_2">2&#160;</span>Ijcuac nemiyaj ihuan Jesús, yejhuamej oquitaquej ica sequimej inomachtijcahuan Jesús tlacuayaj, masqui xnomajtequiayaj quen on huehuetquej tlajtlajmatquej oquijtocaj ica nonequi nomajtequisquej. 
<span class="verse" id="MK7_3">3&#160;</span>On fariseos niman nochimej on hebreos xtlacuaj, tla xachtoj nomajtequiaj quen on huehuetquej tlajtlajmatquej oquijtojcaj ica cuajli para quichihuasquej. 
<span class="verse" id="MK7_4">4&#160;</span>In se ejemplo. Ijcuac huajnocuepaj ne plaza, achtoj nomajtequiaj quen on tlajtlajmatquej huehuetquej oquijtojcaj ica cuajli para quichihuasquej, niman quemaj tlacuasquej. Niman quipiaj ocsequi miyec tlanahuatijli no ijqui quejehuasquej, ijcon quen quimpajpacayaj on contzitzintin, niman on tazas niman on teposcontin. 
<span class="verse" id="MK7_5">5&#160;</span>Quemaj on fariseos niman on temachtijquej ican itlanahuatil Dios oquitlajtoltijquej Jesús: </div>
<div class='p'>―¿Tlica<a href='#FN49' epub:type='noteref' class='noteref'>*</a> on monomachtijcahuan xnomajtequiyaj ijcon quen otechititijquej on huehuetquej tlajtlajmatquej? </div>
<div class='p'>
<span class="verse" id="MK7_6">6&#160;</span>Jesús oquinnanquilij: </div>
<div class='p'>―Cuajli oquijtoj on tiotlajtojquetl Isaías nemotechcopa nemejhuamej omexayacyequej, ijcuac oquijcuiloj quen Dios oquijtoj. Oquijtoj: </div>
<div class='q'>Yejhuamej in tlacamej nechtlacaitaj san ica incamac, pero xnechtlacaitaj ican inyojlo. </div>
<div class='q'>
<span class="verse" id="MK7_7">7&#160;</span>Sanencaj nechmahuistiliaj, pampa yejhuamej quitemachtiaj on tlanahuatiltin yejhuan on tlacamej oquitlalijquej quen itlanahuatilhuan yesquiaj Dios. </div>
<div class='p'>
<span class="verse" id="MK7_8">8&#160;</span>Quemaj Jesús oquimijlij: </div>
<div class='p'>―Xnenquitlacamatij on tlinon Dios omechnahuatij, pero nenquitlacamatij yejhua on tlinon on huehuetquej tlajtlajmatquej otemachtijcaj. Niman nenquichihuaj ocsequi miyec tlajtlamach<a href='#FN50' epub:type='noteref' class='noteref'>†</a> no ijqui. </div>
<div class='p'>
<span class="verse" id="MK7_9">9&#160;</span>Niman quemaj oquimijlij: </div>
<div class='p'>―Nemocajcayahuaj niman nentecajcayahuaj, ijcuac nenquejcuaniaj itlanahuatil Dios para nentemachtiaj quen nemejhuamej nemohuicaj. 
<span class="verse" id="MK7_10">10&#160;</span>Ijquin nentecajcayahuaj. Moisés otlanahuatij: “Xtlacaita motaj niman monan.” Niman no oquijtoj: “Yejhuan itlaj xcuajli quitenehuilis itaj noso inan, ma quimictican.” 
<span class="verse" id="MK7_11">11&#160;</span>Pero nemejhuamej nenquijtohuaj ica se tlacatl huelis quijlis itaj noso inan: “Xhuelis nimitzpalehuis ica on tlen mitzpolohua pampa yej Corbán.” (Corbán quijtosnequi on tlinon nicpia yonicmactilij Dios). 
<span class="verse" id="MK7_12">12&#160;</span>Ijcon xnencahuiliaj ma quipalehui itaj noso inan. 
<span class="verse" id="MK7_13">13&#160;</span>Ijcon, tej, nemejhuamej onenquichijquej quen xitlaj<a href='#FN51' epub:type='noteref' class='noteref'>‡</a> quijtosnequi on itlanahuatil Dios, pampa nemohuicaj ipan on costumbres yejhuan on huehuetquej tlajtlajmatquej otemachtijquej. Niman nenquichihuaj miyec ocsequi tlajtlamach sa no ijqui. </div>
<div class='p'>
<span class="verse" id="MK7_14">14&#160;</span>Quemaj Jesús oquinnotz nochimej on tlacamej, niman oquimijlij: </div>
<div class='p'>―Xcaquican nemochimej<a href='#FN52' epub:type='noteref' class='noteref'>§</a> niman xcajsicamatican. 
<span class="verse" id="MK7_15">15&#160;</span>On tlen calaqui icamac se tlacatl xejhua quijtlacohua, pero on yejhuan quisa ipan iyojlo, on quemaj yejhua quijtlacohua. 
<span class="verse" id="MK7_16">16&#160;</span>Tla nemejhuamej nenquipiaj nemotlamachilis, xcajsicamatican on tlen oniquijtoj. </div>
<div class='p'>
<span class="verse" id="MK7_17">17&#160;</span>Quemaj ijcuac Jesús oquincajteu on tlacamej niman ocalaquito ipan techan, inomachtijcahuan oquitlajtoltijquej para ma quimijli tlinon quijtosnequi on ejemplo. 
<span class="verse" id="MK7_18">18&#160;</span>Jesús oquinnanquilij: </div>
<div class='p'>―¿Nemejhuamej no xonencajsicamatquej on tlinon oniquijtoj? Xnencajsicamatij ica nochi tlen calaqui ipan icamac se tlacatl xejhua quijtlacohua, 
<span class="verse" id="MK7_19">19&#160;</span>pampa on tlinon quicua xcalaqui ne ipan iyojlo, yej calaqui ne ijtic icuitlaxcol, niman quemaj quisa ne ipan itlalnacayo. </div>
<div class='p'>Ijcon oquijtoj ica nochi quech tlacuajli oncaj cuajli para nocuas. 
<span class="verse" id="MK7_20">20&#160;</span>Niman no quijtohuaya: </div>
<div class='p'>―On yejhuan quisa ipan iyojlo se tlacatl, on quemaj quijtlacohua, 
<span class="verse" id="MK7_21">21&#160;</span>pampa ne ijtic iyojlo quisa on xcuajcualtin tlamachilistin, sihuapajpatlalistli, tlacapajpatlalistli, on ahuilnemilistli, temictilistli, 
<span class="verse" id="MK7_22">22&#160;</span>tlachtequilistli, on tlen xcuajli elehuilistli<a href='#FN53' epub:type='noteref' class='noteref'>*</a>, tlacajcayahualistli, xtetlacamatilistli, nexicolistli tetlajtojquetztehuilistli, nohueyimatilistli, tontojtililistli niman nochi tlajtlamach tlen xcuajli nochihua. 
<span class="verse" id="MK7_23">23&#160;</span>Nochi in yejhuan xcuajli hualehua ne ipan iyojlo se tlacatl, niman yejhua ica más nijtlacohua. </div>
<div class='s'>Sen sihuatl yejhuan hualehua ne Sirofenicia oquineltocac Jesús </div>
<div class='r'>(Mt. 15.21-28) </div>
<div class='p'>
<span class="verse" id="MK7_24">24&#160;</span>Quemaj ohuajnoquetzteu, oquis ompa, niman oyaj ne ipan iregión on huejhueyican Tiro niman Sidón. Quemaj ocalac ipan se cajli, niman xquinequiya para ma quimatican on tlacamej tla ompa nemi, pero yejhuamej oquimatquej. 
<span class="verse" id="MK7_25">25&#160;</span>Nimantzin inan se ichpochtli, yejhuan quipiaya se xcuajli espíritu, oquimat ica Jesús nemiya ne ipan on cajli. Yejhua oyaj itech niman ixpan onotlacuenquetz. 
<span class="verse" id="MK7_26">26&#160;</span>On sihuatl ohualeu ne Sirofenicia niman tlajtohuaya griego. Oquiajmancatlajtlanilij Jesús para ma quixtili on xcuajli espíritu yejhuan nemiya ijtic ichpoch. 
<span class="verse" id="MK7_27">27&#160;</span>Pero Jesús oquijlij: </div>
<div class='p'>―Achtoj ma niquimpalehui on nochantlacaj<a href='#FN54' epub:type='noteref' class='noteref'>†</a> hebreos. Tejhua xtihebrea. Tla nimitzpalehuis, yejhua in sa no ijqui quen nicualtisquia se chichi intlacual on iconehuan Dios. </div>
<div class='p'>
<span class="verse" id="MK7_28">28&#160;</span>Pero on sihuatl oquijlij: </div>
<div class='p'>―On melahuac, noTeco, pero on chichimej yejhuan nemij ne itzintlan on mesa, quicuajcuaj on tlaxcaltejteinqui yejhuan xixini ne tlaltipan. </div>
<div class='p'>
<span class="verse" id="MK7_29">29&#160;</span>Jesús oquijlij: </div>
<div class='p'>―Ma ijqui nochihua. Xhuiya. On xcuajli espíritu yoquis ne ijtic mochpoch pampa tlinon otinechijlij sanoyej<a href='#FN55' epub:type='noteref' class='noteref'>‡</a> cuajli. </div>
<div class='p'>
<span class="verse" id="MK7_30">30&#160;</span>On sihuatl oyaj, niman ijcuac oajsic ne ichan, oquinextijtajsic ichpoch nemi ipan itlapech, niman on xcuajli espíritu yoquitlalcahuij. </div>
<div class='s'>Jesús oquipajtij se tlacatl yejhuan nacastzatza catca niman tenenepochticatca </div>
<div class='p'>
<span class="verse" id="MK7_31">31&#160;</span>Quemaj Jesús oquis ne ipan iregión Tiro, niman ohuajlaj ipan on hueyican itoca Sidón. Quemaj yejhua oyaj imanyan on iyehualican yejhuan quipia majtlactli pueblos, niman oajsic ne itech on mar itoca Galilea. 
<span class="verse" id="MK7_32">32&#160;</span>Niman sequimej tlacamej ocuajhuicaquej se tlacatl yejhuan nacastzatza catca niman tenenepochticatca. Niman sanoyej oquitlajtlanilijquej para ma quitlali ima ipan on tlacatl. 
<span class="verse" id="MK7_33">33&#160;</span>Jesús ocuicac neca campa xacaj nemi, niman quemaj oquincalactij imajpilhuan ne ijtic inacashuan. Niman quemaj oquipatzoj on imajpil ican icualac, niman oquitzquilij on inenepil on tlacatl. 
<span class="verse" id="MK7_34">34&#160;</span>Oajcotlachix ne ilhuicac, niman quemaj onejeltij ica ajmantli, niman oquijtoj: </div>
<div class='p'>―¡Efata! ―yejhuan quijtosnequi: ¡Xtlapohuican! </div>
<div class='p'>
<span class="verse" id="MK7_35">35&#160;</span>Quemaj nimantzin on tlacatl otlacac. No ijqui ohuajnomajmacau isasaliuyan inenepil niman ohuel otlajtoj cuajli. 
<span class="verse" id="MK7_36">36&#160;</span>Quemaj Jesús oquinnahuatij on tlacamej: </div>
<div class='p'>―Ma ca yacaj nenquijlisquej on tlinon onicchiu. </div>
<div class='p'>Pero masqui quinnahuatiaya para ma ca yacaj quijlisquej, más quiteijliayaj. 
<span class="verse" id="MK7_37">37&#160;</span>Nochimej sanoyej tlamojcaitayaj, niman quijtohuayaj: </div>
<div class='p'>―¡Nochi hueli quichihua sanoyej cuajli hasta on nacastzatzamej hueli quintlacaquitia, niman on tenenepochmej quinchihuilia para ma tlajtocan cuajli!  </div>
<div class='psalmlabel' id='MK8_0'> 8</div>
<div class='s'>Jesús oquintlacualtij on nahui mil tlacatl </div>
<div class='r'>(Mt. 15.32-39) </div>
<div class='p'>
<span class="verse" id="MK8_1">1&#160;</span>Ocse tonajli ocsejpa onosentlalij miyec tlacatl. Yejhuamej xquipiayaj tlen cuasquej niman Jesús oquinnotz on inomachtijcahuan, niman oquimijlij: </div>
<div class='p'>
<span class="verse" id="MK8_2">2&#160;</span>―Nejhua niquinmicnelia<a href='#FN56' epub:type='noteref' class='noteref'>*</a> on tlacamej, pampa ye quipiaj yeyi tonajli ica nican nohuan nemij niman xquipiaj tlinon quicuasquej. 
<span class="verse" id="MK8_3">3&#160;</span>Tla xniquintlacualtis, yej niquinnahuatis ma huiyan, huelisquej sotlahuisquej ne ipan ojtli, niman sequimej sanoyej<a href='#FN57' epub:type='noteref' class='noteref'>†</a> huejca inchan. </div>
<div class='p'>
<span class="verse" id="MK8_4">4&#160;</span>On inomachtijcahuan oquijlijquej: </div>
<div class='p'>―Xtihuelisquej ticnextisquej tlacuajli para tiquintlacualtisquej nochimej in tlacamej nican tlapatlaco. </div>
<div class='p'>
<span class="verse" id="MK8_5">5&#160;</span>Yejhua oquintlajtoltij: </div>
<div class='p'>―¿Quesqui pan nenquipiaj? </div>
<div class='p'>Yejhuamej oquijlijquej: </div>
<div class='p'>―Chicome. </div>
<div class='p'>
<span class="verse" id="MK8_6">6&#160;</span>Quemaj Jesús otlanahuatij para on tlacamej ma notlajtlalican ne ipan tlajli. Quemaj ocontilan on chicome pan, niman oquimacac tlaxtlahuijli Dios. Quemaj oquitlatlapan, niman oquinxelohuilij on inomachtijcahuan para ma quinxelohuilican on tlacamej. Niman oquinxelohuilijquej nochi on quech ica tojlan. 
<span class="verse" id="MK8_7">7&#160;</span>No quimpiayaj quesquimej michintzitzintin. Quemaj oquimacac tlaxtlahuijli Dios por yejhua on michimej, niman quemaj oquimijlij on inomachtijcahuan para ma quitexelohuilican. 
<span class="verse" id="MK8_8-9">8-9&#160;</span>Canaj nahui mil tlacatl catcaj, niman nochimej otlacuajquej niman cuajli oixhuiquej. Niman quemaj on inomachtijcahuan oquisentlalijquej chicome chiquiutin yejhuan onocau. Niman on yejhuan otlacuajquej canaj nahui mil. Quemaj Jesús oquinnahuatij on tlacamej ma huiyan. 
<span class="verse" id="MK8_10">10&#160;</span>Nimantzin otlejcoc ipan barco inhuan on inomachtijcahuan, niman oyajquej ne Dalmanuta. </div>
<div class='s'>On fariseos quinequiyaj quitasquej itlaj milagro </div>
<div class='r'>(Mt. 16.1-4; Lc. 12.54-56) </div>
<div class='p'>
<span class="verse" id="MK8_11">11&#160;</span>Quemaj ohualajquej on fariseos niman opeu notencuicuij ihuan Jesús. Quitlajtlaniliayaj ma quintiti itlaj milagro ne ipan cielo<a href='#FN58' epub:type='noteref' class='noteref'>‡</a>. Ijquin oquijtojquej para oquitlatlataquej. 
<span class="verse" id="MK8_12">12&#160;</span>Jesús onejeltij ican ajmantli, niman oquijtoj: </div>
<div class='p'>―Miyequej on tlacamej quitlajtlanij se milagro. Melahuac, tej, nemechijlia ica xitlaj<a href='#FN59' epub:type='noteref' class='noteref'>§</a> nicteititis. </div>
<div class='p'>
<span class="verse" id="MK8_13">13&#160;</span>Niman quemaj oquincajteu. Yejhua otlejcoc ipan se barco, niman oyaj ne ocse ilado on mar. </div>
<div class='s'>Jesús oquijtoj ma ca ticchihuas tlen quichihuaj on fariseos </div>
<div class='r'>(Mt. 16.5-12) </div>
<div class='p'>
<span class="verse" id="MK8_14">14&#160;</span>On inomachtijcahuan oquelcajquej para quitquisquej pan. San se pan oquitquijquej ne ipan on barco. 
<span class="verse" id="MK8_15">15&#160;</span>Quemaj Jesús oquintlachicahuilij: </div>
<div class='p'>―Cuajli xcaquican yejhua in. Xmotacan sa no nemejhuamej ica intlaxocolilis<a href='#FN60' epub:type='noteref' class='noteref'>*</a> on fariseos niman itlaxocolilis on rey Herodes. </div>
<div class='p'>
<span class="verse" id="MK8_16">16&#160;</span>Quemaj on inomachtijcahuan opeu ijquin quinotlajtoltiayaj se ihuan ocse: </div>
<div class='p'>―Yejhua otechijlij in pampa xticpiaj pan. </div>
<div class='p'>
<span class="verse" id="MK8_17">17&#160;</span>Jesús oquimat tlen quijtohuayaj, niman oquimijlij: </div>
<div class='p'>―¿Tlica<a href='#FN61' epub:type='noteref' class='noteref'>†</a> nenquijtohuaj xnenquipiaj pan? ¿Xnencajsicamatij? ¿Tlen nemotlamachilis sanoyej chicahuac? 
<span class="verse" id="MK8_18">18&#160;</span>¿Nemejhuamej xnentlachaj ican nemixtololoj, nion xnentlacaquij ican nemonacas? ¿Tlen xnenquelnamiquij? 
<span class="verse" id="MK8_19">19&#160;</span>Ijcuac onictlatlapan on macuijli pan, niman quemaj oniquintlacualtij on macuijli mil tlacatl, ¿quesqui chiquiutin de tlatlajcotzitzin yejhuan onocau onenquisentlalijquej? </div>
<div class='p'>Niman yejhuamej oquijtojquej: </div>
<div class='p'>―Majtlactli huan ome. </div>
<div class='p'>
<span class="verse" id="MK8_20">20&#160;</span>Quemaj Jesús oquintlajtoltij inomachtijcahuan: </div>
<div class='p'>―Niman ijcuac yonictlatlapan on chicome pan, niman quemaj oniquintlacualtij on nahui mil tlacatl, ¿quesqui chiquiutin de tlatlajcotzitzin yejhuan onocau onenquisentlalijquej? </div>
<div class='p'>Niman yejhuamej oquijtojquej: </div>
<div class='p'>―Chicome. </div>
<div class='p'>
<span class="verse" id="MK8_21">21&#160;</span>Quemaj oquimijlij: </div>
<div class='p'>―¿Man hasta aman xnencajsicamatij? </div>
<div class='s'>Jesús oquipajtij se ciego ne Betsaida </div>
<div class='p'>
<span class="verse" id="MK8_22">22&#160;</span>Quemaj oajsiquej ne Betsaida, niman ocuajhuiquilijquej se tlacatl yejhuan ciego catca. On tlacamej sanoyej oquitlajtlanilijquej Jesús para ma quimatoca. 
<span class="verse" id="MK8_23">23&#160;</span>Quemaj Jesús oquitilan ipan ima, niman ocuicac neca caltempan. Niman ijcuac oquitlalilij icualac ipan ixtololojhuan, oquintlalij imahuan ipan, niman quemaj oquitlajtoltij: </div>
<div class='p'>―¿Ye tihueli tiquita itlaj? </div>
<div class='p'>
<span class="verse" id="MK8_24">24&#160;</span>On tlacatl oajcotlachix, niman oquijlij: </div>
<div class='p'>―Niquinta tlacamej, pero nesi quen cojtin<a href='#FN62' epub:type='noteref' class='noteref'>‡</a> yehuan nejnemij. </div>
<div class='p'>
<span class="verse" id="MK8_25">25&#160;</span>Quemaj ocsejpa Jesús oquintlalij imahuan ne ipan ixtololojhuan on tlacatl. Niman quemaj on tlacatl sa sentlachixticatca, niman quemaj nochi cuajli oquitac. 
<span class="verse" id="MK8_26">26&#160;</span>Jesús oquijlij: </div>
<div class='p'>―Ma ca sa xhuiya ipan in pueblo. Niman ma ca itlaj xteijli. </div>
<div class='s'>Pedro oquijtoj ica Jesús yejhua melahuac Cristo </div>
<div class='r'>(Mt. 16.13-20; Lc. 9.18-21) </div>
<div class='p'>
<span class="verse" id="MK8_27">27&#160;</span>Jesús niman on inomachtijcahuan oyajquej neca ipan on pueblos nisiu Cesarea de Filipo. Neca ipan ojtli oquintlajtoltij on inomachtijcahuan: </div>
<div class='p'>―On tlacamej, ¿quen quijtohuaj aquin nejhua? </div>
<div class='p'>
<span class="verse" id="MK8_28">28&#160;</span>Oquijlijquej: </div>
<div class='p'>―Sequimej quijtohuaj ica tejhua tiJuan on tlacuajtequijquetl, ocsequimej quijtohuaj ica tejhua tiElías, niman ocsequimej quijtohua ica tejhua tiyacaj ocse tiotlajtojquetl. </div>
<div class='p'>
<span class="verse" id="MK8_29">29&#160;</span>Quemaj Jesús oquintlajtoltij on inomachtijcahuan: </div>
<div class='p'>―Niman nemejhuamej, ¿quen nenquijtohuaj aquin nejhua? </div>
<div class='p'>Pedro oquijlij: </div>
<div class='p'>―Tejhua tiCristo, yejhuan Dios oquitlapejpenij para tlamandaros. </div>
<div class='p'>
<span class="verse" id="MK8_30">30&#160;</span>Quemaj Jesús oquinnahuatij para ma ca yacaj ma quijlijcan ica yejhua Cristo. </div>
<div class='s'>Jesús quijtohua ica yejhua tlajyohuis niman miquis </div>
<div class='r'>(Mt. 16.21-28; Lc. 9.22-27) </div>
<div class='p'>
<span class="verse" id="MK8_31">31&#160;</span>Quemaj Jesús opeu quinmachtia ica yejhua aquin onochiu Tlacatl quijyohuis miyec tlajtlamach<a href='#FN63' epub:type='noteref' class='noteref'>§</a>. On tlajtlajmatquej, niman intlayecancahuan on tiopixquej niman on temachtijquej ican itlanahuatil Dios xquiselisquej. Yejhuamej quimictisquej, pero ipan yeyi tonajli yolihuis<a href='#FN64' epub:type='noteref' class='noteref'>*</a>, niman noquetztehuas. 
<span class="verse" id="MK8_32">32&#160;</span>Nochi oquinmelajcaijlij ica ijqui nochihuas. Ijcuacon Pedro oquixeloj neca ocsecan niman opeu cajhua. 
<span class="verse" id="MK8_33">33&#160;</span>Pero Jesús ohuajnocuep, niman ocomintac on ocsequimej inomachtijcahuan, niman ijquin ocajhuac Pedro: </div>
<div class='p'>―Xnechtlalcahui Satanás. Tejhua Pedro, xticnemilia quen Dios, yej tejhua ticnemilia quen on tlacamej. </div>
<div class='p'>
<span class="verse" id="MK8_34">34&#160;</span>Quemaj Jesús oquinnotz on tojlamej niman on inomachtijcahuan, niman oquimijlij: </div>
<div class='p'>―Tla yacaj quinequi yas nohuan, ma quelcahua on tlen quitlajsojtla<a href='#FN65' epub:type='noteref' class='noteref'>†</a>, niman ma nemi listo para tlajyohuis no ijqui quen se tlacatl tlayohuia ijcuac quimamajtiu icojnepanol<a href='#FN66' epub:type='noteref' class='noteref'>‡</a> ne campa quimictisquej. 
<span class="verse" id="MK8_35">35&#160;</span>Yejhua in nemechijlia pampa yejhuan quinequis quimaquixtis inemilis ipan in tlalticpactli, quipolos ialma, pero yejhuan san nopampa niman san ipampa on cuajli tlajtojli yejhuan quitemaca temaquixtilistli quipolos inemilis ipan in tlalticpactli, yejhua quiselis nemilistli para ialma. 
<span class="verse" id="MK8_36">36&#160;</span>Tej, ¿tlinon ica quipalehuis se tlacatl tla yejhua quinoyaxcatis<a href='#FN67' epub:type='noteref' class='noteref'>§</a> nochi tlen oncaj ipan in tlalticpactli niman quipolos ialma? 
<span class="verse" id="MK8_37">37&#160;</span>Xitlaj, tej, ica quipalehuis, pampa xitlaj<a href='#FN68' epub:type='noteref' class='noteref'>*</a> oncaj yejhuan se tlacatl huelis ica quitlaxtlahuas ialma. 
<span class="verse" id="MK8_38">38&#160;</span>Tla yacaj ne imixpan on tlajtlacolejquej noca pinahua niman ica pinahua on tlen nictemachtia, nejhua yejhuan oninochiu Tlacatl no ica nipinahuas ijcuac nihuajlas ican ihueyilis noTataj niman inhuan on yolchipajquej ilhuicactequitquej<a href='#FN69' epub:type='noteref' class='noteref'>†</a>.  </div>
<div class='psalmlabel' id='MK9_0'> 9</div>
<div class='p'>
<span class="verse" id="MK9_1">1&#160;</span>No oquimijlij Jesús: </div>
<div class='p'>―Ica tlen melahuac nemechijlia ica sequimej yejhuan aman nican nemij quitasquej Dios tlamandaros ican poder ijcuac xe mijmiquij. </div>
<div class='s'>Onixpatlac Jesús </div>
<div class='r'>(Mt. 17.1-13; Lc. 9.28-36) </div>
<div class='p'>
<span class="verse" id="MK9_2">2&#160;</span>Chicuasen tonajli más saquin<a href='#FN70' epub:type='noteref' class='noteref'>*</a>, Jesús oquinotz Pedro, Jacobo niman Juan niman oquinhuicac san yejhuamej ipan se tepetl sanoyej<a href='#FN71' epub:type='noteref' class='noteref'>†</a> hueyi. Ompa oquitaquej Jesús ica onixpatlac. 
<span class="verse" id="MK9_3">3&#160;</span>On itlaquen sanoyej opetlan, niman oistayac ijcon quen xacaj tlapacquetl ipan in tlalticpactli hueli tlapaca, niman tlastalia sanoyej. 
<span class="verse" id="MK9_4">4&#160;</span>Niman quemaj Elías niman Moisés ohuajnonextijquej imixpan. Niman on yeyimej inomachtijcahuan oquitaquej ica Elías niman Moisés ihuan tlajtlajtohuayaj Jesús. 
<span class="verse" id="MK9_5">5&#160;</span>Ijcuacon Pedro oquijlij Jesús: </div>
<div class='p'>―Totemachtijcau, sanoyej cuajli ica nican tinemij. Ma ticchijchihuacan yeyi caltzitzintin, se para tejhua, ocse para Moisés, niman ocse para Elías. </div>
<div class='p'>
<span class="verse" id="MK9_6">6&#160;</span>Ijcon oquijtoj pampa yejhua niman on ocsequimej sanoyej yonomojtijcaj, niman yejhua xoc quimatiya tlinon quijtos. 
<span class="verse" id="MK9_7">7&#160;</span>Quemaj ohuajlaj se moxtli yejhuan oquintlapachoj, niman quemaj ipan on moxtli ocaquistic se tlajtojli yejhuan oquijtoj: </div>
<div class='p'>―In yejhua notlajsojcaConeu. Yejhua xtencaquican. </div>
<div class='p'>
<span class="verse" id="MK9_8">8&#160;</span>Quemaj nimantzin otlatlachixquej inyehualican niman xoc yacaj más oquitaquej, yej san Jesús iselti. </div>
<div class='p'>
<span class="verse" id="MK9_9">9&#160;</span>Chica huajtemohuayaj ne ipan on tepetl, Jesús oquinnahuatij para ma ca yacaj quijlisquej on tlinon oquitaquej hasta ijcuac yejhua, aquin onochiu Tlacatl, yonoyolihuitij<a href='#FN72' epub:type='noteref' class='noteref'>‡</a> niman yonoquetzteu ne ipan itlalcon. 
<span class="verse" id="MK9_10">10&#160;</span>Yejhua ica xacaj oquijlijquej, yej san quinojliayaj tlinon quijtosnequi on ica quijtohua noyolihuitis niman noquetztehuas ne ipan itlalcon. 
<span class="verse" id="MK9_11">11&#160;</span>Quemaj oquitlajtoltijquej Jesús: </div>
<div class='p'>―¿Tlica<a href='#FN73' epub:type='noteref' class='noteref'>§</a>, tej, quijtohuaj on temachtijquej ican itlanahuatil Dios ica Elías ica oncaj achtoj huajlas xquen tejhua yejhuan Dios omitztlapejpenij para techmandaros? </div>
<div class='p'>
<span class="verse" id="MK9_12">12&#160;</span>Otlananquilij, Jesús oquimijlij: </div>
<div class='p'>―On melahuac ica Elías achtoj huajlas niman quiyectlalis nochi tlajtlamach<a href='#FN74' epub:type='noteref' class='noteref'>*</a>. Tla ijcon, ¿tlica tlajcuilolnesticaj ipan on Yectlajcuilojli ica nejhua yejhuan oninochiu Tlacatl nechtlajyohuiltisquej sanoyej niman xnechselisquej? 
<span class="verse" id="MK9_13">13&#160;</span>Pero nemechijlia ica Elías yohuajlaj, niman oquichihuilijquej nochi xcuajli tlen oquinequej quen on Yectlajcuilojli quijtohua ipan nochihuas. </div>
<div class='s'>Jesús oquipajtij se tlacatl yejhuan quipiaya on xcuajli espíritu </div>
<div class='r'>(Mt. 17.14-21; Lc. 9.37-43) </div>
<div class='p'>
<span class="verse" id="MK9_14">14&#160;</span>Quemaj ijcuac oajsiquej intech on ocsequimej nomachtijquej, oquitaquej sanoyej tojlamej san secan nemiyaj niman sequimej temachtijquej ican itlanahuatil Dios notencuicuiticatcaj inhuan on nomachtijquej. 
<span class="verse" id="MK9_15">15&#160;</span>Niman ijcuac on tojlamej oquitaquej ica yoyejcoc Jesús, sanoyej otlamojcaitaquej niman onotlajtlalojquej para oquitlajpalojtetzitoj. 
<span class="verse" id="MK9_16">16&#160;</span>Quemaj Jesús oquintlajtoltij on inomachtijcahuan: </div>
<div class='p'>―¿Tlinon ica nenmotencuicuiticatcaj inhuan on temachtijquej ican itlanahuatil Dios? </div>
<div class='p'>
<span class="verse" id="MK9_17">17&#160;</span>Quemaj se on yejhuan tehuan ompa nemiyaj, oquinanquilij: </div>
<div class='p'>―Temachtijquetl, nican onimitzajhuiquilij notelpoch yejhuan quipia se xcuajli espíritu yejhuan quinontzintilia. 
<span class="verse" id="MK9_18">18&#160;</span>Tej, nochihuiyan campaca yau in espíritu cajsi niman quitlajcali ipan tlajli, niman ompa sanoyej camaposonalquisa, niman sanoyej notlancochtijsi, niman cuecuetlaca. Yoniquintlajtlanilij in monomachtijcahuan para ma quixtilican on xcuajli espíritu, pero xohuelquej. </div>
<div class='p'>
<span class="verse" id="MK9_19">19&#160;</span>Quemaj Jesús oquimijlij: </div>
<div class='p'>―¡Oh, nemejhuamej tlacamej yejhuan xnennechneltocaj! ¿Hasta quemanon ninemis nemohuan? ¿Hasta quemanon nemechijyohuis? Xcuajhuicacan nican on telpochtli. </div>
<div class='p'>
<span class="verse" id="MK9_20">20&#160;</span>Yejhuamej ocuajhuicaquej on telpochtli ne campa nemiya Jesús. Ijcuac oquitac Jesús, nimantzin on xcuajli espíritu oquitzejtzeloj on telpochtli, niman ohuetz ipan tlajli. Onotlalcuejcuep, niman otemposonalquis. 
<span class="verse" id="MK9_21">21&#160;</span>Jesús oquitlajtoltij on tajtli: </div>
<div class='p'>―¿Quesqui xipan ica quipia motelpoch in xcuajli espíritu? </div>
<div class='p'>Yejhua oquinanquilij: </div>
<div class='p'>―Hasta ijcuac pitentzin. 
<span class="verse" id="MK9_22">22&#160;</span>Miyecpa on xcuajli espíritu quinequi quimictis. Camantica contlajcali ne ipan atl noso ne tlico. Xtechicneli niman xtechpalehui tla tihueli. </div>
<div class='p'>
<span class="verse" id="MK9_23">23&#160;</span>Jesús oquijlij: </div>
<div class='p'>―¿Tlica tinechijlia: “Tla tihuelis”? Tla yej tejhua ticneltoca, Dios nochi huelis mitzchihuilis. </div>
<div class='p'>
<span class="verse" id="MK9_24">24&#160;</span>Nimantzin on tajtli otzajtzic chicahuac: </div>
<div class='p'>―Nejhua nicneltoca, pero xnechpalehui más ma nitlaneltoca quen melahuac nonequi. </div>
<div class='p'>
<span class="verse" id="MK9_25">25&#160;</span>Ijcuac Jesús oquitac ica on tlacamej sanoyej ye nosentlalijticatcaj. Ocajhuac on xcuajli espíritu: </div>
<div class='p'>―Tejhua, aquin yoticau nontzin niman nacastzatza in telpochtli, xquisa ne ijtic, niman ma ca ocsejpa ticalaquis ijtic. </div>
<div class='p'>
<span class="verse" id="MK9_26">26&#160;</span>Ijcuacon on xcuajli espíritu otzajtzic niman oquitzejtzeloj sanoyej chicahuac. Quemaj oquis ne ijtic on telpochtli, niman ompa ocajteu sotlajtoc. Yejhua ica miyec tlacatl quijtohuaya ica yomic. 
<span class="verse" id="MK9_27">27&#160;</span>Pero Jesús ocontilan ima on telpochtli, niman oquipalehuij para onotelquetz. </div>
<div class='p'>
<span class="verse" id="MK9_28">28&#160;</span>Ijcuac Jesús ocalac ne calijtic, on inomachtijcahuan sa iseltimej oquitlajtoltijquej Jesús: </div>
<div class='p'>―¿Tlica tejhuamej xotihuelquej otiquixtijquej on xcuajli espíritu? </div>
<div class='p'>
<span class="verse" id="MK9_29">29&#160;</span>Yejhua oquinnanquilij: </div>
<div class='p'>―Nemejhuamej san nenhuelisquej nenquinquixtisquej yejhua in quen in xcuajli espíritu tla nenquichihuaj oración niman nemosahuaj. </div>
<div class='s'>Jesús ocsejpa quijtohua ica miquis </div>
<div class='r'>(Mt. 17.22-23; Lc. 9.43-45) </div>
<div class='p'>
<span class="verse" id="MK9_30">30&#160;</span>Quemaj Jesús niman inomachtijcahuan oquisquej ompa, niman opanoquej neca Galilea. Xquinequiya yejhua ma quimatican canon nemi 
<span class="verse" id="MK9_31">31&#160;</span>pampa quinmachtiaya inomachtijcahuan. Yejhua oquinmachtij, oquimijlij: </div>
<div class='p'>―Nejhua yejhuan oninochiu Tlacatl nechtemactilisquej intech on tlacamej niman nechmictisquej, pero ipan yeyi tonajli niyolihuis<a href='#FN75' epub:type='noteref' class='noteref'>†</a> niman ninoquetztehuas ipan notlalcon. </div>
<div class='p'>
<span class="verse" id="MK9_32">32&#160;</span>Pero on inomachtijcahuan xcajsicamatiyaj tlinon quimijliaya niman nomojtiayaj para quitlajtojlisquej ma quinmelajcaijli on tlen quimijlijticatca. </div>
<div class='s'>Jesús oquijtoj quen se hueli hueyixtias </div>
<div class='r'>(Mt. 18.1-5; Lc. 9.46-48) </div>
<div class='p'>
<span class="verse" id="MK9_33">33&#160;</span>Ijcuac oajsiquej ne Capernaum, ocalaquej ne ipan se cajli, niman Jesús oquintlajtoltij: </div>
<div class='p'>―¿Tlinon nencualijijtojtiayaj ne ipan ojtli? </div>
<div class='p'>
<span class="verse" id="MK9_34">34&#160;</span>Pero yejhuamej xoquinanquilijquej pampa yejhuamej cualijitojtiayaj aquinon más hueyixticaj intzajlan. 
<span class="verse" id="MK9_35">35&#160;</span>Quemaj Jesús onotlalij, niman oquinnotz on majtlactli huan ome inomachtijcahuan. Niman quemaj oquimijlij: </div>
<div class='p'>―On yejhuan quinequis hueyixtias, yejhua ma nochihua quen se tlanamactli, niman ma quinserviro nochimej. </div>
<div class='p'>
<span class="verse" id="MK9_36">36&#160;</span>Quemaj oquitilan se conetl niman oquitelquetz ne imixpan. Quemaj oquinapaloj, niman oquimijlij on inomachtijcahuan: </div>
<div class='p'>
<span class="verse" id="MK9_37">37&#160;</span>―San aquinon yejhuan nopampa quiselis yacaj yejhuan yolyemanqui<a href='#FN76' epub:type='noteref' class='noteref'>‡</a> quen yejhua in conetl, nejhua nechselia, niman on yejhuan nechselia, xsan nejhua nechselia, yej no quiselia Dios on yejhuan onechajtitlan. </div>
<div class='s'>On yejhuan xtechtlahuelita tohuan nopohua </div>
<div class='r'>(Mt. 10.42; Lc. 9.49-50) </div>
<div class='p'>
<span class="verse" id="MK9_38">38&#160;</span>Juan oquijlij Jesús: </div>
<div class='p'>―Notemachtijcau, otiquitaquej se tlacatl yejhuan ica motocatzin quintequixtiliaya on xcuajcualtin espíritus. Pero oticnahuatijquej ma ca sa ijqui ma quichihua pampa xtohuan quistinemi. </div>
<div class='p'>
<span class="verse" id="MK9_39">39&#160;</span>Quemaj Jesús oquimijlij: </div>
<div class='p'>―Ma ca xtlacahualtican pampa on yejhuan quitenquixtia notoca para quichihua on milagros xhuelis más saquin<a href='#FN77' epub:type='noteref' class='noteref'>§</a> itlaj nechijtohuilis tlen xcuajli. 
<span class="verse" id="MK9_40">40&#160;</span>On yejhuan xtlamach quijtohuaj totechcopa, on tohuan nopohua. 
<span class="verse" id="MK9_41">41&#160;</span>Tla yacaj mechmacas masqui san se vaso atl pampa nennoyaxcahuan<a href='#FN78' epub:type='noteref' class='noteref'>*</a>, melahuac quiselis itlaxtlahuil yejhuan Dios quimacas. </div>
<div class='s'>Jesús oquijtoj ica on tlajtlacojli sanoyej xcuajli </div>
<div class='r'>(Mt. 18.6-9; Lc. 17.1-2) </div>
<div class='p'>
<span class="verse" id="MK9_42">42&#160;</span>’San aquinon yejhuan quitlajcalis ipan tlajtlacojli semej yejhuamej in pipitiquej yejhuan nechneltoca quiselis ihueyi tlahuel Dios. Más cuajli yesquia, ijcuac xe quichihua on tlajtlacojli, iquechtlan quipilohuilisquiaj se tetl yejhuan imetl on molino, niman contlajcalisquiaj ne ipan on mar. 
<span class="verse" id="MK9_43">43&#160;</span>Niman tla moma mitzchihuilia titlajtlacohua, xtequi. Ijcon xchihua pampa más cuajli ticpias san se moma ijcuac ticalaquis ne ilhuicac xquen tiquimpias ome momahuan niman tias ne mictlan campa on tlitl tetlatij para nochipa, 
<span class="verse" id="MK9_44">44&#160;</span>niman campa on ocuilimej nochipa quicuasquej motlalnacayo, niman campa on tlitl xcaman sehuis. 
<span class="verse" id="MK9_45">45&#160;</span>Niman tla mocxi mitzchihuilia titlajtlacohua, xtequi. Ijcon xchihua pampa más cuajli ticpias san se mocxi ijcuac ticalaquis ne ilhuicac, xquen tla tajsitias niman yej mitzontlajcalis ne mictlan, 
<span class="verse" id="MK9_46">46&#160;</span>ne campa on ocuilimej nochipa quicuasquej motlalnacayo, niman on tlitl xcaman sehuis. 
<span class="verse" id="MK9_47">47&#160;</span>Niman tla mixtololoj mitzchihuilia para titlajtlacohua, xquixti. Ijcon xchihua pampa más cuajli ticpias san se mixtololoj ijcuac ticalaquis ne campa Dios tlamandarohua, xquen tla tajsitias niman yej mitzontlajcalis ne mictlan, 
<span class="verse" id="MK9_48">48&#160;</span>campa on ocuilimej nochipa quicuasquej motlalnacayo, niman on tlitl xcaman sehuis. 
<span class="verse" id="MK9_49">49&#160;</span>Nochimej on yejhuan quintlatlatas on tlajtlacojli, quimatisquej sanoyej ohuijticaj<a href='#FN79' epub:type='noteref' class='noteref'>†</a>, pero on Espíritu Santo yejhua quimpalehuis. </div>
<div class='p'>
<span class="verse" id="MK9_50">50&#160;</span>’Sanoyej cuajli on istatl para tlacuajli, pero ijcuac xoc poyec, xacaj ocsejpa hueli quichihuilia para poyeya. Xnemican cuajli sa no ijqui quen on istatl, niman xchantican inhuan ocsequimej ican yolsehuilistli.  </div>
<div class='psalmlabel' id='MK10_0'> 10</div>
<div class='s'>Jesús oquijtoj ica xcuajli para se tlacatl noxotonis ihuan isihuau </div>
<div class='r'>(Mt. 19.1-12; Lc. 16.18) </div>
<div class='p'>
<span class="verse" id="MK10_1">1&#160;</span>Quemaj Jesús oquis ompa, niman oyaj ne Judea, niman ne campa iquisayan tonaltzintli campaca on atentli itoca Jordán. Ompa ocsejpa miyec tlacamej onosentlalijquej, niman ocsejpa Jesús opeu quinmachtia ijcon quen nochipa quichihuaya. 
<span class="verse" id="MK10_2">2&#160;</span>Niman sequimej fariseos oquinisihuijquej Jesús para quitlatlatasquej. Oquitlajtoltijquej: </div>
<div class='p'>―¿On tlanahuatijli cahuilia se tlacatl noxotonis ihuan isihuau? </div>
<div class='p'>
<span class="verse" id="MK10_3">3&#160;</span>Quemaj Jesús oquinnanquilij, oquimijlij: </div>
<div class='p'>―¿Quen otlanahuatij Moisés? </div>
<div class='p'>
<span class="verse" id="MK10_4">4&#160;</span>Yejhuamej oquijlijquej: </div>
<div class='p'>―Itlanahuatil Moisés cahuilia se tlacatl quitlalia se amatl campa quijtohua ica noxotonia ihuan isihuau. </div>
<div class='p'>
<span class="verse" id="MK10_5">5&#160;</span>Jesús oquimijlij: </div>
<div class='p'>―Moisés oquitlalij on tlanahuatijli pampa on tlacamej sanoyej<a href='#FN80' epub:type='noteref' class='noteref'>*</a> yoltechicajquej. 
<span class="verse" id="MK10_6">6&#160;</span>Pero ijcuac Dios oquitlalij in tlalticpactli, oquitlalij se tlacatl niman se sihuatl. 
<span class="verse" id="MK10_7">7&#160;</span>Yejhua ica on tlacatl cahuas itaj niman inan para nosentlalis ihuan isihuau. 
<span class="verse" id="MK10_8">8&#160;</span>Ijcon, tej, on omemej sa se huajnochihuasquej quen se tlacatl. Ijcon, tej, yejhuamej xoc omemej, yej yonochijquej san se. 
<span class="verse" id="MK10_9">9&#160;</span>Yejhua ica ma ca yacaj tlacatl quixelos on tlen Dios oquinsentlalij. </div>
<div class='p'>
<span class="verse" id="MK10_10">10&#160;</span>Ijcuac oyajquej ne calijtic, on inomachtijcahuan ocsejpa quitlajtlanilijquej para ma quinmelajcaijlij on tlen oquimijlijcaj on fariseos. 
<span class="verse" id="MK10_11">11&#160;</span>Quemaj oquimijlij: </div>
<div class='p'>―San aquinon yejhuan noxotonis ihuan isihuau niman nonamictis ihuan ocse sihuatl, yejhua sihuapajpatla. Yejhua tlajtlacohua itech ica on achtoj isihuau. 
<span class="verse" id="MK10_12">12&#160;</span>Niman no tla se sihuatl noxotonis ihuan ihuehuentzin, niman nonamictis ihuan ocse tlacatl, yejhua tlacapajpatla. </div>
<div class='s'>Dios hueli quinmandarohua yejhuamej on yejhuan yolyemanquej quen yejhuamej on coconej </div>
<div class='r'>(Mt. 19.13-15; Lc. 18.15-17) </div>
<div class='p'>
<span class="verse" id="MK10_13">13&#160;</span>Quemaj sequimej oquinhuicaquej inconehuan para ma quinmatoca Jesús, pero on inomachtijcahuan opejquej quimajhuaj on yejhuan quinhuajhuicayaj. 
<span class="verse" id="MK10_14">14&#160;</span>Pero ijcuac Jesús oquitac, ocualan, niman oquimijlij: </div>
<div class='p'>―Xquincahuacan on coconej notech ma huajlacan, niman ma ca xquinteltican pampa yejhuan yolyemanquej<a href='#FN81' epub:type='noteref' class='noteref'>†</a> quen in coconej calaquisquej ne campa Dios tlamandarohua. 
<span class="verse" id="MK10_15">15&#160;</span>Ica tlen melahuac nemechijlia ica on yejhuan xquiselis itequihuayo Dios quen yacaj conetl, xqueman ompa calaquis campa Dios tlamandarohua. </div>
<div class='p'>
<span class="verse" id="MK10_16">16&#160;</span>Quemaj Jesús oquinnapaloj on coconej, niman oquintlalij imahuan impan, niman oquintiochiu. </div>
<div class='s'>Nochi tlacatl yejhuan cahuas nochi on tlen quipia san ipampa Jesús, quiselis se ciento más de on tlen yejhua quicahua </div>
<div class='r'>(Mt. 19.16-30; Lc. 18.18-30) </div>
<div class='p'>
<span class="verse" id="MK10_17">17&#160;</span>Niman chica Jesús quisaya, se tlacatl ohuajnotlaloj itech, niman onotlancuaquetz ixpan, niman oquitlajtoltij: </div>
<div class='p'>―Cuajli temachtijquetl, ¿tlinon nicchihuas para nicselis on nemilistli yejhuan para nochipa? </div>
<div class='p'>
<span class="verse" id="MK10_18">18&#160;</span>Jesús oquijlij: </div>
<div class='p'>―¿Tlica<a href='#FN82' epub:type='noteref' class='noteref'>‡</a> tiquijtohua ica nicuajli? Dios san yejhua iselti cuajli, niman tejhua ticnemilia ica nejhua xniDios. 
<span class="verse" id="MK10_19">19&#160;</span>Tejhua tiquimixmati itlanahuatilhuan Dios: “Ma ca xtemicti, ma ca xahuilnemi, ma ca xtlachtequi, ma ca yacaj xtlajtolquetztehuili, ma ca xtlacajcayahua, xtlacaita motaj niman monan.” </div>
<div class='p'>
<span class="verse" id="MK10_20">20&#160;</span>On tlacatl oquinanquilij: </div>
<div class='p'>―Temachtijquetl, nochi yejhua in desde niconetl nicuajtlacamatztiu. </div>
<div class='p'>
<span class="verse" id="MK10_21">21&#160;</span>Niman Jesús ocontac, niman sanoyej oquitlajsojcaitac, niman oquijlij: </div>
<div class='p'>―Sanquen mitzpolohua se cosa. Xhuiya mochan niman xnamaca on tlen ticpia, niman on tomin xquinmaca on mayanquej. Tla ijcon ticchihuas, ticpias riquezas ne ilhuicac. Niman quemaj xhuajla nohuan, niman xmomamalti mocojnepanol<a href='#FN83' epub:type='noteref' class='noteref'>§</a>. </div>
<div class='p'>
<span class="verse" id="MK10_22">22&#160;</span>Pero ijcuac on tlacatl ijcon ocac, sanoyej onajman, niman oyaj onajmantiaj pampa sanoyej rico catca. </div>
<div class='p'>
<span class="verse" id="MK10_23">23&#160;</span>Quemaj Jesús ocomintac iyehualican on inomachtijcahuan, niman oquimijlij: </div>
<div class='p'>―Sanoyej ohuijticaj<a href='#FN84' epub:type='noteref' class='noteref'>*</a> para huelis Dios quinmandaros on yejhuan ricos. </div>
<div class='p'>
<span class="verse" id="MK10_24">24&#160;</span>On inomachtijcahuan sanoyej otlamojcaitaquej ica on tlinon oquimijlij Jesús. Pero Jesús ocsejpa oquimijlij: </div>
<div class='p'>―Noconehuan, sanoyej ohuijticaj para on tlacamej calaquisquej ne campa Dios tlamandarohua on yejhuan quitlaliaj inyojlo ne ipan inrriquezas. 
<span class="verse" id="MK10_25">25&#160;</span>Más ohuijticaj para se rico calaquis ne campa Dios tlamandarohua xquen para se camello panos ne campa tlacoyonia se aguja. </div>
<div class='p'>
<span class="verse" id="MK10_26">26&#160;</span>On inomachtijcahuan sanoyej omojcatlachixquej niman ijquin oquijtojquej: </div>
<div class='p'>―Tla ijcon, tej, ¿aquinon huelis maquisas? </div>
<div class='p'>
<span class="verse" id="MK10_27">27&#160;</span>Jesús oconmintac, niman oquimijlij: </div>
<div class='p'>―On tlacamej xhuelisquej nomaquixtisquej, pero Dios huelis quinmaquixtis pampa para Dios xitlaj<a href='#FN85' epub:type='noteref' class='noteref'>†</a> ohuijticaj quichihua. </div>
<div class='p'>
<span class="verse" id="MK10_28">28&#160;</span>Quemaj Pedro oquijlij Jesús: </div>
<div class='p'>―Xquita, tejhuamej yoticajquej nochi tlen ticpiayaj, niman tiquistinemij mohuan. </div>
<div class='p'>
<span class="verse" id="MK10_29">29&#160;</span>Jesús oquinanquilij: </div>
<div class='p'>―Ica tlen melahuac nemechijlia ica san aquinon yejhuan quicahuas ichan, icnihuan, itaj, inan, isihuau, iconehuan, noso itlalhuan, san nopampa niman ipampa on cuajli tlajtojli yejhuan quitemaca temaquixtilistli, 
<span class="verse" id="MK10_30">30&#160;</span>quiselis aman ipan in tlalticpactli se ciento más de yejhua on tlen ocajteu. Quiselis se ciento más caltin, icnihuan, inanhuan, iconehuan niman itlalhuan. Pero no quiselis tlahuejli niman tlajtlamach ica quitlajyohuiltisquej. Niman ipan on tonaltin yejhuan huajlau, quiselis nemilistli yejhuan para nochipa. 
<span class="verse" id="MK10_31">31&#160;</span>Aman miyequej on yejhuan huejhueyixtoquej, ompa xoc huejhueyixtiasquej. Niman miyequej on yejhuan xhuejhueyixtoquej, ompa yejhuamej huejhueyixtiasquej. </div>
<div class='s'>Jesús ica yexpa oquijtoj ica miquis </div>
<div class='r'>(Mt. 20.17-19; Lc. 18.31-34) </div>
<div class='p'>
<span class="verse" id="MK10_32">32&#160;</span>Quemaj opeu nejnemiyaj tlejcotiayaj para Jerusalén. Jesús yaya ipan ojtli inyecapan on inomachtijcahuan, niman yejhuamej cuitlapanhuijtiayaj. Yejhuamej on inomachtijcahuan tlamojcaitayaj niman on ocsequimej tojlamej nomojtiayaj. Jesús oquinnotz on inomachtijcahuan niman ocsejpa oquimijlij on tlajtlamach<a href='#FN86' epub:type='noteref' class='noteref'>‡</a> tlinon ipan nochihuas. 
<span class="verse" id="MK10_33">33&#160;</span>Oquimijlij: </div>
<div class='p'>―Xcaquican. Aman titlejcotihuij para Jerusalén campa nejhua aquin oninochiu Tlacatl nechtemactilisquej intech on tlayecanquej tiopixquej niman intech on temachtijquej ican itlanhuatil Dios. Yejhuamej nechtlajtlacolmacasquej para nechmictisquej, niman nechtemacajsquej intech on xhebreos. 
<span class="verse" id="MK10_34">34&#160;</span>Yejhuamej on xhebreos noca huetzcasquej, niman nechchijchasquej, niman nechhuihuitequisquej niman nechmictisquej. Niman quemaj ipan yeyi tonajli niyolihuis<a href='#FN87' epub:type='noteref' class='noteref'>§</a> niman ninoquetztehuas ipan notlalcon. </div>
<div class='s'>Jesús oquitlajtlanilijquej Juan niman Jacobo ma quinchihuili se favor </div>
<div class='r'>(Mt. 20.20-28; Lc. 22.24-30) </div>
<div class='p'>
<span class="verse" id="MK10_35">35&#160;</span>Quemaj Jacobo niman Juan, iconehuan Zebedeo, oquinisihuijquej Jesús, niman oquijlijquej: </div>
<div class='p'>―Totemachtijcau, tejhuamej ticnequij xtechchihuili tlen nimitztlajtlanisquej. </div>
<div class='p'>
<span class="verse" id="MK10_36">36&#160;</span>Niman Jesús oquimijlij: </div>
<div class='p'>―¿Tlinon nenquinequij ma nemechchihuili? </div>
<div class='p'>
<span class="verse" id="MK10_37">37&#160;</span>Niman oquinanquilijquej: </div>
<div class='p'>―Xtechcahuili ma titotlalican monacastlan ijcuac tipehuas titlamandaros ican mohueyilis, se ipan moyecmacopa niman se ipan mopochmacopa. </div>
<div class='p'>
<span class="verse" id="MK10_38">38&#160;</span>Niman Jesús oquimijlij: </div>
<div class='p'>―Xnenquimatij tlinon nenquitlajtlanij. ¿Nenhuelisquej nenquijyohuisquej on tlen nejhua niquijyohuis? ¿Nenhuelisquej nenquixicosquej tlajtlamach ijcon quen nejhua nicxicos? </div>
<div class='p'>
<span class="verse" id="MK10_39">39&#160;</span>Quemaj oquinanquilijquej: </div>
<div class='p'>―Huelis titlajyohuisquej quen tejhua. </div>
<div class='p'>Ijcuacon Jesús oquimijlij: </div>
<div class='p'>―Melahuac, nentlajyohuisquej ijcon quen nejhua, niman nenquixicosquej tlajtlamach ijcon quen nejhua. 
<span class="verse" id="MK10_40">40&#160;</span>Pero yejhua on para nemotlalisquej noyecmacopa niman ipan nopochmacopa nejhua xnihuelis ompa nemechtlalis, yej ompa noTajtzin quintlalis on yejhuan yoquintlapejpenij. </div>
<div class='p'>
<span class="verse" id="MK10_41">41&#160;</span>Ijcuac on majtlactlimej nomachtijquej oquimatquej tlinon oquitlajtlanquej, sanoyej ocualanquej intechcopa Jacob niman Juan. 
<span class="verse" id="MK10_42">42&#160;</span>Niman Jesús oquinnotz niman oquimijlij: </div>
<div class='p'>―Nemejhuamej ye nenquimatztoquej ica nemij xhebreos yejhuan huejhueyixtoquej, niman yejhuamej quinmandarohuaj ocsequimej tlayecanquej, niman yejhuamej in tlayecanquej tlamandarohuaj ipan on países xican teicnelilistli<a href='#FN88' epub:type='noteref' class='noteref'>*</a>. 
<span class="verse" id="MK10_43">43&#160;</span>Pero para nemejhuamej xijqui yes. Yej aquin quinequis hueyixtias nemotzajlan ica oncaj yejhua teserviros intech ocsequimej. 
<span class="verse" id="MK10_44">44&#160;</span>San aquinon nensemej nemejhuamej yejhuan quinequis tlayecantias, ica oncaj yejhua tepalehuis quen se tlanamactli. 
<span class="verse" id="MK10_45">45&#160;</span>Pampa nejhua aquin oninochiu Tlacatl xonihuajlaj para nechtequipanosquej, yej para nitetequipanos niman nictlaxtlahuas ica nonemilis para niquinmaquixtis miyec tlacatl. </div>
<div class='s'>Jesús oquipajtij se ciego itoca Bartimeo </div>
<div class='r'>(Mt. 20.29-34; Lc. 18.35-43) </div>
<div class='p'>
<span class="verse" id="MK10_46">46&#160;</span>Niman quemaj oajsiquej ne Jericó. Niman ijcuac Jesús ye quistiaya ipan on hueyican inhuan on inomachtijcahuan niman sanoyej miyequej tlacamej, se ciego, itoca Bartimeo, iconeu Timeo, yehuaticatca ne itenco on ojtli. Quinotlajtlanilijticatca tlanechicojli. 
<span class="verse" id="MK10_47">47&#160;</span>Niman ijcuac ocac ica quitenehuayaj Jesús on yejhuan hualehua Nazaret, opeu tzajtzi: </div>
<div class='p'>―Jesús, huejca teixhuiu<a href='#FN89' epub:type='noteref' class='noteref'>†</a> ne itech David, xnechicneli<a href='#FN90' epub:type='noteref' class='noteref'>‡</a>. </div>
<div class='p'>
<span class="verse" id="MK10_48">48&#160;</span>Miyequej tlacamej ocajhuaquej niman oquijlijquej para ma ca sa ma nahuati. Pero yejhua más chicahuac tzajtziya: </div>
<div class='p'>―Huejca teixhuiu ne itech David, xnechicneli. </div>
<div class='p'>
<span class="verse" id="MK10_49">49&#160;</span>Ijcuacon Jesús onoteltij, niman oquijtoj: </div>
<div class='p'>―Xquijlican ma huajla nican. </div>
<div class='p'>Quemaj oquinotzatoj, niman oquijlijquej: </div>
<div class='p'>―Xmoyolchicahua. Xmotelquetza. Yejhua mitznotza. </div>
<div class='p'>
<span class="verse" id="MK10_50">50&#160;</span>Quemaj on ciego ompa oquichapanij on igaban, onotelquetz, niman oyaj ne campa nemi Jesús. </div>
<div class='p'>
<span class="verse" id="MK10_51">51&#160;</span>Jesús oquitlajtoltij: </div>
<div class='p'>―¿Tlinon ticnequi ma nimitzchihuili? </div>
<div class='p'>On ciego oquijlij: </div>
<div class='p'>―Temachtijquetl, xchihua para ma nitlacha. </div>
<div class='p'>
<span class="verse" id="MK10_52">52&#160;</span>Niman Jesús oquijlij: </div>
<div class='p'>―Xhuiya. Aman tihueli titlacha pampa oticneltocac ica nimitzpajtisquia. </div>
<div class='p'>Quemaj nimantzin on tlacatl ohuel otlachix, niman oyaj ihuan Jesús neca ipan ojtli.  </div>
<div class='psalmlabel' id='MK11_0'> 11</div>
<div class='s'>Jesús ocalac ne Jerusalén yetiu ipan se polocotzin quen se rey </div>
<div class='r'>(Mt. 21.1-11; Lc. 19.28-40; Jn. 12.12-19) </div>
<div class='p'>
<span class="verse" id="MK11_1">1&#160;</span>Jesús oquinisihuij Jerusalén ne ipan on tepetl itoca Olivos campa oncatcaj on pueblitos itoca Betfagé niman Betania. Ijcuacon oquintitlan omemej inomachtijcahuan, 
<span class="verse" id="MK11_2">2&#160;</span>niman oquinmijlij: </div>
<div class='p'>―Xhuiyan ne ipan on pueblito yejhuan oncaj ne tlayecapan. Niman ijcuac nemoncalactiasquej, nenquitasquej salijticaj se polocotzin<a href='#FN91' epub:type='noteref' class='noteref'>*</a> yehuan xqueman yacaj ipan tlejcohua. Xtojtomacan, tej, niman xnechajhuiquilican. 
<span class="verse" id="MK11_3">3&#160;</span>Tla yacaj mechijlia: “¿Tlica<a href='#FN92' epub:type='noteref' class='noteref'>†</a> nenquitojtomaj?” xquijlican ica nemoTeco quinequi niman ica nimantzin cuajtitlanis. </div>
<div class='p'>
<span class="verse" id="MK11_4">4&#160;</span>On omemej inomachtijcahuan oyajquej, niman oquinextijquej on polocotzin salijticaj ne ipan ojtli quiahuatenco, niman quemaj oquitojtonquej. </div>
<div class='p'>
<span class="verse" id="MK11_5">5&#160;</span>Niman sequimej tlacamej yejhuan nemiya ompa oquintlajtoltijquej on inomachtijcahuan Jesús: </div>
<div class='p'>―¿Tlica nenquitojtomaj on polocotzin? </div>
<div class='p'>
<span class="verse" id="MK11_6">6&#160;</span>Yejhuamej on inomachtijcahuan oquiteijlijquej ijcon quen oquimijlij Jesús. Niman quemaj on tlacamej oquincahuilijquej para ma cuicacan. 
<span class="verse" id="MK11_7">7&#160;</span>Niman ocuajhuicaquej on polocotzin ne itech Jesús. Ijcuacon yejhuamej oquitlalijquej intlaquen ipan on polocotzin, niman quemaj Jesús otlejcoc ipan. 
<span class="verse" id="MK11_8">8&#160;</span>Niman miyequej oquisojquej intlaquen ipan ojtli, niman sequimej oquitejtequej inxojyo on cojtin </div>
<div class='p'>
<span class="verse" id="MK11_9">9&#160;</span>On yejhuan yayaj ne tlayecapan, niman on yejhuan yayaj ne tlacuitlapan opeu tzajtzij: </div>
<div class='p'>―Ma noyectenehua Dios. Ma Dios quitiochihua on yejhuan ocuajtitlan. 
<span class="verse" id="MK11_10">10&#160;</span>Ma Dios quitiochihua on yejhuan huajlau para techmandaros cuajli quen otlamandaroj David ye huejcahui. ¡Ma Dios ne ilhuicac noyectenehua! </div>
<div class='p'>
<span class="verse" id="MK11_11">11&#160;</span>Niman ocalac Jesús ne ipan on hueyican Jerusalén, niman quemaj oyaj ne calijtic ipan on hueyi tiopan. Ompa oquitac nochi tlen quichijticatcaj. Niman pampa sanoyej<a href='#FN93' epub:type='noteref' class='noteref'>‡</a>, niman oquitlalijquej neca ipan ojtli. <a href='#FN94' epub:type='noteref' class='noteref'>§</a> ye tiotlac catca, oyaj ne Betania inhuan on inomachtijcahuan. </div>
<div class='s'>Jesús ocajhuac on cojtli yejhuan xquipiaya on tlaquilyotl </div>
<div class='r'>(Mt. 21.18-19) </div>
<div class='p'>
<span class="verse" id="MK11_12">12&#160;</span>Huajmostla ocsejpa oquisquej ne Betania, niman ne ipan ojtli Jesús apismiquiya. 
<span class="verse" id="MK11_13">13&#160;</span>Jesús ocontac ne huejca se cojtli<a href='#FN95' epub:type='noteref' class='noteref'>*</a>, itoca higuera, niman xojyo catca. Yejhua oyaj ne para quitas tla quipia itlaquilyo. Ijcuac oquinisihuij on cojtli, xoquinextilij itlaquilyo, yej san ixojyo pampa ijcuacon xe tiempo catca para quipias itlaquilyo. 
<span class="verse" id="MK11_14">14&#160;</span>Quemaj oquijlij on cojtli: </div>
<div class='p'>―Ma ca sa queman yacaj quicuas motlaquilyo. </div>
<div class='p'>Niman on inomachtijcahuan ocacquej. </div>
<div class='s'>Jesús oquichipau on hueyi tiopan </div>
<div class='r'>(Mt. 21.12-17; Lc. 19.45-48; Jn. 2.13-22) </div>
<div class='p'>
<span class="verse" id="MK11_15">15&#160;</span>Quemaj oajsiquej ne Jerusalén niman Jesús ocalaquito ne iquiahuac on hueyi tiopan. Yejhua opeu quinhuajquixtia on yejhuan ompa tlanamacayaj niman tlacohuayaj. Oquinxixinilij inmesas on yejhuan quitepatiliayaj tomin, niman insietas on yejhuan quinnamacayaj palomas. 
<span class="verse" id="MK11_16">16&#160;</span>Jesús xquitecahuiliaya para yacaj ma quitqui itlaj ne ipan on hueyi tiopan. 
<span class="verse" id="MK11_17">17&#160;</span>Quemaj Jesús oquinmachtij on tlacamej: </div>
<div class='p'>―Ye nenquimatztoquej tlinon quijtohua in Yectlajcuilojli: “Nochan itoca yes cajli campa nochihua oración para nochimej on tlacamej chanejquej ipan nochi países”, pero nemejhuamej yonencuepquej campa on tlachtequej nosentlaliaj. </div>
<div class='p'>
<span class="verse" id="MK11_18">18&#160;</span>Quemaj on tlayecanquej tiopixquej niman on temachtijquej ican itlanhuatil Dios ocacquej, niman quemaj opejquej quitejtemohuaj quen ijqui quimictisquej. Yejhuamej sanoyej nomojtiayaj, pampa oquimatquej ica nochimej on tlacamej cuelcaquiyaj on itemachtil Jesús. 
<span class="verse" id="MK11_19">19&#160;</span>Ijcuac otlayohuac, Jesús niman on inomachtijcahuan oquisquej ipan on hueyican. </div>
<div class='s'>Jesús otemachtij yejhua ica on tlaneltocalistli </div>
<div class='r'>(Mt. 21.20-22) </div>
<div class='p'>
<span class="verse" id="MK11_20">20&#160;</span>Huajmostla cualcan oyajquej, niman oquitaquej ica on higuera yohuac hasta ipan inelhuayo. 
<span class="verse" id="MK11_21">21&#160;</span>Ijcuacon Pedro oquelnamic quen Jesús ocajhuac on cojtli<a href='#FN96' epub:type='noteref' class='noteref'>†</a>, niman oquijlij: </div>
<div class='p'>―Notemachtijcau, xquita on higuera yejhuan oticajhuac para ma ca sa tlaquis. Aman yejhua yohuac. </div>
<div class='p'>
<span class="verse" id="MK11_22">22&#160;</span>Quemaj Jesús oquimijlij: </div>
<div class='p'>―Xtlaneltocacan itech Dios. 
<span class="verse" id="MK11_23">23&#160;</span>Ica tlen melahuac nemechijlia, san aquinon quijlisquia yejhua on tepetl: “Xmejcuani nican niman xcalaqui ne ijtic on mar”, niman xometlamatztias ipan iyojlo, on tlen quijtos nochihuas. 
<span class="verse" id="MK11_24">24&#160;</span>Yejhua ica nemechijlia ica nochi on tlen nenquitlajtlanij ijcuac nenquichihuasquej oración, xneltocacan ica nenquiselisquej, niman nenquipiasquej. 
<span class="verse" id="MK11_25">25&#160;</span>Niman no ijqui, tej, ijcuac nenquichihuasquej oración, xtlapojpolhuican on yejhuan mechchihuiliaj on tlen xcuajli, para ijcon on nemoTajtzin yejhuan nemi ne ilhuicac no mechtlapojpolhuis ica nemotlajtlacol. 
<span class="verse" id="MK11_26">26&#160;</span>Tla nemejhuamej xnentetlapojpolhuiyaj, yejhua no xmechtlapojpolhuis. </div>
<div class='s'>On huejhueyi tiopixquej oquitlajtoltijquej Jesús aquinon oquimacac tequihuajyotl </div>
<div class='r'>(Mt. 21.23-27; Lc. 20.1-8) </div>
<div class='p'>
<span class="verse" id="MK11_27">27&#160;</span>Quemaj ocsejpa oajsiquej ne Jerusalén. Niman chica Jesús ompa quistinemiya ne ipan on hueyi tiopan, oquinisihuijquej intlayecancahuan on tiopixquej niman on temachtijquej ican itlanahuatil Dios niman on tlajtlajmatquej. 
<span class="verse" id="MK11_28">28&#160;</span>Niman oquitlajtoltijquej: </div>
<div class='p'>―¿Tlen tequihuajyotl ticpia para ticchihua yejhua on tlajtlamach<a href='#FN97' epub:type='noteref' class='noteref'>‡</a>? ¿Aquinon, tej, omitzmacac yejhua on tequihuajyotl ica oticchiu on tlajtlamach? </div>
<div class='p'>
<span class="verse" id="MK11_29">29&#160;</span>Quemaj Jesús oquimijlij: </div>
<div class='p'>―Nejhua no nicpia tlen nemechtlajtoltis. Tla nennechijlisquej, nejhua no nemechijlis ican tlen tequihuajyotl nicchihua in tlajtlamach. 
<span class="verse" id="MK11_30">30&#160;</span>Xnechijlican, ¿aquinon ocuajtitlan Juan para otlacuatequij? ¿Dios ocuajtitlan noso on tlacamej ocuajtitlanquej? </div>
<div class='p'>
<span class="verse" id="MK11_31">31&#160;</span>Quemaj yejhuamej opejquej ijquin quinochtacatlajtlajtoltiayaj: </div>
<div class='p'>―¿Quen ijqui tiquijlisquej? Tla tiquijtosquej ica Dios ocuajtitlan, yejhua ijquin techijlis: “Tla ijcon, ¿tlica xonenquineltocaquej on tlen Juan oquijtoj notechica?” 
<span class="verse" id="MK11_32">32&#160;</span>Niman xhueli tiquijtohuaj ica on tlacamej ocuajtitlanquej Juan. Yejhuamej nomojtiayaj, pampa nochimej quijtohuayaj ica Juan melahuac se tiotlajtojquetl catca. </div>
<div class='p'>
<span class="verse" id="MK11_33">33&#160;</span>Yejhua ica oquijlijquej Jesús: </div>
<div class='p'>―Xticmatij aquinon ocuajtitlan. </div>
<div class='p'>Quemaj oquimijlij: </div>
<div class='p'>―Yejhua ica nejhua no xnemechijlis aquinon onechmacac tequihuajyotl ica nicchihua in tlajtlamach.  </div>
<div class='psalmlabel' id='MK12_0'> 12</div>
<div class='s'>Jesús oquitlalij se ejemplo yejhua ica on xcuajcualtin tlacamej yejhuan oquitequitiltijquej on tlajli </div>
<div class='r'>(Mt. 21.33-46; Lc. 20.9-19) </div>
<div class='p'>
<span class="verse" id="MK12_1">1&#160;</span>Quemaj Jesús opeu quintlaliliaj ejemplos, oquimijlij: </div>
<div class='p'>―Sen tlalejquetl oquitocac miyec uvas. Quemaj ocorraltij niman oquichijchiu se pilaj campa quipatzcasquej on uvas. Niman no oquichijchiu se torre para huelis quitlajpias on itlal. Niman quemaj oquinnextij sequimej medieros yejhuan tehuan tlaxelohuaj para quitlajpiasquej on uvas. Quemaj on tlalejquetl onejcuanij niman oyaj ipan ocse país. 
<span class="verse" id="MK12_2">2&#160;</span>Ijcuac oyejcoc on tonaltin para quitequisquej on uvas, on tlalejquetl oquititlan se itequichihuilijcau para ma quintlajtlaniliti on medieros on quech yejhua quitocarohua quiselis. 
<span class="verse" id="MK12_3">3&#160;</span>Pero yejhuamej ocajsiquej, niman oquimajmailijquej on tequichihuilijquetl. Ocontitlanquej niman xitlaj<a href='#FN98' epub:type='noteref' class='noteref'>*</a> oquimacaquej. 
<span class="verse" id="MK12_4">4&#160;</span>Quemaj on tlalejquetl oquititlan ocse itequichihuilijcau, niman on tlacamej oquitemojmotlaquej ipan itzontecon niman oquipijpinajtijquej. 
<span class="verse" id="MK12_5">5&#160;</span>Quemaj on tlalejquetl oquititlan ocse itequichihuilijcau, niman on medieros oquimictijquej. Miyequej ocsequimej no ijqui oquinchihuilijquej. Sequimej oquinmajmailijquej, niman sequimej oquinmictijquej. </div>
<div class='p'>
<span class="verse" id="MK12_6">6&#160;</span>’On tlalejquetl sa iconeu itech ohuajnocau, yejhuan sanoyej<a href='#FN99' epub:type='noteref' class='noteref'>†</a> quitlajsojtlaya<a href='#FN100' epub:type='noteref' class='noteref'>‡</a>. Quemaj sa ye ica quej yejhua oquititlan. On tlalejquetl quinemiliaya: “In noconeu quemaj quitlacaitasquej.” 
<span class="verse" id="MK12_7">7&#160;</span>Pero ijcuac on teconeu oajsic ne ipan on tlatocyo ican uvas, on medieros oquijtojquej: “Yejhua in iconeu on tlalejquetl. Ijcuac miquis itaj, yejhua yes iyaxca<a href='#FN101' epub:type='noteref' class='noteref'>§</a> nochi in tlajli. Aman ma ticmictican iconeu niman in tlajli toyaxca yes.” 
<span class="verse" id="MK12_8">8&#160;</span>Quemaj ocajsiquej, oquimictijquej, niman itlalnacayo oquixtijquej ne ipan on tlatocyo ican uvas. </div>
<div class='p'>
<span class="verse" id="MK12_9">9&#160;</span>Quemaj Jesús oquintlajtoltij: </div>
<div class='p'>―Aman, tej, iteco on tlatocyo ican uvas, ¿tlinon quinchihuilis on xcuajcualtin medieros? Yejhua, tej, yas niman quinmimictis on medieros, niman on tlatoctli ocsequimej quinmacas. </div>
<div class='p'>
<span class="verse" id="MK12_10">10&#160;</span>Nemejhuamej cuajli nenquimatij quen ijqui quijtohua on tiotlajtojli: </div>
<div class='q'>On tetl yejhuan on tepanchijquej xoquiselijquej, aman yejhua yonotlalij yacatztica. </div>
<div class='q'>
<span class="verse" id="MK12_11">11&#160;</span>Yejhuan in ijqui oquitlalij on toTeco niman ticmojcaitaj tlen tiquitaj. </div>
<div class='p'>
<span class="verse" id="MK12_12">12&#160;</span>On tlayecanquej intech on hebreos quinequiyaj cajsisquej Jesús para quitzacuasquej, pampa quimatzticatcaj ica on ejemplo oquintenehuilij yejhuamej. Pero xocajsiquej, pampa nomojtiayaj quincualanisquej on tlacamej. Yejhua ica ocajtejquej niman xitlaj oquichihuilijquej. </div>
<div class='s'>Quitocarohua quimacasquej on tequihuaj tlen yejhua iyaxca niman quimacasquej Dios on tlen yejhuan iyaxca </div>
<div class='r'>(Mt. 22.15-22; Lc. 20.20-26) </div>
<div class='p'>
<span class="verse" id="MK12_13">13&#160;</span>Quemaj oquintitlanquej sequimej fariseos niman sequimej herodianos para quichihualtisquej Jesús quijtos itlaj ican itlajtol yejhuan huelis ica quiteixpanhuisquej. 
<span class="verse" id="MK12_14">14&#160;</span>Yejhuamej ohualajquej, niman oquijlijquej Jesús: </div>
<div class='p'>―Temachtijquetl, ticmatztoquej ica nochipa tiquijtohua on tlen melahuac. Tejhua xtictencaqui on tlen quijtohuaj motech ica on tlacamej masqui huejhueyixtoquej. Yej melahuac ticteititia quen Dios quinequi ma titohuicacan. Xtechijli, ¿itlanahuatil Moisés techcahuilia titlatlaxtlahuasquej ican impuestos itech César yejhuan itequihuaj on país de Roma? ¿Tontlatlaxtlahuasquej, noso xtontlatlaxtlahuasquej? </div>
<div class='p'>
<span class="verse" id="MK12_15">15&#160;</span>Jesús oquitac inyojlo ica omexayacyejquej. Yejhua ica oquimijlij: </div>
<div class='p'>―¿Tlica<a href='#FN102' epub:type='noteref' class='noteref'>*</a> nennechchihualtisnequij ma nemechijli itlaj yejhuan ica huelis nennechteixpanhuisquej? Xnechajcuilican se tomin para ma niquita. </div>
<div class='p'>
<span class="verse" id="MK12_16">16&#160;</span>Yejhuamej ocuajquiquej se tomin, niman Jesús oquintlajtoltij: </div>
<div class='p'>―¿Aquinon ixayac yejhua in, niman aquinon itocayo in nican tlajcuilolnesticaj ipan in tomin? </div>
<div class='p'>Yejhuamej oquinanquilijquej: </div>
<div class='p'>―On tequihua César yejhuan quimandarohua nochi on país itoca Roma. </div>
<div class='p'>
<span class="verse" id="MK12_17">17&#160;</span>Quemaj Jesús oquimijlij: </div>
<div class='p'>―Xmacacan César on tlen yejhua iyaxca, niman xmacacan Dios on tlen yejhua iyaxca. </div>
<div class='p'>Yejhuamej sanoyej otlamojcaitaquej ijcon quen oquinnanquilij. </div>
<div class='s'>Masqui totlalnacayo miquis toespíritu nemis </div>
<div class='r'>(Mt. 22.23-33; Lc. 20.27-40) </div>
<div class='p'>
<span class="verse" id="MK12_18">18&#160;</span>Niman oquitacoj Jesús sequimej saduceos yejhuan quijtohuaj ica xhuelis yolihuisquej<a href='#FN103' epub:type='noteref' class='noteref'>†</a> on mimiquej. Quemaj oquijlijquej: </div>
<div class='p'>
<span class="verse" id="MK12_19">19&#160;</span>―Temachtijquetl, Moisés oquijcuiloj para tejhuamej ica tla yacaj icniu miqui niman cajtehua isihuau, niman tla xitlaj<a href='#FN104' epub:type='noteref' class='noteref'>‡</a> iconeu cajtehua, icniu ihuan nonamictis isihuau niman ma yejhua tlaxinacho quen icniu yesquia. 
<span class="verse" id="MK12_20">20&#160;</span>Aman, tej, nemiyaj chicomemej icniutin yejhuan tlacamej. Yejhua on yejhuan yencuiyotl ononamictij, pero omic niman xitlaj iconeu ocajteu. 
<span class="verse" id="MK12_21">21&#160;</span>Yejhua ica on ica ome teicniu no ihuan ononamictij, niman no omic. Nion yejhua xocajteu iconeu. No ijqui opanoc on ica yeyi teicniu. 
<span class="verse" id="MK12_22">22&#160;</span>Niman no ijqui opanoc inhuan on ocsequimej hasta ijqui otlanquej on chicomemej. Niman nochimej inhuan ononamictijquej, pero xoquipixquej inconeu. Niman quemaj on sihuatl no omic. 
<span class="verse" id="MK12_23">23&#160;</span>Xtechijli, ijcuac yolihuilos, ¿catlejhua itech tesihuau yes de yejhuamej on chicomemej icniutin, pampa nochimej oquipixquej quen insihuau? </div>
<div class='p'>
<span class="verse" id="MK12_24">24&#160;</span>Jesús oquimijlij: </div>
<div class='p'>―Nenquijnehuaj pampa xnenquimatij tlinon quijtohua on Yectlajcuilojli, nion nenquimatij ica Dios nochi hueli quichihua. 
<span class="verse" id="MK12_25">25&#160;</span>Ijcuac on mimiquej yolihuisquej, xnonamictisquej nion on tatajtin quitemacasquej imichpochhuan para ma nonamictican. Ijcuacon nemisquej quen iilhuicactequitcahuan<a href='#FN105' epub:type='noteref' class='noteref'>§</a> Dios yejhuan nemij ne ilhuicac. 
<span class="verse" id="MK12_26">26&#160;</span>Niman aman on ica yolisquej niman noquetztehuasquej on mimiquej, ¿xnenquimomachtianij iamau Moisés campa oquijcuiloj on tiotlajtojli ica Dios nemiya ne ijtic on tlacotepajsojli, niman oquinotz Moisés? Oquijlij ijquin: “Nejhua niiDios Abraham, niman niiDios Isaac, niman niiDios Jacob.” 
<span class="verse" id="MK12_27">27&#160;</span>Dios oquijtoj ijquin saquin<a href='#FN106' epub:type='noteref' class='noteref'>*</a> ijcuac yomiquej yejhuamej on tlacamej, pero Dios xejhua inDios on mimiquej. Yejhua inDios on yoltoquej. Nemejhuamej yejhua in ica nenquipolohuaj sanoyej. </div>
<div class='s'>Jesús oquijtoj catlejhua tlanahuatijli más hueyi quijtosnequi </div>
<div class='r'>(Mt. 22.34-40) </div>
<div class='p'>
<span class="verse" id="MK12_28">28&#160;</span>Ohuajlaj se temachtijquetl ican itlanhuatil Dios, niman yejhua ocac quen ijqui notencuicuiyaj Jesús. Yejhua ocac ica Jesús cuajli otlananquilij. Yejhua ica on temachtijquetl oquitlajtoltij: </div>
<div class='p'>―¿Catlejhua más hueyi quijtosnequi on tlanahuatijli de nochi? </div>
<div class='p'>
<span class="verse" id="MK12_29">29&#160;</span>Jesús oquinanquilij: </div>
<div class='p'>―On tlanahuatijli yejhuan más hueyi quijtosnequi yejhua in: “Xcaquican tlacamej yejhuan huajlehuaj ne Israel. ToTeco Dios, yejhua san se. 
<span class="verse" id="MK12_30">30&#160;</span>Xtlajsojtla<a href='#FN107' epub:type='noteref' class='noteref'>†</a> on moTeco Dios ican nochi moyojlo, ican nochi moalma, ican nochi motlamachilis, niman ican nochi mochicahualis.” Yejhua in, tej, tlanahuatijli yejhuan más hueyi quijtosnequi. 
<span class="verse" id="MK12_31">31&#160;</span>Niman on ica ome tlanahuatijli san yejhua in: “Xquintlajsojtla ocsequimej no ijqui quen tejhua timotlajsojtla.” Xitlaj ocse tlanahuatiltin yejhuan más hueyi quijtosnequi quen yejhua in ome. </div>
<div class='p'>
<span class="verse" id="MK12_32">32&#160;</span>On temachtijquetl ican itlanahuatil Dios oquijlij Jesús: </div>
<div class='p'>―Temachtijquetl, otiquijtoj cuajli. Melahuac, san se Dios nemi, niman xacaj ocse Dios. 
<span class="verse" id="MK12_33">33&#160;</span>Tla tictlajsojtlasquej Dios ican nochi toyojlo, ican nochi totlamachilis, ican nochi toalma niman ican nochi tochicahualis, niman tla tictlajsojtlasquej nochi tlacatl ijcon quen tejhuamej titotlajsojtlaj, yejhua ica in más ticpactiaj Dios xquen itlaj huentli tictlatisquiaj noso itlaj ica titlamanasquiaj. </div>
<div class='p'>
<span class="verse" id="MK12_34">34&#160;</span>Ijcuac Jesús oquitac ica cuajli oquinanquilij, oquijlij: </div>
<div class='p'>―San polihui achijtzin para timotemacas itech Dios para yejhua mitzmandaros. </div>
<div class='p'>Niman xoc yacaj onoyolchicau para itlaj quitlajtoltis. </div>
<div class='s'>Jesús más hueyixticaj xquen David </div>
<div class='r'>(Mt. 22.41-46; Lc. 20.41-44) </div>
<div class='p'>
<span class="verse" id="MK12_35">35&#160;</span>Quemaj ijcuac Jesús temachtiaya ne ipan on hueyi tiopan, quijtohuaya: </div>
<div class='p'>―¿Tlica on temachtijquej ican itlanahuatil Dios quijtohuaj ica Cristo, yejhuan Dios oquitlapejpenij para temandaros, yejhua teconeu ne itech David? 
<span class="verse" id="MK12_36">36&#160;</span>Sa no yejhua David oquimelajcaijtoj ican on Espíritu Santo: </div>
<div class='q'>NoDios oquijlij noTeco: “Xmotlali nican ipan noyecma hasta queman nimitztlalis tlayecanquetl intech on yejhuan motlahuelicnihuan.” </div>
<div class='q'>
<span class="verse" id="MK12_37">37&#160;</span>Tla David ijcon oquijtoj ica Cristo yejhua iTeco, tla ijcon, tej, ¿quen ijqui Cristo hueli huejca teixhuiu<a href='#FN108' epub:type='noteref' class='noteref'>‡</a> itech David? </div>
<div class='p'>Niman on tlacamej sanoyej miyequej quicaquiyaj ican pactli. </div>
<div class='s'>Jesús oquijtoj ica ma ca titohuicasquej quen nohuicaj on temachtijquej ican itlanhuatil Dios </div>
<div class='r'>(Mt. 23.1-36; Lc. 11.37-54; 20.45-47) </div>
<div class='p'>
<span class="verse" id="MK12_38">38&#160;</span>Yejhua más quinmachtiaya, oquimijlij: </div>
<div class='p'>―Xmotacan sa no nemejhuamej intech on temachtijquej ican tlanahuatijli yejhuan cuelitaj tlaquenhuejhueyac quistinemij. Yejhuamej cuelitaj quistinemisquej ican intlaquen huejhueyaquej para nochi tlacatl quinemilis ica on temachtijquej ican itlanahuatil Dios sanoyej hueyixticaj. Niman cuelitaj ijcuac tlacamej quintlajpalohuaj neca ipan plaza. 
<span class="verse" id="MK12_39">39&#160;</span>Yejhuamej no quinequij on más cuajcualtin sietas, ne ipan on tiopantin. Niman quinequi quipiasquej on yejhuan más huejhueyixtoquej sietas ne campa ilhuipan. 
<span class="verse" id="MK12_40">40&#160;</span>Niman quinchancuiliaj on sihuacahualtzitzintin<a href='#FN109' epub:type='noteref' class='noteref'>§</a>, niman quichihuaj oración sanoyej huejcahuij para on tlacamej ma cuajli tlanemilican intech. Yejhuamej, tej, quiselisquej más hueyi castigo. </div>
<div class='s'>Sen sihuacahualtzintli oquimacac Dios ihuentomin </div>
<div class='r'>(Lc. 21.1-4) </div>
<div class='p'>
<span class="verse" id="MK12_41">41&#160;</span>Jesús yehuaticatca ne nisiu itech on caja ne ipan on hueyi tiopan campa contlaliaj on huentomin. Ompa oquintac on tlacamej concajticatcaj inhuentomin. Miyequej yejhuan ricos conxinijticatcaj miyec tomin. 
<span class="verse" id="MK12_42">42&#160;</span>No ohuajlaj se sihuacahualtzintli<a href='#FN110' epub:type='noteref' class='noteref'>*</a> mayanqui. Ocahuaco ome centavito, sanoyej achijtzin tomin. 
<span class="verse" id="MK12_43">43&#160;</span>Quemaj Jesús oquinnotz on inomachtijcahuan, niman oquimijlij: </div>
<div class='p'>―Ica tlen melahuac nemechijlia ica yejhua in mayanqui sihuacahualtzintli más hueyi oquitlalij ihuentomin xquen nochimej ocsequimej yejhuan yocahuacoj intomin ipan on caja. 
<span class="verse" id="MK12_44">44&#160;</span>Yejhuamej on yejhuan ricos quitemacaj san yejhua on tlen yoquinsobraroj. Pero in sihuatl, masqui mayanqui, oquitemacac nochi hasta on tlen ica nopanoltisquia.  </div>
<div class='psalmlabel' id='MK13_0'> 13</div>
<div class='s'>Jesús oquijtoj ica on hueyi tiopan xoxotonis </div>
<div class='r'>(Mt. 24.1-2; Lc. 21.5-6) </div>
<div class='p'>
<span class="verse" id="MK13_1">1&#160;</span>Ijcuac Jesús huajquistiaya ne ipan on hueyi tiopan, se on inomachtijcau oquijlij: </div>
<div class='p'>―Notemachtijcau, xquita. Sanoyej huejhueyimej on temej yejhuan ica tlachijchiutin on caltin niman sanoyej<a href='#FN111' epub:type='noteref' class='noteref'>*</a> huejhueyimej on caltin. </div>
<div class='p'>
<span class="verse" id="MK13_2">2&#160;</span>Ijcuacon Jesús oquijlij: </div>
<div class='p'>―¿Tiquinta in huejhueyimej caltin? Nican xnocahuas nion se tetl tlapani ipan ocse pampa nochi quixoxotonisquej. </div>
<div class='s'>Yejcos on tonaltin ijcuac tlajyohuisquej on tlacamej </div>
<div class='r'>(Mt. 24.3-38; Lc. 21.7-24; 17.22-24) </div>
<div class='p'>
<span class="verse" id="MK13_3">3&#160;</span>Niman ijcuac yehuaticatca Jesús ne ipan on tepetl itoca Olivos ne ixpan on hueyi tiopan, Pedro, Jacobo, Juan niman Andrés san iseltimej oquitlajtoltijquej: </div>
<div class='p'>
<span class="verse" id="MK13_4">4&#160;</span>―Xtechijli, ¿quemanon ijcon nochihuas on tlajtlamach<a href='#FN112' epub:type='noteref' class='noteref'>†</a>, niman tlen tlamajhuisojli noteititis ijcuac in tlajtlamach ye pehuas nochihuas? </div>
<div class='p'>
<span class="verse" id="MK13_5">5&#160;</span>Jesús opeu quinmachtia, oquimijlij: </div>
<div class='p'>―Xmotacan sa no nemejhuamej para ma ca yacaj mechcajcayahuas, 
<span class="verse" id="MK13_6">6&#160;</span>pampa miyequej huajlasquej yejhuan ican noTocatzin cualijtojtiasquej: “Nejhua niCristo.” Niman yejhuamej quincajcayahuasquej miyequej. </div>
<div class='p'>
<span class="verse" id="MK13_7">7&#160;</span>’Niman ijcuac nencaquisquej ica oncaj guerras nisiu niman no neca huejca, ma ca xmoyolpajsolocan. Tej, nochi on ica oncaj achtopa nochihuas. Pero ijcuac ijcon nochihuas, oc<a href='#FN113' epub:type='noteref' class='noteref'>‡</a> xejhua tiempo para ipan in tlalticpactli tlatlajtlamis. 
<span class="verse" id="MK13_8">8&#160;</span>On tequihuaquej nohuijsoquisquej inhuan ocsequimej tequihuajquej, niman on países nohuijsoquisquej inhuan ocsequimej países, niman tlalolinis miyecan, niman onyas apistli. Pero in xica nochi yes, yej más onyas tlajyohuilistli. </div>
<div class='p'>
<span class="verse" id="MK13_9">9&#160;</span>’Xmotacan sa no nemejhuamej, pampa san nopampa semej nemejhuamej mechtemacasquej ne intech on tequihuajquej, niman semej nemejhuamej mechhuihuitequisquej ne ipan intiopanhuan on hebreos, niman semej nemejhuamej mechhuicasquej san nopampa ne intech on presidentes niman intech on reyes. Ijcuacon noca nentenojnotzasquej. 
<span class="verse" id="MK13_10">10&#160;</span>On cuajli tlajtojli yejhuan quitemaca temaquixtilistli achtoj noteijlis nochihuiyan, niman quemaj tlatlajtlamis. 
<span class="verse" id="MK13_11">11&#160;</span>Niman ijcuac mechajhuicasquej niman mechtemacasquej ne intech on tequihuajquej, ma ca sa xcomatztiacan tlinon nenquijtosquej, niman ma ca xnemilijtiacan. Xquijtocan tlinon Dios mechmacas para nenquijtosquej ipan on hora, pampa xnemejhuamej nentlajtosquej, yej tlajtos on Espíritu Santo. 
<span class="verse" id="MK13_12">12&#160;</span>Sequimej quintemacasquej imicnihuan para ma quinmictican pampa nechneltocaj. Niman sequimej tatajtin no ijqui quintemacasquej iconehuan para ma quinmictican pampa nechneltocaj. Niman on teconehuan noquetztehuasquej impan on tatajtin niman nanantin, niman no quintemacasquej para quinmictisquej. 
<span class="verse" id="MK13_13">13&#160;</span>Nochi tlacatl mechtlahuelitas san pampa nennechneltocaj. Pero on yejhuan quixicos nochi, on yejhua maquisas. </div>
<div class='p'>
<span class="verse" id="MK13_14">14&#160;</span>’Nenquitasquej nochihuas yejhua on tlen xcuajli tlaijtlacohua niman on tlen tetzinquixtia quitlalisquej ne campa xquitocarohua para nemis ijcon quen on tiotlajtojquetl Daniel oquijcuiloj. (Ijcuac timomachtis, xcajsicamati sanoyej cuajli.) Quemaj on yejhuan nemisquej ne Judea, ma ontlatlacsacan<a href='#FN114' epub:type='noteref' class='noteref'>§</a> neca ipan tepeyoj. 
<span class="verse" id="MK13_15">15&#160;</span>Niman on yejhuan ipan on tonajli nemis ne icuatipan on cajli, ma ca huajtemos para concuis itlaj ne icalijtic. 
<span class="verse" id="MK13_16">16&#160;</span>Niman on yejhuan nemis ne ipan imil ixtlahuacan, ma ca nocuepas ichan para concuis itlaj itlaquen. 
<span class="verse" id="MK13_17">17&#160;</span>Sanoyej xcuajli yes para on sihuamej yejhuan ipan on tonaltin yocanquej inconeu, niman on sihuamej yejhuan ipan on tonaltin tlachichitisquej. 
<span class="verse" id="MK13_18">18&#160;</span>Xchihuacan oración niman xtlajtlanilican Dios para ma ca nochihuas ijcuac sanoyej sehua, 
<span class="verse" id="MK13_19">19&#160;</span>pampa ijcuacon sanoyej miyec onyas tlajyohuilistli quen yejhuan xqueman oncaj desde ijcuac Dios oquitlalij in tlalticpactli, niman xqueman yes. 
<span class="verse" id="MK13_20">20&#160;</span>Pero toTeco xcahuilis para on tlacamej tlajyohuisquej miyec tonaltin pampa quimicnelis on yejhuan yoquintlapejpenij. Tla yejhua quincahuilisquia tlajyohuisquiaj miyec tonaltin, nochimej miquisquiaj. </div>
<div class='p'>
<span class="verse" id="MK13_21">21&#160;</span>’Niman tla ijcuacon yacaj mechijlis: “Xquitacan, nican nemi Cristo”, noso “Xquitacan, ompa on nemi”, ma ca xneltocacan. 
<span class="verse" id="MK13_22">22&#160;</span>Ma ca xneltocacan pampa huajlasquej on tlacajcayajquej yejhuan notenehuasquej Cristos noso tiotlajtojquej. Niman yejhuamej quichihuasquej on tlamajhuisoltin niman milagros para tecajcayahuasquej niman hasta on yejhuan Dios yoquintlapejpenij. Pero yejhuamej xhuelisquej quincajcayahuasquej on yejhuan Dios yoquintlapejpenij. 
<span class="verse" id="MK13_23">23&#160;</span>Xmotacan sa no nemejhuamej. Xquipia tlica<a href='#FN115' epub:type='noteref' class='noteref'>*</a> nenhuetzisquej pampa ye nemechmachiltijticaj nochi tlen nochihuas. </div>
<div class='s'>Jesús huajlas ocsejpa </div>
<div class='r'>(Mt. 24.29-35, 42-44; Lc. 21.25-36) </div>
<div class='p'>
<span class="verse" id="MK13_24">24&#160;</span>’Ijcuac yopanoquej on tonaltin ican tlajyohuilistli, xoc tlahuilos on tonaltzintli niman on metztli xoc petlanis. 
<span class="verse" id="MK13_25">25&#160;</span>On sitlalimej huajxinisquej ne ipan cielo, niman hasta on tlen cojtilijticaj on cielo nolinis. </div>
<div class='p'>
<span class="verse" id="MK13_26">26&#160;</span>’Niman quemaj nechitasquej nejhua yejhuan oninochiu Tlacatl, nihuajlas ipan on moxtli ican nohueyi poder niman ican nohueyilis. 
<span class="verse" id="MK13_27">27&#160;</span>Niman quemaj niquinhuajtitlanis on noilhuicactequitcahuan<a href='#FN116' epub:type='noteref' class='noteref'>†</a> para quinsentlalisquej nochimej on yejhuan Dios yoquintlapejpenij nochihuiyan ipan in tlalticpactli. </div>
<div class='p'>
<span class="verse" id="MK13_28">28&#160;</span>’Xcajsicamatican in ejemplo itech on higuera. Ijcuac on imahuan seliaj, niman quisa on ixouyo, nemejhuamej nenquimatij ica ye nisiu xopantlaj. 
<span class="verse" id="MK13_29">29&#160;</span>Sa no ijqui in, ijcuac nenquitasquej nochi yejhua in tlajtlamach ye nochijticaj, xmatican ica ye nisiu para nihuajnocuepas ocsejpa. 
<span class="verse" id="MK13_30">30&#160;</span>Ica tlen melahuac nemechijlia ica nochi in tlajtlamach nochihuas ijcuac xe miquij on tlacamej yejhuan nemij ipan in tiempo. 
<span class="verse" id="MK13_31">31&#160;</span>On cielo<a href='#FN117' epub:type='noteref' class='noteref'>‡</a> niman in tlalticpactli popolihuis, pero notlajtol xqueman popolihuis. </div>
<div class='p'>
<span class="verse" id="MK13_32">32&#160;</span>’On tonajli niman on hora ijcuac tlatlalpolihuis xacaj quimati, nion yejhuamej on ilhuicactequitquej ne ilhuicac nemij, nion nejhua, yejhuan niiConeu Dios. Yej san noTajtzin quimati. </div>
<div class='p'>
<span class="verse" id="MK13_33">33&#160;</span>’¡Xmotacan sa no nemejhuamej! Xtlachixtiacan niman xchihuacan oración, pampa xnenquimatij quemanon yejcos on tonajli. 
<span class="verse" id="MK13_34">34&#160;</span>In sa no ijqui quen se tlacatl yejhuan cajtehua ichan niman ompaxalohua sanoyej huejca. Niman quinnajnahuatitehua on itlaquehualhuan, niman quinmajmaca tequitl, niman ocse tlacatl cajtehua ne quiahuatenco para ma tlajpia. 
<span class="verse" id="MK13_35">35&#160;</span>Oquimijlij iteco on cajli: “Xtlachixtiacan, tej, pampa xnenquimatij quemanon nejcos, tla tlayohua, noso tlajcoihuan, noso ijcuac tzajtzitoquej on caxtiltin<a href='#FN118' epub:type='noteref' class='noteref'>§</a>, noso ijcuac yotlanes.” 
<span class="verse" id="MK13_36">36&#160;</span>Xtlachixtiacan, tej, para ma ca san isicapan nihuajnocuepas ijcuac xnennechchixtoquej, niman nemechnextijtejcos nencochij. 
<span class="verse" id="MK13_37">37&#160;</span>Niman in tlajtlamach tlen nemechijlia, nochi tlacatl niquijlia: “Ma tlachixtiacan.”  </div>
<div class='psalmlabel' id='MK14_0'> 14</div>
<div class='s'>Intlayecancahuan on hebreos quitejtemohuiliayaj quen ijqui quimictisquej Jesús </div>
<div class='r'>(Mt. 26.1-5; Lc. 22.1-2; Jn. 11.45-53) </div>
<div class='p'>
<span class="verse" id="MK14_1">1&#160;</span>Ipan ome tonajli ilhuitl yes itoca pascua. Ipan on ilhuitl quicuaj pan yejhuan xquipia tlaxocolilistli<a href='#FN119' epub:type='noteref' class='noteref'>*</a>. Niman intlayecancahuan on tiopixquej niman on temachtijquej ican itlanahuatil Dios ichtaca<a href='#FN120' epub:type='noteref' class='noteref'>†</a> quitejtemohuiliayaj quen ijqui cajcayahuasquej Jesús para cajsisquej, niman quimictisquej. 
<span class="verse" id="MK14_2">2&#160;</span>Pero quijtohuayaj ma ca ipan on ilhuitl para ma ca on tlacamej najcomanasquej. </div>
<div class='s'>Sen sihuatl oquitequilij ajhuiyalistli Jesús ipan itzontecon </div>
<div class='r'>(Mt. 26.6-13; Jn. 12.1-8) </div>
<div class='p'>
<span class="verse" id="MK14_3">3&#160;</span>Jesús nemiya ne Betania ichan Simón on yejhuan oquipatijca ijcuac palaniya inacayo. Niman ijcuac yehuaticatca ne ipan mesa, ohuajlaj se sihuatl. Ocuajquic se on quen itlaj botella yejhuan tlachijchiutli ican tetl fino. On botella tentiaya ican on ajhuiyalistli itoca nardo yejhuan sanoyej<a href='#FN121' epub:type='noteref' class='noteref'>‡</a> patioj. Quemaj yejhua oquitlapan on botella para oquitlapoj, niman oquitequilij Jesús ipan itzontecon. 
<span class="verse" id="MK14_4">4&#160;</span>Pero sequimej yejhuan ompa nemiyaj ocualanquej, niman quinnojliayaj: </div>
<div class='p'>―¿Tlica<a href='#FN122' epub:type='noteref' class='noteref'>§</a> oixpoliu in ajhuiyalistli? 
<span class="verse" id="MK14_5">5&#160;</span>In huelisquia nonamacasquia para notlanisquiaj tomin canaj sa no ijqui quen quitlani se tlacatl tla tequiti se xipan. Niman ica on tomin tiquimpalehuisquiaj on mayanquej. </div>
<div class='p'>Niman yejhuamej cajhuayaj on sihuatl. </div>
<div class='p'>
<span class="verse" id="MK14_6">6&#160;</span>Pero Jesús oquimijlij: </div>
<div class='p'>―Xcahuacan, ¿Tlica nenquipajsolohuaj? Yejhua in tlen yejhua nechchihuilia sanoyej cuajli. 
<span class="verse" id="MK14_7">7&#160;</span>Nemejhuamej nochipa nemotzajlan nenquimpiasquej on mayanquej, niman san quemanon nenquinequisquej huelis nenquinchihuilisquej cuajli. Pero nejhua xnochipa nican nennechpiasquej nemohuan. 
<span class="verse" id="MK14_8">8&#160;</span>In sihuatl oquichiu hasta campa ohuel. Yejhua yonachtojhuij ica yocajhuiyalij notlalnacayo para nechtlaltocasquej. 
<span class="verse" id="MK14_9">9&#160;</span>Ica tlen melahuac nemechijlia ica nochihuiyan ipan in tlalticpactli campa noteijlis on temachtilistli yejhuan quitemaca temaquixtilistli, no noteijlis on tlen oquichiu in sihuatl para yejhua quelnamiquisquej. </div>
<div class='s'>Judas oquinec quitemactilis Jesús </div>
<div class='r'>(Mt. 26.14-16; Lc. 22.3-6) </div>
<div class='p'>
<span class="verse" id="MK14_10">10&#160;</span>Ijcuacon Judas Iscariote, se on ica majtlactli huan ome inomachtijcahuan Jesús, oyaj intech intlayecancahuan on tiopixquej para oquintlajtlatohuilito quen ijqui huelis quinmactilis Jesús. 
<span class="verse" id="MK14_11">11&#160;</span>Ijcuac yejhuamej ijquin ocacquej, yejhuamej sanoyej opacquej, niman onotlajtolmacaquej para Judas quimacasquej tomin. Quemaj Judas opeu quitejtemohua quen ijqui quitemactilis Jesús. </div>
<div class='s'>On inomachtijcahuan Jesús otlatlajtlalijquej on tlacuajli para on ilhuitl </div>
<div class='r'>(Mt. 26.17-19; Lc. 22.7-13) </div>
<div class='p'>
<span class="verse" id="MK14_12">12&#160;</span>Ipan on achtoj tonajli ica on ilhuitl, ijcuac nocuaya on pan yejhuan xquipia tlaxocolilistli<a href='#FN123' epub:type='noteref' class='noteref'>*</a>, niman ijcuac quihuentlaliaj on borreguito, on inomachtijcahuan Jesús oquitlajtoltijquej: </div>
<div class='p'>―¿Canon ticnequi ma tihuiyan niman ma timitzcuectlalilitij on tlacuajli yejhuan ticuas ipan in ilhuitl pascua? </div>
<div class='p'>
<span class="verse" id="MK14_13">13&#160;</span>Quemaj oquintitlan omemej inomachtijcahuan, niman oquimijlij: </div>
<div class='p'>―Xhuiyan ne ipan on hueyican, niman ompa nenquinamiquisquej se tlacatl yejhuan quitqui se tzotzocojli ican atl. Xhuiyan ihuan. 
<span class="verse" id="MK14_14">14&#160;</span>Niman ne campa calaquis, xquijlican iteco on cajli: “On Temachtijquetl quijtohua: ¿canon oncaj on calijtic campa nicuas on tlajcuajli ipan on ilhuitl pascua inhuan nonomachtijcahuan?” 
<span class="verse" id="MK14_15">15&#160;</span>Niman yejhua mechititis se hueyi calijtic ye listo ne ipan on sa ica nochi caltlanepantli tlacpac. Ompa, tej, xchihuacan on tlacuajli. </div>
<div class='p'>
<span class="verse" id="MK14_16">16&#160;</span>On inomachtijcahuan oyajquej ne ipan on hueyican, niman ijqui oquinextijquej quen Jesús oquimijlij. Ompa, tej, ocuectlalijquej on tlacuajli para tlacuasquej ipan on ilhuitl pascua. </div>
<div class='s'>Jesús oquijtoj ica semej yejhuamej on inomachtijcahuan quitemactilis </div>
<div class='r'>(Mt. 26.20-25; Lc. 22.14-23; Jn. 13.21-30) </div>
<div class='p'>
<span class="verse" id="MK14_17">17&#160;</span>Ijcuac yotlayohuac, oajsic Jesús inhuan on majtlactli huan omemej nomachtijquej. 
<span class="verse" id="MK14_18">18&#160;</span>Niman ijcuac nemiyaj ne ipan mesa tlacuayaj, Jesús oquimijlij: </div>
<div class='p'>―Ica tlen melahuac nemechijlia ica semej nemejhuamej nechtemactilis. Yejhua nican tlacuajticaj nohuan. </div>
<div class='p'>
<span class="verse" id="MK14_19">19&#160;</span>Quemaj yejhuamej sanoyej onajmanquej, niman opejquej quitlajtoltiaj Jesús sesentemej: </div>
<div class='p'>―¿Tlen manin nejhua? </div>
<div class='p'>Niman ocse no oquijtoj: </div>
<div class='p'>―¿Tlen manin nejhua? </div>
<div class='p'>
<span class="verse" id="MK14_20">20&#160;</span>Jesús oquimijlij: </div>
<div class='p'>―Semej nemejhuamej nenmajtlactli huan ome yejhuan quipatzohua on pan ipan on plato campa nejhua nicpatzohua on pan. 
<span class="verse" id="MK14_21">21&#160;</span>Nejhua yejhuan oninochiu Tlacatl nimiquis ijqui quen quijtohua on Yectlajcuilojli, pero lástima para on yejhuan nechtemactilis. Más cuajli yesquia tla xqueman tlacatisquia. </div>
<div class='s'>Achtoj Santa Cena catca </div>
<div class='r'>(Mt. 26.26-29; Lc. 22.19-20; 1 Co. 11.23-26) </div>
<div class='p'>
<span class="verse" id="MK14_22">22&#160;</span>Chica tlacuajticatcaj, Jesús ocontilan on pan, niman oquimacac tlaxtlahuijli Dios. Niman quemaj ijcuac yoquitlatlapan, oquinmacac on inomachtijcahuan. Oquimijlij: </div>
<div class='p'>―Xcuacan. In pan yejhua quixnescayotia<a href='#FN124' epub:type='noteref' class='noteref'>†</a> notlalnacayo. </div>
<div class='p'>
<span class="verse" id="MK14_23">23&#160;</span>Niman quemaj ocontilan on copa niman oquimacac tlaxtlahuijli Dios. Niman quemaj oquinmacac on inomachtijcahuan, niman nochimej oconiquej. 
<span class="verse" id="MK14_24">24&#160;</span>Niman oquimijlij: </div>
<div class='p'>―In tlen nenconisquej noyesyo yejhuan ica notzimpehualtia on yencuic pacto, niman in noyesyo toyahuis para miyequej tlapojpolhuilos intlajtlacol. 
<span class="verse" id="MK14_25">25&#160;</span>Ica tlen melahuac nemechijlia ica xoc queman niconis iyayo in uva hasta ipan on tonajli ijcuac niconis yencuic iyayo on uvas campa tlamandarohua Dios. </div>
<div class='s'>Jesús oquijtoj ica Pedro quinenequis yexpa </div>
<div class='r'>(Mt. 26.30-35; Lc. 22.31-34; Jn. 13.36-38) </div>
<div class='p'>
<span class="verse" id="MK14_26">26&#160;</span>Niman ijcuac yoquinocuicatijquej se tlacuicajli, oyajquej ne ipan on tepetl itoca Olivos. 
<span class="verse" id="MK14_27">27&#160;</span>Niman Jesús oquimijlij: </div>
<div class='p'>―Nemochimej<a href='#FN125' epub:type='noteref' class='noteref'>‡</a> nemejhuamej nennechtlalcahuisquej pampa on Yectlajcuilojli ijquin quijtohua: “Nicmictis on tlajpixqui, niman on borregos pojpolihuisquej.” 
<span class="verse" id="MK14_28">28&#160;</span>Pero ijcuac nejhua yoniyoliu niman yoninoquetzteu ipan notlalcon, nias ne Galilea nemoyecapan. </div>
<div class='p'>
<span class="verse" id="MK14_29">29&#160;</span>Quemaj Pedro oquijlij: </div>
<div class='p'>―Masqui nochimej mitztlalcahuisquej, nejhua ca. </div>
<div class='p'>
<span class="verse" id="MK14_30">30&#160;</span>Pero Jesús oquijlij: </div>
<div class='p'>―Ica tlen melahuac nimitzijlia ica aman ipan in tlayohua, ijcuac xe tzajtzi on caxtil<a href='#FN126' epub:type='noteref' class='noteref'>§</a> ocpa, tejhua tiquijtos yexpa ica xtinechixmati. </div>
<div class='p'>
<span class="verse" id="MK14_31">31&#160;</span>Pero yejhua quichihuaya canica, niman oquijtoj: </div>
<div class='p'>―Masqui hasta ijqui mohuan nimiquis, nejhua xniquijtos ica xnimitzixmati. </div>
<div class='p'>Niman nochimej ijqui quijtohuayaj. </div>
<div class='s'>Jesús oquichiu oración ne Getsemaní </div>
<div class='r'>(Mt. 26.36-46; Lc. 22.39-46) </div>
<div class='p'>
<span class="verse" id="MK14_32">32&#160;</span>Quemaj oajsiquej ne campa itoca Getsemaní, niman ompa Jesús oquimijlij on inomachtijcahuan: </div>
<div class='p'>―Xmotlajtlalican nican chica nejhua nicchihuas oración. </div>
<div class='p'>
<span class="verse" id="MK14_33">33&#160;</span>Quemaj Jesús más neca oquinhuicac Pedro, Juan niman Jacobo. Niman Jesús opeu sanoyej najmana niman noyolcocohua. 
<span class="verse" id="MK14_34">34&#160;</span>Niman oquimijlij: </div>
<div class='p'>―Nejhua sanoyej ninajmana. Machisti niajmancamiquis. Nemejhuamej nican xmocahuacan, niman xtlachixtiacan. </div>
<div class='p'>
<span class="verse" id="MK14_35">35&#160;</span>Quemaj Jesús oyaj achijtzin más tlayecapan, niman onixacamantetlajcal ne ipan tlajli. Oquichiu oración tla huelisquia xquipanosquia on tlajyohuilistli yejhuan ipan huajlas. 
<span class="verse" id="MK14_36">36&#160;</span>Niman oquijtoj: </div>
<div class='p'>―NoTajtzin, tejhua tihueli nochi. Xnechmaquixti ican in tlajyohuilistli yejhuan nechcha, pero ma ca ma nochihua quen nejhua nicnequi, yej ma nochihua quen tejhua ticnequi. </div>
<div class='p'>
<span class="verse" id="MK14_37">37&#160;</span>Quemaj oyaj ne intech on inomachtijcahuan, niman oquinnextito cochtoquej. Niman oquijlij Pedro: </div>
<div class='p'>―Simón, ¿ticochi? ¿Xtihueli titlachixticaj nion se hora? </div>
<div class='p'>
<span class="verse" id="MK14_38">38&#160;</span>Niman oquimijlij: </div>
<div class='p'>―Xtlachixtiacan, niman xchihuacan oración para on diablo xmechtlatlatas para xtlajtlacocan. Melahuac, tej, nemoespíritu quinequij quichihuas cuajli, pero nemonacayo xcojtic. </div>
<div class='p'>
<span class="verse" id="MK14_39">39&#160;</span>Quemaj ocsejpa oyaj, niman oquichiu oración sa no ijqui oquijtoj. 
<span class="verse" id="MK14_40">40&#160;</span>Quemaj ocsejpa ohuajlaj, niman oquinnextijtejcoc cochij on inomachtijcahuan, pampa sanoyej cochisnequiyaj. Niman yejhuamej xquimatiyaj tlinon quijlisquej. 
<span class="verse" id="MK14_41">41&#160;</span>Niman ica yexpa ohuajlaj intech, niman oquimijlij: </div>
<div class='p'>―¿Hasta aman nencochij niman nemosehuitoquej? Yoyejcoc on hora ijcuac nechtemactilisquej. Xquitacan. Nejhua yejhuan oninochiu Tlacatl nechtemactilisquej ipan inmahuan on tlajtlacolejquej. 
<span class="verse" id="MK14_42">42&#160;</span>Xmotelquetzacan. Tiahuij. Ye huajlau on yejhuan nechtemactilis. </div>
<div class='s'>Ocajsiquej Jesús </div>
<div class='r'>(Mt. 26.47-56; Lc. 22.47-53; Jn. 18.2-11) </div>
<div class='p'>
<span class="verse" id="MK14_43">43&#160;</span>Jesús oc<a href='#FN127' epub:type='noteref' class='noteref'>*</a> tlajtojticatca ijcuac oyejcoc Judas, on yejhuan tehuan nopohua intech on majtlactli huan ome nomachtijcamej. Niman yejhua cuajhuicaya miyec tlacatl yejhuan cuajquiya inespadas, niman sequimej cuajquiyaj cojtin<a href='#FN128' epub:type='noteref' class='noteref'>†</a>. Yejhuamej huajlayaj ican intlanahuatil on tlayecanquej tiopixquej, niman on temachtijquej ican itlanahuatil Dios niman on tlajtlajmatquej. 
<span class="verse" id="MK14_44">44&#160;</span>Niman Judas, on yejhuan quitemactiliaya Jesús, ijquin oquimijlijca on tlacamej: </div>
<div class='p'>―On yejhuan nictencuas<a href='#FN129' epub:type='noteref' class='noteref'>‡</a>, yejhua Jesús. Xcajsican, cuajli xsasalocan niman xcuicacan. </div>
<div class='p'>
<span class="verse" id="MK14_45">45&#160;</span>Quemaj Judas nimantzin oquinisihuij Jesús, niman oquijlij: </div>
<div class='p'>―Notemachtijcau. </div>
<div class='p'>Niman quemaj oquitencuaj. 
<span class="verse" id="MK14_46">46&#160;</span>Quemaj oquimayauquej, niman ocajsiquej. </div>
<div class='p'>
<span class="verse" id="MK14_47">47&#160;</span>Pero semej on yejhuan ompa nemiyaj ihuan Jesús oquixicopintiaj iespada niman oquinacastzontec se tlacatl itlaquehual on más hueyi tlayecanqui intech on tiopixquej. 
<span class="verse" id="MK14_48">48&#160;</span>Quemaj Jesús oquimijlij on tlacamej: </div>
<div class='p'>―¿Onenhuajlajquej nemejhuamej ican espadas niman cojtin para nennechajsicoj quen yacaj nitlachtequetl yesquia? 
<span class="verse" id="MK14_49">49&#160;</span>Nejhua mojmostla nemohuan ninemiya para nemechmachtiaya ne ipan ihueyi tiopan Dios. Nemechmachtiaya niman xqueman onennechajsiquej. Pero onennechajsiquej para ma nochihua quen tlajcuilolnesticaj ipan on Yectlajcuilojli. </div>
<div class='p'>
<span class="verse" id="MK14_50">50&#160;</span>Quemaj on inomachtijcahuan ocajtejquej Jesús, niman ochojcholojquej. </div>
<div class='s'>Sen telpochtli ocholoj </div>
<div class='p'>
<span class="verse" id="MK14_51">51&#160;</span>Niman se telpochtli quitocaya Jesús san huejca. Niman san quitquia se sábana ica notlapachojtiaya. Niman ocajsiquej, 
<span class="verse" id="MK14_52">52&#160;</span>pero yejhua ocajteu on isábana niman ijqui oyaj tetzotzoltic. </div>
<div class='s'>Jesús nemiya ne imixpan on tetlacanonotzquej </div>
<div class='r'>(Mt. 26.57-68; Lc. 22.54-55, 63-71; Jn. 18.12-14, 19-24) </div>
<div class='p'>
<span class="verse" id="MK14_53">53&#160;</span>Quemaj ocuicaquej Jesús ne itech on más hueyi intlayecancau on tiopixquej. Niman ompa onosentlalijquej nochimej on tlayecanquej tiopixquej, niman on tlajtlajmatquej, niman on temachtijquej ican itlanahuatil Dios. 
<span class="verse" id="MK14_54">54&#160;</span>Niman Pedro ocuitlapanhuijtiaj san huejca hasta queman oajsic ne ijtic iquiahuac on cajli yejhuan ical on yejhuan más hueyi intlayecancau on tiopixquej. Niman ompa yehuaticatca inhuan on policías yejhuan tlajpiayaj ipan on hueyi tiopan. Nototonijticatcaj ne itech on tlitl. 
<span class="verse" id="MK14_55">55&#160;</span>Intlayecancahuan on tiopixquej niman nochimej on tetlacanonotzquej quitejtemohuiliayaj quen ijqui quiteixpanhuisquej Jesús para ijqui huelis quimictisquej, pero xquinextiliayaj. 
<span class="verse" id="MK14_56">56&#160;</span>Niman miyec quitlajtolquetztehuiliayaj Jesús, pero xsan se tlajtojli quipiayaj. 
<span class="verse" id="MK14_57">57&#160;</span>Sequimej huajnotelquetzquej, niman opeu quiteixpanhuiyaj. Quijtohuayaj on tlen xmelahuac. 
<span class="verse" id="MK14_58">58&#160;</span>Quijtohuayaj: </div>
<div class='p'>―Oticaquilijquej oquijtoj: “Nejhua nicxoxotonis ihueyi tiopan Dios yejhuan oquichijchijquej on tlacamej. Niman ipan yeyi tonajli ocse nicchijchihuas yejhuan xtlachijchiutli yes ican tlacamej.” </div>
<div class='p'>
<span class="verse" id="MK14_59">59&#160;</span>Pero nochimej xsan se tlajtojli quipiayaj. </div>
<div class='p'>
<span class="verse" id="MK14_60">60&#160;</span>Quemaj on más hueyixticaj tlayecanquetl intech on tiopixquej ohuajnotelquetz imixpan nochimej, niman oquitlajtoltij Jesús: </div>
<div class='p'>―¿Xitlaj ica titlananquilis? ¿Tlinon in quiteixpantilijtoquej yejhuamej in moca tejhua? </div>
<div class='p'>
<span class="verse" id="MK14_61">61&#160;</span>Pero Jesús xonahuat. Xtenanquiliaya. On más hueyixticaj tlayecanquetl intech on tiopixquej ocsejpa oquitlajtoltij, oquijlij: </div>
<div class='p'>―¿Tejhua tiCristo, tiiConeu on Dios yejhuan quiselia yectenehualistli? </div>
<div class='p'>
<span class="verse" id="MK14_62">62&#160;</span>Quemaj oquijtoj Jesús: </div>
<div class='p'>―Quemaj, nejhua. Niman nennechitasquej nejhua yejhuan oninochiu Tlacatl ninotlalis iyecmacopa Dios yejhuan quipia nochi poder. Niman no nennechitasquej nihuajlas ipan on moxtli yejhuan ne ilhuicac quisticaj. </div>
<div class='p'>
<span class="verse" id="MK14_63">63&#160;</span>Ijcuacon on más hueyixticaj tlayecanquetl intech on tiopixquej sanoyej ocualan niman onotlaquencocotontiaj<a href='#FN130' epub:type='noteref' class='noteref'>§</a>, niman oquijtoj: </div>
<div class='p'>―¿Tlinon para tiquinnequij más teteixpantilijquej? 
<span class="verse" id="MK14_64">64&#160;</span>Yonencaquej quen yocuijhuicaltij Dios. ¿Quen nenquinemiliaj nemejhuamej? </div>
<div class='p'>Quemaj yejhuamej nochimej oquitlajtlacoltijquej para ma quimictican. </div>
<div class='p'>
<span class="verse" id="MK14_65">65&#160;</span>Quemaj sequimej opejquej quichijchaj, niman oquixtlapachojquej, niman ocuijhuitequej. Niman quijliayaj: </div>
<div class='p'>―Xtlajto tiotlajtojquetl. Xtechijli aquinon omitzmailij. </div>
<div class='p'>Niman quemaj on policías yejhuan tlajpiaj ipan on hueyi tiopan ocuicaquej, niman ocuijhuitequej. </div>
<div class='s'>Pedro oquinenec Jesús </div>
<div class='r'>(Mt. 26.69-75; Lc. 22.56-62; Jn. 18.15-18, 25-27) </div>
<div class='p'>
<span class="verse" id="MK14_66">66&#160;</span>Ijcuac Pedro nemiya ne tlatzintlan ne quiahuac, ohuajlaj se sihuatl yejhuan quipalehuiya on más hueyi tlayecanquetl intech on tiopixquej. 
<span class="verse" id="MK14_67">67&#160;</span>Niman ijcuac oquitac Pedro ompa nototonijticatca itech on tlitl, opeu quitlajtlata, niman oquijlij: </div>
<div class='p'>―Tejhua no tiquistinemiya ihuan Jesús yejhuan hualehua Nazaret. </div>
<div class='p'>
<span class="verse" id="MK14_68">68&#160;</span>Pero Pedro oquinenec<a href='#FN131' epub:type='noteref' class='noteref'>*</a>, niman oquijtoj: </div>
<div class='p'>―Xniquixmati, nion nicmati tlinon on tiquijtohua. </div>
<div class='p'>Niman quemaj Pedro oquis ne quiahuac, niman oyaj ne quiahuatenco. Niman quemaj ompa otzajtzic se caxtil<a href='#FN132' epub:type='noteref' class='noteref'>†</a>. 
<span class="verse" id="MK14_69">69&#160;</span>Niman on sihuatl ocsejpa ocontac, niman oquimijlij on yejhuan ompa nemiyaj: </div>
<div class='p'>―In tlacatl tehuan nopohua itech Jesús. </div>
<div class='p'>
<span class="verse" id="MK14_70">70&#160;</span>Pero yejhua ocsejpa oquinenec, niman achijtzin más saquin<a href='#FN133' epub:type='noteref' class='noteref'>‡</a> ocsejpa yejhuamej on yejhuan ompa nemiyaj, oquijlijquej Pedro: </div>
<div class='p'>―Melahuac, tejhua titehuan pampa tejhua tihualehua ne Galilea, niman ijqui titlajtlajtohua quen yejhuamej. </div>
<div class='p'>
<span class="verse" id="MK14_71">71&#160;</span>Pedro opeu quijtohua: </div>
<div class='p'>―Ma nimiqui tla xniquijtohua on tlen melahuac. Nejhua xniquixmati on tlacatl aquin nenquijtohuaj. </div>
<div class='p'>
<span class="verse" id="MK14_72">72&#160;</span>Quemaj nimantzin otzajtziteu on caxtil ica ocpa. Quemaj Pedro oquelnamic on tlen Jesús oquijlijca: “Achtoj ijcuac xe tzajtzi on caxtil ocpa, tejhua tinechnenequis yexpa.” Niman ijcuac yejhua oquelnamic on tlajtojli opeu choca.  </div>
<div class='psalmlabel' id='MK15_0'> 15</div>
<div class='s'>Jesús ocuicaquej ixpan Pilato </div>
<div class='r'>(Mt. 27.1-2, 11-14; Lc. 23.1-5; Jn. 18.28-38) </div>
<div class='p'>
<span class="verse" id="MK15_1">1&#160;</span>Ijcuac otlanes, intlayecancahuan on tiopixquej, on tlajtlajmatquej, on temachtijquej ican itlanahuatil Dios niman nochimej on tetlacanonotzquej oquinemilijquej tlinon quichihuilisquej Jesús. Quemaj ijcuac yoquisalojquej, ocuicaquej niman quitemactilitoj ne itech on gobernador itoca Pilato. 
<span class="verse" id="MK15_2">2&#160;</span>Niman Pilato oquitlajtoltij: </div>
<div class='p'>―¿Tejhua tiinrey on hebreos? </div>
<div class='p'>Jesús oquinanquilij: </div>
<div class='p'>―Quemaj, ijqui quen tejhua tiquijtohua. </div>
<div class='p'>
<span class="verse" id="MK15_3">3&#160;</span>Niman on tlayecanquej tiopixquej quiteixpanhuiayaj ican miyec tlajtlamach<a href='#FN134' epub:type='noteref' class='noteref'>*</a>. 
<span class="verse" id="MK15_4">4&#160;</span>Quemaj Pilato ocsejpa oquitlajtoltij, oquijlij: </div>
<div class='p'>―¿Xitlaj ica titlananquilis? Xquita quech san tlajtlamach ica mitzteixpanhuijtoquej. </div>
<div class='p'>
<span class="verse" id="MK15_5">5&#160;</span>Pero Jesús xitlaj<a href='#FN135' epub:type='noteref' class='noteref'>†</a> ica oquinanquilij. Yejhua ica Pilato otlamojcaitac, niman xquimatiya tlinon quinemilis. </div>
<div class='s'>Pilato oquitemacac Jesús para ma quimajmasohualtican ne ipan on cojnepanojli </div>
<div class='r'>(Mt. 27.15-26; Lc. 23.13-25; Jn. 18.38―19.15) </div>
<div class='p'>
<span class="verse" id="MK15_6">6&#160;</span>Cada xipan ipan on ilhuitl itoca pascua, Pilato quinmacahuiliani on tlacamej se tlacatl yejhuan tzacuticatca yejhuan yejhuamej quitlajtlaniyaj. 
<span class="verse" id="MK15_7">7&#160;</span>Niman nemiya se tlacatl itoca Barrabás, tzacuticatca ihuan ocsequimej yejhuan inhuan onoquetztejca. Yejhuamej otemictijcaj ijcuac onajcomancaj. 
<span class="verse" id="MK15_8">8&#160;</span>Quemaj on tlacamej ohualajquej, niman oquitlajtlanilijquej Pilato para ma quixti se yejhuan tzacuticaj quen quichihuani nochipa ipan on ilhuitl. 
<span class="verse" id="MK15_9">9&#160;</span>Niman Pilato oquinnanquilij: </div>
<div class='p'>―¿Nenquinequij para ma nemechmacahuili inRey on hebreos? </div>
<div class='p'>
<span class="verse" id="MK15_10">10&#160;</span>Pilato ijquin oquijtoj pampa yejhua quimatzticatca ica san ican innexicol on tlayecanquej tiopixquej oquitemactilijquej Jesús. 
<span class="verse" id="MK15_11">11&#160;</span>Pero on tlayecanquej tiopixquej oquinchihualtijquej on tlacamej para ma tlajtlanican Barrabás, niman ma ca ma quitlajtlanican Jesús. 
<span class="verse" id="MK15_12">12&#160;</span>Quemaj Pilato oquintlajtoltij: </div>
<div class='p'>―¿Niman, tej, tlinon nicchihuas ihuan on yejhuan nemejhuamej nenquitocayotiaj inRey on hebreos? </div>
<div class='p'>
<span class="verse" id="MK15_13">13&#160;</span>Quemaj yejhuamej oquijlijquej chicahuac ocsejpa: </div>
<div class='p'>―¡Xmajmasohualti<a href='#FN136' epub:type='noteref' class='noteref'>‡</a> ipan cojnepanojli<a href='#FN137' epub:type='noteref' class='noteref'>§</a>! </div>
<div class='p'>
<span class="verse" id="MK15_14">14&#160;</span>Pilato oquimijlij: </div>
<div class='p'>―¿Tlinon, tej, xcuajli oquichiu? </div>
<div class='p'>Pero yejhuamej ocsejpa más chicahuac otzajtziquej: </div>
<div class='p'>―¡Xmajmasohualti ipan cojnepanojli! </div>
<div class='p'>
<span class="verse" id="MK15_15">15&#160;</span>Pampa Pilato quinequiya cuajli nocahuas inhuan on tlacamej, oquinmacahuilij Barrabás. Quemaj oquinnahuatij on isoldados para ma cuijhuitequican Jesús. Niman quemaj oquitemactilij para ma quimajmasohualtican ipan cojnepanojli. </div>
<div class='s'>On soldados ica onajahuiltijquej Jesús </div>
<div class='r'>(Mt. 27.27-31; Jn. 19.16) </div>
<div class='p'>
<span class="verse" id="MK15_16">16&#160;</span>Ijcuacon, on soldados ocuicaquej Jesús ne iquiahuac on palacio, niman oquinnotzquej nochimej on ocsequimej soldados. 
<span class="verse" id="MK15_17">17&#160;</span>Oquitlaliltijquej se tlaquentli morado, niman oquichijchijquej se huitzcorona, niman oquimaniltijquej ne ipan itzontecon. 
<span class="verse" id="MK15_18">18&#160;</span>Quemaj opeu quitlajpalohuaj, quijliayaj: </div>
<div class='p'>―¡Cuajli xnemi tejhua Rey intech on hebreos! </div>
<div class='p'>
<span class="verse" id="MK15_19">19&#160;</span>Quemaj ocuahuijhuitequej ican se ojtlatl, oquichijchaquej, niman onotlacuenquetzquej ixpan sa no ijqui quen quimahuistiliasquiaj. 
<span class="verse" id="MK15_20">20&#160;</span>Quemaj ijcuac ica yonajahuiltijquej, oquixtilijquej on tlaquentli morado, niman oquitlaliltijquej on itlaquen. Quemaj ocuicaquej para oquimajmasohualtitoj<a href='#FN138' epub:type='noteref' class='noteref'>*</a> ne ipan cojnepanojli<a href='#FN139' epub:type='noteref' class='noteref'>†</a>. </div>
<div class='s'>Jesús oquimajmasohualtijquej ne ipan cojnepanojli </div>
<div class='r'>(Mt. 27.32-44; Lc. 23.26-43; Jn. 19.17-27) </div>
<div class='p'>
<span class="verse" id="MK15_21">21&#160;</span>Ijcuacon huajpanotiaya se tlacatl itoca Simón yejhuan chanej catca ne Cirene. Yejhua itaj catca Alejandro niman Rufo, niman ohualeu campa otequitito ipan imijla. Yejhua oquinahuatijquej para ma quitqui on icojnepanol<a href='#FN140' epub:type='noteref' class='noteref'>‡</a> Jesús. </div>
<div class='p'>
<span class="verse" id="MK15_22">22&#160;</span>Ocuicaquej Jesús ne campa itoca Gólgota, más cuajli quijtosnequi Micatzontecomatl. 
<span class="verse" id="MK15_23">23&#160;</span>Niman oquitequihuiltijquej on vino tlanelojli ihuan mirra. Pero Jesús xoquiselij. 
<span class="verse" id="MK15_24">24&#160;</span>Quemaj oquimajmasohualtijquej<a href='#FN141' epub:type='noteref' class='noteref'>§</a> ne ipan on cojnepanojli, niman yejhuamej onotlatlanquej para quitasquej cada se tlinon quitquis ica yejhua on itlaquen Jesús. </div>
<div class='p'>
<span class="verse" id="MK15_25">25&#160;</span>Las nueve catca, ijcuac cualcan, oquimajmasohualtijquej Jesús ne ipan on cojnepanojli. 
<span class="verse" id="MK15_26">26&#160;</span>Niman para nochimej ma quitacan tlica<a href='#FN142' epub:type='noteref' class='noteref'>*</a> miqui ne ipan on cojnepanojli, ijquin oquijcuilojquej: “Yejhua in inRey on hebreos.” 
<span class="verse" id="MK15_27">27&#160;</span>Niman on omemej tlacamej tlachtequej oquinmajmasohualtijquej ipan cojnepanoltin ihuan Jesús, se iyecmacopa niman ocse iopochmacopa. 
<span class="verse" id="MK15_28">28&#160;</span>Onochiu ijcon quen tlajcuilolnesticaj ne ipan on Yectlajcuilojli. Quijtohua: “Otlapohualquis inhuan on xcuajcualtin.” </div>
<div class='p'>
<span class="verse" id="MK15_29">29&#160;</span>Niman yejhuamej on yejhuan ompa quipanahuiayaj, cuijhuicaltiayaj, niman nocuahuihuixohuayaj pampa sa ica nahuiltiayaj. Quijliayaj: </div>
<div class='p'>―¡Aj! Tejhua yejhuan ticxoxotonis ihueyitiopan Dios niman ipan yeyi tonajli ocsejpa tlamis ticchijchihuas, 
<span class="verse" id="MK15_30">30&#160;</span>xmomaquixti sa no tejhua, niman xhuajtemo ipan on cojnepanojli. </div>
<div class='p'>
<span class="verse" id="MK15_31">31&#160;</span>Sa no ijqui intlayecancahuan on tiopixquej niman on temachtijquej ican itlanahuatil Dios sa ica nahuiltiayaj Jesús. Yejhuamej quinojliayaj: </div>
<div class='p'>―Ocsequimej oquinmaquixtij, pero sa no yejhua xhueli nomaquixtia. 
<span class="verse" id="MK15_32">32&#160;</span>Tla yejhua Cristo yejhuan inRey on hebreos, ma huajtemo ne ipan on cojnepanojli para tiquitasquej niman ticneltocasquej ica melahuac yejhua inRey on hebreos. </div>
<div class='p'>Niman on yejhuan ompa pilcayaj ipan on cojnepanoltin no cuijhuicaltiayaj Jesús. </div>
<div class='s'>Omic Jesús </div>
<div class='r'>(Mt. 27.45-56; Lc. 23.44-49; Jn. 19.28-30) </div>
<div class='p'>
<span class="verse" id="MK15_33">33&#160;</span>Ijcuac oajsic tlacualispan, otlayohuatiac nochihuiyan, niman tlajyohuatoc catca hasta ijqui oajsic ipan yeyi hora ica tiotlac. 
<span class="verse" id="MK15_34">34&#160;</span>Niman ipan on hora, Jesús chicahuac otzajtzic: </div>
<div class='p'>―Eloi, Eloi, ¿lama sabactani? ―yejhuan quijtosnequi: NoDios, noDios, ¿tlica tinechtlalcahuia? </div>
<div class='p'>
<span class="verse" id="MK15_35">35&#160;</span>Sequimej, yejhuan ompa nemiyaj, ocacquej, niman oquijtojquej: </div>
<div class='p'>―Xcaquican. Quinotzticaj on tiotlajtojquetl Elías. </div>
<div class='p'>
<span class="verse" id="MK15_36">36&#160;</span>Nimantzin se tlacatl onotlalojtiquis. Yejhua oquictic se tojtontli momoxtic, niman oquipatzo ican xococ vino. Quemaj ocontlalij ipan sen acatl ica oconitij Jesús. Quemaj oquijtoj: </div>
<div class='p'>―Xcahuacan, ma tiquitacan tla huajlau Elías cuajtemohuis. </div>
<div class='p'>
<span class="verse" id="MK15_37">37&#160;</span>Quemaj Jesús chicahuac otzajtzic, niman quemaj ohuajnotlamilij. 
<span class="verse" id="MK15_38">38&#160;</span>Ijcuacon, on tlatzacuililtlaquentli yejhuan pilcaya ne ijtic on hueyi tiopan ohuajtlajcocoton<a href='#FN143' epub:type='noteref' class='noteref'>†</a> tlacpac hasta tlatzintlan. 
<span class="verse" id="MK15_39">39&#160;</span>Ijcuac on capitán romano yejhuan ijcaya ixpan Jesús oquitac quen ijqui otzajtzic, niman quen ijqui omic, oquijtoj: </div>
<div class='p'>―Yejhua in tlacatl melahuac iConetzin catca Dios. </div>
<div class='p'>
<span class="verse" id="MK15_40">40&#160;</span>No san huejcatzin sequimej sihuamej conitzticatcaj Jesús. Ompa nemiya María on yejhuan hualehua Magdala, Salomé, niman María on yejhuan inan Jacobo on yejhuan más teyic, niman José. 
<span class="verse" id="MK15_41">41&#160;</span>In sihuamej oyajquej ihuan Jesús, niman oquipalehuijquej ijcuac quistinemiya neca Galilea. No nemiyaj ompa ocsequimej sihuamej yejhuan ohualajquej ne Jerusalén ihuan Jesús. </div>
<div class='s'>Jesús ocahuatoj ne ijtic on ostotl </div>
<div class='r'>(Mt. 27.57-61; Lc. 23.50-56; Jn. 19.38-42) </div>
<div class='p'>
<span class="verse" id="MK15_42">42&#160;</span>Ipan on tonajli viernes on hebreos cuectlaliayaj nochi tlajtlamach para xtequitiyaj ipan on tonajli sábado. Ipan in tonajli viernes, ijcuac ye tlayohuatitiaya, 
<span class="verse" id="MK15_43">43&#160;</span>ohuajlaj se tlacatl, itoca José, yejhuan hualehua ne ipan on pueblo itoca Arimatea. Yejhua tehuan catca intech on tetlacanonotzquej ne ipan on hueyi tiopan, niman nochimej quitlacaitayaj. Yejhua no quichaya quemanon pehuas tlamandaros Dios. Yejhua onoyolchicau, niman oyaj itech Pilato para oquitlajtlanilij itlalnacayo Jesús. 
<span class="verse" id="MK15_44">44&#160;</span>Pilato omojcatlachix ica yomic Jesús. Yejhua ica oquititlan se tlacatl para ma cuajhuica on capitán. Ijcuac on capitán ohuajlaj, Pilato oquitlajtoltij tla melahuac yomic Jesús. 
<span class="verse" id="MK15_45">45&#160;</span>Quemaj ijcuac on capitán oquimachiltij ica melahuac yomic, Pilato ocahuilij José para ma quitemolti on itlalnacayotzin Jesús. 
<span class="verse" id="MK15_46">46&#160;</span>Quemaj José ocou se tlaquentli<a href='#FN144' epub:type='noteref' class='noteref'>‡</a> istac sanoyej<a href='#FN145' epub:type='noteref' class='noteref'>§</a> patioj. Niman ijcuac oquitemohuij on itlalnacayo Jesús, oquitejcuix ican on tlaquentli istac. Quemaj oquitocato ne ijtic se ostotl yejhuan oquichcuajquej ipan tetl. Niman ne itenco ocuejcueptiajquej se tetl sanoyej hueyi, niman ica oquitentzacu. 
<span class="verse" id="MK15_47">47&#160;</span>María on yejhuan hualehua ne Magdala, niman María yejhuan inan José oquitatoj canon ocahuatoj itlalnacayotzin Jesús.  </div>
<div class='psalmlabel' id='MK16_0'> 16</div>
<div class='s'>Jesús oyoliu niman onoquetzteu ipan itlalcon </div>
<div class='r'>(Mt. 28.1-10; Lc. 24.1-12; Jn. 20.1-10) </div>
<div class='p'>
<span class="verse" id="MK16_1">1&#160;</span>Ijcuac yopanoc on sábado, María on yejhuan hualehua ne Magdala, María inan Jacobo, niman Salomé ocojquej on ajhuiyalistli para conajhuiyalisquiaj on itlalnacayotzin Jesús. 
<span class="verse" id="MK16_2">2&#160;</span>Huelipan cualcan, ipan on achtoj tonajli ipeuyan on semana, oyajquej ne itech on tlalcontli campa José oquitocato itlalnacayotzin Jesús. Ye huajquistiaya on tonaltzintli. 
<span class="verse" id="MK16_3">3&#160;</span>Niman ijcuac xe ajsiaj, quinojliayaj yejhuamej: </div>
<div class='p'>―¿Aquinon techejcuanilis on tetl ne itenco on tlalcontli? </div>
<div class='p'>
<span class="verse" id="MK16_4">4&#160;</span>Pero ijcuac ontlachixquej, oquitaquej ica on tetl yejhuan sanoyej hueyi ye cueptoc. 
<span class="verse" id="MK16_5">5&#160;</span>Quemaj ijcuac ocalaquitoj ne ijtic on ostotl yejhuan tlalcontli, oquitaquej ipan yecmatli se telpochtli. Ompa yehuaticaj niman tejcuixticaj ican se hueyac tlaquentli istac. Niman yejhuamej sanoyej onomotiquej. 
<span class="verse" id="MK16_6">6&#160;</span>Pero yejhua oquimijlij: </div>
<div class='p'>―Ma ca xmomojtican. Nenquitejtemohuaj Jesús on yejhuan hualehua Nazaret niman oquimajmasohualtiquej<a href='#FN146' epub:type='noteref' class='noteref'>*</a> ne ipan on cojnepanojli<a href='#FN147' epub:type='noteref' class='noteref'>†</a>. Pero aman yoyoliu<a href='#FN148' epub:type='noteref' class='noteref'>‡</a> niman yonoquetzteu. Yejhua xnican nemi. Xquitacan nican campa oquitlalijcaj itlalnacayotzin. 
<span class="verse" id="MK16_7">7&#160;</span>Aman xhuiyan, niman xquijlican inomachtijcahuan niman Pedro ica inyecapan yas ne Galilea, niman ompa nemejhuamej nenquitasquej ijcon quen omechijlij. </div>
<div class='p'>
<span class="verse" id="MK16_8">8&#160;</span>Quemaj nimantzin on sihuamej oquitlalcahuijquej on tlalcontli niman sa mojcacuecuetlacatiayaj. Xacaj oquijlijquej quen ijqui oquitaquej, pampa sanoyej nomojtiayaj. </div>
<div class='s'>Jesús oquinotitij María on yejhuan hualehua ne Magdala </div>
<div class='r'>(Jn. 20.11-18) </div>
<div class='p'>
<span class="verse" id="MK16_9">9&#160;</span>Niman ipeuyan on semana ijcuac Jesús oyoliu<a href='#FN149' epub:type='noteref' class='noteref'>§</a> niman onoquetzteu ipan itlalcon, Jesús oquinotitij achtoj María on yejhuan hualehua ne Magdala, on yejhuan oquixtilijca chicomemej xcuajcualtin espíritus. 
<span class="verse" id="MK16_10">10&#160;</span>Niman yejhua oyaj, oquinmachiltito on inomachtijcahuan Jesús, yejhuan sanoyej<a href='#FN150' epub:type='noteref' class='noteref'>*</a> najmanayaj, niman chocayaj. 
<span class="verse" id="MK16_11">11&#160;</span>Pero ijcuac ocacquej ica Jesús yoyoliu niman yonoquetzteu ipan itlalcon, niman ica María oquitac, yejhuamej xoquineltocaquej. </div>
<div class='s'>Jesús oquinnotitij omemej on inomachtijcahuan </div>
<div class='r'>(Lc. 24.13-35) </div>
<div class='p'>
<span class="verse" id="MK16_12">12&#160;</span>Más saquin<a href='#FN151' epub:type='noteref' class='noteref'>†</a>, ocse tlamantic oquinnotitij omemej nomachtijquej chica yejhuamej yayaj ipan ojtli. 
<span class="verse" id="MK16_13">13&#160;</span>Yejhuamej onocuepquej ne campa nemiyaj on ocsequimej, pero no xoquinneltoquilijquej. </div>
<div class='s'>Jesús oquinnotitij on majtlactli huan se inomachtijcahuan </div>
<div class='r'>(Mt. 28.16-20; Lc. 24.36-49; Jn. 20.19-23) </div>
<div class='p'>
<span class="verse" id="MK16_14">14&#160;</span>Más saquin Jesús oquinnotitij on majtlactli huan se inomachtijcahuan chica tlacuajticatcaj. Ijcuacon oquimajhuac pampa xtlaneltocayaj niman ipampa inyoltechicahualis. Yejhuamej xoquinneltocaquej on yejhuan oquitaquej achtoj ica oyoliu<a href='#FN152' epub:type='noteref' class='noteref'>‡</a> niman onoquetzteu ipan itlalcon. 
<span class="verse" id="MK16_15">15&#160;</span>Quemaj oquimijlij: </div>
<div class='p'>―Xhuiyan nochihuiyan imanyan in tlalticpactli, niman xquijlican nochi tlacatl on cuajli tlajtojli yejhuan quitemaca temaquixtilistli. 
<span class="verse" id="MK16_16">16&#160;</span>On yejhuan quineltocas on cuajli tlajtojli yejhuan quitemaca temaquixtilistli niman nocuatequis nomaquixtis. Pero on yejhuan xquineltocas quitlajtlacolmacasquej. 
<span class="verse" id="MK16_17">17&#160;</span>Niman in tlamajhuisoltin quichihuasquej on aquin tlaneltocasquej. Quinquixtisquej on xcuajcualtin espíritus ica notoca. Tlajtosquej ican ocsequi yencuic tlajtojli. 
<span class="verse" id="MK16_18">18&#160;</span>Tla quinquitzquisquej cohuamej, noso tla conisquej on veneno, xquinchihuilis daño. Quintlalisquej inmahuan impan on cocoxquej niman quimpajtisquej. </div>
<div class='s'>Jesús otlejcoc ne ilhuicac </div>
<div class='r'>(Lc. 24.50-53) </div>
<div class='p'>
<span class="verse" id="MK16_19">19&#160;</span>Niman quemaj ijcuac Jesús yoquinnojnotz, Dios ocuicac ne ilhuicac campa onotlalij ipan iyecmatzin. 
<span class="verse" id="MK16_20">20&#160;</span>On nomachtijquej opejquej tenojnotzaj niman temachtijtiyaj nochihuiyan. Niman toTeco quimpalehuiyaya, niman itechcopa on milagros yejhuan onochiu ijcuac temachtijtiayaj, quintitiaya on tlacamej ica intemachtil yejhua tlen melahuac.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#MK1_7"><span class="notemark">*</span> 1:7</a>
 <span class="ft">no merezco </span></p></aside>
<aside epub:type='footnote' id="FN2"><p class="f"><a class="notebackref" href="#MK1_13"><span class="notemark">†</span> 1:13</a>
 <span class="ft">cuarenta </span></p></aside>
<aside epub:type='footnote' id="FN3"><p class="f"><a class="notebackref" href="#MK1_13"><span class="notemark">‡</span> 1:13</a>
 <span class="ft">ángeles: Angeles tequitij ne ilhuicac niman nican ipan in tlalticpactli. </span></p></aside>
<aside epub:type='footnote' id="FN4"><p class="f"><a class="notebackref" href="#MK1_22"><span class="notemark">§</span> 1:22</a>
 <span class="ft">mucho </span></p></aside>
<aside epub:type='footnote' id="FN5"><p class="f"><a class="notebackref" href="#MK1_30"><span class="notemark">*</span> 1:30</a>
 <span class="ft">fiebre </span></p></aside>
<aside epub:type='footnote' id="FN6"><p class="f"><a class="notebackref" href="#MK1_35"><span class="notemark">†</span> 1:35</a>
 <span class="ft">todavía; sanquen </span></p></aside>
<aside epub:type='footnote' id="FN7"><p class="f"><a class="notebackref" href="#MK1_36"><span class="notemark">‡</span> 1:36</a>
 <span class="ft">después </span></p></aside>
<aside epub:type='footnote' id="FN8"><p class="f"><a class="notebackref" href="#MK2_1"><span class="notemark">*</span> 2:1</a>
 <span class="ft">después </span></p></aside>
<aside epub:type='footnote' id="FN9"><p class="f"><a class="notebackref" href="#MK2_2"><span class="notemark">†</span> 2:2</a>
 <span class="ft">mucha </span></p></aside>
<aside epub:type='footnote' id="FN10"><p class="f"><a class="notebackref" href="#MK2_7"><span class="notemark">‡</span> 2:7</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN11"><p class="f"><a class="notebackref" href="#MK2_15"><span class="notemark">§</span> 2:15</a>
 <span class="ft">después </span></p></aside>
<aside epub:type='footnote' id="FN12"><p class="f"><a class="notebackref" href="#MK2_21"><span class="notemark">*</span> 2:21</a>
 <span class="ft">tela </span></p></aside>
<aside epub:type='footnote' id="FN13"><p class="f"><a class="notebackref" href="#MK2_28"><span class="notemark">†</span> 2:28</a>
 <span class="ft">merezco </span></p></aside>
<aside epub:type='footnote' id="FN14"><p class="f"><a class="notebackref" href="#MK3_5"><span class="notemark">*</span> 3:5</a>
 <span class="ft">muy </span></p></aside>
<aside epub:type='footnote' id="FN15"><p class="f"><a class="notebackref" href="#MK3_6"><span class="notemark">†</span> 3:6</a>
 <span class="ft">amigos de él </span></p></aside>
<aside epub:type='footnote' id="FN16"><p class="f"><a class="notebackref" href="#MK3_9"><span class="notemark">‡</span> 3:9</a>
 <span class="ft">lo apretaren; quitetztilisquej </span></p></aside>
<aside epub:type='footnote' id="FN17"><p class="f"><a class="notebackref" href="#MK3_19"><span class="notemark">§</span> 3:19</a>
 <span class="ft">después </span></p></aside>
<aside epub:type='footnote' id="FN18"><p class="f"><a class="notebackref" href="#MK3_21"><span class="notemark">*</span> 3:21</a>
 <span class="ft">parientes de El </span></p></aside>
<aside epub:type='footnote' id="FN19"><p class="f"><a class="notebackref" href="#MK3_25"><span class="notemark">†</span> 3:25</a>
 <span class="ft">casa; cajli </span></p></aside>
<aside epub:type='footnote' id="FN20"><p class="f"><a class="notebackref" href="#MK4_1"><span class="notemark">*</span> 4:1</a>
 <span class="ft">mucha </span></p></aside>
<aside epub:type='footnote' id="FN21"><p class="f"><a class="notebackref" href="#MK4_2"><span class="notemark">†</span> 4:2</a>
 <span class="ft">cosas </span></p></aside>
<aside epub:type='footnote' id="FN22"><p class="f"><a class="notebackref" href="#MK4_8"><span class="notemark">‡</span> 4:8</a>
 <span class="ft">Sempoajli quijtosnequi veinte, niman sempoajli huan majtlactli quitosnequi treinta. </span></p></aside>
<aside epub:type='footnote' id="FN23"><p class="f"><a class="notebackref" href="#MK4_8"><span class="notemark">§</span> 4:8</a>
 <span class="ft">sesenta </span></p></aside>
<aside epub:type='footnote' id="FN24"><p class="f"><a class="notebackref" href="#MK4_10"><span class="notemark">*</span> 4:10</a>
 <span class="ft">después </span></p></aside>
<aside epub:type='footnote' id="FN25"><p class="f"><a class="notebackref" href="#MK4_11"><span class="notemark">†</span> 4:11</a>
 <span class="ft">era su secreto </span></p></aside>
<aside epub:type='footnote' id="FN26"><p class="f"><a class="notebackref" href="#MK4_20"><span class="notemark">‡</span> 4:20</a>
 <span class="ft">Sempoajli quitosnequi veinte, niman sempoajli huan majtlactli quitosnequi treinta. </span></p></aside>
<aside epub:type='footnote' id="FN27"><p class="f"><a class="notebackref" href="#MK4_20"><span class="notemark">§</span> 4:20</a>
 <span class="ft">sesenta </span></p></aside>
<aside epub:type='footnote' id="FN28"><p class="f"><a class="notebackref" href="#MK4_34"><span class="notemark">*</span> 4:34</a>
 <span class="ft">nada; coxtla </span></p></aside>
<aside epub:type='footnote' id="FN29"><p class="f"><a class="notebackref" href="#MK4_37"><span class="notemark">†</span> 4:37</a>
 <span class="ft">después </span></p></aside>
<aside epub:type='footnote' id="FN30"><p class="f"><a class="notebackref" href="#MK4_38"><span class="notemark">‡</span> 4:38</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN31"><p class="f"><a class="notebackref" href="#MK5_12"><span class="notemark">*</span> 5:12</a>
 <span class="ft">mucho </span></p></aside>
<aside epub:type='footnote' id="FN32"><p class="f"><a class="notebackref" href="#MK5_13"><span class="notemark">†</span> 5:13</a>
 <span class="ft">corrieron </span></p></aside>
<aside epub:type='footnote' id="FN33"><p class="f"><a class="notebackref" href="#MK5_19"><span class="notemark">‡</span> 5:19</a>
 <span class="ft">tus parientes </span></p></aside>
<aside epub:type='footnote' id="FN34"><p class="f"><a class="notebackref" href="#MK5_19"><span class="notemark">§</span> 5:19</a>
 <span class="ft">cosas </span></p></aside>
<aside epub:type='footnote' id="FN35"><p class="f"><a class="notebackref" href="#MK5_19"><span class="notemark">*</span> 5:19</a>
 <span class="ft">tuvo compasión de tí </span></p></aside>
<aside epub:type='footnote' id="FN36"><p class="f"><a class="notebackref" href="#MK5_24"><span class="notemark">†</span> 5:24</a>
 <span class="ft">lo apretaban, quitetztilijtiayaj </span></p></aside>
<aside epub:type='footnote' id="FN37"><p class="f"><a class="notebackref" href="#MK5_31"><span class="notemark">‡</span> 5:31</a>
 <span class="ft">te aprietan; mitztetztiliaj </span></p></aside>
<aside epub:type='footnote' id="FN38"><p class="f"><a class="notebackref" href="#MK5_31"><span class="notemark">§</span> 5:31</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN39"><p class="f"><a class="notebackref" href="#MK5_35"><span class="notemark">*</span> 5:35</a>
 <span class="ft">todavía; sanquen </span></p></aside>
<aside epub:type='footnote' id="FN40"><p class="f"><a class="notebackref" href="#MK6_2"><span class="notemark">*</span> 6:2</a>
 <span class="ft">sabiduría </span></p></aside>
<aside epub:type='footnote' id="FN41"><p class="f"><a class="notebackref" href="#MK6_4"><span class="notemark">†</span> 6:4</a>
 <span class="ft">parientes </span></p></aside>
<aside epub:type='footnote' id="FN42"><p class="f"><a class="notebackref" href="#MK6_4"><span class="notemark">‡</span> 6:4</a>
 <span class="ft">su familia </span></p></aside>
<aside epub:type='footnote' id="FN43"><p class="f"><a class="notebackref" href="#MK6_6"><span class="notemark">§</span> 6:6</a>
 <span class="ft">mucho </span></p></aside>
<aside epub:type='footnote' id="FN44"><p class="f"><a class="notebackref" href="#MK6_8"><span class="notemark">*</span> 6:8</a>
 <span class="ft">bastones de ellos </span></p></aside>
<aside epub:type='footnote' id="FN45"><p class="f"><a class="notebackref" href="#MK6_14"><span class="notemark">†</span> 6:14</a>
 <span class="ft">lo resucitó; yoquiyolitij </span></p></aside>
<aside epub:type='footnote' id="FN46"><p class="f"><a class="notebackref" href="#MK6_33"><span class="notemark">‡</span> 6:33</a>
 <span class="ft">después </span></p></aside>
<aside epub:type='footnote' id="FN47"><p class="f"><a class="notebackref" href="#MK6_34"><span class="notemark">§</span> 6:34</a>
 <span class="ft">cosas </span></p></aside>
<aside epub:type='footnote' id="FN48"><p class="f"><a class="notebackref" href="#MK6_46"><span class="notemark">*</span> 6:46</a>
 <span class="ft">después </span></p></aside>
<aside epub:type='footnote' id="FN49"><p class="f"><a class="notebackref" href="#MK7_5"><span class="notemark">*</span> 7:5</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN50"><p class="f"><a class="notebackref" href="#MK7_8"><span class="notemark">†</span> 7:8</a>
 <span class="ft">cosas </span></p></aside>
<aside epub:type='footnote' id="FN51"><p class="f"><a class="notebackref" href="#MK7_13"><span class="notemark">‡</span> 7:13</a>
 <span class="ft">nada; coxtla </span></p></aside>
<aside epub:type='footnote' id="FN52"><p class="f"><a class="notebackref" href="#MK7_14"><span class="notemark">§</span> 7:14</a>
 <span class="ft">todos ustedes; nannochti, yemochimej, anochimej, innochimej, emmochimej </span></p></aside>
<aside epub:type='footnote' id="FN53"><p class="f"><a class="notebackref" href="#MK7_22"><span class="notemark">*</span> 7:22</a>
 <span class="ft">deseo </span></p></aside>
<aside epub:type='footnote' id="FN54"><p class="f"><a class="notebackref" href="#MK7_27"><span class="notemark">†</span> 7:27</a>
 <span class="ft">mis paisanos </span></p></aside>
<aside epub:type='footnote' id="FN55"><p class="f"><a class="notebackref" href="#MK7_29"><span class="notemark">‡</span> 7:29</a>
 <span class="ft">muy </span></p></aside>
<aside epub:type='footnote' id="FN56"><p class="f"><a class="notebackref" href="#MK8_2"><span class="notemark">*</span> 8:2</a>
 <span class="ft">tengo misericordia de ellos </span></p></aside>
<aside epub:type='footnote' id="FN57"><p class="f"><a class="notebackref" href="#MK8_3"><span class="notemark">†</span> 8:3</a>
 <span class="ft">muy </span></p></aside>
<aside epub:type='footnote' id="FN58"><p class="f"><a class="notebackref" href="#MK8_11"><span class="notemark">‡</span> 8:11</a>
 <span class="ft">On cielo oncaj ne campa oncaj ajacatl, moxtli, metztli, tonajli niman sitlalimej. </span></p></aside>
<aside epub:type='footnote' id="FN59"><p class="f"><a class="notebackref" href="#MK8_12"><span class="notemark">§</span> 8:12</a>
 <span class="ft">nada; coxtla </span></p></aside>
<aside epub:type='footnote' id="FN60"><p class="f"><a class="notebackref" href="#MK8_15"><span class="notemark">*</span> 8:15</a>
 <span class="ft">levadura </span></p></aside>
<aside epub:type='footnote' id="FN61"><p class="f"><a class="notebackref" href="#MK8_17"><span class="notemark">†</span> 8:17</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN62"><p class="f"><a class="notebackref" href="#MK8_24"><span class="notemark">‡</span> 8:24</a>
 <span class="ft">árboles </span></p></aside>
<aside epub:type='footnote' id="FN63"><p class="f"><a class="notebackref" href="#MK8_31"><span class="notemark">§</span> 8:31</a>
 <span class="ft">cosas </span></p></aside>
<aside epub:type='footnote' id="FN64"><p class="f"><a class="notebackref" href="#MK8_31"><span class="notemark">*</span> 8:31</a>
 <span class="ft">resucitará; yolis </span></p></aside>
<aside epub:type='footnote' id="FN65"><p class="f"><a class="notebackref" href="#MK8_34"><span class="notemark">†</span> 8:34</a>
 <span class="ft">lo ama </span></p></aside>
<aside epub:type='footnote' id="FN66"><p class="f"><a class="notebackref" href="#MK8_34"><span class="notemark">‡</span> 8:34</a>
 <span class="ft">su cruz </span></p></aside>
<aside epub:type='footnote' id="FN67"><p class="f"><a class="notebackref" href="#MK8_36"><span class="notemark">§</span> 8:36</a>
 <span class="ft">se posesionará; quinoaxcatis, quinohuaxcatis, quinotlatquitis </span></p></aside>
<aside epub:type='footnote' id="FN68"><p class="f"><a class="notebackref" href="#MK8_37"><span class="notemark">*</span> 8:37</a>
 <span class="ft">nada; coxtla </span></p></aside>
<aside epub:type='footnote' id="FN69"><p class="f"><a class="notebackref" href="#MK8_38"><span class="notemark">†</span> 8:38</a>
 <span class="ft">ángeles: Angeles tequitij ne ilhuicac niman nican ipan in tlalticpactli. </span></p></aside>
<aside epub:type='footnote' id="FN70"><p class="f"><a class="notebackref" href="#MK9_2"><span class="notemark">*</span> 9:2</a>
 <span class="ft">después </span></p></aside>
<aside epub:type='footnote' id="FN71"><p class="f"><a class="notebackref" href="#MK9_2"><span class="notemark">†</span> 9:2</a>
 <span class="ft">muy </span></p></aside>
<aside epub:type='footnote' id="FN72"><p class="f"><a class="notebackref" href="#MK9_9"><span class="notemark">‡</span> 9:9</a>
 <span class="ft">ya resucitó; yoyoliu </span></p></aside>
<aside epub:type='footnote' id="FN73"><p class="f"><a class="notebackref" href="#MK9_11"><span class="notemark">§</span> 9:11</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN74"><p class="f"><a class="notebackref" href="#MK9_12"><span class="notemark">*</span> 9:12</a>
 <span class="ft">cosas </span></p></aside>
<aside epub:type='footnote' id="FN75"><p class="f"><a class="notebackref" href="#MK9_31"><span class="notemark">†</span> 9:31</a>
 <span class="ft">resucitaré; niyolis </span></p></aside>
<aside epub:type='footnote' id="FN76"><p class="f"><a class="notebackref" href="#MK9_37"><span class="notemark">‡</span> 9:37</a>
 <span class="ft">humilde </span></p></aside>
<aside epub:type='footnote' id="FN77"><p class="f"><a class="notebackref" href="#MK9_39"><span class="notemark">§</span> 9:39</a>
 <span class="ft">después </span></p></aside>
<aside epub:type='footnote' id="FN78"><p class="f"><a class="notebackref" href="#MK9_41"><span class="notemark">*</span> 9:41</a>
 <span class="ft">me pertenecen; nennoaxcahuan, nennohuaxcahuan, nennotlatquihuan </span></p></aside>
<aside epub:type='footnote' id="FN79"><p class="f"><a class="notebackref" href="#MK9_49"><span class="notemark">†</span> 9:49</a>
 <span class="ft">difícil </span></p></aside>
<aside epub:type='footnote' id="FN80"><p class="f"><a class="notebackref" href="#MK10_5"><span class="notemark">*</span> 10:5</a>
 <span class="ft">muy </span></p></aside>
<aside epub:type='footnote' id="FN81"><p class="f"><a class="notebackref" href="#MK10_14"><span class="notemark">†</span> 10:14</a>
 <span class="ft">humildes </span></p></aside>
<aside epub:type='footnote' id="FN82"><p class="f"><a class="notebackref" href="#MK10_18"><span class="notemark">‡</span> 10:18</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN83"><p class="f"><a class="notebackref" href="#MK10_21"><span class="notemark">§</span> 10:21</a>
 <span class="ft">su cruz </span></p></aside>
<aside epub:type='footnote' id="FN84"><p class="f"><a class="notebackref" href="#MK10_23"><span class="notemark">*</span> 10:23</a>
 <span class="ft">difícil </span></p></aside>
<aside epub:type='footnote' id="FN85"><p class="f"><a class="notebackref" href="#MK10_27"><span class="notemark">†</span> 10:27</a>
 <span class="ft">nada; coxtla </span></p></aside>
<aside epub:type='footnote' id="FN86"><p class="f"><a class="notebackref" href="#MK10_32"><span class="notemark">‡</span> 10:32</a>
 <span class="ft">cosas </span></p></aside>
<aside epub:type='footnote' id="FN87"><p class="f"><a class="notebackref" href="#MK10_34"><span class="notemark">§</span> 10:34</a>
 <span class="ft">resucitaré; niyolis </span></p></aside>
<aside epub:type='footnote' id="FN88"><p class="f"><a class="notebackref" href="#MK10_42"><span class="notemark">*</span> 10:42</a>
 <span class="ft">misericordia </span></p></aside>
<aside epub:type='footnote' id="FN89"><p class="f"><a class="notebackref" href="#MK10_47"><span class="notemark">†</span> 10:47</a>
 <span class="ft">descendiente </span></p></aside>
<aside epub:type='footnote' id="FN90"><p class="f"><a class="notebackref" href="#MK10_47"><span class="notemark">‡</span> 10:47</a>
 <span class="ft">ten misericordia de mí </span></p></aside>
<aside epub:type='footnote' id="FN91"><p class="f"><a class="notebackref" href="#MK11_2"><span class="notemark">*</span> 11:2</a>
 <span class="ft">burrito </span></p></aside>
<aside epub:type='footnote' id="FN92"><p class="f"><a class="notebackref" href="#MK11_3"><span class="notemark">†</span> 11:3</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN93"><p class="f"><a class="notebackref" href="#MK11_11"><span class="notemark">‡</span> 11:11</a>
 <span class="ft">árboles </span></p></aside>
<aside epub:type='footnote' id="FN94"><p class="f"><a class="notebackref" href="#MK11_11"><span class="notemark">§</span> 11:11</a>
 <span class="ft">muy </span></p></aside>
<aside epub:type='footnote' id="FN95"><p class="f"><a class="notebackref" href="#MK11_13"><span class="notemark">*</span> 11:13</a>
 <span class="ft">árbol </span></p></aside>
<aside epub:type='footnote' id="FN96"><p class="f"><a class="notebackref" href="#MK11_21"><span class="notemark">†</span> 11:21</a>
 <span class="ft">árbol </span></p></aside>
<aside epub:type='footnote' id="FN97"><p class="f"><a class="notebackref" href="#MK11_28"><span class="notemark">‡</span> 11:28</a>
 <span class="ft">cosas </span></p></aside>
<aside epub:type='footnote' id="FN98"><p class="f"><a class="notebackref" href="#MK12_3"><span class="notemark">*</span> 12:3</a>
 <span class="ft">nada; coxtla </span></p></aside>
<aside epub:type='footnote' id="FN99"><p class="f"><a class="notebackref" href="#MK12_6"><span class="notemark">†</span> 12:6</a>
 <span class="ft">mucho </span></p></aside>
<aside epub:type='footnote' id="FN100"><p class="f"><a class="notebackref" href="#MK12_6"><span class="notemark">‡</span> 12:6</a>
 <span class="ft">amaba </span></p></aside>
<aside epub:type='footnote' id="FN101"><p class="f"><a class="notebackref" href="#MK12_7"><span class="notemark">§</span> 12:7</a>
 <span class="ft">le pertenece; iaxca, ihuaxca, itlatqui </span></p></aside>
<aside epub:type='footnote' id="FN102"><p class="f"><a class="notebackref" href="#MK12_15"><span class="notemark">*</span> 12:15</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN103"><p class="f"><a class="notebackref" href="#MK12_18"><span class="notemark">†</span> 12:18</a>
 <span class="ft">resucitarán; yolisquej </span></p></aside>
<aside epub:type='footnote' id="FN104"><p class="f"><a class="notebackref" href="#MK12_19"><span class="notemark">‡</span> 12:19</a>
 <span class="ft">nada; coxtla </span></p></aside>
<aside epub:type='footnote' id="FN105"><p class="f"><a class="notebackref" href="#MK12_25"><span class="notemark">§</span> 12:25</a>
 <span class="ft">ángeles de El </span></p></aside>
<aside epub:type='footnote' id="FN106"><p class="f"><a class="notebackref" href="#MK12_27"><span class="notemark">*</span> 12:27</a>
 <span class="ft">después </span></p></aside>
<aside epub:type='footnote' id="FN107"><p class="f"><a class="notebackref" href="#MK12_30"><span class="notemark">†</span> 12:30</a>
 <span class="ft">ama </span></p></aside>
<aside epub:type='footnote' id="FN108"><p class="f"><a class="notebackref" href="#MK12_37"><span class="notemark">‡</span> 12:37</a>
 <span class="ft">descendiente </span></p></aside>
<aside epub:type='footnote' id="FN109"><p class="f"><a class="notebackref" href="#MK12_40"><span class="notemark">§</span> 12:40</a>
 <span class="ft">viudas; icnosihuamej </span></p></aside>
<aside epub:type='footnote' id="FN110"><p class="f"><a class="notebackref" href="#MK12_42"><span class="notemark">*</span> 12:42</a>
 <span class="ft">viuda; icnosihuatl </span></p></aside>
<aside epub:type='footnote' id="FN111"><p class="f"><a class="notebackref" href="#MK13_1"><span class="notemark">*</span> 13:1</a>
 <span class="ft">muy </span></p></aside>
<aside epub:type='footnote' id="FN112"><p class="f"><a class="notebackref" href="#MK13_4"><span class="notemark">†</span> 13:4</a>
 <span class="ft">cosas </span></p></aside>
<aside epub:type='footnote' id="FN113"><p class="f"><a class="notebackref" href="#MK13_7"><span class="notemark">‡</span> 13:7</a>
 <span class="ft">todavía; sanquen </span></p></aside>
<aside epub:type='footnote' id="FN114"><p class="f"><a class="notebackref" href="#MK13_14"><span class="notemark">§</span> 13:14</a>
 <span class="ft">que corran </span></p></aside>
<aside epub:type='footnote' id="FN115"><p class="f"><a class="notebackref" href="#MK13_23"><span class="notemark">*</span> 13:23</a>
 <span class="ft">por qué; tline </span></p></aside>
<aside epub:type='footnote' id="FN116"><p class="f"><a class="notebackref" href="#MK13_27"><span class="notemark">†</span> 13:27</a>
 <span class="ft">mis ángeles: Angeles tequitij ne ilhuicac niman nican ipan in tlalticpactli. </span></p></aside>
<aside epub:type='footnote' id="FN117"><p class="f"><a class="notebackref" href="#MK13_31"><span class="notemark">‡</span> 13:31</a>
 <span class="ft">On cielo oncaj ne campa oncaj ajacatl, moxtli, metztli, tonajli niman sitlalimej. </span></p></aside>
<aside epub:type='footnote' id="FN118"><p class="f"><a class="notebackref" href="#MK13_35"><span class="notemark">§</span> 13:35</a>
 <span class="ft">gallos </span></p></aside>
<aside epub:type='footnote' id="FN119"><p class="f"><a class="notebackref" href="#MK14_1"><span class="notemark">*</span> 14:1</a>
 <span class="ft">levadura </span></p></aside>
<aside epub:type='footnote' id="FN120"><p class="f"><a class="notebackref" href="#MK14_1"><span class="notemark">†</span> 14:1</a>
 <span class="ft">en secreto </span></p></aside>
<aside epub:type='footnote' id="FN121"><p class="f"><a class="notebackref" href="#MK14_3"><span class="notemark">‡</span> 14:3</a>
 <span class="ft">muy </span></p></aside>
<aside epub:type='footnote' id="FN122"><p class="f"><a class="notebackref" href="#MK14_4"><span class="notemark">§</span> 14:4</a>
 <span class="ft">¿por qué?; ¿tline? </span></p></aside>
<aside epub:type='footnote' id="FN123"><p class="f"><a class="notebackref" href="#MK14_12"><span class="notemark">*</span> 14:12</a>
 <span class="ft">levadura </span></p></aside>
<aside epub:type='footnote' id="FN124"><p class="f"><a class="notebackref" href="#MK14_22"><span class="notemark">†</span> 14:22</a>
 <span class="ft">simboliza </span></p></aside>
<aside epub:type='footnote' id="FN125"><p class="f"><a class="notebackref" href="#MK14_27"><span class="notemark">‡</span> 14:27</a>
 <span class="ft">todos ustedes; nannochti, yemochimej, anochimej innochimej, emmochimej </span></p></aside>
<aside epub:type='footnote' id="FN126"><p class="f"><a class="notebackref" href="#MK14_30"><span class="notemark">§</span> 14:30</a>
 <span class="ft">gallo </span></p></aside>
<aside epub:type='footnote' id="FN127"><p class="f"><a class="notebackref" href="#MK14_43"><span class="notemark">*</span> 14:43</a>
 <span class="ft">todavía; sanquen </span></p></aside>
<aside epub:type='footnote' id="FN128"><p class="f"><a class="notebackref" href="#MK14_43"><span class="notemark">†</span> 14:43</a>
 <span class="ft">palos </span></p></aside>
<aside epub:type='footnote' id="FN129"><p class="f"><a class="notebackref" href="#MK14_44"><span class="notemark">‡</span> 14:44</a>
 <span class="ft">al que yo besare; nicbesaros </span></p></aside>
<aside epub:type='footnote' id="FN130"><p class="f"><a class="notebackref" href="#MK14_63"><span class="notemark">§</span> 14:63</a>
 <span class="ft">rompiendo sus vestiduras </span></p></aside>
<aside epub:type='footnote' id="FN131"><p class="f"><a class="notebackref" href="#MK14_68"><span class="notemark">*</span> 14:68</a>
 <span class="ft">negó </span></p></aside>
<aside epub:type='footnote' id="FN132"><p class="f"><a class="notebackref" href="#MK14_68"><span class="notemark">†</span> 14:68</a>
 <span class="ft">gallo </span></p></aside>
<aside epub:type='footnote' id="FN133"><p class="f"><a class="notebackref" href="#MK14_70"><span class="notemark">‡</span> 14:70</a>
 <span class="ft">después </span></p></aside>
<aside epub:type='footnote' id="FN134"><p class="f"><a class="notebackref" href="#MK15_3"><span class="notemark">*</span> 15:3</a>
 <span class="ft">cosas </span></p></aside>
<aside epub:type='footnote' id="FN135"><p class="f"><a class="notebackref" href="#MK15_5"><span class="notemark">†</span> 15:5</a>
 <span class="ft">nada; coxtla </span></p></aside>
<aside epub:type='footnote' id="FN136"><p class="f"><a class="notebackref" href="#MK15_13"><span class="notemark">‡</span> 15:13</a>
 <span class="ft">crucifícalo </span></p></aside>
<aside epub:type='footnote' id="FN137"><p class="f"><a class="notebackref" href="#MK15_13"><span class="notemark">§</span> 15:13</a>
 <span class="ft">cruz </span></p></aside>
<aside epub:type='footnote' id="FN138"><p class="f"><a class="notebackref" href="#MK15_20"><span class="notemark">*</span> 15:20</a>
 <span class="ft">lo llevaron a crucificar </span></p></aside>
<aside epub:type='footnote' id="FN139"><p class="f"><a class="notebackref" href="#MK15_20"><span class="notemark">†</span> 15:20</a>
 <span class="ft">cruz </span></p></aside>
<aside epub:type='footnote' id="FN140"><p class="f"><a class="notebackref" href="#MK15_21"><span class="notemark">‡</span> 15:21</a>
 <span class="ft">su cruz </span></p></aside>
<aside epub:type='footnote' id="FN141"><p class="f"><a class="notebackref" href="#MK15_24"><span class="notemark">§</span> 15:24</a>
 <span class="ft">lo crucificaron </span></p></aside>
<aside epub:type='footnote' id="FN142"><p class="f"><a class="notebackref" href="#MK15_26"><span class="notemark">*</span> 15:26</a>
 <span class="ft">por qué; tline </span></p></aside>
<aside epub:type='footnote' id="FN143"><p class="f"><a class="notebackref" href="#MK15_38"><span class="notemark">†</span> 15:38</a>
 <span class="ft">se partió </span></p></aside>
<aside epub:type='footnote' id="FN144"><p class="f"><a class="notebackref" href="#MK15_46"><span class="notemark">‡</span> 15:46</a>
 <span class="ft">sábana </span></p></aside>
<aside epub:type='footnote' id="FN145"><p class="f"><a class="notebackref" href="#MK15_46"><span class="notemark">§</span> 15:46</a>
 <span class="ft">muy </span></p></aside>
<aside epub:type='footnote' id="FN146"><p class="f"><a class="notebackref" href="#MK16_6"><span class="notemark">*</span> 16:6</a>
 <span class="ft">lo crucificaron </span></p></aside>
<aside epub:type='footnote' id="FN147"><p class="f"><a class="notebackref" href="#MK16_6"><span class="notemark">†</span> 16:6</a>
 <span class="ft">cruz </span></p></aside>
<aside epub:type='footnote' id="FN148"><p class="f"><a class="notebackref" href="#MK16_6"><span class="notemark">‡</span> 16:6</a>
 <span class="ft">resucitó; yoyol </span></p></aside>
<aside epub:type='footnote' id="FN149"><p class="f"><a class="notebackref" href="#MK16_9"><span class="notemark">§</span> 16:9</a>
 <span class="ft">resucitó; oyol </span></p></aside>
<aside epub:type='footnote' id="FN150"><p class="f"><a class="notebackref" href="#MK16_10"><span class="notemark">*</span> 16:10</a>
 <span class="ft">muy </span></p></aside>
<aside epub:type='footnote' id="FN151"><p class="f"><a class="notebackref" href="#MK16_12"><span class="notemark">†</span> 16:12</a>
 <span class="ft">después </span></p></aside>
<aside epub:type='footnote' id="FN152"><p class="f"><a class="notebackref" href="#MK16_14"><span class="notemark">‡</span> 16:14</a>
 <span class="ft">resucitó; oyol </span></p></aside>

<hr />
</div>
</div></body></html>
