<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhe" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol toteco: Santa Biblia 2 SAMUEL 1</title>
</head>
<body dir='ltr'>
<ul class='tnav'>
<li><a href='index.xhtml'>2 SAMUEL</a></li>
</ul><ul class='tnav'><li><a href='2SA.xhtml#S21_0'>1</a></li>
<li><a href='2SA.xhtml#S22_0'>2</a></li>
<li><a href='2SA.xhtml#S23_0'>3</a></li>
<li><a href='2SA.xhtml#S24_0'>4</a></li>
<li><a href='2SA.xhtml#S25_0'>5</a></li>
<li><a href='2SA.xhtml#S26_0'>6</a></li>
<li><a href='2SA.xhtml#S27_0'>7</a></li>
<li><a href='2SA.xhtml#S28_0'>8</a></li>
<li><a href='2SA.xhtml#S29_0'>9</a></li>
<li><a href='2SA.xhtml#S210_0'>10</a></li>
</ul><ul class='tnav'>
<li><a href='2SA.xhtml#S211_0'>11</a></li>
<li><a href='2SA.xhtml#S212_0'>12</a></li>
<li><a href='2SA.xhtml#S213_0'>13</a></li>
<li><a href='2SA.xhtml#S214_0'>14</a></li>
<li><a href='2SA.xhtml#S215_0'>15</a></li>
<li><a href='2SA.xhtml#S216_0'>16</a></li>
<li><a href='2SA.xhtml#S217_0'>17</a></li>
<li><a href='2SA.xhtml#S218_0'>18</a></li>
<li><a href='2SA.xhtml#S219_0'>19</a></li>
<li><a href='2SA.xhtml#S220_0'>20</a></li>
</ul><ul class='tnav'>
<li><a href='2SA.xhtml#S221_0'>21</a></li>
<li><a href='2SA.xhtml#S222_0'>22</a></li>
<li><a href='2SA.xhtml#S223_0'>23</a></li>
<li><a href='2SA.xhtml#S224_0'>24</a></li>
</ul>

<div class='main' id='S20_0'>

<div class='mt'>2 Samuel  </div>
<div class='psalmlabel' id='S21_0'> 1</div>
<div class='s'>David quicajqui para mijqui Saúl </div>
<div class='p'>

<span class="verse" id="S21_1">1&#160;</span>Quema ya mictoya Saúl, David mocuepqui ipan ialtepe Siclag pampa ya tlantoya quintzontlamiltía nopa amalecitame huan nopona mocajqui ome tonali. 
<span class="verse" id="S21_2">2&#160;</span>Huan ipan ne seyoc tonali, ajsico se tlacatl tlen quisqui tlen isoldados Saúl. Yaja quihualicayaya iyoyo tzayantoc huan motlalilijtoya tlaltejpoctli ipan itzonteco pampa quipiyayaya hueyi cuesoli. Huan quema ajsico campa David mohuijtzonqui ica miyac tlatlepanitacayotl. 
<span class="verse" id="S21_3">3&#160;</span>Huajca David quitlajtlani nopa tlacatl: </div>
<div class='p'>―¿Canque tihuala? </div>
<div class='p'>Huan nopa tlacatl tlananquili: </div>
<div class='p'>―Na nicholojtejqui campa toisraelita tlacajhua tlatehuíaj. </div>
<div class='p'>
<span class="verse" id="S21_4">4&#160;</span>Huan David quiilhui: </div>
<div class='p'>―Xinechilhui tlaque panotoc ipan nopa tlatehuijcayotl. </div>
<div class='p'>Huan nopa tlacatl quinanquili: </div>
<div class='p'>―Miyac toisraelita soldados mictoque huan miyac cholojtejtoque. Huan nojquiya mijqui Saúl huan icone, Jonatán. </div>
<div class='p'>
<span class="verse" id="S21_5">5&#160;</span>Huan David quitlajtlani: </div>
<div class='p'>―Huan ¿quejatza tijmatqui para mijqui Saúl huan icone? </div>
<div class='p'>
<span class="verse" id="S21_6">6&#160;</span>Huajca quinanquili: </div>
<div class='p'>―Na niitztoya ipan tepetl Gilboa huan nopona niquitac para Saúl motlatzquiliyaya ipan icuatlami tlen huehueyac. Huan monechcahuiyayaj icualancaitacahua ipan tlatehuijca carros. Nojquiya hualayayaj miyac tlacame ipan cahuayos. 
<span class="verse" id="S21_7">7&#160;</span>Huajca ipan nopa tlalochtli Saúl nechitac huan nechnotzqui. Huan huajca nimonechcahui campa itztoya. 
<span class="verse" id="S21_8">8&#160;</span>Huan yajaya nechtlajtlani ajqueya na huan niquilhui para nieliyaya se niamalecita tlacatl. 
<span class="verse" id="S21_9">9&#160;</span>Huajca techilhui: ‘Xihuala huan xinechmicti pampa tlahuel nitlaijiyohuía, huan noja niyoltoc.’ 
<span class="verse" id="S21_10">10&#160;</span>Huajca nimonechcahui huan nijmicti pampa nimomacac cuenta para ayoc huelis itztos pampa tlahuel mococojtoya. Huan nijcuili icorona tlen quipixtoya ipan itzonteco huan nopa costli tlen quipixtoya ipan ima huan nimitzhualiquilía ta. </div>
<div class='p'>
<span class="verse" id="S21_11">11&#160;</span>Huan quema quicajqui nochi tlen quiijto, David huan nopa tlacame tlen itztoyaj ihuaya quitzayanque ininyoyo pampa tlahuel mocuesojque. 
<span class="verse" id="S21_12">12&#160;</span>Huan pejque quichoquilíaj Saúl huan itelpoca Jonatán, huan nopa isoldados TOTECO huan nochi sequinoc israelitame, pampa tlahuel miyac tlacame mictoyaj ipan tlatehuijcayotl nopa tonal. Huan mosajqui David huan itlatequipanojcahua, huan ax tleno quicuajque hasta tlayohua. 
<span class="verse" id="S21_13">13&#160;</span>Huan David quiilhui nopa tlacatl: </div>
<div class='p'>―¿Canque tiehua? </div>
<div class='p'>Huan quinanquili: </div>
<div class='p'>―Na nisejcoyoc ejquetl, niamalecita. </div>
<div class='p'>
<span class="verse" id="S21_14">14&#160;</span>Huan David quiilhui: </div>
<div class='p'>―Huajca ¿para tlen ax timajmajqui timomatlalanqui huan tijmicti Saúl tlen TOTECO quitlapejpenijtoya huan quitequitlalijtoya? </div>
<div class='p'>
<span class="verse" id="S21_15-16">15-16&#160;</span>Huajca David nimantzi quinotzqui se soldado huan quiilhui: </div>
<div class='p'>―Xijmicti ni tlacatl. </div>
<div class='p'>Huan David quiilhui nopa tlacatl: </div>
<div class='p'>―Timiquis pampa ta ica moseli tiquijto para tijmicti Saúl, nopa tlacatl tlen TOTECO quitlapejpenijtoya para elis tlanahuatijquetl. </div>
<div class='p'>Huan isoldado hualajqui huan quimicti ica icuatlami tlen huehueyac. </div>
<div class='s'>David quinchoquili Saúl huan Jonatán </div>
<div class='p'>
<span class="verse" id="S21_17">17&#160;</span>Huan David quisencajqui se huicatl huan huicac tlen Saúl huan icone, Jonatán, tlen mictoyaj. 
<span class="verse" id="S21_18">18&#160;</span>Huan tlanahuati ma quinmachtica nopa soldados tlen tlali Judá ehuani. Huan ni huicatl nojquiya mopantía ijcuilijtoc ipan nopa amatlajcuiloli tlen itoca Jaser. Huan quej ni quiijtohua: </div>
<div class='q'>
<span class="verse" id="S21_19">19&#160;</span>“Noisraelita icnihua, nopa tlacatl tlen más yejyectzi tijpixque, mictoc. </div>
<div class='q'>Yaja tlen achi más techmacayaya paquilistli quimictijtoque nepa huejcapa campa tepetini. </div>
<div class='q'>Quena, yajaya tlen más tetic huetztoc. </div>
<div class='q'>
<span class="verse" id="S21_20">20&#160;</span>Amo xiquinilhuica tocualancaitacahua tlen itztoque ipan altepetl Gat. </div>
<div class='q'>Niyon amo xiquinpohuilica tlen itztoque ipan tianquis ipan altepetl Ascalón, </div>
<div class='q'>para ax ma techhuetzquilica nopa filisteo sihuame. </div>
<div class='q'>Ax tijnequij ma techpinajtica nopa sihuame tlen ax quineltocaj TOTECO. </div>
<div class='q'>
<span class="verse" id="S21_21">21&#160;</span>Saúl mijqui ipan tepetl Gilboa. </div>
<div class='q'>Huajca ax quema ma tlaahuetzi nopona. </div>
<div class='q'>Niyon ax quema ma onca ajhuechtli. </div>
<div class='q'>Ma ayoc tlaelilti pampa nopona mijqui tlen motemacac. </div>
<div class='q'>Nopona mijqui Saúl queja se tlen hueli tlacatl, </div>
<div class='q'>queja elisquía ax ya tlen quitlapejpeni Toteco. </div>
<div class='q'>
<span class="verse" id="S21_22">22&#160;</span>Saúl huan Jonatán nochipa tlatlaniyayaj ipan tlatehuijcayotl. </div>
<div class='q'>Inijuanti quinmictiyayaj inincualancaitacahua, </div>
<div class='q'>yonque tlahuel motemacayayaj. </div>
<div class='q'>Ax quema mocuepque ipan se tlatehuijcayotl san ininma, </div>
<div class='q'>pampa nochipa tlatlaniyayaj. </div>
<div class='q'>
<span class="verse" id="S21_23">23&#160;</span>Nochi tojuanti tiquinicneliyayaj huan tlahuel tiquinnequiyayaj. </div>
<div class='q'>Nelía se paquilistli para tiquinixmatise. </div>
<div class='q'>San sejco nemiyayaj quema itztoyaj huan nojquiya san sejco mocajque ipan miquistli. </div>
<div class='q'>Achi más chicahuac huelque motlalojque que ne hueyi cuajtli tlen hueli patlani. </div>
<div class='q'>Elque más tetique inijuanti que se león. </div>
<div class='q'>
<span class="verse" id="S21_24">24&#160;</span>Inisraelita sihuame, xijchoquilica Saúl tlen yejyectzi inmechyoyontiyaya ica yoyomitl tlen moradojtic queja motlalilíaj sihua tlanahuatiani. </div>
<div class='q'>Quena, Saúl quiyejyecchijqui imoyoyo ica oro, </div>
<div class='q'>huajca xijchoquilica. </div>
<div class='q'>
<span class="verse" id="S21_25">25&#160;</span>Yaja tlen motemacac ya mijqui ipan tlatehuijcayotl. </div>
<div class='q'>Mijqui Jonatán ipan ne tepetl Gilboa. </div>
<div class='q'>
<span class="verse" id="S21_26">26&#160;</span>Nimitzchoquilía noicni, Jonatán, </div>
<div class='q'>pampa tlahuel nimitzicneli. </div>
<div class='q'>Huan tinechicneli miyac nojquiya hasta motlaicnelil quitlani inintlaicnelil sihuame. </div>
<div class='q'>
<span class="verse" id="S21_27">27&#160;</span>Mictoque tlen más motemacayaya. </div>
<div class='q'>Ayoc quinemiltíaj inintepos pampa ya mictoque.” </div>
<div class='m'>Queja nopa elqui nopa huicatl tlen David quisencajqui para quichoquilis Saúl huan Jonatán.  </div>
<div class='psalmlabel' id='S22_0'> 2</div>
<div class='s'>Quichijque David tlanahuatijquetl ipan tlali Judá </div>
<div class='p'>
<span class="verse" id="S22_1">1&#160;</span>Huan teipa David quitlajtlani TOTECO: </div>
<div class='p'>―¿Tijnequi ma niya para niitztos ipan se altepetl ipan tlali Judá? </div>
<div class='p'>Huan TOTECO quinanquili: </div>
<div class='p'>―Quena. </div>
<div class='p'>Huajca David quiilhui: </div>
<div class='p'>―¿Ipan tlaque altepetl niyas? </div>
<div class='p'>Huan TOTECO quiilhui: </div>
<div class='p'>―Xiya altepetl Hebrón. </div>
<div class='p'>
<span class="verse" id="S22_2">2&#160;</span>Huajca David yajqui huan quinhuicac nopa ome isihuajhua. Se itoca Ahinoam tlen eliyaya se jezreelita sihuatl huan ne seyoc itoca Abigail tlen achtohui eliyaya isihua Nabal tlen Carmel. 
<span class="verse" id="S22_3">3&#160;</span>Huan nojquiya quinhuicac nopa tlacame tlen nejnentoyaj ihuaya, sese ica isihua huan iconehua. Huan nochi nopona yajque para itztose ipan altepetl Hebrón. </div>
<div class='p'>
<span class="verse" id="S22_4">4&#160;</span>Huan teipa hualajque nopa tlayacanca tlacame ipan tlali Judá. Huan quialtijque David ica aceite huan quichijque tlanahuatijquetl ipan inintlal. </div>
<div class='p'>Huan teipa quiilhuijque David quejatza nopa altepetini Jabes ehuani ipan tlali Galaad quitlasojtlaque Saúl itlacayo huan quitlalpachotoj. 
<span class="verse" id="S22_5">5&#160;</span>Huajca David quintitlanqui tlacame ma yaca quinilhuitij ni tlajtoli: “Ma TOTECO inmechtiochihua miyac pampa inquitlasojtlaque nopa mijcatzi Saúl huan ica miyac imotlaicnelijcayo inquitlalpachojque. 
<span class="verse" id="S22_6">6&#160;</span>Huajca ama ma TOTECO inmechtlasojtla. Ma inmechita ica cuali huan ma inmechnextili tlen xitlahuac. Huan na nojquiya nimechchihuilis tlen cuali ipampa tlen inquichijtoque. 
<span class="verse" id="S22_7">7&#160;</span>Huajca ama yonque ya mictoc Saúl, imotlanahuatijca, ximosemacaca, huan ximotemacaca huan ximotlalica tohuaya pampa nopa tlayacanani tlen tlali Judá nechchijtoque niinintlanahuatijca.” </div>
<div class='s'>Is Boset quichijque tlanahuatijquetl ipan tlali Israel </div>
<div class='p'>
<span class="verse" id="S22_8">8&#160;</span>Teipa Abner, icone Ner, tlen quinyacanayaya isoldados Saúl quihuicac Is Boset, icone Saúl, ipan altepetl Mahanaim, 
<span class="verse" id="S22_9">9&#160;</span>huan nopona quichijqui tlanahuatijquetl. Huan itlanahuatilis quiajsic tlaltini Galaad, Gesuri, Jezreel, Efraín, Benjamín huan hasta nochi tlen itoca tlali Israel ica huejcapa. 
<span class="verse" id="S22_10">10&#160;</span>Huan Is Boset quipiyayaya 40 xihuitl quema pejqui tlanahuatía ipan tlali Israel ica huejcapa huan san huejcajqui ome xihuitl. Huan nochi tlen itztoyaj ica tlatzintla campa itoca tlali Judá quitoquilijque Tlanahuatijquetl David. 
<span class="verse" id="S22_11">11&#160;</span>Huan David elqui tlanahuatijquetl ipan tlali Judá para chicome xihuitl huan tlajco huan quipixqui ichaj ipan altepetl Hebrón. </div>
<div class='p'>
<span class="verse" id="S22_12">12&#160;</span>Huan teipa Abner quisqui ipan tlali Mahanaim ininhuaya isoldados Tlanahuatijquetl Is Boset huan yajque altepetl Gabaón ipan tlali Judá campa itztoyaj iixhuihua Benjamín, pampa nojquiya quinequiyaya mocuilis nopa tlali Judá para elis iaxca Tlanahuatijquetl Is Boset. 
<span class="verse" id="S22_13">13&#160;</span>Huajca quisqui Joab, icone Sarvia, tlen eliyaya tlayacanquetl tlen isoldados David huan yajqui ica isoldados quinnamiquitoj. Huan monamijque campa nopa mantoc atl ipan altepetl Gabaón. Huan isoldados David mocajque ipan se nali, huan isoldados Is Boset ipan seyoc nali nopa mantoc atl. 
<span class="verse" id="S22_14">14&#160;</span>Huan Abner tlen eliyaya itlayacanca Is Boset quinotzqui Joab tlen eliyaya itlayacanca David, huan quej ni quiilhui: </div>
<div class='p'>―Achtohui ma motehuica san sequin totelpocahua para ma tiquintlachilica huan tiquitase ajqueya tlatlanis. </div>
<div class='p'>Huan Joab tlananquili: </div>
<div class='p'>―Cualtitoc. </div>
<div class='p'>
<span class="verse" id="S22_15">15&#160;</span>Huajca quintlapejpenijque majtlactli huan ome telpoca soldados tlen eliyayaj ica David huan majtlactli huan ome telpoca soldados tlen tlali Benjamín huan eliyayaj ica Is Boset. Huan moixnamijque nopa telpocame huan pejque motehuíaj. 
<span class="verse" id="S22_16">16&#160;</span>Huan sese inijuanti quitzoncalitzqui tlen itztoya imelac huan mocalaquilijque inincuatlaminhua tlen huehueyac ipan inielchiqui. Huan nochi nopa 24 telpocame mijque ica sampa. Huan yeca quitocajtijque nopa lugar “campa tlatehuijque ica cuatlamintli tlen huejhuehueyac”, huan mocahua ipan altepetl Gabaón. 
<span class="verse" id="S22_17">17&#160;</span>Huan teipa pampa ax aqui tlatlantoya, pejque tlatehuíaj nelía chicahuac nochi isoldados David ihuaya isoldados Is Boset. Huan nopa tonal isoldados David tlahuel quintlanque isoldados Is Boset huan inintlayacanca Abner. 
<span class="verse" id="S22_18">18&#160;</span>Huan nojquiya nopona itztoyaj nopa ome iicnihua Joab, nopa tlayacanquetl tlen isoldados David, tlen inintoca eliyaya Abisai huan Asael. Huan Joab, Abisai huan Asael nochi eliyayaj iconehua Sarvia. Huan Asael tlahuel hueliyaya motlalohua chicahuac queja se masatl. 
<span class="verse" id="S22_19">19&#160;</span>Huan yajaya pejqui quitepotztoca Abner, nopa tlayacanquetl tlen isoldados Is Boset, huan ax tleno quicahuili ma quitzacuili. Ax quicajqui iojhui, niyon nica, niyon neca. San quitoquilijtiyajqui. 
<span class="verse" id="S22_20">20&#160;</span>Huan quema Abner moicancuepqui huan quiitac para quitoquiliyaya, quiilhui: </div>
<div class='p'>―¿Ax ta tiAsael? </div>
<div class='p'>―Quena, na niAsael ―quinanquili. </div>
<div class='p'>
<span class="verse" id="S22_21">21&#160;</span>Huajca Abner quiilhui: </div>
<div class='p'>―Ximijcueni. Xijtoquili seyoc nosoldado huan ximocahua ica nochi tlen yaja quipiya. </div>
<div class='p'>Pero Asael ax quinejqui quicahuas. </div>
<div class='p'>
<span class="verse" id="S22_22">22&#160;</span>Huajca Abner sampa quiilhui Asael: </div>
<div class='p'>―¡Xinechcahua! ¿Para tlen monequi nimitzmictis? Huan ¿tlaque noxayac ica nijtlachilis moicni Joab quema sampa timonamiquise? </div>
<div class='p'>
<span class="verse" id="S22_23">23&#160;</span>Pero Asael ax quitlacaquili, huan huajca Abner quisentlapalhuili ica icuatlami tlen huehueyac huan nopona huetzqui mictoc Asael. Huan teipa nochi tlen ajsiyayaj campa huetztoya Asael moquetzayayaj ica tlatlepanitacayotl. 
<span class="verse" id="S22_24">24&#160;</span>Huan teipa Joab huan Abisai pejque quitoquilíaj Abner huan quema calaquito tonati, ya ajsitoyaj ipan se tlachiquili tlen itoca Amma nechca Gía ipan nopa ojtli tlen yohui para altepetl Gabaón. 
<span class="verse" id="S22_25">25&#160;</span>Huan mosansejcotilijque miyac iixhuihua Benjamín para quipalehuise Abner huan moquetzque tlachiquiltipa. 
<span class="verse" id="S22_26">26&#160;</span>Huan Abner quinotzqui Joab chicahuac ica huejca huan quiilhui: </div>
<div class='p'>―¿Monequi nochipa tijsenhuiquilijtose timomictíaj? ¿Ax timomaca cuenta para tlatehuijcayotl techhualiquilía miyac cuesoli? Xiquintlacahualti mosoldados para ma techcahuaca pampa tiicnime. </div>
<div class='p'>
<span class="verse" id="S22_27">27&#160;</span>Huan Joab quinanquili: </div>
<div class='p'>―Nelía tlen nimitzilhuía, intla ta achtohui ax tiquijtojtosquía ma tiquintlapejpenica 12 totelpocahua para tlatehuise, ax oncatosquía tlatehuijcayotl. Nochi nosoldados san mocueptosquíaj ininchajchaj ama ijnaloc. </div>
<div class='p'>
<span class="verse" id="S22_28">28&#160;</span>Huajca teipa Joab quipitzqui cuacuajtli huan nochi isoldados David moquetzque huan ayoc tlatehuijque, niyon ayoc quintoquilijque nopa sequinoc israelitame tlen ejque tlali Israel ica huejcapa. 
<span class="verse" id="S22_29">29&#160;</span>Huan Abner huan nochi isoldados nojquiya nejnenque seyohual huan apanoque nopa tlamayamitl huan nopa atemitl Jordán huan nejnenque hasta ajsitoj ipan altepetl Mahanaim. </div>
<div class='p'>
<span class="verse" id="S22_30">30&#160;</span>Huan Joab nojquiya quinsentili isoldados David huan quinpojqui huan polihuiyayaj 19, huan iyoca polihuiyaya Asael tlen Abner quimictijtoya. 
<span class="verse" id="S22_31">31&#160;</span>Pero isoldados David quinmictijtoyaj 360 tlen motlalijtoyaj ihuaya Abner, itlayacanca isoldados Tlanahuatijquetl Is Boset, huan nochi itztoyaj iixhuihua Benjamín tlen calactoyaj ihuaya. </div>
<div class='p'>
<span class="verse" id="S22_32">32&#160;</span>Huan teipa Joab huan isoldados quihuicaque itlacayo Asael huan quitlalpachojque nechca itata ipan altepetl Belén. Huan teipa nejnenque seyohual huan quema tlanestihualayaya ajsitoj ipan inialtepe, Hebrón.  </div>
<div class='psalmlabel' id='S23_0'> 3</div>
<div class='p'>
<span class="verse" id="S23_1">1&#160;</span>Huan ica ya ni pejqui miyac tlatehuijcayotl ica inijuanti tlen quitoquiliyayaj icone Saúl huan tlen quitoquiliyayaj David. Pero isoldados David achi más momiyaquilijtiyohuiyayaj huan quipixtiyohuiyayaj más chicahualistli. Huan isoldados icone Saúl caxantiyohuiyaya ininchicahualis pampa quitlahuelcajtiyohuiyayaj. </div>
<div class='s'>Ya ni iconehua David tlen tlacatque ipan altepetl Hebrón </div>
<div class='q'>
<span class="verse" id="S23_2">2&#160;</span>Huan nopona ipan altepetl Hebrón tlacatque iconehua David: </div>
<div class='q2'>Iachtohui cone quitocajti Amnón huan eliyaya icone ica Ahinoam tlen eliyaya se jezreelita. </div>
<div class='q2'>
<span class="verse" id="S23_3">3&#160;</span>Iompaca cone quitocajtlali Quileab huan eliyaya icone Abigail tlen achtohui eliyaya isihua Nabal tlen ejqui altepetl Carmel. </div>
<div class='q2'>Iexpa cone David quitocajtlali Absalón huan eliyaya icone seyoc isihua tlen itoca Maaca tlen eliyaya iichpoca Tlanahuatijquetl Talmai tlen tlanahuati ipan tlali Gesur. </div>
<div class='q2'>
<span class="verse" id="S23_4">4&#160;</span>Inajpa cone David quitocajti Adonías huan eliyaya icone seyoc isihua tlen itoca Haguit. </div>
<div class='q2'>Imacuilpa cone David quitocajtlali Sefatías huan eliyaya icone seyoc isihua tlen itoca Abital. </div>
<div class='q2'>
<span class="verse" id="S23_5">5&#160;</span>Ichicuasempa cone David quitocajti Itream huan eliyaya icone seyoc isihua tlen itoca Egla. </div>
<div class='m'>Nochi ya ni eliyaya iconehua David tlen tlacatque ipan altepetl Hebrón. </div>
<div class='s'>Abner mosansejcotili ihuaya David </div>
<div class='p'>
<span class="verse" id="S23_6">6&#160;</span>Huan nochi nopa xihuitl quema tlatehuiyayaj isoldados David ica isoldados Tlanahuatijquetl Is Boset, Abner itlayacanca Is Boset achi más mohueyimatiyaya. 
<span class="verse" id="S23_7">7&#160;</span>Huan teipa Abner motemacac para cochis ihuaya se sihuatl tlen achtohui eliyaya iompaca sihua Tlanahuatijquetl Saúl tlen ya mictoya. Huan itoca nopa sihuatl eliyaya Rizpa huan eliyaya icone Aja. Huajca Tlanahuatijquetl Is Boset quitlacahualti Abner huan quiilhui: </div>
<div class='p'>―¿Para tlen ticochtoc ihuaya tlen eliyaya icahual notata, Tlanahuatijquetl Saúl? </div>
<div class='p'>
<span class="verse" id="S23_8">8&#160;</span>Huan Abner tlahuel cualanqui ica tlen Tlanahuatijquetl Is Boset quiijto, huan quinanquili: </div>
<div class='p'>―¿Tinechita para se nichichi? ¿Tinechita nise mocualancaitaca queja tlen ehuaj tlali Judá? ¿Quejatza huelis? Na nimitzchihuilijtoc tlen cuali ta huan motata Saúl, huan iicnihua huan ihuampoyohua. Na nihueltosquía nimitztemactilijtosquía ica David, pero ax nijnejqui. San nimitztequipano cuali, huan ama queja notlaxtlahuil, tinechteilhuía para nitlajtlacolchijtoc ihuaya se sihuatl. 
<span class="verse" id="S23_9">9&#160;</span>Ma Toteco Dios nechtlatzacuilti intla ax nijpalehuiti David para ma quimoyahuas itlanahuatilis hasta quiajsis nochi tlaltini tlen TOTECO quiilhuijtoc para quimacas. 
<span class="verse" id="S23_10">10&#160;</span>Nijpalehuis mitzquixtilis ta huan ichaj motata Saúl nochi imotlanahuatilis ipan ni tlali Israel huan nijchihuas ma pano ica David hasta ya quinnahuatis nochi israelitame campa hueli tlen tlali Dan ica huejcapa hasta altepetl Beerseba ica tlatzintla. </div>
<div class='p'>
<span class="verse" id="S23_11">11&#160;</span>Huan Tlanahuatijquetl Is Boset ax huelqui quinanquili Abner pampa quiimacasiyaya. 
<span class="verse" id="S23_12">12&#160;</span>Teipa Abner quintitlanqui tlacame para ma quiitatij David huan para ma quiilhuitij quej ni: “Nochi ni tlali Israel nelía moaxca ta para tijnahuatis. Xijchihua se tlajtolsencahuali nohuaya huan xinechmaca nopa tequitl tlen nijnequi ipan motlanahuatilis huan nimitzmactilis momaco nochi tlali Israel ica huejcapa.” </div>
<div class='p'>
<span class="verse" id="S23_13">13&#160;</span>Huan David quiijto: “Cualtitoc, nijchihuas se tlajtolsencahuali mohuaya, pero san se tlamantli monequi. Ax nimitznamiquis para ticamatise hasta tinechhualiquilis nosihua Mical, yajaya tlen iichpoca Tlanahuatijquetl Saúl tlen ya mictoc.” 
<span class="verse" id="S23_14">14&#160;</span>Huan nojquiya para nesis xitlahuac, David quitlajcuilhui Tlanahuatijquetl Is Boset huan quiilhui: “Xinechmactili nosihua Mical pampa timosencajque ica cuali. Huan nijtlaxtlahui motata Saúl tlen tlajtlanqui pampa quinejqui ma niquinmicti nopa 100 filisteo tlacame huan nijchijqui.” </div>
<div class='p'>
<span class="verse" id="S23_15">15&#160;</span>Ama Mical quipixtoya ihuehue tlen itoca eliyaya Paltiel huan yaja eliyaya icone Lais. Huajca Tlanahuatijquetl Is Boset tlanahuati para ma quicuilica. 
<span class="verse" id="S23_16">16&#160;</span>Huan ihuehue yajqui ihuaya isihua huan chocatiyajqui. Huan quitoquilijtiyajqui nochi ojtli hasta altepetl Bahurim, huan nopona Abner quiilhui: “Ximocuepa mochaj.” Huan Paltiel mocuepqui ichaj. </div>
<div class='p'>
<span class="verse" id="S23_17">17&#160;</span>Huan Abner quincamahui nopa huehue tlacame tlen tlali Israel huan quinilhui: “Achtohui inquinectoyaj para elis imotlanahuatijca David, 
<span class="verse" id="S23_18">18&#160;</span>huajca ama ya ajsic nopa tonal para queja nopa ma eli. TOTECO quiijtojtoc: Elis ica ima David niquinmanahuis israelitame tlen nopa filisteos huan tlen nochi sequinoc inincualancaitacahua.” </div>
<div class='p'>
<span class="verse" id="S23_19">19&#160;</span>Huan Abner nojquiya quincamahuito iixhuihua Benjamín. Teipa yajqui altepetl Hebrón quiitato David huan quiilhuito nochi tlen nopa tlacame ipan tlali Israel tlen iixhuihua Benjamín quinequiyayaj quichihuase. 
<span class="verse" id="S23_20">20&#160;</span>Huan yajque ihuaya Abner 20 tlacame para quiitatij David, huan David quichijqui se hueyi tlacualistli para Abner huan tlen ihuaya hualayayaj. 
<span class="verse" id="S23_21">21&#160;</span>Huan teipa Abner quiilhui David: </div>
<div class='p'>―Na nimocuepas nimantzi huan niquinsentiliti nochi tlacame ipan tlali Israel para ma quisencahuaca se tlajtolsencahuali mohuaya huan ma mitzchihuaca titlanahuatijquetl. Huan queja nopa tiquinnahuatis nochi israelitame queja hasta huejcajquiya tijnequiyaya. </div>
<div class='p'>Huajca David quinahuatijtejqui, huan Abner yajqui ica cuali. </div>
<div class='s'>Joab quimicti Abner </div>
<div class='p'>
<span class="verse" id="S23_22">22&#160;</span>Huan sanoc onquistoya Abner quema ajsico nopa tlayacanquetl Joab huan isoldados David. Inijuanti yajtoyaj ipan tlatehuijcayotl huan quihualicayayaj miyac tlamantli tlen quincuilijtoyaj inincualancaitacahua. Huan Abner ayoc itztoya ihuaya David pampa ya yajtoya ichaj ica cuali. 
<span class="verse" id="S23_23">23&#160;</span>Huan quema ajsicoj Joab huan isoldados tlen hualayayaj ihuaya sequinoc, quiilhuijque: Abner, icone Ner, quipaxaloco Tlanahuatijquetl David huan David quiseli ica cuali huan quema quinahuatijtejqui para yas, yajqui ica cuali. 
<span class="verse" id="S23_24">24&#160;</span>Huajca Joab nimantzi yajqui quiitato David huan quiilhui: </div>
<div class='p'>―¿Tlaque tijchijtoc? Abner hualajqui mitzpaxaloco huan tijcahuilijtoc ma cholos tomaco. 
<span class="verse" id="S23_25">25&#160;</span>Cuali tijmati Abner san hualajqui para mitzcajcayahuas. Hualajqui para quitlachilis quejatza huelis calaquis ipan toaltepe huan teipa sampa hualas techtehuiqui. </div>
<div class='p'>
<span class="verse" id="S23_26">26&#160;</span>Huan huajca Joab quisqui iixpa David huan quintitlanqui soldados para ma quiajsitij Abner huan ma quiilhuica ma mocuepa. Huan quiajsitoj nechca nopa ameli Sira, huan quiilhuijque ma mocuepa huan mocuepqui ininhuaya nopa soldados. Huan David ax tleno quimatiyaya. 
<span class="verse" id="S23_27">27&#160;</span>Huan quema Abner ajsico campa ipuerta altepetl Hebrón, Joab quiiyocaquixti para camatis ihuaya ixtacatzi. Huan nopona Joab quicalaquili imachete iijtico Abner huan nimantzi mijqui. Huan quej nopa Joab momacuepqui pampa quimictijtoya iicni, Asael. 
<span class="verse" id="S23_28">28&#160;</span>Huan quema David quimatqui para quimictijtoya Abner quiijto: “TOTECO quimati para na huan inijuanti tlen niquinnahuatía ax tijhuicaj tlajtlacoli pampa quimictijque Abner tlen eliyaya icone Ner, pampa ax tleno tijmatiyayaj. 
<span class="verse" id="S23_29">29&#160;</span>Yaja Joab tlen quihuica tlajtlacoli ihuaya ichampoyohua. Ax quema ma polihui cocolistli ipan ichaj, niyon ax ma polihuica tlen metzcuachotzitzi, niyon tlen cuahuactoque, niyon tlen miquij ica mayantli, niyon tlen miquij ipan tlatehuijcayotl.” </div>
<div class='p'>
<span class="verse" id="S23_30">30&#160;</span>Huajca queja nopa Joab huan iicni Abisai quimictijque Abner, pampa Abner achtohuiya quimictijtoya iniicni, Asael, ipan ne tlatehuijcayotl tlen oncac ipan altepetl Gabaón. </div>
<div class='p'>
<span class="verse" id="S23_31">31&#160;</span>Huajca David quiilhui Joab huan nochi tlen itztoyaj ihuaya: “Xijtzayanaca imoyoyo, huan ximoyoyontica ica tlen fiero huan xijchoquilica Abner.” Huan David yahuiyaya iniica tlen quihuicayayaj itlacayo Abner para quitlalpachotij. 
<span class="verse" id="S23_32">32&#160;</span>Huan quitlalpachojque Abner ipan altepetl Hebrón. Huan David chicahuac chocac nopona campa quitlalpachohuayayaj huan nochi tlen itztoyaj ihuaya nojquiya chocaque. 
<span class="verse" id="S23_33">33&#160;</span>Huan David quihuicati Abner ica ni huicatl tlen tlahuel tecueso, quiijtohuayaya quej ni: </div>
<div class='q'>“¿Para tlen timijqui quej ni, Abner? </div>
<div class='q'>Ax quinamiqui. </div>
<div class='q'>Timijqui queja se tlaxtejquetl. </div>
<div class='q'>
<span class="verse" id="S23_34">34&#160;</span>Moma ax cana ilpitoya, </div>
<div class='q'>niyon moicxihua ax ilpitoya ica tepos cadena. </div>
<div class='q'>Pero timijqui queja miqui se tlen huetzi ininmaco fiero tlacame.” </div>
<div class='p'>Huan nochi tlen itztoyaj nopona sampa chocaque. </div>
<div class='p'>
<span class="verse" id="S23_35">35&#160;</span>Huan David ax tlacuajqui nopa tonal. Huan hualajque tlacame huan quiilhuijque para ma tlacua, pero ax quinejqui. Quinilhui: </div>
<div class='p'>―Ma nechtlatzacuilti Toteco intla nijcuas se pantzi o se tlenijqui hasta ixpolihuis tonati. </div>
<div class='p'>
<span class="verse" id="S23_36">36&#160;</span>Huan nochi nopa israelitame campa hueli quimatque quejatza David tlahuel quichoquili Abner, huan quinpacti. Melahuac nochi tlen David quichihuayaya tepactiyaya. 
<span class="verse" id="S23_37">37&#160;</span>Huan queja nopa quimachilijque nochi israelitame ipan nochi altepetini ipan tlali Judá huan ipan tlali Israel para David ax tlanahuatijtoya ma quimictica Abner. </div>
<div class='p'>
<span class="verse" id="S23_38">38&#160;</span>Huan David quinilhui isoldados: </div>
<div class='p'>―Nelía ama mictoc se tohueyi tlayacanca tiisraelitame. 
<span class="verse" id="S23_39">39&#160;</span>Huan yonque TOTECO nechtequitlali nitlanahuatijquetl, ax nijpiya chicahualistli para nijtlatzacuiltis Joab huan Abisai, tlen iconehua Sarvia para niquincuepilis ni tlajtlacoli tlen quichijtoque. Inijuanti tlahuel yoltetique huan tejtetique. Toteco iselti ma quintlaxtlahui ipampa ni tlajtlacoli tlen quichijtoque pampa quimictijque Abner.  </div>
<div class='psalmlabel' id='S24_0'> 4</div>
<div class='s'>Quimictijque Tlanahuatijquetl Is Boset </div>
<div class='p'>
<span class="verse" id="S24_1">1&#160;</span>Huan quema quimatqui Tlanahuatijquetl Is Boset tlen eliyaya icone Saúl para Abner mictoya ipan altepetl Hebrón, tlahuel momajmati huan nochi ipan tlali Israel nojquiya moyolmajmatijque. 
<span class="verse" id="S24_2">2&#160;</span>Huan itztoyaj ome tlacame ipan itlanahuatilis Is Boset tlen quipiyayayaj inintequi para quinyacanase soldados huan yase ipan sequinoc tlaltini tlaxtequitij. Se itoca eliyaya Baana huan seyoc Recab, huan inijuanti iconehua Rimón tlen ejqui altepetl Beerot huan eliyaya se iixhui Benjamín tlen huejcajquiya, 
<span class="verse" id="S24_3">3&#160;</span>pampa tlacame tlen ejque altepetl Beerot nojquiya eliyayaj iixhuihua Benjamín yonque cholojtejque para itztotij ipan altepetl Gitaim huan mocajque nopona queja san paxalohuani hasta ama. </div>
<div class='p'>
<span class="verse" id="S24_4">4&#160;</span>(Jonatán, icone Saúl, quipixtoya se icone tlen metzcuachotiyaya tlen itoca Mefi Boset. Metzcuachotixqui ipan nopa tonal quema ajsic tlajtoli tlen altepetl Jezreel para mijqui Jonatán tlen eliyaya itata nopa oquichpil huan Saúl tlen eliyaya ihueyi tata. Ipan nopa tonali nopa oquichpil san quipiyayaya macuili xihuitl, huan se sihuatl tlen quimocuitlahuiyaya quicuitejqui nopa conetl para cholojque. Huan pampa motlalohuayaya huan moisihuiltiyaya para cholose, nopa conetl huetzito huan mocajqui metzcuachotic.) </div>
<div class='p'>
<span class="verse" id="S24_5">5&#160;</span>Huan nopa tlayacanani Recab huan Baana yajque ichaj Tlanahuatijquetl Is Boset quema tlajcotona huan chicahuac tonayaya, huan yajaya mosiyajcajtoya ipan icuarto. 
<span class="verse" id="S24_6">6&#160;</span>Mochijque queja quinequiyayaj quiquixtise trigo para quitequihuise, huan ax aqui quinitac. 
<span class="verse" id="S24_7">7&#160;</span>Pero Baana huan Recab xitlahuac calajque icuarto ne Tlanahuatijquetl Is Boset campa cochtoya huan quicalaquilijque se cuatlamintli tlen huehueyac iijtico huan quimictijque. Huan teipa quiquechtzontejque huan cholojtejque huan quihuicaque itzonteco. Huan nejnenque seyohual para quiixcotonque nopa tlamayamitl huan ajsitoj altepetl Hebrón campa itztoya David. 
<span class="verse" id="S24_8">8&#160;</span>Huan quema ajsitoj, quinextilijque David Is Boset itzonteco huan quiilhuijque: </div>
<div class='p'>―Xijtlachili nica timitzhualiquilijtoque itzonteco Tlanahuatijquetl Is Boset, icone Saúl, tlen mitzcualancaitayaya huan quinequiyaya mitzmictis. Huan ama TOTECO quichijtoc ximomacuepa ica Saúl huan nochi iixhuihua. </div>
<div class='p'>
<span class="verse" id="S24_9">9&#160;</span>Huan David quinnanquili Recab huan iicni Baana huan quinilhui: </div>
<div class='p'>―Iixpa TOTECO tlen nechmanahuijtoc tlen nochi nocuesol, nimechilhuis tlen melahuac. 
<span class="verse" id="S24_10">10&#160;</span>Quema se nechilhuico para Saúl mictoya huan moilhuiyaya se cuali tlajtoli nechhualiquilijtoc, niquitzqui huan nitlanahuati ma quimictica nopona ipan altepetl Siclag huan queja nopa nijtlaxtlahui ipampa nopa tlajtoli tlen nechmacac. 
<span class="verse" id="S24_11">11&#160;</span>¿Huajca ama ax inquiitaj achi más monequi nimechchihuilis infiero tlacame pampa inquimictijque ni cuali tlacatl ipan ichaj campa cochtoya? Quena, nimechtlaxtlahuis ipampa tlen inquichijtoque ica Is Boset huan nimechpolihuiltis ipan ni tlaltepactli. </div>
<div class='p'>
<span class="verse" id="S24_12">12&#160;</span>Huan David quinnahuati isoldados ma quinmictica, huan quinmictijque. Huan quintzontequilijque ininma huan iniicxihua. Huan inintlacayo quicuapilojque nechca nopa mantoc atl ipan altepetl Hebrón. Huan quitlalpachojque itzonteco Tlanahuatijquetl Is Boset ipan Hebrón ipan nopa mijca ostotl campa quitlalpachojtoyaj Abner.  </div>
<div class='psalmlabel' id='S25_0'> 5</div>
<div class='s'>David quichijque tlanahuatijquetl tlen nochi israelitame </div>
<div class='p'>
<span class="verse" id="S25_1">1&#160;</span>Teipa ajsicoj nopa huehue tlacame tlen tlayacanayayaj ipan nochi huejhueyi familias tlen itztoyaj ipan tlali Israel huan quiitacoj David ipan altepetl Hebrón. Huan quiilhuicoj: “Tojuanti tiicnime huan san se toeso. 
<span class="verse" id="S25_2">2&#160;</span>Yonque achtohuiya Saúl eliyaya totlanahuatijca, melahuac ta tieliyaya tiitlamocuitlahuijca huan elqui ta tlen nelía titechyacanayaya para titlatehuise. Huan ama TOTECO mitzilhuijtoc para ta tielis totlamocuitlahuijca huan totlanahuatijca tiisraelitame.” </div>
<div class='p'>
<span class="verse" id="S25_3">3&#160;</span>Huajca nopona David quichijqui se tlajtolsencahuali iixpa TOTECO ica nochi nopa huehue tlacame tlen tlali Israel. Huan inijuanti quialtijque David ica aceite huan quitequitlalijque para elis tlanahuatijquetl tlen nochi israelitame. 
<span class="verse" id="S25_4">4&#160;</span>Huan David quipiyayaya 30 xihuitl quema pejqui tlanahuatía huan tlanahuati 40 xihuitl. 
<span class="verse" id="S25_5">5&#160;</span>Achtohui para chicome xihuitl huan tlajco mosehui ipan altepetl Hebrón huan quinnahuati san nopa israelitame ipan tlali Judá. Huan teipa mosehui ipan altepetl Jerusalén para 33 xihuitl huan quinnahuati nochi israelitame ipan tlali Judá huan ipan tlali Israel. </div>
<div class='s'>Jerusalén mochijqui nopa tlayacanca altepetl </div>
<div class='p'>
<span class="verse" id="S25_6">6&#160;</span>Huan quema nopa tlayacanani quialtijque David para elis inintlanahuatijca, David huan nochi isoldados yajque altepetl Jerusalén para quinquixtitij nopa jebuseos tlen itztoyaj nopona. Pero inijuanti quihuihuiitaque huan quitlaijilhuijque David: “Ta ax quema huelis ticalaquis nica. Hasta tlen popoyotzitzi huan tlen metzcuachome mitztzacuilisquíaj para ax huelis ticalaquis.” </div>
<div class='p'>Queja nopa quiijtojque pampa moilhuijque para David ax huelis calaquis. </div>
<div class='p'>
<span class="verse" id="S25_7">7&#160;</span>Pero David huan isoldados tlatlanque huan moaxcatijque campa nelpano tilahuac huan temachtli nopa tepamitl ipan tepetl Sion, huan ama nochi quitocajtíaj nopa barrio ipan Jerusalén ica Ialtepe David. 
<span class="verse" id="S25_8">8&#160;</span>Huan quej ni David quitlanqui nopa altepetl. Nopa tonal quema David quicajqui quitlaijilhuíaj, quinilhui isoldados: “Nochi tlen inquinequij inquintehuise nopa jebuseos, xicalaquica ipan nopa hueyi tubo campa calaqui atl ipan inialtepe. Huan queja nopa inajsitij campa itztoque huan inquinmictise nopa mosisinijca tlacame tlen quinequij techtlanise tlen inijuanti quintocajtíaj nopa ‘popoyotzitzi huan metzcuachome’. Tlahuel niquincualancaita.” Ica ni pejqui nopa tlajtoli tlen ama quiijtohuaj campa hueli: “Tlen popoyotzitzi huan tlen metzcuachome ax hueli calaquise ipan ichaj Toteco, pampa queja nopa quintocajtiyayaj nochi nopa tlacame tlen quinhueyichihuayayaj tlaixcopincayome queja quichihuayayaj nopa jebuseos.” </div>
<div class='p'>
<span class="verse" id="S25_9">9&#160;</span>Huan David mochansehui ipan nopa barrio ipan Jerusalén nechca campa quipixqui itepa nelpano tilahuac huan temachtli huan quitocajtlalijtoya Ialtepe David. Huan quiquetzqui seyoc tepamitl yahualtic ichaj huan ichaj pejqui nopona ipan nopa altepetl tlen itoca Milo huan yajqui hasta más calijtic tlen nopa altepetl. </div>
<div class='s'>Hiram quintitlanqui tlacame campa David </div>
<div class='p'>
<span class="verse" id="S25_10">10&#160;</span>Huan David más mohueyichijtiyohuiyaya pampa TOTECO Dios Tlen Quinyacana Ielhuicac Ejcahua Ma Tlatlanitij itztoya ihuaya. 
<span class="verse" id="S25_11">11&#160;</span>Huan Tlanahuatijquetl Hiram tlen quinahuatiyaya altepetl Tiro quititlanili David huejhueyi tlacame para ma quipaxalotij David. Huan ininhuaya quititlanqui miyac tiocuahuitl, huan cuaximani huan calchihuani tlen quimatiyayaj quitejtequij tetl para quichihuilise David se hueyi cali. 
<span class="verse" id="S25_12">12&#160;</span>Huan David momacac cuenta para elqui TOTECO tlen quitequitlalijtoya para elis inintlanahuatijca israelitame. Huan quimachili para yajaya TOTECO tlen tlahuel quihueyitlalijtoya itlanahuatilis huan quichijqui pampa TOTECO tlahuel quinicnelía nopa israelitame huan quintlapejpenijtoya para iaxcahua. </div>
<div class='s'>Sequinoc iconehua David </div>
<div class='p'>
<span class="verse" id="S25_13">13&#160;</span>Huan quema David quipatlatoya ichaj tlen altepetl Hebrón hasta Jerusalén, mocuili más isihuajhua huan iompaca sihuajhua, huan tlacatque más iconehua; oquichpilme huan sihuapilme. 
<span class="verse" id="S25_14">14&#160;</span>Ya ni iconehua David tlen tlacatque ipan altepetl Jerusalén: Samúa, Sobab, Natán, Salomón, 
<span class="verse" id="S25_15">15&#160;</span>Ibhar, Elisúa, Nefeg, Jafía, 
<span class="verse" id="S25_16">16&#160;</span>Elisama, Eliada huan Elifelet. </div>
<div class='s'>David quintlanqui nopa filisteos </div>
<div class='p'>
<span class="verse" id="S25_17">17&#160;</span>Huan quema nopa filisteos quicajque para israelitame ipan tlali Israel nojquiya quialtijtoyaj David para elis inintlanahuatijca, yajque ica nochi ininsoldados para quiitzquise. Huan David quicajqui para hualayayaj filisteos, huajca yajqui motlatito ipan altepetl Jerusalén ipan nopa cuarto campa más tilahuac itepa huan cuali tzactoc. 
<span class="verse" id="S25_18">18&#160;</span>Huan nopa filisteos hualajque huan mosejsemanque ipan nochi nopa tlamayamitl tlen itoca Refaim nechca Jerusalén. 
<span class="verse" id="S25_19">19&#160;</span>Huajca David momaijto ica TOTECO huan quiilhui: </div>
<div class='p'>―¿Tijnequi ma niyas niquintehuiti ni filisteos? ¿Tinechmactilis nomaco para niquintlanis? </div>
<div class='p'>Huan TOTECO quiilhui: </div>
<div class='p'>―Quena, xiquintehuiti huan temachtli na nimitzmactilis nochi momaco. </div>
<div class='p'>
<span class="verse" id="S25_20">20&#160;</span>Huajca David quisqui huan quintehui nopa filisteos huan quintlanqui. Teipa quitocajtlali nopa lugar Baal Perazim tlen quinequi quiijtos “ojtlapojtoc” pampa quiijto: “TOTECO chicahuac ajsitoc ica nocualancaitacahua queja chicahuac quisa atl campa quitlapohua se aojtli.” 
<span class="verse" id="S25_21">21&#160;</span>Huan nopa filisteos cholojque huan quicajtejque inintiotzitzi huan David ica isoldados quintlatijque. </div>
<div class='p'>
<span class="verse" id="S25_22">22&#160;</span>Huan teipa nopa filisteos sampa mocuepque huan mochihuacoj campa itztoyaj achtohuiya ipan nopa tlamayamitl Refaim. 
<span class="verse" id="S25_23">23&#160;</span>Huan sampa David quitlajtlani TOTECO tlaque ipaquilis. Huan TOTECO quiilhui: </div>
<div class='p'>―Quena, pero amo xiya xiquinnamiquiti campa iniixmelac. Achtohui xiquinyahualoca ixtacatzi huan xiquisaca xiquintehuitij campa nopa cuatini balsameras. 
<span class="verse" id="S25_24">24&#160;</span>Huan quema inquicaquise tlahuejchihualistli huejcapa ipan ixihuiyo nopa balsameras queja soldados tlen tlacacapatzaj ica iniicxipa, huajca nimantzi xiquintetzopaca, pampa nopa caquistli quinequi quiijtos para na niquistoc para nimechyacanas inquintlanise nopa filisteos. </div>
<div class='p'>
<span class="verse" id="S25_25">25&#160;</span>Huajca David quichijqui senquistoc queja TOTECO quinahuatijtoya huan yajaya ininhuaya isoldados pejque quinmictíaj nopa filisteos tlen altepetl Gabaón huan ajsito hasta altepetl Geser.  </div>
<div class='psalmlabel' id='S26_0'> 6</div>
<div class='s'>David quinejqui quihualicas icaxa TOTECO ipan Jerusalén </div>
<div class='p'>
<span class="verse" id="S26_1">1&#160;</span>David sampa quinsentili tlen más tlapejpenilme tlen nochi israelita soldados huan mochijque 30 mil soldados. 
<span class="verse" id="S26_2">2&#160;</span>Huan nochi inijuanti quistejque ihuaya David para yase ipan altepetl Baala ipan tlali Judá. Yajque para quihualicase icaxa Toteco Dios. Nopa caxa tlen quihuica itoca TOTECO tlen quinyacana ielhuicac ejcahua ma tlatlanitij huan tlen mocahua itzonixco nopa ome querubines tlen eltoque itzonixco nopa caxa. 
<span class="verse" id="S26_3-4">3-4&#160;</span>Huan quiquixtijque icaxa Toteco Dios tlen eltoya ipan se tepetl ipan ichaj Abinadab huan quitlalijque ipan se cuacarro yancuic. Huan Uza huan Ahío iconehua Abinadab quihuicaque nopa cuacarro tlen quihuicayaya icaxa Toteco Dios. Huan Ahío tlayacantiyohuiyaya. 
<span class="verse" id="S26_5">5&#160;</span>Huan David huan nochi nopa israelitame quitoquilijtiyohuiyayaj. Huan mijtotijtiyohuiyayaj ica miyac paquilistli. Huan huicatiyohuiyayaj iixpa TOTECO ica nochi tlamantli tlatzotzonali queja arpas, salterios, panderos, flautas huan címbalos. </div>
<div class='p'>
<span class="verse" id="S26_6">6&#160;</span>Quema ajsitoj campa itrigo mil Nacón, nopa huacaxme tlen quihuicayayaj nopa cuacarro motepotlamijque, huan Uza momatlalanqui para quitzacuilis icaxa Toteco Dios para ax huetzis. 
<span class="verse" id="S26_7">7&#160;</span>Huan TOTECO tlahuel cualanqui ica Uza pampa ax quiimacasqui quiitzquis icaxa huan quimicti nopona nechca nopa caxa. </div>
<div class='p'>
<span class="verse" id="S26_8">8&#160;</span>Huan David tlahuel mocueso ipampa tlen quichijtoya TOTECO ica Uza huan quitocajti nopa lugar Pérez Uza. (Pérez Uza quiijtosnequi Campa Toteco Cualanqui Ica Uza.) Huan hasta ama queja nopa itoca. 
<span class="verse" id="S26_9">9&#160;</span>Huan David quiimacasqui TOTECO nopa tonal huan quiijto: “¿Quejatza huelis nijhuicas icaxa TOTECO campa niitztoc?” 
<span class="verse" id="S26_10">10&#160;</span>Huajca ayoc quinejqui quihuicas icaxa TOTECO ipan Jerusalén campa itoca Ialtepe David, huan tlanahuati ma quihuicaca ichaj Obed Edom tlen achtohui ejquetl ipan altepetl Gat pero ama quipixqui ichaj nechca campa eltoya nopa caxa. 
<span class="verse" id="S26_11">11&#160;</span>Huan nopona mocajqui icaxa TOTECO eyi metztli, huan TOTECO miyac quitiochijqui Obed Edom huan nochi ichaj ehuani. </div>
<div class='s'>David quihuicac icaxa TOTECO ipan Jerusalén </div>
<div class='p'>
<span class="verse" id="S26_12">12&#160;</span>Teipa quema David quimatqui para TOTECO miyac quitiochijtoya Obed Edom pampa quipixqui icaxa, yajqui nopona, huan ica miyac paquilistli quiquixti icaxa Toteco Dios huan quihuicac ipan nopa barrio tlen itoca Ialtepe David. 
<span class="verse" id="S26_13">13&#160;</span>Huan quema nopa tlacame tlen quihuicayayaj icaxa Toteco Dios quimajcajtoyaj iniicxi chicuase hueltas, moquetzque huan mochixque huan David quitencajqui se toro huan se becerro tlen tomahuac queja tlacajcahualistli para Toteco Dios. </div>
<div class='p'>
<span class="verse" id="S26_14">14&#160;</span>Huan David mijtotiyaya ica nochi ichicahualis iixpa TOTECO huan moyoyontijtoya queja ininyoyo totajtzitzi. 
<span class="verse" id="S26_15">15&#160;</span>Huan queja nopa David huan nochi nopa israelitame quihuicatiyajque icaxa TOTECO ica miyac paquilistli. Huan ininhuaya yajque tlen tlapitztiyajque. </div>
<div class='p'>
<span class="verse" id="S26_16">16&#160;</span>Huan quema icaxa TOTECO quiaxitijtihualayayaj ipan Ialtepe David, tlachiyayaya ipan ventana Mical, isihua David tlen eliyaya icone Saúl, huan quiitac para Tlanahuatijquetl David huitontihualayaya huan mijtotijtihualayaya huan tlahuel quicualancaitac ipan iyolo. </div>
<div class='p'>
<span class="verse" id="S26_17">17&#160;</span>Huan quicalaquijque icaxa TOTECO ipan se yoyon cali tlen David quicualtlalijtoya para ya nopa. Huan David quimacac tlacajcahualistli TOTECO tlen tlatlatili huan tlacajcahualistli para ma onca tlayoltlalili ihuaya TOTECO. 
<span class="verse" id="S26_18">18&#160;</span>Quema tlanqui quitencahua nopa tlacajcahualistli, David quintiochijqui nochi nopa israelitame ipan itoca TOTECO, yajaya tlen quinyacana ielhuicac ejcahua ma tlatlanitij. 
<span class="verse" id="S26_19">19&#160;</span>Huan quinmajmacac nochi Israelita tlacame huan sihuame sesen pantzi huan vino, huan se torta tlen xocomecatl huactoc. Teipa quema tlantoya nochi nopa ilhuitl, nopa tlacame huan sihuame mocuepque ininchajchaj. </div>
<div class='p'>
<span class="verse" id="S26_20">20&#160;</span>Huan David nojquiya mocuepqui ichaj para quintiochihuas ichaj ehuani. Huan Mical, isihua tlen eliyaya icone Saúl, quisqui huan quinamiquico ihuehue huan quihuihuiitac, huan quiilhui: </div>
<div class='p'>―Fiero tinesiyaya ama, ta tlen titlanahuatijquetl ipan Israel. Timonextijtoc iniixpa imoichpoca tlatequipanojcahua queja tlen hueli tlacatl, pampa timoquixtili motlaque tlen huehueyac tlen tlanahuatijquetl. </div>
<div class='p'>
<span class="verse" id="S26_21">21&#160;</span>Huan David quinanquili: </div>
<div class='p'>―Nochi nijchijtoc ica nochi noyolo para nipaquis iixpa TOTECO pampa yajaya nechtlapejpenijtoc para nimocahuas nitlanahuatijquetl tlen itlacajhua ipatlaca motata huan ifamilia, huajca yeca nimijtotijtoc iixpa. 
<span class="verse" id="S26_22">22&#160;</span>Huan intla ninesis noja más nihuihuitic moixpa pampa nimoicnonequi iixpa ya, ax tleno para na. Sequinoc nechhueyitlepanitase pampa nimoicnonejqui iixpa TOTECO hasta nojquiya nechhueyitlepanitase nopa ichpoca tequipanohuani tlen ininca ticamati. </div>
<div class='p'>
<span class="verse" id="S26_23">23&#160;</span>Huan TOTECO quichijqui Mical, icone Saúl, ax quema ma conepiya hasta mijqui.  </div>
<div class='psalmlabel' id='S27_0'> 7</div>
<div class='s'>David quinequi quichihuas itiopa Toteco Dios </div>
<div class='p'>
<span class="verse" id="S27_1">1&#160;</span>Huajca teipa David mosehui ipan nopa caltlanahuatili huan ayoc quisayaya para tlatehuis pampa TOTECO quimacac tlasehuilistli ica nochi icualancaitacahua. 
<span class="verse" id="S27_2">2&#160;</span>Huan David quiilhui nopa tiocamanalojquetl Natán: </div>
<div class='p'>―Na nimopantía ipan se cali yejyectzi huan icaxa Toteco Dios eltoc ipan se yoyon cali. </div>
<div class='p'>
<span class="verse" id="S27_3">3&#160;</span>Huan Natán quinanquili: </div>
<div class='p'>―Xijchihua nochi tlen tiquita cuali para tijchihuas, pampa TOTECO itztoc mohuaya. </div>
<div class='p'>
<span class="verse" id="S27_4">4&#160;</span>Huan nopa yohuali TOTECO quinojnotzqui Natán huan quiilhui: </div>
<div class='q'>
<span class="verse" id="S27_5">5&#160;</span>“Xiya xiquilhuiti notlatequipanojca David para yajaya ax quichihuas se cali campa niitztos. 
<span class="verse" id="S27_6">6&#160;</span>Ax quema nimopantijtoc ipan se caltiopamitl hasta nopa tonal quema niquinquixti imohuejcapan tatahua ipan tlali Egipto huan hasta ama. Nochipa nimopantijtoc ipan se yoyon cali. 
<span class="verse" id="S27_7">7&#160;</span>Ninejnenqui ininhuaya israelitame campa hueli pero ax quema nijtlajtlanijtoc se tlayacanquetl tlen nijtlalijtoc para quinmocuitlahuise notlacajhua para ma nechchihuili se caltiopamitl tlen tiocuahuitl. </div>
<div class='q'>
<span class="verse" id="S27_8">8&#160;</span>“Xiquilhui David para na niiTECO Tlen Niquinyacana Noelhuicac Ejcahua ma tlatlanitij huan niquilhuía ya ni: ‘Na nimitztlapejpenijtoc para tielis tlanahuatijquetl ipan noisraelita tlacajhua quema tieliyaya se tlamocuitlahuijquetl tlen borregojme. 
<span class="verse" id="S27_9">9&#160;</span>Na nimocajtoc mohuaya campa hueli campa tinemiyaya, huan mocualancaitacahua na niquintzontlamiltijtoc. Nimitzchihuas noja más tihueyi hasta tielis hueyi queja nopa tlacame tlen más motlepanitaj ipan ni tlaltepactli. 
<span class="verse" id="S27_10">10&#160;</span>Huan nojquiya niquintlapejpenilijtoc se tlali campa niquintlalis noisraelita tlacajhua. Huan nopona itztose ipan se tlali tlen iniaxca huan ayoc aqui quincualancamacas. Huan tlen fierojtique ayoc quintlaijiyohuiltise queja quichihuayayaj achtohuiya 
<span class="verse" id="S27_11">11&#160;</span>ipan nopa tonali quema niquintlali jueces ma quinyacanaca noisraelita tlacajhua. Huan nijchihuas para tiitztos ica yejyectzi ica mocualancaitacahua. </div>
<div class='q'>“ ‘Pero na tlen nimoTECO nimitzilhuía para ax ta tlen tinechchihuilis nochaj, pero elis na tlen nimitzchihuilis ta, David, se cali tlen tlanahuatiani huan se tlanahuatilistli tlen mocahuas para moteipa ixhuihua. 
<span class="verse" id="S27_12">12&#160;</span>Huan quema timiquis huan timosiyajcahuas ica motatahua, na nijtlalis se mocone tlen quisas tlen moxinajcho para tlanahuatis huan itlanahuatilis nijchihuas temachtli. 
<span class="verse" id="S27_13">13&#160;</span>Huan yajaya tlen mocone, quena, nechchihuilis se caltiopamitl huan nijchihuas temachtli itlanahuatil para nochipa. 
<span class="verse" id="S27_14">14&#160;</span>Huan na nielis queja itata huan yajaya elis queja nocone. Huan intla yajaya nechixpanos, na nijtlatzacuiltis queja se tetaj quichihua ica icone. Quena, niquintequihuis tlacame tlen sequinoc tlaltini para ma quitlatzacuiltica nopampa na. 
<span class="verse" id="S27_15">15&#160;</span>Pero nochipa nijpiyas hueyi noyolo ica ya. Ax quema nijtlahuelcahuas queja nijtlahuelcajqui Saúl tlen achtohui elqui tlanahuatijquetl huan nijquixti para nimitztlalis ta titlanahuatis. 
<span class="verse" id="S27_16">16&#160;</span>Huan na niquintlalis moteipa ixhuihua para quipiyase tlanahuatili para nochipa noixpa. Quena, motequiticayo tlen tlanahuatijquetl nimitzmacatoc para nochipa huan nochipa se moteipa ixhui tlanahuatis.’ ” </div>
<div class='p'>
<span class="verse" id="S27_17">17&#160;</span>Queja nopa TOTECO quiilhui Natán ipan se tlanextili para ma quiilhuis David. Huan Natán yajqui huan quiilhuito David nochi tlen TOTECO quiilhuijtoya. </div>
<div class='s'>David quihueyitlali huan quitlascamatqui TOTECO </div>
<div class='p'>
<span class="verse" id="S27_18">18&#160;</span>Huan Tlanahuatijquetl David yajqui campa nopa Yoyon Tiopamitl huan motlali iixpa TOTECO huan quiijto: </div>
<div class='q'>“TOTECO, ta tlen tijpiya nochi tlanahuatili, na ax tleno nopati. Niyon nofamilia ax hueyi para tinechhueyichijtoc queja tijchijtoc. 
<span class="verse" id="S27_19">19&#160;</span>Huan ax san ya nopa tlen ya tijchijtoc, pero nojquiya tiquijtojtoc para noteipa ixhuihua tlanahuatise para nochipa. TOTECO, ax aqui seyoc tlen quipiya hueyi iyolo queja ta tijpiya ica na. </div>
<div class='p'>
<span class="verse" id="S27_20">20&#160;</span>“Huan ¿tlaque más huelis nimitzilhuis para nimitztlascamatis? TOTECO, ta tlen tijpiya nochi tlanahuatili, ta cuali tiquixmati noyolo. 
<span class="verse" id="S27_21">21&#160;</span>Ica mopaquilis tijchihua nochi ni huejhueyi tlamantli queja tiquijtojtoc tijchihuas, huan nochi tijchijtoc pampa hueyi moyolo. Huan tinechilhui para ma nijmati na tlaque tijchihuas teipa. </div>
<div class='q'>
<span class="verse" id="S27_22">22&#160;</span>“TOTECO, ta tlen tijpiya nochi tlanahuatili, tlahuel tihueyi. Ax quema tijcactoque tlen seyoc queja ta. Axaca seyoc Dios; ta tiiyojtzi. 
<span class="verse" id="S27_23">23&#160;</span>Huan ax onca seyoc tlali itlacajhua tlen quiselijtoque tlatiochihuali queja ta titechtiochijtoc tiisraelitame tlen titechchihuilijtoc timotlacajhua. Ta, Toteco Dios, tlen titechquixti ipan tlali Egipto huan tiquintojtocac toixpa sequinoc tlali ehuani ica inintiotzitzi, pampa titechicnelía. Titechchihuili huejhueyi tlanextilijcayotl nepa iniixpa nopa Egipto ehuani. Huan nochi tijchijqui para ma mohueyitlali motoca ta. 
<span class="verse" id="S27_24">24&#160;</span>Pampa, TOTECO, ta tiquijtojtoc para titechtlapejpenijtoc tiisraelitame para ma tielica timotlacajhua para nochipa huan ta timochijtoc toDios tojuanti. </div>
<div class='q'>
<span class="verse" id="S27_25">25&#160;</span>“Huajca TOTECO Dios, temachtli xijchihua tlen tiquijtojtoc titechchihuilis. Xijchihua para notlanahuatil huejcahuas huan para se noteipa ixhui nochipa tlanahuatis moixpa queja tiquijtojtoc. 
<span class="verse" id="S27_26">26&#160;</span>Nochi tlacame ma mitzhueyichihuaca para nochipa. Huan ma nochi quiijtoca: ‘TOTECO, Ta Tlen Tiquinyacana Nochi Moelhuicac Ejcahua Ma Tlatlanitij, ta tlen toDios tiisraelitame.’ Huan para nochipa temachtli xijcahuili se noteipa ixhui ma mosehui queja motlanahuatijca moixpa. </div>
<div class='q'>
<span class="verse" id="S27_27">27&#160;</span>“Pampa ta, TOTECO, Tlen Tiquinyacana Moelhuicac Ejcahua Ma Tlatlanitij, tijpiya nochi chicahualistli huan ta titoTeco nochi tiisraelitame. Tinechilhuijtoc para tijchihuas temachtli notlanahuatilis huan yeca na, nimotlatequipanojca, nimomaijtojtoc quej ni para nijselis tlen tinechilhuijtoc. 
<span class="verse" id="S27_28">28&#160;</span>Ta tiTOTECO Dios, ta tlen nelnelía tiDios. Huajca melahuac nopa tlen cuali tlen tiquijtohua tinechchihuilis. Ta tiquijtojtoc para tinechchihuilis se nochaj tlen tlanahuatiani tlen huejcahuas ica se noteipa ixhui tlen tlanahuatis para nochipa. 
<span class="verse" id="S27_29">29&#160;</span>Huajca xijchihua tlen tiquijtojtoc. Huan ama xinechtiochihua huan xiquintiochihua noconehua huan noteipa ixhuihua para nochipa, pampa queja nopa, ta TOTECO Dios, noca timocajtoc para tijchihuas. Huan pampa tinechtiochijtoc, notlanahuatilis huan noteipa ixhuihua tlen tlanahuatise elise tlatiochihualme para nochipa.”  </div>
<div class='psalmlabel' id='S28_0'> 8</div>
<div class='s'>David tlatlanqui campa hueli </div>
<div class='p'>
<span class="verse" id="S28_1">1&#160;</span>Huan teipa David quintlanqui nopa filisteo tlacame huan quinicnotlali. Moaxcati nopa altepetl Gat tlen eliyaya inialtepe tlen más hueyi. </div>
<div class='p'>
<span class="verse" id="S28_2">2&#160;</span>Nojquiya quintlanqui moabita tlacame huan quinchijqui para ma motecaca tlalchi nejnechca se ilado seyoc. Huan quinyejyecojque ica ihuehueyaca se mecatl. Huan teipa quinyejyecojtiyajque sampa ica nopa mecatl, huan nopa tlacame tlen inintlacayohua mocajque ipan nopa ompa mecatl ihuehueyaca quinmictijque. Huan tlacame tlen inintlacayohua mocajque ipan nopa expa mecatl, quincahuilijque ma itztoca. Huan nopa moabitame tlen mocajque yoltoque elque itlatequipanojcahua David huan quitlaxtlahuijque impuestos. </div>
<div class='p'>
<span class="verse" id="S28_3">3&#160;</span>Huan nojquiya David quitlanqui Tlanahuatijquetl Hadad Ezer tlen elqui tlanahuatijquetl ipan altepetl Soba huan eliyaya icone Rehob. Quitlanqui quema yahuiyaya para sampa moaxcatis nochi nopa tlali nechca atemitl Éufrates. 
<span class="verse" id="S28_4">4&#160;</span>Huan ipan nopa tonal David quinitzqui mil 700 isoldados tlen yahuiyayaj cahuayojtipa huan 20 mil tlen icxinejnemiyayaj huan quinhuicac ilpitoque. Huan nojquiya quincocohuilijque sese iniicxi nochi nopa cahuayojme tlen quihuicayayaj nopa tlatehuijca carros. San quincajqui cuali nopa cahuayojme tlen monejqui para quitilanase san 100 tlatehuijca carros. </div>
<div class='p'>
<span class="verse" id="S28_5">5&#160;</span>Huan quema hualajque sirios tlen altepetl Damasco para quipalehuisquíaj Hadad Ezer, nopa tlanahuatijquetl tlen altepetl Soba, David nojquiya quinmicti 22 mil tlen inijuanti. 
<span class="verse" id="S28_6">6&#160;</span>Huan David quintlali miyac soldados para tlamocuitlahuise ipan nopa sirios ipan altepetl Damasco. Huan nopa sirios mocajque itlatequipanojcahua David huan sesen xihuitl quitlaxtlahuiyayaj impuestos. Huan TOTECO quipalehui David campa hueli campa ya yahuiyaya. </div>
<div class='p'>
<span class="verse" id="S28_7">7&#160;</span>Huan David quincuili nojquiya ininyolixtzajcahua tlen itlayacanca soldados Hadad Ezer quihuicayayaj iniixpa huan nochi eliyaya oro. Huan David nochi quihuicac ipan altepetl Jerusalén. 
<span class="verse" id="S28_8">8&#160;</span>Huan nojquiya Tlanahuatijquetl David quicuic tlahuel miyac tlamantli tlen bronce ipan altepetini Beta huan Berotai tlen quinahuatiyaya Hadad Ezer. </div>
<div class='p'>
<span class="verse" id="S28_9">9&#160;</span>Quema Tlanahuatijquetl Toi ipan altepetl Hamat quimatqui para David quintlanqui nochi isoldados Hadad Ezer, 
<span class="verse" id="S28_10">10&#160;</span>quititlanqui itelpoca tlen itoca Joram para quipaxalos ica yejyectzi huan quihueyitlalis David pampa quitlantoya Hadad Ezer tlen eliyaya nojquiya icualancaitaca. Huan Joram quihuiquili David miyac tlamantli tlen oro, plata huan bronce. </div>
<div class='p'>
<span class="verse" id="S28_11">11&#160;</span>Huan Tlanahuatijquetl David quiiyocatlali nochi ni tlamantzitzi para TOTECO queja nojquiya quiiyocatlalijtoya para TOTECO nochi oro huan plata tlen tequixtilijtihualajtoya ipan campa hueli altepetini tlen quitlantihualajtoya. 
<span class="verse" id="S28_12">12&#160;</span>Quinquixtilijtoya miyac tlamantzitzi tlen nopa sirios, moabitame, amonitame, filisteos, huan amalecitame. Huan nochi quimacac Toteco queja nojquiya quiiyocatlali para ya nochi tlen quicuilijtoya Hadad Ezer, nopa tlanahuatijquetl tlen Soba. </div>
<div class='p'>
<span class="verse" id="S28_13">13&#160;</span>Huan queja nopa David mochijqui hueyi campa hueli. Huan quema mocuepqui tlen nopa tlatehuijcayotl, David quinmicti 18 mil edomitame ipan nopa Tlamayamitl tlen Istatl. </div>
<div class='p'>
<span class="verse" id="S28_14">14&#160;</span>Huan David quintlali miyac soldados para tlamocuitlahuise ipan tlali Edom. Huan nochi nopa Edom ehuani mochijque itlatequipanojcahua David, pampa TOTECO quipalehuiyaya David campa hueli yahuiyaya para ma tlatlani. </div>
<div class='s'>Itlayacancahua David </div>
<div class='p'>
<span class="verse" id="S28_15">15&#160;</span>Huan David tlanahuati ipan Israel huan quichijqui tlen xitlahuac huan tlen cuali ica nochi itlacajhua. 
<span class="verse" id="S28_16">16&#160;</span>Huan Joab, icone Sarvia, eliyaya nopa tlayacanquetl tlen isoldados David. Huan Josafat, icone Ahilud, tlen quiijcuilojtiyajqui tlen panoc mojmostla ipan itlanahuatilis David. 
<span class="verse" id="S28_17">17&#160;</span>Huan Sadoc, icone Ahitob, huan Ahimelec, icone Abiatar, eliyayaj totajtzitzi. Huan Seraías eliyaya itlajcuilojca David. 
<span class="verse" id="S28_18">18&#160;</span>Huan Benaía, icone Joiada, quinnahuatiyaya nopa soldados tlen quimocuitlahuiyayaj David huan tlen motlalohuayayaj para quihuicase se tlajtoli quema quititlaniyaya para seyoc lugar. Huan iyoca tlen Benaía, David quinpixqui itelpocahua para itlapalehuijcahua tlen más huejhueyi.  </div>
<div class='psalmlabel' id='S29_0'> 9</div>
<div class='s'>David huan Mefi Boset </div>
<div class='p'>
<span class="verse" id="S29_1">1&#160;</span>Se tonal David tlajtlani: “¿Ax mocajtoc yoltoc niyon se ichaj ehuani Saúl para huelis nijpalehuis ipampa iteicnelil mijcatzi Jonatán tlen tlahuel niquicneliyaya?” </div>
<div class='p'>
<span class="verse" id="S29_2">2&#160;</span>Huan quipanti se tlacatl tlen tlatequipanojtoya ipan ichaj Saúl tlen itoca eliyaya Siba. Huajca quinotzque para yas iixpa Tlanahuatijquetl David. Huan quema ajsito David quiilhui: </div>
<div class='p'>―¿Ta tiSiba? </div>
<div class='p'>Huan quinanquili: </div>
<div class='p'>―Quena. </div>
<div class='p'>
<span class="verse" id="S29_3">3&#160;</span>Huajca David quiilhui: </div>
<div class='p'>―¿Ax mocajtoc yoltoc se acajya tlen ifamilia Saúl tlen huelis nijnextilis itlaicnelijcayo Toteco Dios? </div>
<div class='p'>Huan Siba quinanquili: </div>
<div class='p'>―Mocajtoc se icone Jonatán tlen ax hueli nejnemi pampa metzcuachotic ipan nochi ome iicxihua. </div>
<div class='p'>
<span class="verse" id="S29_4">4&#160;</span>Huan David quitlajtlani Siba canque itztoc. Huan Siba quiilhui para itztoya ipan altepetl Lodebar ipan ichaj Maquir, icone Amiel. 
<span class="verse" id="S29_5-6">5-6&#160;</span>Huajca David nimantzi tlanahuati ma quihualicaca Mefi Boset icone mijcatzi Jonatán huan iixhui mijcatzi Saúl. Huan quema Mefi Boset ajsico iixpa David, motlancuaquetzqui ica miyac tlatlepanitacayotl. </div>
<div class='p'>
<span class="verse" id="S29_7">7&#160;</span>Huan David quiilhui: </div>
<div class='p'>―Amo ximajmahui. Na nelía nijnequi nimitzpalehuis huan nimitzchihuilis tlen cuali pampa tlahuel niquicneli motata Jonatán. Na nimitzcuepilis nochi nopa tlali tlen eliyaya iaxca mohueyi tata Saúl huan ta tiitztos nica ipan nochaj huan nochipa titlacuas nohuaya. </div>
<div class='p'>
<span class="verse" id="S29_8">8&#160;</span>Huan Mefi Boset mohuijtzonqui tlalchi ica tlatlepanitacayotl. Huan teipa quiilhui David: </div>
<div class='p'>―Na ax nitleno para tlahuel tinechtlasojtlas. Niitztoc queja san se chichi tlen mictoc. </div>
<div class='p'>
<span class="verse" id="S29_9">9&#160;</span>Huan teipa David quinotzqui Siba itlatequipanojca Saúl huan quiilhui: </div>
<div class='p'>―Nochi tlen eliyaya iaxca moteco Saúl huan nochi ichaj ehuani ama nijmactilijtoc Mefi Boset tlen itztoc iixhui. 
<span class="verse" id="S29_10">10&#160;</span>Huan ta, moconehua huan motlatequipanojcahua intequitise ipan nochi itlal para oncas tlen monequi para ichaj ehuani, pero Mefi Boset tlacuas mojmostla ipan nomesa nohuaya. </div>
<div class='p'>Huan Siba quinpixtoya 15 iconehua huan 20 itlatequipanojcahua. 
<span class="verse" id="S29_11">11&#160;</span>Huan Siba quiilhui Tlanahuatijquetl David: </div>
<div class='p'>―Nimotlatequipanojca nijchihuas nochi tlen tinechilhuijtoc ma nijchihua. </div>
<div class='p'>Huajca Mefi Boset itztoya ipan ichaj Tlanahuatijquetl David huan tlacuajqui ihuaya queja elisquía se icone. 
<span class="verse" id="S29_12">12&#160;</span>Huan Mefi Boset quipixtoya se ioquichpil tlen itoca eliyaya Micaía. Huan nochi ichaj ehuani Siba quitequipanohuayayaj Mefi Boset. 
<span class="verse" id="S29_13">13&#160;</span>Pero Mefi Boset tlen metzcuachotic ipan nochi ome iicxihua mocajqui para itztos nopona ipan altepetl Jerusalén huan nochipa tlacuayaya ihuaya Tlanahuatijquetl David.  </div>
<div class='psalmlabel' id='S210_0'> 10</div>
<div class='s'>Tlatehuijcayotl ica sirios huan amonitame </div>
<div class='p'>
<span class="verse" id="S210_1">1&#160;</span>Huan quema panotoya tonali, mijqui inintlanahuatijca nopa amonitame huan Hanún icone mocajqui tlanahuatijquetl ipan itlanahuatilis. 
<span class="verse" id="S210_2">2&#160;</span>Huan David quiijto: “Na nijchihuas tlen cuali ica Hanún, icone Nahas, queja itata quichijqui tlen cuali ica na.” Huan David quintitlanqui tlacame para ma quiyoltlalitij pampa mijqui itata. Huan quema ajsitoj ipan inintlal amonitame, 
<span class="verse" id="S210_3">3&#160;</span>nopa tlayacanani tlen quipalehuiyayaj Tlanahuatijquetl Hanún quiilhuijque: “¿Para tlen timoilhuía David quintitlantoc ni tlacame para mitzyoltlalise pampa mijqui motata? Ax ya nopa. Quintitlantoc para ma quiixmatiquij cuali totlal huan teipa techtehuiquij huan techtlanise.” </div>
<div class='p'>
<span class="verse" id="S210_4">4&#160;</span>Huajca Hanún quinitzqui itlatitlanilhua David huan quintequili san se lado ipan inintentzo huehueyac para quinpinahualtis. Huan nojquiya quintequilijque ininyoyo huehueyac hasta inintzinpa, huan quinmajcajque para ma mocuepaca. 
<span class="verse" id="S210_5">5&#160;</span>Huan quema quimatqui David tlen quinchihuilijtoyaj itlatitlanilhua, quintitlanqui tlacame para ma quinnamiquitij. Huan quinilhuitoj ma mocahuaca ipan altepetl Jericó hasta quema moscaltis huehueyac inintentzo huan huajca mocuepase, pampa tlahuel tepinajti queja quinchijtoyaj. </div>
<div class='p'>
<span class="verse" id="S210_6">6&#160;</span>Huan quema nopa amonitame quimachilijque para quicualancamacatoyaj David, quintlaxtlahuijque 20 mil sirio tlacame tlen icxinejnemiyayaj tlen hualajque tlen tlali Bet Rehob huan altepetl Soba. Huan quintlaxtlahuijque se mil tlacame ma hualaca ica nopa tlanahuatijquetl tlen Maaca huan 12 mil tlacame ma hualaca tlen Is Tob. 
<span class="verse" id="S210_7">7&#160;</span>Huan quema David momacac cuenta tlen quichihuayaya, quititlanqui icapitán, Joab ica nochi isoldados tlen más tetique. 
<span class="verse" id="S210_8">8&#160;</span>Huan nopa amonitame motlalijque para quimocuitlahuise nopa cuapuerta ipan itepa inialtepe. Huan nochi nopa sirio tlacame tlen hualajque tlen Soba, Is Tob huan Maaca mochijque quentzi huejca tlen nopa altepetl ipan tlamayamitl. </div>
<div class='p'>
<span class="verse" id="S210_9">9&#160;</span>Huan quema Joab quiitac para oncac quinpixtoya icualancaitacahua, quiniyocatlali nopa israelita soldados tlen más tlapejpenilme para yase ihuaya ya huan quintehuise nopa sirios. 
<span class="verse" id="S210_10">10&#160;</span>Huan nopa sequinoc soldados quincajtejqui ihuaya iicni, Abisai, para ma quintetzopaca nopa amonitame. 
<span class="verse" id="S210_11">11&#160;</span>Huan Joab quiilhui iicni, Abisai: “Intla tiquita para nopa sirios nechtlanisnequij, xinechpalehuiqui. Huan intla na niquitas para nopa amonitame mitztlanisnequij, na nimitzpalehuis. 
<span class="verse" id="S210_12">12&#160;</span>Ximosemaca huan ximotemaca para titlatehuise chicahuac para tijmanahuise totlal huan toaltepehua tiitlacajhua Toteco Dios. Huan TOTECO ma quichihuas tlen ipaquilis ipan ni tlatehuijcayotl.” </div>
<div class='p'>
<span class="verse" id="S210_13">13&#160;</span>Huajca Joab huan nochi isoldados monechcahuijque para quintehuise nopa sirios, huan nopa sirios cholojtejque. 
<span class="verse" id="S210_14">14&#160;</span>Huan quema nopa amonitame quiitaque para nopa sirios cholohuayayaj, inijuanti nojquiya cholojtejque iniixpa Abisai huan isoldados, huan sampa calajque para motlatise ipan inialtepe. Huan Joab huan nochi isoldados mocuepque para ininchaj ipan altepetl Jerusalén. </div>
<div class='p'>
<span class="verse" id="S210_15">15&#160;</span>Huajca nopa sirios momacaque cuenta para ax yajatij para moixnamiquise ininhuaya nopa israelitame. Huan sampa mocualtlalijque para tlatehuise, 
<span class="verse" id="S210_16">16&#160;</span>huan hualajqui Hadad Ezer para quinpalehuis. Yaja eliyaya tlanahuatijquetl ipan altepetl Soba. Huan Hadad Ezer tlatitlantoya para ma hualaca nopa sequinoc sirios tlen itztoyaj ipan seyoc nali atemitl Éufrates huan nochi inijuanti ajsicoj ipan se lugar tlen itoca Helam. Huan ni soldados quinyacanayaya Sobac tlen eliyaya capitán tlen isoldados Hadad Ezer. 
<span class="verse" id="S210_17">17&#160;</span>Huan quema David quiilhuijque tlen nopa sirios quichihuayayaj, sampa quinsentili nochi israelita soldados huan apanoque atemitl Jordán huan yajque Helam. Huan nopa sirios mocualtlalijque huan quitehuijque David ihuaya isoldados. 
<span class="verse" id="S210_18">18&#160;</span>Huan nopa sirios sampa cholojtejque iixpa isoldados David. Huan David quinmicti 700 sirios tlen yahuiyayaj ipan tlatehuijca carros, huan 40 mil tlen nemiyayaj cahuayojtipa. Nojquiya quicoco Sobac tlen quinyacanayaya isoldados Hadad Ezer huan nopona mijqui. 
<span class="verse" id="S210_19">19&#160;</span>Huajca nochi nopa tlanahuatiani momacaque cuenta para ax yajatij ica tlali Israel. Yeca motemacaque ica Israel huan quichijque se tlajtolsencahuali ininhuaya para quintequipanose. Huajca nopa sirios ayoc motemacayayaj quinpalehuise nopa amonitame iixpa David pampa majmahuiyayaj.  </div>
<div class='psalmlabel' id='S211_0'> 11</div>
<div class='s'>Itlajtlacol David </div>
<div class='p'>
<span class="verse" id="S211_1">1&#160;</span>Huan teipa quema pejqui yancuic xihuitl, ipan nopa tonal quema nochi tlanahuatiani momatij quisaj para tlatehuitij, David san quititlanqui Joab huan nopa israelita soldados ma tlatehuitij. Huan quiyahualotoj altepetl Rabá huan pejqui quintehuíaj nopa amonitame. Pero David mocajqui ipan Jerusalén. </div>
<div class='p'>
<span class="verse" id="S211_2">2&#160;</span>Huan se tiotlac David mejqui campa mosiyajcajtoya huan pejqui paxalohua calpani icaltlanahuatil. Huan quiitac se sihuatl tlen maltiyaya ipan seyoc calpani. Huan David quiitac para tlahuel yejyectzi eliyaya. 
<span class="verse" id="S211_3">3&#160;</span>Huajca tlajtlani tlaque itoca ne sihuatl, huan quiilhuijque para itoca Betsabé huan eliyaya icone Eliam huan isihua Urías, se heteo tlacatl. 
<span class="verse" id="S211_4">4&#160;</span>Huan David tlatitlanqui para ma quinotzaca nopa sihuatl huan ma quihualiquilica. Huan Betsabé hualajqui huan David cochqui ihuaya. Huan teipa nopa sihuatl mopajpajqui queja quiijtohuayaya itlanahuatilhua Moisés para monequi quichihuas se tlen ya nopa quichijtoc huan mocuepqui ichaj. 
<span class="verse" id="S211_5">5&#160;</span>Huan teipa momacac cuenta para quiconemacatoya David huan quititlanili se amatlajcuiloli para ma quimati David. </div>
<div class='p'>
<span class="verse" id="S211_6">6&#160;</span>Huan David quitlajcuilhui Joab para ma quititlanili Urías, nopa heteo tlacatl tlen eliyaya ihuehue Betsabé, pampa Urías eliyaya se isoldado David. Huan Joab quititlanqui Urías ma yas ichaj David. 
<span class="verse" id="S211_7">7&#160;</span>Huan quema Urías ajsico ichaj David, David quitlajtlani quejatza itztoc Joab huan isoldados, huan tlaque oncatoc ipan ne tlatehuijcayotl. 
<span class="verse" id="S211_8">8&#160;</span>Huan teipa David quiilhui: </div>
<div class='p'>―Xiya mochaj, huan ximalti huan ximosiyajcahua. </div>
<div class='p'>Huan quema quistoya, David quititlanili se tlacualistli tlen cuali queja se regalo. 
<span class="verse" id="S211_9">9&#160;</span>Pero Urías ax yajqui ichaj. Yaja san cochqui nechca puerta ipan icaltlanahuatil David campa cochij itlatequipanojcahua. 
<span class="verse" id="S211_10">10&#160;</span>Huan quiilhuijque David: </div>
<div class='p'>―Urías ax yajqui cochito ichaj. </div>
<div class='p'>Huajca David quinotzqui Urías huan quiilhui: </div>
<div class='p'>―¿Para tlen ax ticochito mochaj? Pampa ya huejcajtoc para ax ticochtoc ipan mochaj. </div>
<div class='p'>
<span class="verse" id="S211_11">11&#160;</span>Huan Urías quinanquili: </div>
<div class='p'>―Icaxa Toteco, huan noteco Joab, huan nochi israelita soldados tlen tlali Israel huan tlali Judá, mocahuaj ipan cuatitlamitl ipan pilxajcaltzitzi. ¿Quejatza huelis niyas nochaj nitlacuati, huan nitlaiti huan nicochis ihuaya nosihua? ¡Axtle! Ax quema nijchihuas ya nopa. </div>
<div class='p'>
<span class="verse" id="S211_12">12&#160;</span>Huajca quiilhui David: </div>
<div class='p'>―Cualtitoc. Ximocahua ama nica huan mostla nimitzcahuilis timocuepas ipan tlatehuijcayotl. </div>
<div class='p'>Huajca Urías mocajqui nopona. 
<span class="verse" id="S211_13">13&#160;</span>Huan David quinotzqui ma tlacua huan ma tlai ihuaya, huan David quiihuinti. Huan quema tlayohuixqui, Urías quisqui huan cochito sampa campa itlatequipanojcahua David, huan ax yajqui ichaj. </div>
<div class='p'>
<span class="verse" id="S211_14">14&#160;</span>Huan hualmostla David quitlajcuilhui Joab huan quititlanili nopa tlajcuiloli ica Urías. 
<span class="verse" id="S211_15">15&#160;</span>Huan ipan nopa tlajcuiloli quiilhuiyaya ya ni: “Xijtlalica Urías ipan nopa achtohui pamitl tlen soldados iixmelac campa más mahuilili nopa tlatehuijcayotl. Huan teipa ximoquixtica huan xijcajtehuaca iselti para ma quicococa huan ma quimictica.” </div>
<div class='p'>
<span class="verse" id="S211_16">16&#160;</span>Huajca queja nopa quichijqui Joab. Quema quiyahualojque nopa altepetl para quitehuise, Joab quitlali Urías campa quimatiyaya itztoyaj nopa soldados tlen más temachme tlen inincualancaitacahua. 
<span class="verse" id="S211_17">17&#160;</span>Huan teipa quisque inincualancaitacahua ipan nopa altepetl huan quinmictijque miyac isoldados David, huan nojquiya mijqui Urías, nopa heteo tlacatl. 
<span class="verse" id="S211_18">18&#160;</span>Huan Joab quititlanqui se tlacatl ma quiilhuiti David nochi tlen panotoya ipan nopa tlatehuijcayotl. 
<span class="verse" id="S211_19">19&#160;</span>Huan Joab quiilhui itlatitlanil: “Huan quema titlamis tijpohuilía David nochi tlen panotoc, 
<span class="verse" id="S211_20">20&#160;</span>intla yajaya cualanis huan mitzilhuis: ‘¿Para tlen inmonechcahuijque ipan itepa nopa altepetl? ¿Ax inquimatiyayaj para huelis tlejcose tepanixco huan quimajcahuasquíaj tlen hueli tepostli?’ 
<span class="verse" id="S211_21">21&#160;</span>O intla quiijtos: ‘¿Ax inquiilnamiquij tlen panoc ipan altepetl Tebes quema se sihuatl quimicti Abimelec, icone Jerobaal, ica se metlatl tlen quimajcahuili tlen huejcapa? Huajca ¿para tlen inmonechcahuijque tlahuel?’ Huajca intla queja nopa mitzilhuis David, xiquilhui: ‘Nojquiya mijqui motlatequipanojca, Urías, nopa heteo tlacatl.’ ” </div>
<div class='p'>
<span class="verse" id="S211_22">22&#160;</span>Huan nopa tlatitlanili quisqui iixpa Joab huan yajqui quiitato David. Huan quema ajsito, nochi quipohuili David queja Joab quiilhuijtoya. 
<span class="verse" id="S211_23">23&#160;</span>Quiilhui: </div>
<div class='p'>―Tocualancaitacahua hualajque para techtehuisquíaj cuatitla, pero tiquintoquilijque hasta campa calaquitoj ipan inialtepe. 
<span class="verse" id="S211_24">24&#160;</span>Huan nopona ininsoldados tlen moquetztoyaj tepanixco pejque techmaquilíaj ica inincuatlamin. Huan huajca mijque se quesqui tlen mosoldados, huan nojquiya mijqui Urías nopa heteo tlacatl. </div>
<div class='p'>
<span class="verse" id="S211_25">25&#160;</span>Huajca David quiilhui nopa tlacatl: </div>
<div class='p'>―Quej ni xiquilhui Joab: Amo ximocueso ica tlen panotoc. Quemantzi miquij soldados ipan tlatehuijcayotl queja nopa. San ximoyolilhui quejatza huelis tiquintetzopas teipa ica noja más soldados hasta tiquintzontlamiltis nochi tocualancaitacahua. Quej nopa xijyolchicahua Joab. </div>
<div class='p'>
<span class="verse" id="S211_26">26&#160;</span>Huan quema nopa sihuatl tlen eliyaya isihua Urías quicajqui para mictoya ihuehue, mocueso huan tlahuel quichoquili. 
<span class="verse" id="S211_27">27&#160;</span>Huan quema tlanqui nopa tonali para quichoquilis, David tlatitlanqui ma quihualiquilica ichaj huan quichijqui isihua. Huan teipa quitlacatilti se oquichpil. Pero TOTECO quiitac para fiero ni tlamantli tlen David quichijqui.  </div>
<div class='psalmlabel' id='S212_0'> 12</div>
<div class='s'>Natán quiilhui David para tlajtlacolchijtoc </div>
<div class='p'>
<span class="verse" id="S212_1">1&#160;</span>Huan TOTECO quititlanqui itiocamanalojca Natán, ma quiitati David. Huan quema Natán ajsito iixpa David, quipohuili se tlajtoli huan quiilhui: </div>
<div class='p'>―Ipan se altepetl itztoyaj ome tlacame; se rico huan se tlen teicneltzi. 
<span class="verse" id="S212_2">2&#160;</span>Huan nopa rico quinpiyayaya miyac huacaxme huan borregojme. 
<span class="verse" id="S212_3">3&#160;</span>Pero nopa teicneltzi ax tleno más quipiyayaya, san se pilsihua borregojtzi tlen quicojtoya huan quimocuitlahuijtoya. Huan nopa pilborregojtzi moscaltijtoya ihuaya iteco iconehua. Huan iteco quitlamacayaya ica tlen ya itlacualis huan quiamacayaya tlen itaza. Huan hasta cochiyaya imaco huan nopa tlacatl quiicneliyaya nopa pilsihua borregojtzi queja elisquía se icone. 
<span class="verse" id="S212_4">4&#160;</span>Huan se tonal se tlacatl paxaloto ipan ichaj nopa rico huan yajaya ax quinejqui quimictis se huacax, o se borrego tlen iaxca para quitlamacas nopa paxalojquetl, huajca nopa rico yajqui quicuilito nopa teicneltzi ipilborrego. Huan quimicti huan quicualtlalili nopa paxalojquetl. </div>
<div class='p'>
<span class="verse" id="S212_5">5&#160;</span>Huajca David quema quicajqui nopa huicalotl, tlahuel cualanqui ica nopa tlacatl tlen rico huan quiilhui Natán: </div>
<div class='p'>―Nelía quinamiqui ma miqui nopa rico. 
<span class="verse" id="S212_6">6&#160;</span>Huan quinamiqui para quicuepilis nopa tlacatl teicneltzi nahui borregojme queja ipatlaca nopa se tlen quicuilijtoya. Pampa quichijqui tlen fiero huan ax tetlasojtlac. </div>
<div class='p'>
<span class="verse" id="S212_7">7&#160;</span>Huajca Natán quiilhui: </div>
<div class='p'>―¡Ta tiitztoc nopa tlacatl rico! TOTECO Dios tiisraelitame mitzilhuía ya ni: ‘Najaya tlen nimitztequitlalijtoc titlanahuatijquetl tlen Israel. Na tlen nimitzmanahuijtoc tlen Saúl. 
<span class="verse" id="S212_8">8&#160;</span>Na nimitzmacac icaltlanahuatil moteco Saúl, huan isihuajhua. Nimitzmacac tlanahuatili ica nochi israelitame campa hueli ipan tlali Israel huan tlali Judá. Huan intla tiquitasquía nochi ya nopa para pilquentzi, nimitzmacatosquía tlahuel miyac más. 
<span class="verse" id="S212_9">9&#160;</span>Huajca ¿para tlen tijtlahuelcajtoc notlanahuatil huan tinechixpanotoc ica ni tlamantli tlen tlahuel fiero? Tijmicti Urías, nopa heteo tlacatl, huan tijcuili isihua. Tiquintequihui amonita tlacame para ma quimictica. 
<span class="verse" id="S212_10">10&#160;</span>Huajca ama nochipa oncas tlatehuijcayotl ipan mochaj ehuani pampa tinechtlahuelcajtoc huan tijchijtoc mosihua tlen eliyaya isihua Urías. 
<span class="verse" id="S212_11">11&#160;</span>Na nijchihuas para motelpocahua huan tlacame tlen itztoque mocalijtic motlalanase para mitztehuise. Huan na nimitzcuilis mosihuajhua moixpa huan niquinmactilis sequinoc huan inijuanti cochise ininhuaya tlamiyacapa. 
<span class="verse" id="S212_12">12&#160;</span>Ta tijchijqui nochi ni tlamantli ixtacatzi, pero na nijchihuas tlamiyacapa para nochi israelitame quimatise.’ </div>
<div class='p'>
<span class="verse" id="S212_13">13&#160;</span>Huajca David quiilhui Natán: </div>
<div class='p'>―Quena, nelía nitlajtlacolchijtoc iixpa TOTECO. </div>
<div class='p'>Huan Natán quiilhui: </div>
<div class='p'>―TOTECO mitztlapojpolhuijtoc motlajtlacol huan ax timiquis por ya ni. 
<span class="verse" id="S212_14">14&#160;</span>Pero pampa tlahuel tiquixpanotoc TOTECO ica ni tlamantli, tiquinmacatoc lugar icualancaitacahua TOTECO para quihuetzquilise huan quimahuispolose itoca. Huajca nopa mocone tlen ontlacatqui miquis. </div>
<div class='p'>
<span class="verse" id="S212_15">15&#160;</span>Huan Natán mocuepqui ichaj. Huan TOTECO quimacac se hueyi cocolistli nopa conetl tlen isihuacahual Urías quitlacatilti ica David. 
<span class="verse" id="S212_16">16&#160;</span>Huan David pejqui momaijtohua huan quitlajtlani Toteco ma quichicahuas nopa conetl. Huan mosajqui huan mixtlapacho tlalchi seyohual. 
<span class="verse" id="S212_17">17&#160;</span>Huan nopa huehue tlacame tlen más quipiyayayaj tequihuejcayotl ipan icaltlanahuatil yajque quiitatoj huan quiilhuijque ma mehua huan ma tlacua ininhuaya, pero David ax quinejqui. </div>
<div class='p'>
<span class="verse" id="S212_18">18&#160;</span>Huan quema panotoya chicome tonali, nopa conetl mijqui, huan nopa tlacame majmahuiyayaj quiilhuise David. Moilhuiyayaj: “Quema noja yoltoya nopa conetl huan tijyoltlaliyayaj, ya ax quinejqui techtlacaquilis, huajca ama intla tiquilhuise para ya mijqui, hueli más fiero mochihuilis.” </div>
<div class='p'>
<span class="verse" id="S212_19">19&#160;</span>Huan quema David quiitac para mocamahuiyayaj ixtacatzi nopa tlacame, quimachili para ya mictoya nopa conetl. Huajca quintlajtlani intla ya mictoya nopa conetl, huan quiilhuijque para, quena. </div>
<div class='p'>
<span class="verse" id="S212_20">20&#160;</span>Huajca David mejqui campa huilantoya, huan malti, huan mopatlac huan mocualtlali. Teipa yajqui calaquito ipan itiopa TOTECO huan quihueyitlali. Teipa mocuepqui ichaj huan tlacuajqui. 
<span class="verse" id="S212_21">21&#160;</span>Huan itlatequipanojcahua quisentlachilijque huan quiilhuijque: </div>
<div class='p'>―¿Para tlen queja nopa titlachihua? Quema mocone noja yoltoya, ax titlacuayaya huan tlahuel tichocayaya. Huan quema mijqui, timejqui huan titlacuajqui. </div>
<div class='p'>
<span class="verse" id="S212_22">22&#160;</span>Huan David quinnanquili: </div>
<div class='p'>―Quema noja yoltoya nopa conetl nichocayaya huan nimosahuayaya pampa nimoilhuiyaya huelis Toteco Dios quipiyas hueyi iyolo ica na huan quichicahuas nocone. 
<span class="verse" id="S212_23">23&#160;</span>Pero ama ya mijqui. ¿Para tlen nimosahuas huan nichocas? ¿Huelis na sampa nijyolitis? ¡Axtle! Na niyas teipa campa yajaya itztoc, pero yajaya ayoc mocuepas campa niitztoc na. </div>
<div class='s'>Tlacatqui Salomón </div>
<div class='p'>
<span class="verse" id="S212_24">24&#160;</span>Huan David quiyoltlali isihua, Betsabé, huan cochqui ihuaya. Huan quipixqui seyoc icone tlen quitocajtlali Salomón. Huan TOTECO quiicneli ni conetl. 
<span class="verse" id="S212_25">25&#160;</span>Huan TOTECO quititlanqui Natán ma quiitati David. Huan pampa TOTECO quiicneli, Natán quiilhui ma quitocajti nopa conetl Jedidías. (Jedidías quinequi quiijtos Yajaya Tlen TOTECO Quiicnelía.) </div>
<div class='s'>David moaxcati altepetl Rabá </div>
<div class='p'>
<span class="verse" id="S212_26">26&#160;</span>Huan Joab ica isoldados yajque huan quintehuijque nopa amonitame ipan altepetl Rabá. Huan quitlanque nopa pilaltepetzi campa huala nopa atl tlen quitequihuiyaya hueyi altepetl Rabá. 
<span class="verse" id="S212_27">27&#160;</span>Huajca Joab quintitlanqui tlacame para ma quiilhuitij David: “Ya nijyahualojtoc altepetl Rabá huan niquincuilijtoc nopa altepetl tlen quimaca atl altepetl Rabá. 
<span class="verse" id="S212_28">28&#160;</span>Huajca ama xiquinsentili nochi nopa israelita soldados tlen mocajtoque huan xihualaca, ximoaxcatiquij ni altepetl para ta tielis nopa tlatlanquetl, huan ax quihuicas notoca na queja elisquía na nijtlanqui.” </div>
<div class='p'>
<span class="verse" id="S212_29">29&#160;</span>Huajca David quichijqui queja Joab quiilhuijtoya. Quinsentili nochi isoldados, huan yajqui altepetl Rabá huan quitehuijqui. Huan moaxcati nopa altepetl. 
<span class="verse" id="S212_30">30&#160;</span>Huan quicuilijque icorona nopa tlanahuatijquetl huan quitlalijque ipan itzonteco David. Huan nopa corona hueyi ipati eliyaya pampa nochi elqui tlen oro huan quipiyayaya piltetzitzi yejyectzitzi tlen pajpatiyo. Huan nopa corona quipixqui 33 kilos ietica. Huan nojquiya ipan nopa altepetl mocuili David miyac tlamantli tlen patiyo. 
<span class="verse" id="S212_31">31&#160;</span>Huan David quinquixti nopa amonitame tlen mocajtoyaj yoltoque ipan nopa altepetl huan quintlali ma tequitica ica sierras, picos huan hachas. Huan nojquiya quinchijqui ma quichihuaca tabiques ipan hornos. Nojquiya quinchijqui itlatequipanojcahua nopa amonitame ipan sequinoc altepetini. Huan teipa David mocuepqui ipan altepetl Jerusalén ininhuaya nochi isoldados.  </div>
<div class='psalmlabel' id='S213_0'> 13</div>
<div class='s'>Amnón quiichpocapolo Tamar </div>
<div class='p'>
<span class="verse" id="S213_1">1&#160;</span>Huan David quipixqui se itelpoca itoca Absalón huan yajaya quipiyayaya se isihua icni tlen tlahuel yejyectzi eliyaya tlen itoca Tamar. Huan ica seyoc isihua David quipixqui seyoc itelpoca tlen itoca eliyaya Amnón. Huan Amnón nelía quiixtocac Tamar yonque eliyaya itepotzicni. 
<span class="verse" id="S213_2">2&#160;</span>Huan Amnón nelpano quiixtocayaya Tamar hasta mococoliscuic. Huan Tamar eliyaya se ichpocatl huan ipan nopa tonali tlahuel momatiyayaj quinmocuitlahuíaj ichpocame para ax aqui quinajsis. Huajca yeca Amnón moilhuiyaya para elis ohui para quicajcayahuas. 
<span class="verse" id="S213_3">3&#160;</span>Huan Amnón quipiyayaya se ihuampo tlen itoca eliyaya Jonadab tlen eliyaya nojquiya imachicni pampa yajaya eliyaya icone Simea, tlen eliyaya David iicni. Huan Jonadab tlahuel quimatiyaya quejatza tlacajcayahuas. 
<span class="verse" id="S213_4">4&#160;</span>Huan se tonal quitlajtlani Amnón: </div>
<div class='p'>―Amnón, ta tiitelpoca nopa tlanahuatijquetl, ¿para tlen más timocuesohua mojmostla? ¿Tlaque tijpiya? ¡Xinechilhui! </div>
<div class='p'>Huan Amnón quinanquili: </div>
<div class='p'>―Na niquixtoca Tamar, iicni Absalón. </div>
<div class='p'>
<span class="verse" id="S213_5">5&#160;</span>Huajca Jonadab quiilhui: </div>
<div class='p'>―Na nimitzilhuis quejatza tijchihuas. Ximotecati ipan motlapech huan ximococoxcanequi. Huan quema yas motata David mitzpaxaloti, xiquilhui quej ni: ‘Nimitztlajtlanía xijtitlani noicni Tamar ma nechcualtlaliliqui se tlacualistli para nijcuas.’ </div>
<div class='p'>
<span class="verse" id="S213_6">6&#160;</span>Huajca queja nopa quichijqui Amnón. Huan quema itata yajqui quipaxaloto quiilhui: </div>
<div class='p'>―Nimitztlajtlanía para xijtitlani noicni Tamar para ma nechcualtlaliliqui noixpa se ome pantzi, huan ma nechtlamaca. </div>
<div class='p'>
<span class="verse" id="S213_7">7&#160;</span>Huajca David quititlanqui Tamar ichaj Amnón, huan quiilhui: </div>
<div class='p'>―Xiya ichaj moicni Amnón huan xijcualtlaliliti itlacualis para ma tlacua. </div>
<div class='p'>
<span class="verse" id="S213_8">8&#160;</span>Huan Tamar yajqui ichaj Amnón huan yajaya mococoxcanectoya ipan itlapech. Huan Tamar nimantzi pejqui quixacualohua harina, huan quichijqui pantzi huan quiicxiti. 
<span class="verse" id="S213_9">9&#160;</span>Huan quema ya eltoya, quitequili itlacualis huan quihualiquili Amnón, pero ya ax quinejqui tlacuas. Huan quinnahuati nochi itlatequipanojcahua ma panquisaca, huan nochi quisque. 
<span class="verse" id="S213_10">10&#160;</span>Huan Amnón quiilhui Tamar: </div>
<div class='p'>―Ama, xinechhualiquili notlacualis nica ipan nocuarto huan xinechtlamaca. </div>
<div class='p'>Huan Tamar quihuiquili. 
<span class="verse" id="S213_11">11&#160;</span>Huan quema Tamar monechcahui campa Amnón itztoya, Amnón quinajnahuajqui huan quiilhui: </div>
<div class='p'>―Xicochiqui nohuaya. </div>
<div class='p'>
<span class="verse" id="S213_12">12&#160;</span>Huan Tamar quinanquili: </div>
<div class='p'>―Axtle, noicni, amo xinechfuerzajhui pampa tijmati se tlajtlacoli tlen nelía fiero ipan totlal Israel. ¡Amo xinechixpano! 
<span class="verse" id="S213_13">13&#160;</span>Ax quema tlamis nopinahualis. ¿Canque niyas para nimotlatis? Huan ica ta, teipa mitzixmatise queja se tlen más tifiero ipan Israel. Más cuali san xijcamahui nopa tlanahuatijquetl para ma techcahuili timonamictise huan temachtli techcahuilis. </div>
<div class='p'>
<span class="verse" id="S213_14">14&#160;</span>Huan Amnón ax quinejqui quitlacaquilis. Huan pampa eliyaya más tetic, quifuerzajhui huan quiichpocapolo. 
<span class="verse" id="S213_15">15&#160;</span>Huan nimantzi Amnón tlahuel quicualancaitac ica se hueyi cualantli. Quicualancaitac teipa hasta onpano queja quiicneliyaya achtohui, huan quiilhui: </div>
<div class='p'>―Ximoquetza huan xiya. </div>
<div class='p'>
<span class="verse" id="S213_16">16&#160;</span>Huan Tamar ax quinejqui quisas huan quiilhui: </div>
<div class='p'>―Noja más hueyi elis motlajtlacol para tinechpanquixtía que quema tinechixpanoc. </div>
<div class='p'>Pero Amnón ax quitlacaquili, 
<span class="verse" id="S213_17">17&#160;</span>huan quinotzqui se itlatequipanojca huan quiilhui: </div>
<div class='p'>―Xijpanquixti ni sihuatl huan xijtzacua cuali nopa puerta. </div>
<div class='p'>
<span class="verse" id="S213_18">18&#160;</span>Huan itlatequipanojca quipanquixti Tamar. Huan yajaya moyoyontijtoya cuali ica iyoyo huehueyac huan yejyectzi queja nochi iichpocahua nopa tlanahuatijquetl moquentiyayaj. 
<span class="verse" id="S213_19">19&#160;</span>Huajca quitzayanqui iyoyo huan motlalili cuanextli ipan itzonteco huan mocuaitzquitiyajqui huan chocatiyajqui. </div>
<div class='p'>
<span class="verse" id="S213_20">20&#160;</span>Huan Absalón, iicni, quiilhui: </div>
<div class='p'>―¿Mitzixpanotoc Amnón? ¿Ax que? Ximoyoltlali, noicni. Amo tlahuel ximocueso, pampa yajaya moicni. </div>
<div class='p'>Huan Tamar mocajqui ichaj iicni Absalón. 
<span class="verse" id="S213_21">21&#160;</span>Huan quema Tlanahuatijquetl David quicajqui tlen quichijtoya Amnón, tlahuel cualanqui. 
<span class="verse" id="S213_22">22&#160;</span>Huan Absalón tlahuel quicualancaitac Amnón ipampa nopa tlajtlacoli tlen quichihuili iicni, Tamar, pero ax tleno quiilhuiyaya. </div>
<div class='s'>Absalón quimicti Amnón tlen eliyaya iicni </div>
<div class='p'>
<span class="verse" id="S213_23">23&#160;</span>Teipa quema ya panotoya ome xihuitl, itlatequipanojcahua Absalón yajtoyaj Baal Hazor ipan tlali Efraín para quinximase iborregojhua. Huan Absalón quinnotzqui nochi iicnihua ma yaca para ilhuichihuatij. 
<span class="verse" id="S213_24">24&#160;</span>Huan Absalón nojquiya yajqui quiitato itata, Tlanahuatijquetl David, huan quiilhui: </div>
<div class='p'>―Notlatequipanojcahua yajtoque quinximatij noborregojhua huan nijnequi para ta xiitzto nohuaya huan nochi motlapalehuijcahua. </div>
<div class='p'>
<span class="verse" id="S213_25">25&#160;</span>Huan David quinanquili: </div>
<div class='p'>―Axtle, nocone, ax huelis tiyase tinochime, pampa tlahuel ohui elis para ta. </div>
<div class='p'>Huan yonque Absalón nelchicahuac quitlajtlani ma yas, David ax quinejqui pero quitiochijqui miyac. 
<span class="verse" id="S213_26">26&#160;</span>Huan Absalón quiilhui: </div>
<div class='p'>―Intla ta ax hueli tiyas, nimitztlajtlanía xijtitlani noicni Amnón. </div>
<div class='p'>Huan David quiilhui Absalón: </div>
<div class='p'>―¿Para tlen tijnequi ma yohui moicni Amnón? </div>
<div class='p'>
<span class="verse" id="S213_27">27&#160;</span>Pero pampa Absalón quisenhuiquili quitlajtlanía, David quicajqui ma yohui Amnón huan nochi itelpocahua. 
<span class="verse" id="S213_28">28&#160;</span>Huan Absalón quinilhuijtoya itlatequipanojcahua: “Quema inquiitase para Amnón ya cuali tlaitoc huan nimechilhuis para xijmictica, huajca amo ximomajmatica. San ximosemacaca huan ximotemacaca xijchihuaca notlajtol”. </div>
<div class='p'>
<span class="verse" id="S213_29">29&#160;</span>Huan itlatequipanojcahua Absalón quimictijque Amnón queja quinilhuijtoya. Huan teipa nochi itelpocahua Tlanahuatijquetl David moquetzque huan tlejcoque ipan ininmula huan cholojque. </div>
<div class='p'>
<span class="verse" id="S213_30">30&#160;</span>Huan quema inijuanti noja hualayayaj ipan ojtli, ajsico campa David se tlacatl tlen quihualiquiliyaya se tlajtoli, huan quiijto: “Absalón quinmicti nochi motelpocahua huan niyon se ax mocajqui yoltoc.” </div>
<div class='p'>
<span class="verse" id="S213_31">31&#160;</span>Huajca David tlahuel mocueso huan quitzayanqui iyoyo huan motejqui tlalchi huan nochi itlatequipanojcahua nojquiya quichijque. 
<span class="verse" id="S213_32">32&#160;</span>Huan teipa tlananquili Jonadab, icone Simea tlen elqui iicni David, huan quiilhui: </div>
<div class='p'>―Tlanahuatijquetl David, amo ximoilhui para nochi moconehua quinmictijque. ¡Axtle! San Amnón quimictijque, pampa Absalón motemacatoya quimictis ipan nopa tonali quema quiixpanoc iicni, Tamar. 
<span class="verse" id="S213_33">33&#160;</span>Huajca ama, amo xijneltoca ne tlajtoli para nochi motelpocahua mictoque, pampa san Amnón mijqui. </div>
<div class='p'>
<span class="verse" id="S213_34">34&#160;</span>Huan Absalón cholo. Huan nopa telpocatl tlen tlachixtoya tepanixco quiitac para monechcahuiyayaj miyac tlacame tlen hualayayaj ipan ojtli. 
<span class="verse" id="S213_35">35&#160;</span>Huajca Jonadab quiilhui Tlanahuatijquetl David: </div>
<div class='p'>―Xiquita, ya hualahuij motelpocahua queja nimitzilhuijtoc. </div>
<div class='p'>
<span class="verse" id="S213_36">36&#160;</span>Ipan nopa tlalochtli ajsicoj itelpocahua David, huan nochi pejque chocaj. Huan David huan nochi itlatequipanojcahua nojquiya chocaque chicahuac. </div>
<div class='p'>
<span class="verse" id="S213_37">37&#160;</span>Huan Absalón cholo huan yajqui ipan altepetl Gesur campa itztoya Tlanahuatijquetl Talmai, icone Amiud. 
<span class="verse" id="S213_38">38&#160;</span>Huan nopona mocajqui eyi xihuitl. 
<span class="verse" id="S213_39">39&#160;</span>Huan David mojmostla mochoquiliyaya pampa quitemohuayaya Absalón, huan ya moyoltlalijtoya para mijqui Amnón.  </div>
<div class='psalmlabel' id='S214_0'> 14</div>
<div class='s'>Absalón mocuepqui Jerusalén </div>
<div class='p'>
<span class="verse" id="S214_1">1&#160;</span>Huan quema Joab, icone Sarvia, momacac cuenta para Tlanahuatijquetl David tlahuel quinequiyaya quiitas icone, Absalón, 
<span class="verse" id="S214_2">2&#160;</span>huajca tlanahuati ma quicuitij se sihuatl tlen pilaltepetzi Tecoa pampa tlahuel tlalnamiquiyaya. Huan Joab quiilhui quejatza ma quiilhuiti nopa tlanahuatijquetl, quiijto: “Ximoyoyonti huan ximochihua queja tijpiya miyac cuesoli. Amo ximoyejyecchihua para queja nopa tinesis para ya huejcajtoc tijpiya cuesoli pampa acajya mijqui. 
<span class="verse" id="S214_3">3&#160;</span>Huan xiya iixpa nopa tlanahuatijquetl huan tiquilhuis queja nimitzilhuis.” </div>
<div class='p'>Huan Joab quiilhui nochi tlen quinequiyaya ma quiilhuisquía David. 
<span class="verse" id="S214_4">4&#160;</span>Huan nopa sihuatl tlen Tecoa yajqui quiitato Tlanahuatijquetl David. Huan quema ajsito, mohuijtzonqui hasta tlalchi ica miyac tlatlepanitacayotl huan quiilhui: </div>
<div class='p'>―Xinechpalehui, Tlanahuatijquetl. </div>
<div class='p'>
<span class="verse" id="S214_5">5&#160;</span>Huan David quiilhui: </div>
<div class='p'>―¿Tlaque tijpiya? </div>
<div class='p'>Huan ya quinanquili: </div>
<div class='p'>―Na nicahuali pampa nohuehue ya mijqui. 
<span class="verse" id="S214_6">6&#160;</span>Huan niquinpiyayaya ome noconehua. Huan se tonal motehuijque campa tequitiyayaj huan ax aqui quinmanahui. Huan se tlen inijuanti quimicti iicni. 
<span class="verse" id="S214_7">7&#160;</span>Huan ama nochi nochaj ehuani nechcualancaitaj huan quinequij ma niquinmactili nocone tlen quimicti iicni para nojquiya quimictise queja ya quimicti iicni. Pero intla niquinmactilis, ayoc nijpiyas niyon se aqui ipan tlaltepactli huan ixpolihuis itoca nohuehue. </div>
<div class='p'>
<span class="verse" id="S214_8">8&#160;</span>Huajca Tlanahuatijquetl David quiilhui nopa sihuatl: </div>
<div class='p'>―Xiya mochaj huan na nitlanahuatis para ax aqui huelis quicocos. </div>
<div class='p'>
<span class="verse" id="S214_9">9&#160;</span>Huan nopa sihuatl quiilhui Tlanahuatijquetl David: </div>
<div class='p'>―Ma huetzi nopa tlajtlacoli ipan na huan ipan notata. Huan ta titlanahuatijquetl ax tijhuicas tlajtlacoli ipan ni tlamantli, niyon motlanahuatil. </div>
<div class='p'>
<span class="verse" id="S214_10">10&#160;</span>Huan David quiilhui: </div>
<div class='p'>―Intla se acajya mitzcuatotonis ipampa motelpoca, xinechhualiquili huan ayoc quema mitzcuatotonis. </div>
<div class='p'>
<span class="verse" id="S214_11">11&#160;</span>Huan nopa sihuatl sampa quiilhui: </div>
<div class='p'>―Nimitztlajtlanía iixpa TOTECO Dios tlen tijtequipanohua para ma ax aqui quimictis nocone. Na ayoc nijnequi ma onca miquistli. </div>
<div class='p'>Huan David quiilhui: </div>
<div class='p'>―Nelía nimitzilhuía niyon se tlamantli ax quichihuilise mocone. </div>
<div class='p'>
<span class="verse" id="S214_12">12&#160;</span>Huan nopa sihuatl sampa quiilhui: </div>
<div class='p'>―Xinechcahuili nimitztlajtlanis seyoc tlamantli. </div>
<div class='p'>Huan David quiijto: </div>
<div class='p'>―Xinechilhui </div>
<div class='p'>
<span class="verse" id="S214_13">13&#160;</span>Huajca nopa sihuatl quiilhui: </div>
<div class='p'>―¿Para tlen ax tiquinchihuilis sequinoc israelitame tlen tiquijtojtoc tinechchihuilis na huan nocone? Pampa ica tlen tiquijtojtoc timotlajtlacolmacac ica moselti. Ta nojquiya ax tijcahuilijtoc ma mocuepa mocone, Absalón, tlen mohuejcatlalijtoc. 
<span class="verse" id="S214_14">14&#160;</span>Nochi tojuanti timiquise se tonal. Toyolis ax huejcahua. San eltoc queja atl tlen toyahui tlalchi huan ax aqui hueli quisentilía. Huan Toteco Dios ax quimictía se tlen mohuejcatlalijtoc, yajaya quitemohua quejatza quicuepaltis sampa. 
<span class="verse" id="S214_15">15&#160;</span>Pero na nihualajqui moixpa pampa nochi nopa tlacame nechmajmatijque huan quinequij nechmictilise nocone. Huan nimoilhui para nimitzitaqui para tinechmanahuisquía. 
<span class="verse" id="S214_16">16&#160;</span>Pampa noselti nimoilhui: Quema nopa tlanahuatijquetl quicaquis tlen niitlatequipanojca niquilhuía, nechmanahuis tlen ne tlacame tlen quinequij nechtzontlamiltise na huan nocone, huan nechixpolose ipan ni tlali Israel tlen Toteco Dios nechmacatoc. 
<span class="verse" id="S214_17">17&#160;</span>Huan nojquiya nimoilhui: Quena, nopa tlanahuatijquetl nechyoltlalis ica tlen nechilhuis, pampa yajaya itztoc queja se ielhuicac ejcahua Toteco Dios tlen quimachilía tlen cuali huan tlen fiero. TOTECO Dios tlen moTeco ma itzto mohuaya. </div>
<div class='p'>Queja nopa quiijto nopa sihuatl. </div>
<div class='p'>
<span class="verse" id="S214_18">18&#160;</span>Huan David quiilhui nopa sihuatl: </div>
<div class='p'>―Nijnequi nimitztlajtlanis se tlamantli. Ax tleno xinechtlatili, san xinechilhui tlen melahuac. </div>
<div class='p'>Huan nopa sihuatl quinanquili: </div>
<div class='p'>―Cualtitoc, notlanahuatijca, xinechilhui tlaque tijnequi tijmatis. </div>
<div class='p'>
<span class="verse" id="S214_19">19&#160;</span>Huan David quiilhui: </div>
<div class='p'>―Xinechilhui intla Joab mitztitlantoc. </div>
<div class='p'>Huan nopa sihuatl quinanquili: </div>
<div class='p'>―Quena, Joab nechtitlanqui huan yajaya nechilhui nochi quejatza ma nimitzcamahuis. 
<span class="verse" id="S214_20">20&#160;</span>Huan quichijqui nochi para timomacas cuenta tlen ni tlamantli huan quejatza elisquía intla tijtlajtolsencahuasquía seyoc tlacatl icone. Pero ta tlahuel titlalnamiqui queja se tiielhuicac ejca Toteco huan tijmati nochi tlen pano. </div>
<div class='p'>
<span class="verse" id="S214_21">21&#160;</span>Huajca David quinotzqui Joab huan quiilhui: </div>
<div class='p'>―Cualtitoc, xiya huan xiquilhuiti Absalón ma huala. </div>
<div class='p'>
<span class="verse" id="S214_22">22&#160;</span>Huan Joab mohuijtzonqui hasta tlalchi, huan quitiochijqui Tlanahuatijquetl David huan quiilhui: </div>
<div class='p'>―Ama nijmachilijtoc para tinechtlasojtla pampa tijchijtoc queja nimitztlajtlaniyaya. </div>
<div class='p'>
<span class="verse" id="S214_23">23&#160;</span>Huajca Joab motlalanqui huan yajqui altepetl Gesur campa itztoya Absalón huan sampa quihualicac ipan Jerusalén. 
<span class="verse" id="S214_24">24&#160;</span>Huan David quichijqui ni tlanahuatili: “Quema ajsis, xiquilhuica Absalón para ma ajsiti ichaj, pero ax ma moixnextis campa nochaj, pampa ax nijnequi niquitas.” </div>
<div class='p'>
<span class="verse" id="S214_25">25&#160;</span>Huan Absalón eliyaya nelía yejyectzi huan ipan nochi tlali Israel ax mopantiyaya seyoc queja ya. Nochi itlacayo tlen iicxihua hasta itzoncal ipan itzonteco, ax tleno tlen ax cuali quipixqui; senquistoc cuali nochi itlacayo. Huan nochi israelitame quihueyichihuayayaj. 
<span class="verse" id="S214_26">26&#160;</span>Huan itlamiya sesen xihuitl motequiliyaya itzoncal pampa etic, huan ietica eliyaya ome kilo huan tlajco. 
<span class="verse" id="S214_27">27&#160;</span>Huan Absalón quinpiyayaya eyi ioquichpilhua huan se isihuapil tlen quitocajtlalijtoya Tamar, huan Tamar nojquiya mochijqui se sihuatl tlahuel yejyectzi. </div>
<div class='p'>
<span class="verse" id="S214_28">28&#160;</span>Huan mocajqui Absalón ome xihuitl huan tlajco ipan altepetl Jerusalén huan ax quiitac ixayac itata, Tlanahuatijquetl David. 
<span class="verse" id="S214_29">29&#160;</span>Huajca Absalón tlatitlanqui ma quinotzatij Joab para ma yohui quiitati Tlanahuatijquetl David huan ma quicamahui ipampa ya. Pero Joab ax quinejqui yas. Huan ica ompa quinotzqui huan sampa ax quinejqui. 
<span class="verse" id="S214_30">30&#160;</span>Huajca teipa Absalón quinnahuati itlatequipanojcahua ma quitlatitij imil Joab campa quitoctoya cebada pampa imil Joab mocahuayaya iteno imil Absalón. Huan itlatequipanojcahua yajque quitlatitoj. 
<span class="verse" id="S214_31">31&#160;</span>Huajca Joab yajqui quiitato Absalón huan quiilhui: </div>
<div class='p'>―¿Para tlen motlatequipanojcahua yajque nechtlatilitoj nomil campa nijtoctoya cebada? </div>
<div class='p'>
<span class="verse" id="S214_32">32&#160;</span>Huan Absalón quinanquili: </div>
<div class='p'>―Pampa na nitlatitlantoc para ma mitznotzatij huan para tihualasquía nica. Nimitztitlanisquía xiquitati Tlanahuatijquetl David. Nijnequi xijtlajtlani para tlen nechquixti ipan altepetl Gesur intla ax quinequiyaya nechitas. Más cuali nimocajtosquía nepa. Na nijnequi ma nechcahuili niquitas huan intla quipantía para nijhuica tlajtlacoli, ma nechmicti. </div>
<div class='p'>
<span class="verse" id="S214_33">33&#160;</span>Huan Joab yajqui quipohuilito David nochi queja quiilhuijtoya Absalón. Huan David tlanahuati ma quinotzatij Absalón. Huan quema Absalón ajsico iixpa David mohuijtzonqui hasta tlalchi queja momatque quichihuaj, huan David quitzoponi.  </div>
<div class='psalmlabel' id='S215_0'> 15</div>
<div class='s'>Absalón quinsentili soldados tlen majtlactli familias </div>
<div class='p'>
<span class="verse" id="S215_1">1&#160;</span>Huan quema ya panotoya tonali, Absalón mocohui se tepos carro queja se tlanahuatijquetl, huan mocohui cahuayojme para quitilanase huan 50 tlacame para motlalose iixpa para teyolmelahuase para huala. 
<span class="verse" id="S215_2">2&#160;</span>Huan Absalón pejqui mehua ijnaltzi mojmostla huan pejqui moquetza campa cuapuerta ipan itepa nopa altepetl. Huan quema hualayaya se acajya para quiitasquía tlanahuatijquetl David pampa quipiyayaya se cualantli, Absalón quinotzayaya ica yejyectzi huan quiilhuiyaya: ¿Tlen tlaque altepetl tihuala? Huan yajaya tlen ajsiyaya quiilhuiyaya para eli se israelita. 
<span class="verse" id="S215_3">3&#160;</span>Huan teipa Absalón quiilhuiyaya: “Nelía cuali tlen tiquijtohua huan, quena, quinamiqui para se mitztlajtolsencahuas. Pero Tlanahuatijquetl David ax quitlalijtoc niyon se aqui para mitzpalehuis ipan ni tlamantli.” 
<span class="verse" id="S215_4">4&#160;</span>Tlahuel nechpactisquía intla nechtequitlalisquíaj na para nimechtlajtolsencahuas. Queja nopa nochi tlen quipiyasquíaj se cualantli hualasquíaj nechitaquij huan na niquintlajtolsencahuasquía xitlahuac. 
<span class="verse" id="S215_5">5&#160;</span>Huan intla se acajya hualayaya huan mohuijtzomayaya iixpa Absalón, ya ax quicahuiliyaya. Nimantzi quimaitzquiyaya huan quitzoponiyaya. 
<span class="verse" id="S215_6">6&#160;</span>Huan queja nopa quichihuayaya ica nochi israelitame tlen hualayayaj campa nopa tlanahuatijquetl para ma quinsencahuili se tlenijqui. Huajca yeca Absalón quichijqui para nochi israelitame tlen hualayayaj ipan tlali Israel ma quiicnelica. </div>
<div class='p'>
<span class="verse" id="S215_7">7&#160;</span>Huan quema quiaxiti nahui xihuitl para ajsitoya ipan Jerusalén, Absalón quiilhui David: </div>
<div class='p'>―Nimitztlajtlanía xinechcahua niyas altepetl Hebrón nijmacati tlacajcahualistli Toteco, pampa queja nopa nimocajtoc ica TOTECO. 
<span class="verse" id="S215_8">8&#160;</span>Pampa quema niitztoya ipan altepetl Gesur niquilhui TOTECO intla nechcahuilisquía nimocuepas nica ipan altepetl Jerusalén, huajca nijtequipanos huan nijmacas tlacajcahualistli. </div>
<div class='p'>
<span class="verse" id="S215_9">9&#160;</span>Huan Tlanahuatijquetl David quiilhui: </div>
<div class='p'>―Cualtitoc, xiya huan xijchihua queja tiquijtojtoc. </div>
<div class='p'>Huan Absalón yajqui altepetl Hebrón. 
<span class="verse" id="S215_10">10&#160;</span>Huan quema Absalón onajsitoya Hebrón quintitlanqui tlacame ipan nochi altepetini campa itztoyaj israelitame huan quinilhuijque para ma quitlacaquilise se tlapitzali. Huan quema quicaquise molinis tlapitzali, quimatise para Absalón quitequitlalijtoque ipan altepetl Hebrón para elis tlanahuatijquetl ipan tlali Israel huan monequi teyolmelahuase. 
<span class="verse" id="S215_11">11&#160;</span>Huan nojquiya Absalón quinnotztoya 200 tlacame ipan Jerusalén ma yaca tlacuatij ihuaya. Huan inijuanti ax tleno quimatiyayaj tlaque teipa quichihuasquía Absalón. 
<span class="verse" id="S215_12">12&#160;</span>Huan quema Absalón quitlatiyaya tlacajcahualistli, nojquiya tlatitlanqui ma quinotzatij Ahitofel tlen ialtepe Gilo. Yaja eliyaya se tlen quiconsejomacayaya David. Huan Ahitofel ajsico huan moiyocatlali ica Absalón. Huan nopa tlacame tlen quitoquiliyayaj Absalón momiyaquiliyayaj pampa tlahuel miyac israelitame calaquiyayaj ihuaya hasta quipixque miyac chicahualistli. </div>
<div class='s'>David cholo tlen Jerusalén </div>
<div class='p'>
<span class="verse" id="S215_13">13&#160;</span>Huan ajsico se tlacatl tlen quiilhuico David para nochi israelitame ipan tlali Israel quitoquilíaj Absalón queja inintlanahuatijca. 
<span class="verse" id="S215_14">14&#160;</span>Huajca David quinilhui nochi itlapalehuijcahua tlen itztoyaj ihuaya: </div>
<div class='p'>―Ma tiisihuica ticholose para timomanahuise, pampa intla axtle, niyon se tlen tojuanti huelis cholos. Xiisihuica para ax techajsis, pampa intla techajsis nica, techtlamimictise tlen tiitztoque ipan ni altepetl. </div>
<div class='p'>
<span class="verse" id="S215_15">15&#160;</span>Huan nochi itlapalehuijcahua quinanquilijque: </div>
<div class='p'>―Tiitztoque mohuaya huan tijchihuase tlen ta tiquita para cuali. </div>
<div class='p'>
<span class="verse" id="S215_16">16&#160;</span>Huan nimantzi quisqui Tlanahuatijquetl David ica nochi ichaj ehuani. San quincajqui majtlactli isihuajhua para quimocuitlahuise nopa caltlanahuatili. 
<span class="verse" id="S215_17">17&#160;</span>Huan quema quistiyohuiyayaj Tlanahuatijquetl David ica nochi itlacajhua, moquetzque iteno nopa altepetl. 
<span class="verse" id="S215_18">18&#160;</span>Huan panoque nochi nopa soldados para quintlayacanaltise. Huan itztoyaj nojquiya nochi nopa soldados tlen quimocuitlahuiyayaj nopa tlanahuatijquetl huan tlen motlalohuayayaj para quihuicase tlajtoli huan tematiltise. Huan 600 tlacame tlen quistoyaj ipan altepetl Gat huan icxinejnentoyaj hasta Jerusalén nojquiya panoque. 
<span class="verse" id="S215_19">19&#160;</span>Huan David quinotzqui Itai tlen quinyacanayaya nopa altepetl Gat ehuani huan quiilhui: </div>
<div class='p'>―¿Para tlen tihualajtoc nica? Más cuali para timocuepas ipan Jerusalén, huan ximocahua ihuaya nopa yancuic tlanahuatijquetl. Ta tiehua seyoc tlali huan huejca moaltepe. 
<span class="verse" id="S215_20">20&#160;</span>San tionajsico huan ax quinamiqui para nimitzfuerzajhuis ticalaquis ica tojuanti. Niyon ax nijmati canque tiajsitij. Más cuali para ximocuepa huan nojquiya nochi inijuanti tlen hualajtoque mohuaya. Huan ma TOTECO mitztiochihua huan ma itzto mohuaya nochipa. </div>
<div class='p'>
<span class="verse" id="S215_21">21&#160;</span>Huan Itai quinanquili: </div>
<div class='p'>―Na nijtestigojquetza Toteco Dios, para campa hueli ta tiyas, na niyas mohuaya, yonque nimiquis mohuaya o noja niitztos. </div>
<div class='p'>
<span class="verse" id="S215_22">22&#160;</span>Huajca Tlanahuatijquetl David quinanquili: </div>
<div class='p'>―Cualtitoc, xitlayacantiyaca huan inyase tohuaya. </div>
<div class='p'>Huan Itai huan nochi isoldados, huan ichaj ehuani, huan iconehua yajque ihuaya David. 
<span class="verse" id="S215_23">23&#160;</span>Huan oncac se hueyi choquistli ipan nochi nopa tlali quema Tlanahuatijquetl David huan nochi tlen itztoyaj ihuaya quisque. Huan apanoque nopa atlajtli Cedrón para calaquise ipan nopa huactoc tlali. 
<span class="verse" id="S215_24">24&#160;</span>Huan ininhuaya yahuiyayaj nojquiya nopa totajtzitzi Abiatar huan Sadoc huan nochi nopa levitame. Huan inijuanti quihuicayayaj icaxa Toteco Dios huan quitlalijque ojtentli hasta quema nochi panoque. 
<span class="verse" id="S215_25">25&#160;</span>Huan Tlanahuatijquetl David quiilhui Sadoc: </div>
<div class='p'>―Xijhuica icaxa Toteco Dios sampa ipan altepetl Jerusalén huan intla TOTECO nechcahuilis, nimocuepas huan sampa niquitas icaxa Toteco huan iYoyon Tiopa. 
<span class="verse" id="S215_26">26&#160;</span>Huan intla TOTECO nechilhuis para ayoc quipactía tlen nijchihua, huajca ma nechchihuili tlen yajaya quinequi. </div>
<div class='p'>
<span class="verse" id="S215_27">27&#160;</span>Huan nojquiya Tlanahuatijquetl David quiilhui nopa totajtzi Sadoc: </div>
<div class='p'>―¿Ax ta tise tlachixquetl? Nimitzilhuía sampa xiya ipan Jerusalén huan ximocahua ica tlasehuilistli ica mocone, Ahimaas, huan ica Jonatán, icone Abiatar. 
<span class="verse" id="S215_28">28&#160;</span>Huan na nimitzchiyas nica huan aya nicalaquis ipan nopa huactoc tlali hasta quema innechyolmelahuase tlaque pano ipan nopa altepetl. </div>
<div class='p'>
<span class="verse" id="S215_29">29&#160;</span>Huajca Sadoc huan Abiatar sampa quihuicaque icaxa Toteco Dios ipan Jerusalén, huan nopona mocajque. 
<span class="verse" id="S215_30">30&#160;</span>Huan David ixtlejcoc nopa tlaixtlejcolis ipan nopa tepetl Olivos. San chocatiyajqui huan motzontzactiyajqui, niyon ax quihuicayaya itecac, pampa tlahuel mocuesohuayaya. Huan nochi tlen itztoyaj ihuaya nojquiya motzontzajque huan chocatinenque. 
<span class="verse" id="S215_31">31&#160;</span>Huan teipa se quiilhui David para Ahitofel nojquiya motlalijtoya ihuaya Absalón. Huajca David momaijto ica TOTECO huan quiilhui: “Se favor, TOTECO, xijchihua para itlajtol Ahitofel ma nesi queja tlajtoli tlen ax tleno ipati para ax aqui quichihuas tlen quiijtohua.” </div>
<div class='p'>
<span class="verse" id="S215_32">32&#160;</span>Huan quema David ajsito iixco ne tepetl campa tlacame quihueyitlaliyayaj Toteco Dios, quinamijqui se huehuentzi itoca Husai tlen nopa familia Arquita. Quihualicayaya iyoyo tzayantoc huan tlali ipan itzonteco pampa tlahuel mocuesohuayaya ipampa tlen ipantic David. 
<span class="verse" id="S215_33">33&#160;</span>Huan David quiilhui: </div>
<div class='p'>―Achi cuali amo xicholo tohuaya, pampa monequi timitzchixtiyase. 
<span class="verse" id="S215_34">34&#160;</span>Más cuali sampa xiya Jerusalén huan xiquilhui notelpoca Absalón para tijtequipanos. Xiquilhui para miyac xihuitl tinechmacayaya consejos huan tinechtequipanohuayaya huan ama tijpalehuis ya. Huan queja nopa quema Ahitofel quiilhuis ma quichihua se tlenijqui, ta tiquilhuis ma quichihua seyoc tlamantli para ax quitoquilis itlajtol Ahitofel. 
<span class="verse" id="S215_35">35&#160;</span>Huan nojquiya itztoque ipan Jerusalén nopa totajtzitzi Abiatar huan Sadoc tlen mocahuaj tohuaya. Xiquinilhui nochi tlen tijcaqui tlen Absalón quisencahua para quichihuas. 
<span class="verse" id="S215_36">36&#160;</span>Huan inijuanti quipiyaj ome ininconehua tlen itztoque nopona ininhuaya: Jonatán, icone Abiatar huan Ahimaas, icone Sadoc. Huajca hueli nechtitlanilise ininconehua para ma nechmatiltica nochi tlen inquimatij. </div>
<div class='p'>
<span class="verse" id="S215_37">37&#160;</span>Huajca Husai ihuampo David yajqui ipan altepetl Jerusalén huan ajsito quema Absalón oncalaquiyaya ipan nopa altepetl.  </div>
<div class='psalmlabel' id='S216_0'> 16</div>
<div class='s'>Siba quiistlacahui David </div>
<div class='p'>
<span class="verse" id="S216_1">1&#160;</span>Quema David sanoc pejtoya ixtemo tlen nopa tepetl, quinamijqui Siba tlen eliyaya itlatequipanojca Mefi Boset. Huan quinhuicayaya ome burrojme tlen quintlamamaltijtoya ica 200 pantzi, 100 tlatectli tlen xocomecatl, 100 pantzi tlen higos huactoc huan se cuetlaxtli temitoc ica xocomeca atl. 
<span class="verse" id="S216_2">2&#160;</span>Huan David quitlajtlani Siba: </div>
<div class='p'>―¿Para tlen tijhualica nochi ya ni? </div>
<div class='p'>Huan Siba quinanquili: </div>
<div class='p'>―Ni burrojme niquinhualicatoc para ma ipan tlejcoca mochaj ehuani, huan ni pantzi para ma quicuaca mosoldados, huan ni xocomeca atl nojquiya para ma quiica tlen siyahuij ipan huactoc tlali. </div>
<div class='p'>
<span class="verse" id="S216_3">3&#160;</span>Huan David quiilhui Siba: </div>
<div class='p'>―¿Huan canque itztoc Mefi Boset, moteco? </div>
<div class='p'>Huan Siba quinanquili: </div>
<div class='p'>―Mocajqui Jerusalén, pampa quiijto ama huelis mochihuas tlanahuatijquetl. Huan queja nopa sampa moaxcatis itlanahuatilis ihueyi tata. </div>
<div class='p'>
<span class="verse" id="S216_4">4&#160;</span>Huan David quiilhui Siba: </div>
<div class='p'>―Huajca na nimitzmactilía ama nochi tlen iaxca Mefi Boset. </div>
<div class='p'>Huan Siba mohuijtzonqui hasta tlalchi iixpa queja quihueyitlepanitayaya. Huan quitlascamatqui huan yajqui. </div>
<div class='s'>Se tlacatl tlen altepetl Bahurim quitelchijqui David </div>
<div class='p'>
<span class="verse" id="S216_5">5&#160;</span>Teipa Tlanahuatijquetl David huan nochi tlen itztoyaj ihuaya nejnenque hasta ajsitoj se altepetl itoca Bahurim. Huan nopona quisqui se tlacatl tlen elqui se iteixmatca mijcatzi Saúl huan itoca eliyaya Simei huan elqui icone Gera. Huan nopa tlacatl Simei quitelchihuayaya, 
<span class="verse" id="S216_6">6&#160;</span>huan quimajcahuiliyaya tetl Tlanahuatijquetl David huan nochi itlatequipanojcahua tlen ihuaya yahuiyayaj. Nojquiya quinmajcahuiliyaya tetl nopa huejhueyi soldados tlen quimocuitlahuiyayaj David ipan sese lado. 
<span class="verse" id="S216_7">7&#160;</span>Huan ya quitelchihuayaya Tlanahuatijquetl David huan quiilhuiyaya: </div>
<div class='p'>―¡Xiya, xiya tifiero tlacatl! ¡Titemictijquetl! 
<span class="verse" id="S216_8">8&#160;</span>TOTECO mitzcuepilijtoc pampa tiquinmicti ichaj ehuani Saúl, huan timocuili itlanahuatil huan nochi tlen eliyaya iaxca. Huajca yeca ama TOTECO quimacatoc motlanahuatil mocone, Absalón, pampa tifiero huan miyac tijtoyajqui estli. </div>
<div class='p'>
<span class="verse" id="S216_9">9&#160;</span>Teipa Abisai, icone Sarvia, quiilhui Tlanahuatijquetl David: </div>
<div class='p'>―Xinechcahuili ma nijquechtzontequiti ne huihui tlacatl. ¿Para tlen yajaya tlen itztoya queja se chichi tlen mictoc mitztelchihuas quej ni? Ta titlanahuatijquetl. </div>
<div class='p'>
<span class="verse" id="S216_10">10&#160;</span>Huan David quinanquili: </div>
<div class='p'>―¡Axtle! Amo ximocalaquica ipan ni tlamantli, iniconehua Sarvia. Huelis TOTECO quiilhuijtoc ma nechtelchihua. Huan intla queja nopa, ¿ajqueya tojuanti para tiquilhuise ma ax quichihua? </div>
<div class='p'>
<span class="verse" id="S216_11">11&#160;</span>Huan David quiilhui Abisai huan nochi itlatequipanojcahua: </div>
<div class='p'>―Xiquitaca, Absalón nocone tlen quisqui ipan notlacayo quinequi nechmictis, pero ni tlacatl tlen iixhui Benjamín tlen ax quema itztoya tohuaya san nechtelchihua. Ax tleno xijchihuilica pampa huelis TOTECO quinahuatijtoc ma quichihua. 
<span class="verse" id="S216_12">12&#160;</span>Huan teipa huelis TOTECO nechitas para ax notlajtlacol nopa tlamantli tlen ica nechtelchihuayaya huan huajca, quena, Toteco nechtiochihuas ipampa ni tlatelchihualistli tlen ama nijpanti. </div>
<div class='p'>
<span class="verse" id="S216_13">13&#160;</span>Huan David huan nochi itlatequipanojcahua panotiyajque ipan iniojhui, huan nopa tlacatl Simei quintoquilijtiyajqui ipan se lado tlen se tepetl. Huan quintelchijtiyajqui, huan quinmajcahuilijtiyajqui tetl huan tlaltejpoctli. 
<span class="verse" id="S216_14">14&#160;</span>Huan Tlanahuatijquetl David huan nochi itlacajhua ajsitoj campa yahuiyayaj tlahuel tlaxicojtoque huan mocajque nopona se quentzi para mosiyajcahuase. </div>
<div class='s'>Absalón quitlanqui altepetl Jerusalén </div>
<div class='p'>
<span class="verse" id="S216_15">15&#160;</span>Huan Absalón huan nochi nopa tlacame tlen itztoyaj ihuaya calajque ipan Jerusalén, huan Ahitofel itztoya ininhuaya. 
<span class="verse" id="S216_16">16&#160;</span>Huan Husai ihuampo David quinamiquito Absalón huan quihueyichijqui huan quiilhui: </div>
<div class='p'>―Ma huejcahua tiitztos, titotlanahuatijca. </div>
<div class='p'>
<span class="verse" id="S216_17">17&#160;</span>Huan Absalón quiilhui: </div>
<div class='p'>―¿Queja nopa tijtlascamati mohuampo David? ¿Para tlen ax tiyajqui ihuaya? </div>
<div class='p'>
<span class="verse" id="S216_18">18&#160;</span>Huan Husai quiilhui Absalón: </div>
<div class='p'>―¡Axtle! Ax nihueli pampa na nimocahuas mohuaya ta. Mitztlapejpenijtoc TOTECO, huan ni tlacame nica huan nochi israelitame campa hueli para tielis titlanahuatijquetl. 
<span class="verse" id="S216_19">19&#160;</span>Huajca ¿para tlen ax nimitztequipanos? ¿Ax quinamiqui nimitzpalehuis ta tlen tiicone David? Quena, queja nijtequipano motata David, nojquiya nimitztequipanos ta. </div>
<div class='p'>
<span class="verse" id="S216_20">20&#160;</span>Huan teipa Absalón yajqui quiitato Ahitofel tlen teconsejomaca huan quiilhui: </div>
<div class='p'>―Xinechilhui tlaque nijchihuas. </div>
<div class='p'>
<span class="verse" id="S216_21">21&#160;</span>Huan Ahitofel quiilhui: </div>
<div class='p'>―Xicochi ininhuaya isihuajhua motata David tlen quincajtoc para quimocuitlahuise nopa caltlanahuatili. Huan queja nopa nochi israelitame quimatise para tlahuel tijcualancamacatoc motata huan ayoc hueli inmoyoltlalise. Huan huajca nochi tlen mitztoquilíaj más mosemacase. </div>
<div class='p'>
<span class="verse" id="S216_22">22&#160;</span>Huajca itlacajhua quichijque seyoc cuarto para Absalón itzonixco ichaj David. Nopona Absalón cochqui ininhuaya isihuajhua itata huan nochi israelitame quiitaque. 
<span class="verse" id="S216_23">23&#160;</span>Huan Absalón quichihuayaya nochi tlen Ahitofel quiilhuiyaya queja itata, David, nojquiya quichijqui. Pampa nochi itlajtol Ahitofel elqui temachtli queja quistoya ipan icamac Toteco Dios.  </div>
<div class='psalmlabel' id='S217_0'> 17</div>
<div class='s'>Husai ax quicahuili Ahitofel ma quimicti David </div>
<div class='p'>
<span class="verse" id="S217_1">1&#160;</span>Huan nojquiya Ahitofel quiilhui Absalón: </div>
<div class='p'>―Xinechcahuili ma niquinhuicas 12 mil soldados huan tijtemose David ni yohuali. 
<span class="verse" id="S217_2">2&#160;</span>Nicajsis quema ya tlaxicojtos huan ax quipiyas fuerza para momanahuis. Huan nopa tlacame tlen itztoque ihuaya momajmatise huan cholose huan huajca nijmictis san David. 
<span class="verse" id="S217_3">3&#160;</span>Huan niquincuepas nochi itlacajhua ica ta, huan moyoltlalise huan oncas paquilistli. Pampa nochi israelitame mitztoquilise intla ayoc itztos David. </div>
<div class='p'>
<span class="verse" id="S217_4">4&#160;</span>Huan Absalón huan nochi nopa huehue tlacame quiijtojque para cuali tlen Ahitofel quiijtojtoya para quichihuas. </div>
<div class='p'>
<span class="verse" id="S217_5">5&#160;</span>Pero Absalón quiijto: </div>
<div class='p'>―Ma tijnotzase nojquiya Husai tlen ichaj ehuani Arquita, huan tijcaquise tlaque consejo techmacas ica tlen quiijtojtoya Ahitofel. </div>
<div class='p'>
<span class="verse" id="S217_6">6&#160;</span>Huan Husai ajsico huan Absalón quiilhui: </div>
<div class='p'>―Ahitofel quiijtojtoc para quej ni tijchihuase. ¿Quejatza timoilhuía ta? ¿Cuali tijchihuase o axtle? </div>
<div class='p'>
<span class="verse" id="S217_7">7&#160;</span>Huan Husai quinanquili: </div>
<div class='p'>―Nimoilhuía para ni huelta huelis ax cuali tlen Ahitofel quiijtojtoc. 
<span class="verse" id="S217_8">8&#160;</span>Tijmati motata, huan nochi nopa soldados tlen itztoque ihuaya, tlahuel motemacaj. Nimantzi tlahuel cualanise queja se tenan osa tlen itztoc cuatitla huan quicuilijtoque iconehua. Motata quipanotoc miyac tlatehuijcayotl huan tlahuel quimati quejatza tlatehuis. Yaja ax cochi campa itztoque nopa sequinoc itlacajhua. 
<span class="verse" id="S217_9">9&#160;</span>Niquita para ya motlatijtoc ipan se mijca ostotl o se lugar ixtacatzi, huan intla yasquíaj mosoldados ama quitemotij, yajaya quisas huan quintetzopas huan quinmictis. Huan nimantzi nochi quicaquise nopa tlajtoli para quinmictijque ta motlacajhua. 
<span class="verse" id="S217_10">10&#160;</span>Huan moyolmajmatise motlacajhua, yonque ama tlahuel motemacaj huan quipiyaj ininyolo queja se tecuani. Intla moyolmajmatise, ayoc quinequise tlatehuise pampa nochi israelitame quimatij para motata tlahuel quipiya fuerza huan isoldados nojquiya. 
<span class="verse" id="S217_11">11&#160;</span>Na nimitzconsejomaca para achtohui xiquinsentili nochi israelita soldados tlen campa hueli. Xiquinsentili tlen itztoque ipan altepetini tlen tlali Dan ica huejcapa hasta tlen itztoque ipan altepetl Beerseba ica tlatzintla. Huan ica ya nopa, quena, tiquinpiyas tlahuel miyac mosoldados queja imiyaca xali iteno hueyi atl, huan ta tiquinyacanas ipan tlatehuijcayotl. 
<span class="verse" id="S217_12">12&#160;</span>Huan queja nopa, quena, tijpantitij motata ipan tlen hueli lugar campa itztos, huan tiquintetzopatij queja quema ajhuechtli huetzi tlalchi ipan nochi tlen onca. Huan queja nopa nochi tiquinmictise. Huan ax aqui mocahuas yoltoc, niyon motata. 
<span class="verse" id="S217_13">13&#160;</span>Huan intla inijuanti motlatitij ipan se altepetl, tiyase tinochime ica mecatl hasta tijxolehuase nopa tepamitl huan tijtilanase sesen tetl tlen eliyaya ipan nopa tepamitl hasta campa tlamayamitl. Ax tijcahuase niyon se tetl tlen motlalijtos ipan seyoc. </div>
<div class='p'>
<span class="verse" id="S217_14">14&#160;</span>Huajca Absalón huan nochi nopa israelitame quiijtojque para más cuali tlen Husai quiijtojtoya huan ax tlen Ahitofel quiijtojtoya. Pampa TOTECO quichijtoya para ax quipatiitasquíaj tlen Ahitofel quiijtojtoya para ma huala tlen fiero ipan Absalón. </div>
<div class='p'>
<span class="verse" id="S217_15">15&#160;</span>Huan Husai quinilhuito nopa totajtzitzi Sadoc huan Abiatar nopa tlajtoli ica tlen Ahitofel quiconsejomacac ma quichihuaca Absalón huan nopa huehue tlacame tlen Israel. Nojquiya Husai quinilhui tlen ya iselti quinilhuijtoya ma quichihuaca. 
<span class="verse" id="S217_16">16&#160;</span>Huan nojquiya quinilhui: </div>
<div class='p'>―Xijtitlanica se acajya nimantzi para ma quiilhuiti David ma ax mocahuaca nopona, pero ma apanoca atemitl Jordán. Pampa intla axtle, quimictise totlanahuatijca huan nochi tlacame tlen itztoque ihuaya. </div>
<div class='p'>
<span class="verse" id="S217_17">17&#160;</span>Huan Jonatán huan Ahimaas mocahuayayaj altepeteno campa itoca eliyaya En Rogel para ax aqui quinitasquía intla calaquiyayaj Jerusalén. Huan ya quisencajtoyaj para se sihua tequitiquetl ma quinmacati tlajtoli, huan inijuanti quiyolmelahuasquíaj Tlanahuatijquetl David. 
<span class="verse" id="S217_18">18&#160;</span>Pero quema Jonatán huan Ahimaas quisque tlen En Rogel para quiilhuitij David, se telpocatl quinitac huan yajqui quiilhuito Absalón. Huajca nopa telpocame moisihuiltijque huan ajsitoj ichaj se tlacatl ipan altepetl Bahurim tlen quipiyayaya icalixpa se ameli tlen ax quipiyayaya atl. Huan nopona calajque huan motlatijque. 
<span class="verse" id="S217_19">19&#160;</span>Huan isihua nopa tlacatl quitentzajqui nopa ameli huan ipani quihuatzqui trigo. Huan axaca momacac cuenta intla itztoyaj amelijtic. 
<span class="verse" id="S217_20">20&#160;</span>Huan quema ajsicoj isoldados Absalón huan quitlajtlanijque nopa sihuatl: </div>
<div class='p'>―¿Canque itztoque Ahimaas huan Jonatán? </div>
<div class='p'>Huan nopa sihuatl quiijto: </div>
<div class='p'>―Ya apanoque nopa pilatlajtzi huan yajque. </div>
<div class='p'>Huajca nopa soldados yajque quintemotoj, pero ax quinajsique. Huan sampa mocuepque Jerusalén. </div>
<div class='p'>
<span class="verse" id="S217_21">21&#160;</span>Huajca teipa Jonatán huan Ahimaas quisque huan yajque quiilhuitoj David para ma quisaca huan ma apanoca atemitl Jordán pampa Ahitofel quinequiyaya para nopa yohuali yasquía quinmictiti. 
<span class="verse" id="S217_22">22&#160;</span>Huajca nimantzi David huan nochi tlen itztoyaj ihuaya quisque huan apanoque atemitl Jordán. Huan quema tlanesqui nochi ya itztoyaj seyoc nali, huan ax aqui mocajtoya. </div>
<div class='p'>
<span class="verse" id="S217_23">23&#160;</span>Huan quema Ahitofel quiitac para Absalón ax quichijqui tlen ya quiilhuijtoya ma quichihua, tlejcoc ipan iburro, huan yajqui ichaj ipan ialtepe. Teipa quicualtlali nochi tlamantli huan moquechcuapiloto huan mijqui. Huan quitlalpachojque campa itata quitlalpachojtoyaj. </div>
<div class='s'>David ipan Mahanaim </div>
<div class='p'>
<span class="verse" id="S217_24">24&#160;</span>Huan David ajsito altepetl Mahanaim. Huan Absalón huan nochi nopa israelita soldados tlen mosentilijtoyaj ihuaya apanoque atemitl Jordán para quitoquilise. 
<span class="verse" id="S217_25">25&#160;</span>Huan Absalón quitlalijtoya Amasa ma quinyacana isoldados ipan ilugar Joab tlen quinyacanayaya isoldados David. (Inana Joab eliyaya Sarvia. Huan Sarvia quipixqui se isihua icni tlen itoca Nahas tlen quipixqui se iichpoca tlen itoca eliyaya Abigail. Huan se ismaelita tlacatl itoca Itra quiconemacac Abigail huan queja nopa tlacatqui Amasa. Huajca Amasa eliyaya imachicni Joab.) </div>
<div class='p'>
<span class="verse" id="S217_26">26&#160;</span>Huan Absalón huan nochi israelita soldados mochihuatoj ipan tlali Galaad. 
<span class="verse" id="S217_27">27&#160;</span>Quema David ajsito altepetl Mahanaim nimantzi quinamiquicoj Sobi, Maquir huan Barzilai tlen quihualiquiliyayaj miyac tlamantli. (Sobi elqui se amonita tlacatl tlen eliyaya icone Nahas ipan altepetl Rabá. Huan Maquir eliyaya icone Amiel tlen altepetl Lodebar. Huan Barzilai ejqui altepetl Rogelim ipan tlali Galaad.) 
<span class="verse" id="S217_28">28&#160;</span>Huan inijuanti quinhualiquiliyayaj tlapechtli, tazas, chachapali, trigo, cebada, harina, huan sintli cacatztic, etl, nopa seyoc etl tlen siltic, 
<span class="verse" id="S217_29">29&#160;</span>nectli, manteca, queso huan borregojme. Huan nochi quihualiquilijque David huan itlacajhua ma quicuaca, pampa moilhuiyayaj; huelis mayanaj, huan tlaxicohuaj, huan amiquij, pampa panoque ipan nopa huactoc tlali campa ax tleno onca.  </div>
<div class='psalmlabel' id='S218_0'> 18</div>
<div class='s'>David mocualtlali para tlatehuijcayotl </div>
<div class='p'>
<span class="verse" id="S218_1">1&#160;</span>Huan David quincualtlali nochi isoldados tlen ihuaya itztoyaj huan quintlali tlayacanani ipan sesen mil soldados huan ipan sesen cien soldados. 
<span class="verse" id="S218_2">2&#160;</span>Huan teipa David quinxelo isoldados tlen itztoyaj ihuaya ica eyi pamitl. Huan Joab quitlali ma quinyacana se pamitl, huan seyoc pamitl quimacac Abisai tlen eliyaya icone Sarvia huan iicni Joab para ma quinyacana, huan ne seyoc pamitl quimacac Itai, ne geteo tlacatl. Huan Tlanahuatijquetl David quinilhui: </div>
<div class='p'>―Na nojquiya niyas nitlatehuis imohuaya. </div>
<div class='p'>
<span class="verse" id="S218_3">3&#160;</span>Pero inijuanti quinanquilijque: </div>
<div class='p'>―¡Axtle! Amo xiya. Hueyi mopati. Tocualancaitacahua ax techchihuilise cuenta. Intla ticholose o techmictise miyac tlen tojuanti, ax tleno. Inijuanti san mitztemohuaj ta para mitzmictise. Huan ta tlahuel miyac mopati. Mopati queja 10 mil tlen tojuanti. Más cuali ximocahua nica para titechtitlanilis tlapalehuili intla monequis. </div>
<div class='p'>
<span class="verse" id="S218_4">4&#160;</span>Huan David quinilhui: </div>
<div class='p'>―Cualtitoc, nijchihuas tlen imojuanti inquiitaj para cuali. </div>
<div class='p'>Huan David ijcatoya campa cuapuerta ipan itepa nopa altepetl huan nochi isoldados pejque quisaj ica pamitl para tlatehuise. Sequin pamitl quihuicayayaj 100 soldados huan sequin se mil. </div>
<div class='p'>
<span class="verse" id="S218_5">5&#160;</span>Huan David quinilhui nopa tlayacanani Joab, Abisai huan Itai: </div>
<div class='p'>―Intla intechicnelíaj, xijmocuitlahuica notelpoca Absalón. </div>
<div class='p'>Huan nochi nopa tlacame quicajque tlen David quinnahuatijtoya nopa tlayacanca soldados tlen Absalón. </div>
<div class='p'>
<span class="verse" id="S218_6">6&#160;</span>Huan yajque nochi isoldados David huan monamijque ininhuaya nopa israelitame tlen isoldados Absalón ipan se cuatitlamitl ipan tlali Efraín. 
<span class="verse" id="S218_7">7&#160;</span>Huan isoldados David quintlanque nopa sequinoc israelita soldados ipan se hueyi tlatehuijcayotl tlen nelía chicahuac. Huan quinmictijque 20 mil tlen inijuanti. 
<span class="verse" id="S218_8">8&#160;</span>Huan nochi nopa soldados tlen motehuiyayaj mosemantoyaj ipan nochi nopa hueyi cuatitlamitl tlen ajsi campa hueli ipan nopa tlali. Huan más miyac mijque pampa mococojque ipan nopa cuatitlamitl tlen fiero, huan ax queja tlen mijque ica tepostli. </div>
<div class='p'>
<span class="verse" id="S218_9">9&#160;</span>Huan Absalón yahuiyaya ipan se macho huan monamijqui ininhuaya isoldados David. Huan quinejqui mochololtis, pero nopa macho calajqui itzala se ahua cuahuitl tlen quipiyayaya miyac imacuayohua. Huan nopona Absalón cuatacanqui itzonteco huan mocajqui cuapilijtoc huejcapa huan imacho yajqui iselti. 
<span class="verse" id="S218_10">10&#160;</span>Huan se tlen isoldado David quiitac huan quiilhuito Joab: </div>
<div class='p'>―Na niquitztoc Absalón cuapilijtoc ipan se ahua cuahuitl. </div>
<div class='p'>
<span class="verse" id="S218_11">11&#160;</span>Huan Joab quinanquili: </div>
<div class='p'>―Intla tiquitac, ¿para tlen ax tijmicti? Na nimitztlaxtlahuijtosquía ica 10 tomi tlen plata, huan nimitzmacatosquía se motzinquechilpica para tielis se tlayacanquetl. </div>
<div class='p'>
<span class="verse" id="S218_12">12&#160;</span>Huan nopa tlacatl quinanquili Joab: </div>
<div class='p'>―Yonque tinechmacatosquía mil tomi tlen plata, ax nijmictisquía pampa nochi tojuanti tijcajque quema David mitzilhui ta, huan Abisai, huan Itai para ma tijmocuitlahuise Absalón. 
<span class="verse" id="S218_13">13&#160;</span>Huan intla nijmictijtosquía, Tlanahuatijquetl David nimantzi quimajtosquía para na nijchijqui huan ta moselti tinechteilhuijtosquía. </div>
<div class='p'>
<span class="verse" id="S218_14">14&#160;</span>Huajca Joab quiijto: </div>
<div class='p'>―Ayoc nimochiyas más nica. </div>
<div class='p'>Huan Joab quicuitejqui eyi cuatlamintli tlen huejhuehueyac huan yajqui campa cuatacantoya Absalón huan quicalaquili nochi eyi ipan iyolixco quema noja yoltoya ipan nopa ahua cuahuitl. 
<span class="verse" id="S218_15">15&#160;</span>Huan teipa ajsicoj majtlactli telpocame tlen quihuicayayaj iteposyolixtzajca Joab, huan inijuanti quimictijque Absalón. </div>
<div class='p'>
<span class="verse" id="S218_16">16&#160;</span>Huan Joab tlanahuati ma quipitzaca nopa tlapitzali, huan quej nopa quinquetzqui isoldados para ma ayoc tlatehuica para ax ma miquica sequinoc. 
<span class="verse" id="S218_17">17&#160;</span>Huan quitlalanque itlacayo Absalón huan quitlalijque ipan se hueyi ostotl tlen eltoya ipan nopa cuatitlamitl. Huan ipani quimontonojque miyac tetl. Huan nochi nopa israelita soldados tlen ihuaya motlalijtoyaj Absalón cholojtejque huan yajque ininchajchaj. </div>
<div class='p'>
<span class="verse" id="S218_18">18&#160;</span>Huan quema noja itztoya Absalón, tlanahuati ma quiquetzaca queja se teteyotl tlen hueyi tlen ya campa nopa Tlamayamitl tlen Tlanahuatiani. Huan tlen quisencajqui quipixqui se tlajcuiloli ica itoca. Huan nochi quitocajtlalijque “iteteyo Absalón” huan hasta ama queja nopa quitocajtíaj. Absalón quiijto quichijqui pampa ax quipixtoya se oquichpil para quihuicas itoca quema miquis. </div>
<div class='p'>
<span class="verse" id="S218_19">19&#160;</span>Huan Ahimaas, icone Sadoc, quiilhui Joab: </div>
<div class='p'>―Xinechcahuili ma nimotlalos huan niquilhuiti David para TOTECO ya quimanahuijtoc tlen icualancaitacahua. </div>
<div class='p'>
<span class="verse" id="S218_20">20&#160;</span>Huan Joab quinanquili: </div>
<div class='p'>―¡Axtle! Ax ta tlen tijhuicas tlajtoli ama, pero seyoc tonali, quena. Ama monequi seyoc quiyolmelahuati para mictoc icone nopa tlanahuatijquetl, pampa ax paquis ica nopa tlajtoli. </div>
<div class='p'>
<span class="verse" id="S218_21">21&#160;</span>Huan Joab quiilhui se tlacatl tlen ejqui tlali Etiopía: </div>
<div class='p'>―Xiquilhuiti David nochi tlen panotoc. </div>
<div class='p'>Huan nopa tlacatl tlen Etiopía mohuijtzonqui iixpa Joab huan motlalojtejqui. 
<span class="verse" id="S218_22">22&#160;</span>Huajca Ahimaas, icone Sadoc, sampa quiilhuico: </div>
<div class='p'>―Xinechcahuili ma nimotlali para nimotlalos iica ne tlacatl tlen yohui. </div>
<div class='p'>Huan Joab quinanquili: </div>
<div class='p'>―¿Para tlen tijnequi tiyas? Ax tleno tijtlanis ica tlen tiquijtoti. </div>
<div class='p'>
<span class="verse" id="S218_23">23&#160;</span>Huan Ahimaas tlananquili: </div>
<div class='p'>―Yonque ax tleno nijtlanis, na nijnequi niyas. </div>
<div class='p'>Huajca Joab quiilhui: </div>
<div class='p'>―Huajca xiya. </div>
<div class='p'>Huan Ahimaas motlalojtiyajqui ipan seyoc ojtli campa tlamayamitl huan quitlanqui nopa Etiopía tlacatl. 
<span class="verse" id="S218_24">24&#160;</span>Huan David mosehuijtoya campa nopa cuapuerta ipan nopa tepamitl tlen más tlatlajco ipan ne altepetl. Huan nopa tlacatl tlen quimocuitlahuiyaya nopa altepetl itztoya tepanixco huan quiitac se tlacatl tlen motlalojtihualayaya iselti. 
<span class="verse" id="S218_25">25&#160;</span>Huajca quiilhui Tlanahuatijquetl David. Huan David quiilhui: </div>
<div class='p'>―Intla huala iselti, huelis quihualica se cuali tlajtoli. </div>
<div class='p'>Huan quema monechcahuiyaya nopa motlalojquetl, 
<span class="verse" id="S218_26">26&#160;</span>nopa tlacatl tlen quimocuitlahuiyaya altepetl sampa quiitac para seyoc motlalojtihualayaya huan nojquiya iselti, huajca quitzajtzili tlen quimocuitlahuiyaya cuapuerta ipan tepamitl: </div>
<div class='p'>―Seyoc tlacatl motlalojtihuala iselti. </div>
<div class='p'>Huan Tlanahuatijquetl David quicajqui huan quiijto: </div>
<div class='p'>―Huelis quihualica se cuali tlajtoli. </div>
<div class='p'>
<span class="verse" id="S218_27">27&#160;</span>Huan nopa tlachixquetl quiijto: </div>
<div class='p'>―Tlen tlayacantoc motlalohua sanijqui Ahimaas, icone Sadoc. </div>
<div class='p'>Huan David quinanquili: </div>
<div class='p'>―Ahimaas yajaya se cuali tlacatl huan temachtli quihualica tlen cuali. </div>
<div class='p'>
<span class="verse" id="S218_28">28&#160;</span>Huan Ahimaas ajsico campa itztoya Tlanahuatijquetl David huan mohuijtzonqui hasta tlalchi, huan quitlajpalo huan quiilhui: </div>
<div class='p'>―Ma tijtlascamatica TOTECO yajaya tlen moDios pampa mitzmanahuijtoc ininmaco mocualancaitacahua tlen momatlalantoyaj para mitztehuise. </div>
<div class='p'>
<span class="verse" id="S218_29">29&#160;</span>Huan Tlanahuatijquetl David quiilhui Ahimaas: </div>
<div class='p'>―¿Quejatza itztoc Absalón? </div>
<div class='p'>Huan ya quinanquili: </div>
<div class='p'>―Ax nijmati, pampa quema Joab nechtitlanqui niquinitac miyac motlalanayayaj, pero ax nijmatqui tlaque panotoc. </div>
<div class='p'>
<span class="verse" id="S218_30">30&#160;</span>Huajca Tlanahuatijquetl David quiilhui: </div>
<div class='p'>―Ximochiya huan ximoquetza nopona. </div>
<div class='p'>
<span class="verse" id="S218_31">31&#160;</span>Huan ipan nopa tlalochtli ajsico nopa tlacatl tlen tlali Etiopía huan quiilhui Tlanahuatijquetl David: </div>
<div class='p'>―Nijhualica se cuali tlajtoli. Toteco mitzmanahuijtoc tlen nochi mocualancaitacahua. </div>
<div class='p'>
<span class="verse" id="S218_32">32&#160;</span>Huan nopa tlanahuatijquetl quitlajtlani: </div>
<div class='p'>―¿Itztoc cuali notelpoca Absalón? </div>
<div class='p'>Huan nopa tlacatl quinanquili: </div>
<div class='p'>―Nelcuali elisquía intla nochi mocualancaitacahua tlen teipa motlalanase mocahuase mictoque queja ama panoc ica Absalón. </div>
<div class='p'>
<span class="verse" id="S218_33">33&#160;</span>Huan nopa tlanahuatijquetl tlahuel moyolcueso huan tlejcoc ipan icuarto itzonixco nopa puerta huan tlahuel mochoquiliyaya. Huan quiijtojtiyajqui: “Nocone Absalón, nocone Absalón. Nipaquisquía intla na nimictosquía queja mopatlaca.”  </div>
<div class='psalmlabel' id='S219_0'> 19</div>
<div class='s'>Joab Quiyoltlali David </div>
<div class='p'>
<span class="verse" id="S219_1">1&#160;</span>Huan quiilhuitoj Joab para Tlanahuatijquetl David tlahuel mocuesohuayaya huan quichoquiliyaya icone, Absalón. 
<span class="verse" id="S219_2">2&#160;</span>Huan nochi nopa tlacame quimatque para David tlahuel mocuesohuayaya, huajca inijuanti nojquiya tlahuel mocuesojque. 
<span class="verse" id="S219_3">3&#160;</span>Huan nochi nopa soldados calajque ipan nopa altepetl ixtacatzi huan ica pinahualistli queja mochololtijtosquíaj ipan se tlatehuijcayotl. 
<span class="verse" id="S219_4">4&#160;</span>Huan nopa tlanahuatijquetl moixtzajqui huan chocayaya chicahuac huan quiijtohuayaya: “Absalón nocone, Absalón nocone, nocone.” </div>
<div class='p'>
<span class="verse" id="S219_5">5&#160;</span>Huan Joab hualajqui quiitaco Tlanahuatijquetl David huan quiilhui: </div>
<div class='p'>―Tlanahuatijquetl, ama tlahuel titechpinahualtijtoc nochi tlen timitztequipanohuaj. Tojuanti timitzmanahuilijtoque moyolis tlen mocualancaitacahua huan tiquinmanahuijtoque moconehua, huan nochi mosihuajhua huan moompaca sihuajhua. Huan ama ta titechchihuilía queja tijchijtosquíaj se hueyi tlajtlacoli. 
<span class="verse" id="S219_6">6&#160;</span>Tiquinicnelía tlen mitzcualancaitaj huan tojuanti tlen timitzicnelíaj, titechcualancaita. Titechnextilijtoc ama para ax tleno topati moixpa huan achi más tipactosquía intla nochi techmictijtosquíaj huan san Absalón itztosquía. 
<span class="verse" id="S219_7">7&#160;</span>Na nimitzilhuía monequi xiquisa huan xiquinyolchicahua mosoldados pampa intla ax tijchihuas, temachtli ax mocahuas niyon se tlen inijuanti ni yohuali mohuaya. Huan intla nochi mitzcajtehuase elis más fiero que nochi nopa cuesoli tlen mitzajsitihualajtoc ipan nochi moyolis hasta quema ticonetzi tieliyaya huan hasta ama. </div>
<div class='p'>
<span class="verse" id="S219_8">8&#160;</span>Huajca David quisqui huan mosehui campa cuapuerta tlen nopa altepetl, huan nochi nopa soldados huan altepetl ehuani quicajque para Tlanahuatijquetl David mosehuijtoya campa nopa cuapuerta. Huajca nimantzi hualajque nochi inijuanti quiitacoj huan David quinseli ica yejyectzi. Huan nopa israelitame tlen itztoyaj ihuaya Absalón cholojque hasta ininchajchaj. </div>
<div class='s'>David mocuepqui altepetl Jerusalén </div>
<div class='p'>
<span class="verse" id="S219_9-10">9-10&#160;</span>Huan campa hueli ipan tlali Israel ica huejcapa israelitame mocamahuiyayaj huan quiijtohuayayaj: “David techmanahuijtoc tlen tocualancaitacahua nopa filisteos, pero quema tijtlalijque Absalón para totlanahuatijca, ya quitojtocac David. Pero ama mijqui Absalón ipan tlatehuijcayotl. Huajca ¿para tlen tijchiyaj? ¿Para tlen ax tiquilhuíaj David para ma mocuepa para elis totlanahuatijca sampa?” </div>
<div class='p'>
<span class="verse" id="S219_11">11&#160;</span>Huan quicajqui Tlanahuatijquetl David, huan huajca quititlanqui se ma quinilhuiti ni tlajtoli Sadoc huan Abiatar nopa totajtzitzi tlen itztoyaj tlayacanani ipan tlali Judá ica tlatzintla. Quinilhui: “Xiquincamahuica nopa huehue tlacame ipan tlali Judá huan xiquintlajtlanica para tlen ax nechnotztoque para ma nimocuepa para sampa niitztos tlanahuatijquetl huan niitztos ipan nocaltlanahuatil ipan tlali Judá. Pampa nochi israelitame tlen itztoque ica huejcapa quinequij ma sampa niitztos inintlanahuatijca huan san imojuanti aya tleno inquiijtohuaj. 
<span class="verse" id="S219_12">12&#160;</span>Xiquinilhuica nopa tlali Judá ehuani para inijuanti noicnihua huan san se tonacayo huan toeso. Ax quinamiqui nechnotzase hasta teipa para ma nimocuepa ipan nochaj ipan inintlal. 
<span class="verse" id="S219_13">13&#160;</span>Nojquiya xiquilhuica Amasa tlen eliyaya tlayacanquetl tlen isoldados Absalón para nijtlalis para quinyacanas nosoldados huan ax Joab, pampa Amasa nomachcone. Xiquilhuica ma Toteco Dios nechtlatzacuilti intla ax nijchihuas tlen niquilhuijtoc.” Queja nopa quiijto David. </div>
<div class='p'>
<span class="verse" id="S219_14">14&#160;</span>Huan quema Amasa tlen achtohuiya quinyacanqui isoldados Absalón quicajqui para quichihuas David itlayacanca tlen nochi isoldados, huajca pejqui quinyoltlalíaj nochi israelitame ipan tlali Judá para ma quinotzaca David. Huan ica san se ininyolo quintitlanqui ma quiilhuitij David huan nochi tlen ihuaya itztoyaj ma mocuepaca ipan Jerusalén. 
<span class="verse" id="S219_15">15&#160;</span>Huajca Tlanahuatijquetl David quistejqui ica itlacajhua para mocuepase Jerusalén, huan quema ajsitoj campa apanose atemitl Jordán, nesiyaya queja nochi tlali Judá ehuani san sejco hualajtoyaj tlali Gilgal para quinamiquise David huan queja nopa san sejco panose ipan atentli. </div>
<div class='p'>
<span class="verse" id="S219_16">16&#160;</span>Huan Simei, nopa tlacatl tlen achtohui quisqui altepetl Bahurim huan quitelchijqui David ama moisihuilti huan quinamiquico. Huan hualajqui ininhuaya nochi nopa israelitame tlen tlali Judá. Huan Simei tlen eliyaya icone Gera huan se iixhui Benjamín, 
<span class="verse" id="S219_17">17&#160;</span>ihuaya quinhualicayaya se mil tlacame tlen nojquiya iixhuihua Benjamín. Huan nojquiya ihuaya Simei hualayaya Siba tlen achtohuiya elqui itlatequipanojca Tlanahuatijquetl Saúl huan quinpixqui 15 iconehua huan 20 itlatequipanojcahua. Huan nochi inijuanti ajsitoj achtohui ipan atemitl Jordán, 
<span class="verse" id="S219_18">18&#160;</span>huan tequitique chicahuac para quinpanoltijque nochi tlen ichaj ehuani David ipan atemitl Jordán. Huan miyac hueltas apanoque atemitl Jordán para ma quiitaca Tlanahuatijquetl David quejatza inijuanti cuali quitequipanohuayayaj. Huan quema Tlanahuatijquetl David apanosnequiyaya nopa atentli, Simei mohuijtzonqui tlalchi iixpa, 
<span class="verse" id="S219_19">19&#160;</span>huan quiilhui: </div>
<div class='p'>―Amo xinechtlajtlacolti ipampa nopa fiero tlamantli tlen nijchijqui quema tiquisayaya Jerusalén. Xinechtlapojpolhui huan ayoc xiquilnamiqui nochi tlen nimitzchihuili. 
<span class="verse" id="S219_20">20&#160;</span>Nijmati para tlahuel hueyi notlajtlacol ica ta, huan yeca ama nimoachtohui tlen nochi ichaj ehuani José para nimitzseliqui. </div>
<div class='p'>
<span class="verse" id="S219_21">21&#160;</span>Huan Abisai huan iicni tlen eliyayaj iconehua Sarvia quiilhuijque Tlanahuatijquetl David: </div>
<div class='p'>―¿Ax tijnequi ma tijmictica Simei pampa mitztelchijqui ta tlen TOTECO mitztlapejpenijtoc? </div>
<div class='p'>
<span class="verse" id="S219_22">22&#160;</span>Huan David quinnanquili: </div>
<div class='p'>―¡Axtle! Ax quinamiqui para imojuanti tlen iniconehua Sarvia intechilhuise ma nijchihua tlen fiero. ¿Para tlen monequi miquis se ipan totlal Israel? Na nitlanahuatijquetl ipan Israel huan niquijtohua axaca tijmictise. </div>
<div class='p'>
<span class="verse" id="S219_23">23&#160;</span>Huan teipa David quitlachili Simei huan quiilhui: </div>
<div class='p'>―Amo ximomajmati, ax timiquis. </div>
<div class='p'>
<span class="verse" id="S219_24">24&#160;</span>Huan nojquiya Mefi Boset quinamiquico Tlanahuatijquetl David, ya tlen iixhui mijcatzi Saúl. Huan Mefi Boset ax moicxipajpactoya, niyon ax maltijtoya, niyon ax motentzonxintoya, niyon ax quipatlatoya iyoyo hasta quema David quisqui, huan hasta ama quema ajsitihualayaya ica paquilistli ipan Jerusalén. 
<span class="verse" id="S219_25">25&#160;</span>Huajca David quiilhui: </div>
<div class='p'>―Mefi Boset, ¿para tlen ax tiyajqui nohuaya? </div>
<div class='p'>
<span class="verse" id="S219_26">26&#160;</span>Huan Mefi Boset quinanquili: </div>
<div class='p'>―Ay notlanahuatijca, Siba notlatequipanojca nechcajcayajqui. Na nijnahuati ma quisiyalti se burro huan ma nechhualiquili para ipan nitlejcos para niyas mohuaya, pero nechcajcayajqui huan nechcajtejqui noselti. Tijmati para nimetzcuachoti ipan nochi ome nometz. 
<span class="verse" id="S219_27">27&#160;</span>Huan ama nechistlacahuijtoc moixpa pampa mitzilhuijtoc para ax nijnejqui niyas mohuaya, pero ax neli. Pero ta titlanahuatijquetl, tijmati nochi queja tielisquía se tiielhuicac ejca Toteco Dios. Huajca xijchihua tlen tiquita para quinamiqui ica tojuanti. 
<span class="verse" id="S219_28">28&#160;</span>Pampa tojuanti tlen tiichaj ehuani Saúl san quinamiquiyaya techmictijtosquía. Pero techicnelijtoc huan hasta technotzqui para ma niitztos mochaj huan ma nitlacuas mohuaya mojmostla. Ax tleno quinamiqui nimitztlajtlanis más. </div>
<div class='p'>
<span class="verse" id="S219_29">29&#160;</span>Huan David quinanquili: </div>
<div class='p'>―Ax monequi ticamatis más. Ma eli queja niquijtojtoc para Siba huan ta inmotlajcoxelhuilise nopa tlali. </div>
<div class='p'>
<span class="verse" id="S219_30">30&#160;</span>Huan Mefi Boset quinanquili: </div>
<div class='p'>―Más cuali nochi ma mocuili ya. Na nipaqui miyac san pampa timocueptoc ica cuali ipan mocaltlanahuatil. </div>
<div class='p'>
<span class="verse" id="S219_31">31&#160;</span>Huan nojquiya nopa huehue tlacatl Barzilai hualajqui tlen altepetl Rogelim ipan tlali Galaad huan quipanoc atemitl Jordán hasta seyoc nali ihuaya Tlanahuatijquetl David. 
<span class="verse" id="S219_32">32&#160;</span>Huan Barzilai ya eliyaya huehuentzi. Quipiyayaya 80 xihuitl. Yaja quimacayaya David huan itlacajhua nochi tlen inintechmonequi quema mocahuayayaj ipan altepetl Mahanaim pampa nelía quipixqui tomi. 
<span class="verse" id="S219_33">33&#160;</span>Huan Tlanahuatijquetl David quiilhui: </div>
<div class='p'>―Nijnequi xiya nohuaya ipan altepetl Jerusalén huan nimitzmocuitlahuis. </div>
<div class='p'>
<span class="verse" id="S219_34">34&#160;</span>Huan Barzilai quinanquili: </div>
<div class='p'>―Na ayoc nihuejcahuas para niitztos. ¿Para tlen niyas Jerusalén san para nimitztequimacati? 
<span class="verse" id="S219_35">35&#160;</span>Ama ya nijpiya 80 xihuitl. Ayoc hueli nijmati intla ajhuiyac tlen nijcua huan tlen niqui. Ayoc hueli niquincaqui cuali nopa tlacame huan sihuame tlen huicaj. Huajca ¿para tlen nimitzohuijmacati? 
<span class="verse" id="S219_36">36&#160;</span>Na nihualajtoc san para nimitzmacahuaqui nica campa atemitl Jordán. Huajca ¿para tlen tinechtencahuilía ni hueyi tlamantli? 
<span class="verse" id="S219_37">37&#160;</span>San xinechcahuili nimocuepas ipan noaltepe huan nimiquis nepa campa notatahua mijque, huan nimotlalpachos campa inijuanti motlalpachojque. Pero nica itztoc nocone Quimam. Ma yohui mohuaya huan xijchihua tlen tiquita para cuali. </div>
<div class='p'>
<span class="verse" id="S219_38">38&#160;</span>Huan Tlanahuatijquetl David quiilhui: </div>
<div class='p'>―Cualtitoc, ma yohui nohuaya Quimam huan nijchihuilis tlen nimitzchihuilijtosquía. Huan nochi tlen tijnequi tinechtlajtlanis para nimitzchihuilis, nijchihuas. </div>
<div class='p'>
<span class="verse" id="S219_39">39&#160;</span>Huan quema David huan nochi itlacajhua tlamipanoque ipan atemitl Jordán, David quitzoponi Barzilai huan quitiochijqui. Huan Barzilai mocuepqui ichaj. 
<span class="verse" id="S219_40">40&#160;</span>Huan David nejnentiyajqui hasta altepetl Gilgal. Huan ihuaya yajqui Quimam huan nochi nopa tlali Judá ehuani huan nechca tlajco nopa tlacame tlen tlali Israel. 
<span class="verse" id="S219_41">41&#160;</span>Huan nochi nopa israelita tlacame tlen hualajque tlali Israel ica huejcapa cualanque huan yajque quiitatoj Tlanahuatijquetl David huan quiilhuijque: </div>
<div class='p'>―¿Para tlen san nopa israelita tlacame tlen tlali Judá ica tlatzintla quinpanoltijque nochi mochaj ehuani huan nochi imotlamantzitzi ipan atemitl Jordán? </div>
<div class='p'>
<span class="verse" id="S219_42">42&#160;</span>Huan nochi nopa tlacame tlen tlali Judá tlananquilijque: </div>
<div class='p'>―Tojuanti tijchijque nochi pampa ni tlanahuatijquetl huala ipan san se tohueyi familia ica tojuanti. Yaja iixhui tohuejcapan tata Judá queja tojuanti. ¿Para tlen incualanij ica ya ni? Ax tijtlajtlanijtoque ma techtlaxtlahui, niyon ma techtlamaca. </div>
<div class='p'>
<span class="verse" id="S219_43">43&#160;</span>Huan nopa israelitame tlen tlali Israel ica huejcapa tlananquilijque: </div>
<div class='p'>―Tojuanti achi más toaxca Tlanahuatijquetl David huan ax imojuanti, pampa tijpiyaj majtlactli huejhueyi familias ipan totlal, huajca majtlactli hueltas más toaxca. Huan tojuanti tijnotzque para ma mocuepa ipan ichaj achtohui huan ax imojuanti. ¿Para tlen intechcocolijtoque huan intechiyocacajtoc? </div>
<div class='p'>Huan queja nopa monajnanquilijque, pero nopa israelitame tlen tlali Judá ehuani camatiyayaj más fiero que nopa tlali Israel ehuani.  </div>
<div class='psalmlabel' id='S220_0'> 20</div>
<div class='s'>Moajcomanqui Seba ica David </div>
<div class='p'>
<span class="verse" id="S220_1">1&#160;</span>Huan nopa tonal itztoya nopona se tlacatl tlen eliyaya fiero iyolis tlen itoca Seba tlen eliyaya icone Bicri ipan nopa hueyi familia Benjamín. Huan yajaya quipitzqui tlapitzali huan quinilhui israelitame tlen ejque tlali Israel: </div>
<div class='q'>“InIsrael ehuani, xiyaca imochajchaj. </div>
<div class='q'>Ni David tlen icone Isaí ax totlanahuatijca. </div>
<div class='q'>Ax tleno tijselise nica. </div>
<div class='q'>Ma tiyaca tochajchaj ipan totlal.” </div>
<div class='p'>
<span class="verse" id="S220_2">2&#160;</span>Huan ne tonal nochi israelitame tlen tlali Israel ica huejcapa quicajtejque David huan quitoquilijque Seba, icone Bicri. Pero nopa israelitame tlen ejque ipan tlali Judá ica tlatzintla mocajque ihuaya, huan nejnenque ihuaya tlen nopa atemitl Jordán hasta Jerusalén. </div>
<div class='p'>
<span class="verse" id="S220_3">3&#160;</span>Huan David ajsito ipan icaltlanahuatil, huan tlanahuati ma quinpanoltica ipan seyoc cali nopa majtlactli iompaca sihuajhua tlen quincajtoya para quimocuitlahuise icaltlanahuatil. Huan David quintlali tlatequipanohuani para quinmocuitlahuise huan mojmostla quinmacayaya inintlacualis, pero ayoc cochqui ininhuaya. Nopona mocajque tzactoque iyoca tlen nopa tlanahuatijquetl queja cahual sihuame hasta quema mijque. </div>
<div class='s'>Joab quimicti Amasa </div>
<div class='p'>
<span class="verse" id="S220_4">4&#160;</span>Huan Tlanahuatijquetl David quinahuati Amasa tlen achtohui elqui tlayacanquetl tlen isoldados Absalón huan quiilhui: </div>
<div class='p'>―Xiquinnotzati nochi nopa soldados tlen tlali Judá para ipan eyi tonali monequi ma mosentilica huan ma monextica nica moixpa. Huan ta nojquiya monequi timonextis. </div>
<div class='p'>
<span class="verse" id="S220_5">5&#160;</span>Huajca Amasa yajqui para quinsentilis nochi nopa soldados tlen tlali Judá, pero ax huelqui mocuepas ipan nopa tonal quema mocajtoya para mocuepasquía. 
<span class="verse" id="S220_6">6&#160;</span>Huan Tlanahuatijquetl David quiilhui Abisai: </div>
<div class='p'>―Xiquinsentili nochi nosoldados tlen nica mocahuaj huan xijtoquili Seba, pampa huelis nechchihuilis más fiero que Absalón. Huan intla calaquis ipan se altepetl tzactoc para motlatis, elis ohui para tijpantise. </div>
<div class='p'>
<span class="verse" id="S220_7">7&#160;</span>Huajca Joab ica isoldados tlen achi más tlapejpenilme huan tlen quimocuitlahuiyayaj nopa tlanahuatijquetl quisque Jerusalén ica Abisai para quitemotij Seba. 
<span class="verse" id="S220_8">8&#160;</span>Huan quema inijuanti monechcahuiyayaj campa eltoya se hueyi tetl ipan altepetl Gabaón, monamijque ihuaya Amasa tlen quinsentiliyaya isoldados David queja quiilhui. Huan Joab quihuicayaya iyoyo tlen nochipa quitequihuiyaya ipan tlatehuijcayotl huan motzinquechilpitoya ica se cinturón tlen quipiyayaya campa quiajcocuiyaya imachete ipan icuetlax tlen ax ohuijti para quiquixtía. Huan quema monechcahui campa Amasa huan mohuijtzonqui, huetzqui imachete huan quitilanqui. 
<span class="verse" id="S220_9">9&#160;</span>Huan Joab quiilhui Amasa: </div>
<div class='p'>―¿Tiitztoc cuali, noicni? </div>
<div class='p'>Huan quiitzquili itentzo Amasa ica inejmatl para quitzoponisquía. </div>
<div class='p'>
<span class="verse" id="S220_10">10&#160;</span>Huan Amasa ax momacac cuenta tlaque quichihuilisquía Joab. Huan Joab quicalaquili iijtico nopa machete huan quicuitlaxcolquixti. Huan nimantzi mijqui Amasa huan nopona mocajqui huetztoc itlacayo. Huan Joab huan iicni, Abisai, nimantzi quisque quitemotij Seba. 
<span class="verse" id="S220_11">11&#160;</span>Teipa se isoldado Joab moquetzqui campa eltoya itlacayo Amasa huan quiijto: </div>
<div class='p'>―Tlen itztoc ihuaya David ma quitoquilica Joab para quitemotij Seba. </div>
<div class='p'>
<span class="verse" id="S220_12">12&#160;</span>Huan Amasa espoltic huetztoya tlajco ojtli huan nochi tlen panoyayaj moquetzayayaj huan quitlachiliyayaj. Huan nopa soldado momacac cuenta para nochi moquetzayayaj nopona, huajca quiijcueni itlacayo huan quiixtzajqui ica se yoyomitl. 
<span class="verse" id="S220_13">13&#160;</span>Huan teipa nochi quitoquilijque Joab. </div>
<div class='p'>
<span class="verse" id="S220_14">14&#160;</span>Huan Seba panoc ipan nochi nopa altepetini ipan tlali Israel. Yajqui altepetl Abel Bet Maaca hasta ipan nochi inintlal tlen quisque ipan ifamilia Barim. Huan miyac mosentilijque ihuaya huan quitoquilijque. 
<span class="verse" id="S220_15">15&#160;</span>Huan ajsicoj Joab huan nochi isoldados David hasta altepetl Abel Bet Maaca, huan quiyahualojque nopa altepetl huan quimontonojque tetl para huelis panose iixco nopa achtohui tepamitl. Teipa pejque quixolehuaj nopa seyoc tepamitl tlen más tlajco ipan altepetl. 
<span class="verse" id="S220_16">16&#160;</span>Huan se sihuatl tlen tlalnamiqui cuatzajtzic ipan nopa altepetl huan quiijto: </div>
<div class='p'>―Xinechcaquica, xiquilhuica Joab para nijnequi nijcamahuis. </div>
<div class='p'>
<span class="verse" id="S220_17">17&#160;</span>Huan quema Joab monechcahui, nopa sihuatl quitlajtlani: </div>
<div class='p'>―¿Ta tiJoab? </div>
<div class='p'>―Quena ―quinanquili Joab. </div>
<div class='p'>Huan ya quiilhui: </div>
<div class='p'>―Xinechtlacaquili tlen, nimotlatequipanojca, nimitzilhuis. </div>
<div class='p'>―Cualtitoc ―quiijto Joab. </div>
<div class='p'>
<span class="verse" id="S220_18">18&#160;</span>Huajca nopa sihuatl quiijto: </div>
<div class='p'>―Huejcajquiya nochi momatque quiijtohua: ‘Aqui quinequi quimatis se tlenijqui ma tlajtlani consejo ipan altepetl Abel’, huan queja nopa mosencahuayaya nochi cualantli, pampa toaltepe quinpiyayaya tlacame tlen tlalnamiquij. 
<span class="verse" id="S220_19">19&#160;</span>Na niitztoc ininhuaya tlen quinequij para oncas tlatlepanitacayotl para totlanahuatijca huan para tiitztose ica cuali. Huan ama ta tijnequi tijxolehuas toaltepe tlen ya tlahuel miyac xihuitl quipiya. ¿Cuali para tijxolehuas tlen iaxca TOTECO? </div>
<div class='p'>
<span class="verse" id="S220_20">20&#160;</span>Huan Joab quinanquili nopa sihuatl: </div>
<div class='p'>―Ax nijnequi nitlaxolehuas. 
<span class="verse" id="S220_21">21&#160;</span>Pero se tlacatl itoca Seba tlen icone Bicri huan tlen huala ipan nopa cuatitlamitl ipan tlali Efraín motlanantoc para quitzontlamiltis itlanahuatilis Tlanahuatijquetl David huan yajaya calactoc ipan ni altepetl. Xitechmactili huan tijcahuase ni altepetl. </div>
<div class='p'>Huan nopa sihuatl quinanquili Joab: </div>
<div class='p'>―Cualtitoc, timitzmajcahuilise itzonteco tlen ni tepamitl. </div>
<div class='p'>
<span class="verse" id="S220_22">22&#160;</span>Huan nopa sihuatl ica miyac tlalnamiquistli yajqui huan quincamahui nochi nopa altepetl ehuani. Huan inijuanti quitzontejque itzonteco Seba, icone Bicri, huan quimajcahuilijque Joab. Huan Joab quipitzqui nopa tlapitzali para ayoc ma tlatehuise isoldados. Huan quicajque nopa altepetl, huan nochi mocuepque ininchajchaj. Huan Joab yajqui ipan altepetl Jerusalén campa itztoya Tlanahuatijquetl David. </div>
<div class='s'>Itlatequipanojcahua David </div>
<div class='p'>
<span class="verse" id="S220_23">23&#160;</span>Huan Joab quinnahuatiyaya nochi israelita soldados. Huan Benaía tlen elqui icone Joiada quinnahuatiyaya nopa soldados tlen más tlapejpenilme tlen quimocuitlahuiyayaj nopa tlanahuatijquetl huan motlalohuayayaj ica tlajtoli. 
<span class="verse" id="S220_24">24&#160;</span>Huan Adoram quinnahuatiyaya nopa tlacame tlen monequiyaya tequitise se quesqui tonali san tlapic para quitlaxtlahuise impuestos nopa tlanahuatijquetl. Huan Josafat, icone Ahilud, eliyaya tlen quiijcuilo sesen tlamantli tlen panoc ipan itlanahuatilis David mojmostla. 
<span class="verse" id="S220_25">25&#160;</span>Huan Seba elqui itlajcuilojca, huan Sadoc huan Abiatar eliyayaj totajtzitzi. 
<span class="verse" id="S220_26">26&#160;</span>Huan Ira, tlen ejqui pilaltepetzi Jair, nojquiya eliyaya totajtzi, pero mocajqui san ica David.  </div>
<div class='psalmlabel' id='S221_0'> 21</div>
<div class='s'>Eyi xihuitl tlen mayantli </div>
<div class='p'>
<span class="verse" id="S221_1">1&#160;</span>Ipan nopa tonali quema David eliyaya tlanahuatijquetl oncac se hueyi mayantli, huan queja nopa elqui eyi xihuitl. Huan David momaijto ica TOTECO huan quitlajtlani: “¿Ajqueya itlajtlacol para hualajtoc nopa mayantli?” </div>
<div class='p'>Huan TOTECO quiilhui: “Hualajtoc ipampa itlajtlacol Saúl huan ichaj ehuani tlen quinpacti temictíaj, huan yeca quinmictijque nopa gabaonita tlacame.” </div>
<div class='p'>
<span class="verse" id="S221_2">2&#160;</span>Huajca David quinnotzqui nopa gabaonitame tlen noja itztoyaj, huan camatic ininhuaya. (Nopa gabaonitame ax eliyayaj israelitame. Inijuanti eliyayaj tlen noja mocajque tlen nopa amorreos. Huejcajquiya israelitame ininca mocajque ica se amatlajcuiloli para ax quinmictisquíaj. Pero Saúl, quena, quinmicti sequin pampa quincualancaitayaya pampa ax israelitame. Ax ejque ipan tlali Israel, niyon ipan tlali Judá.) 
<span class="verse" id="S221_3">3&#160;</span>Huajca David quintlajtlani nopa gabaonitame: </div>
<div class='p'>―¿Tlaque huelis nimechchihuilis para quentzi nimechcuepilis por nopa tlen fiero inmechchihuili Saúl? ¿Tlaque nimechmacas para intechtlapojpolhuise tiisraelitame huan inquitlajtlanisquíaj TOTECO ma techtiochihua sampa? </div>
<div class='p'>
<span class="verse" id="S221_4">4&#160;</span>Huajca nopa gabaonitame quinanquilijque David: </div>
<div class='p'>―Ax tijnequij tomi, niyon oro, niyon plata, pampa Saúl ax techtlahuiquilía ya nopa. Niyon ax quinamiqui tipehuase tiquinmictise israelitame ipampa itlajtlacol. </div>
<div class='p'>Huajca David quinilhui: </div>
<div class='p'>―Huajca ¿xinechilhuica tlaque inquiitaj cuali ma nijchihua huan ya nopa nijchihuas? </div>
<div class='p'>
<span class="verse" id="S221_5">5&#160;</span>Huan inijuanti quinanquilijque: </div>
<div class='p'>―Nopa mijcatzi Tlanahuatijquetl Saúl eliyaya nopa tlacatl tlen quinequiyaya techtlamimictis para niyon se tlen tojuanti ax mocajtosquía tiyoltoque ipan nochi tlali Israel. 
<span class="verse" id="S221_6">6&#160;</span>Huajca xitechmaca chicome iixhuihua ya. Huan tiquincuapilose tlamiyacapa iixpa TOTECO ipan Gabaa tlen eliyaya ialtepe Saúl, yajaya tlen TOTECO achtohui quitlapejpeni para elis tlanahuatijquetl. </div>
<div class='p'>Huajca David quinilhui: </div>
<div class='p'>―Cualtitoc, nimechmacas. </div>
<div class='p'>
<span class="verse" id="S221_7">7&#160;</span>Pero Tlanahuatijquetl David ax quinmacac Mefi Boset, icone nopa mijcatzi Jonatán huan iixhui nopa mijcatzi Saúl, pampa ica mocajtoya Jonatán iixpa TOTECO para quinmocuitlahuis iconehua. 
<span class="verse" id="S221_8">8&#160;</span>Huajca David quinitzqui ome tlacame tlen eliyaya iixhuihua Saúl, se itoca Armoni huan seyoc tlen nojquiya itoca Mefi Boset. Pero inijuanti quipixque ininnana Rizpa tlen eliyaya iichpoca Aja, se iompaca sihua Saúl. Huan David nojquiya quinitzqui seyoc macuilti iixhuihua Saúl tlen eliyayaj itelpocahua iichpoca Saúl tlen itoca Mical, huan inintata elqui Adriel, tlen eliyaya icone Barzilai nopa meholatita tlacatl. 
<span class="verse" id="S221_9">9&#160;</span>Huan David nochi quinmactili nopa gabaonitame, huan inijuanti quincuapilojque ipan se tepetl iixpa TOTECO. Huan nochi chicome mijque ica sampa quema tlacame sanoc pejtoyaj quipixcase cebada. </div>
<div class='p'>
<span class="verse" id="S221_10">10&#160;</span>Huan Rizpa, iichpoca Aja, quicuito se yoyomitl tlen fiero huan quipatlajqui ipan se hueyi tetl nechca campa quincuapilojtoyaj itelpocahua huan nopona mocajqui. Huan ax quincahuili totome ma monechcahuica tonaya campa inintlacayohua, niyon tlapiyalime ma monechcahuica ica tlayohua. Huan queja nopa quichijqui tlen quema pejqui pixcaj huan hasta quema pejqui tlaahuetzi huan nochi quimachilijque para nopa tlali ayoc quihuicayaya tlajtlacoli iixpa TOTECO. </div>
<div class='p'>
<span class="verse" id="S221_11">11&#160;</span>Huan quiyolmelajque David para Rizpa, tlen eltoya se iompaca sihua Saúl, quinmocuitlahuiyaya inintlacayo itelpocahua, 
<span class="verse" id="S221_12-14">12-14&#160;</span>huajca David tlanahuati ma quintlalpachoca ipan altepetl Zela ipan tlali Benjamín campa quitlalpachojque Cis, itata Saúl. Huan nojquiya David tlanahuati ma quicuitij iniomiyohua Saúl huan Jonatán. Nopa tlacame ipan altepetl Jabes Galaad quiichtejque iniomiyohua Saúl huan Jonatán ipan tianquis ipan altepetl Bet Sán campa nopa filisteos quincuapilojtoyaj quema quinmictijque ipan tlatehuijcayotl nepa Gilboa. Huan David tlanahuati para ma quihuicaca iniomiyohua Saúl huan Jonatán huan quitlalpachose ininhuaya iniixhuihua. Huan nochi mochijqui queja Tlanahuatijquetl David tlanahuatijtoya. Huan sampa pejqui quinnanquilía TOTECO quema nopa israelitame quitlajtlaniyayaj se tlenijqui huan tlanqui nopa mayantli. </div>
<div class='s'>Tlatehuijcayotl ica nopa filisteos </div>
<div class='p'>
<span class="verse" id="S221_15">15&#160;</span>Huan se tonal quema nopa filisteos sampa quisque para quintehuise israelitame, yajqui David ininhuaya nochi isoldados. Huan quema quintehuiyayaj, David nelía tlaxicojqui. 
<span class="verse" id="S221_16">16&#160;</span>Huan ajsico se filisteo tlacatl huejcapantic tlen itoca eliyaya Isbi Benob. Eliyaya se iniixhui nopa tlacame tlen tlahuel huejcapantique. Huan quihualicayaya icuatlami tlen huehueyac tlen quipiyayaya 30 kilos ietica huan imachete yancuic tlen oncac tlatentili. Huan monechcahui para quimictis David. 
<span class="verse" id="S221_17">17&#160;</span>Huan Abisai, itelpoca Sarvia, quipalehuico David huan quimicti nopa filisteo. Huan teipa nochi isoldados David quiilhuijque ma ayoc quisasquía ininhuaya ipan se tlatehuijcayotl. Quiijtojque intla ya miquis, elis queja sehuis nopa tlahuili ipan tlali Israel. Huajca David ayoc yajqui ipan tlatehuijcayotl. </div>
<div class='s'>Quintehuijque huejcapantique tlacame </div>
<div class='p'>
<span class="verse" id="S221_18">18&#160;</span>Huan teipa quema panoc tonali, sampa oncac seyoc tlatehuijcayotl ica nopa filisteos ipan tlali Gob. Huan Sibecai, se husatita tlacatl, quimicti Saf tlen nojquiya huejcapantic pampa elqui se iniixhui inijuanti tlen tlahuel huejcapantique. 
<span class="verse" id="S221_19">19&#160;</span>Huan nojquiya seyoc huelta oncac seyoc tlatehuijcayotl ipan Gob ica nopa filisteos huan Elhanán, icone Jaare Oregim, tlen altepetl Belén quimicti seyoc Goliat tlen altepetl Gat tlen nojquiya huejcapantic huan quihuicayaya icuatlami tlen huehueyac tlen tomahuac. </div>
<div class='p'>
<span class="verse" id="S221_20">20&#160;</span>Huan oncac seyoc tlatehuijcayotl ipan altepetl Gat huan itztoya nopona se tlacatl tlen nelía huejcapantic tlen quipiyayaya 12 imacpilhua huan 12 ixocpilhua, chicuase ipan sese ima, huan chicuase ipan sese iicxi. Huan ya nojquiya eliyaya icone se tlacatl tlen tlahuel hueyi. 
<span class="verse" id="S221_21">21&#160;</span>Huan quinhuetzquili israelitame, huan huajca se tlacatl itoca Jonatán quimicti. Yaja eliyaya icone Simea, iicni David. 
<span class="verse" id="S221_22">22&#160;</span>Huan nochi ni nahui huejhueyi tlacame itztoyaj iniixhuihua nopa huejcapantique tlacame ipan altepetl Gat. Huan nochi mijque ininmaco David huan isoldados.  </div>
<div class='psalmlabel' id='S222_0'> 22</div>
<div class='s'>Nopa huicatl tlen David quiijcuilo </div>
<div class='p'>
<span class="verse" id="S222_1">1&#160;</span>Huan ya ni eltoc nopa huicatl tlen David huicac para TOTECO pampa quinmanahuijtoya tlen nochi icualancaitacahua huan tlen Saúl. 
<span class="verse" id="S222_2">2&#160;</span>Quiijto: </div>
<div class='q'>“TOTECO, mopan ta nimotlatía. </div>
<div class='q'>Ta tlen tinechmanahuía queja nielisquía calijtic ipan se cali ica tepamitl tlen tilahuac. </div>
<div class='q'>Ta tinotemaquixtijca. </div>
<div class='q'>
<span class="verse" id="S222_3">3&#160;</span>NoTeco Dios, ta tinechyahualohua para ax huelis nechajsise nocualancaitacahua. </div>
<div class='q'>San ipan ta nimotemachis. </div>
<div class='q'>Ta tlen tinechyahualohua para tinechmanahuis tlen mosisinijca tlacame. </div>
<div class='q'>NoTeco Dios, ipan ta nijmati nitemachtli. </div>
<div class='q'>Tinotemaquixtijca. </div>
<div class='q'>Tinechmanahuía ica tlen nechmictisquía. </div>
<div class='q'>
<span class="verse" id="S222_4">4&#160;</span>Nijnotzas, TOTECO, tlen quinamiqui tijhueyichihuase. </div>
<div class='q'>Huan yajaya nechmaquixtis tlen nocualancaitacahua. </div>
<div class='q'>
<span class="verse" id="S222_5">5&#160;</span>Quema nochi nechyahualohuayayaj para nechmictise, </div>
<div class='q'>huan nijmatqui nechtlanisnequiyaya tlen ax cuali ica nochi ichicahualis, </div>
<div class='q'>nimitztzajtzili. </div>
<div class='q'>
<span class="verse" id="S222_6">6&#160;</span>Quema nijmatiyaya nimiquisquía huan nechtilanayaya campa mijcatzitzi, </div>
<div class='q'>huan nimoixnamiquiyaya ica miquistli, </div>
<div class='q'>
<span class="verse" id="S222_7">7&#160;</span>huajca ipan notlaohuijcayo nijnojnotzqui TOTECO. </div>
<div class='q'>Quena, nijtzajtzili noTeco Dios ma nechpalehui. </div>
<div class='q'>Huan yajaya nechtlacaquili hasta nepa ipan elhuicac. </div>
<div class='q'>Quena, quichihuili cuenta tlen niquilhui, </div>
<div class='q'>huan nechpalehui. </div>
<div class='q'>
<span class="verse" id="S222_8">8&#160;</span>Huajca chicahuac mojmolini tlali, </div>
<div class='q'>huan nojquiya molini elhuicactli campa motlatzquilijtoc. </div>
<div class='q'>Nochi mohuihuixojque pampa Toteco Dios cualanqui ica nocualancaitacahua. </div>
<div class='q'>
<span class="verse" id="S222_9">9&#160;</span>Elqui queja poctli quisayaya ipan iyacatzol. </div>
<div class='q'>Huan icamaco quisayaya tlilelemectli tlen tetzontlamiltiyaya. </div>
<div class='q'>Quena, elqui queja lemeniyaya miyac tlicuahuitl, pampa tlahuel cualantoc. </div>
<div class='q'>
<span class="verse" id="S222_10">10&#160;</span>Huan TOTECO quiechcapano elhuicactli huan hualtemoc para nechpalehuis. </div>
<div class='q'>Nejnentihualajqui ipan mixtli tlen nelyayahuic. </div>
<div class='q'>
<span class="verse" id="S222_11">11&#160;</span>Elqui queja TOTECO tlejcoc ipan ieltlapal se querubín elhuicac ejquetl huan patlantihualajqui ajacatipa. </div>
<div class='q'>
<span class="verse" id="S222_12">12&#160;</span>Yaja motzajqui ica tzintlayohuilotl, </div>
<div class='q'>huan atl quiyahualo para ax aqui quiitasquía. </div>
<div class='q'>
<span class="verse" id="S222_13">13&#160;</span>Tlahuiyaya itlatlanex TOTECO huan elqui queja tlapetlaniyaya iixpa. </div>
<div class='q'>Huan itlatlanex lemeniyaya queja tlicuahuitl. </div>
<div class='q'>
<span class="verse" id="S222_14">14&#160;</span>Tlatomonqui nelía chicahuac tlen elhuicac huan ajsic campa hueli, </div>
<div class='q'>pampa TOTECO Tlen Más Hueyi camatic. </div>
<div class='q'>
<span class="verse" id="S222_15">15&#160;</span>Quimajcajqui cuatlamintli huan nocualancaitacahua cholojque campa hueli. </div>
<div class='q'>Tlahuel tlapetlanalti huan ax quimatque tlaque quichihuase. </div>
<div class='q'>
<span class="verse" id="S222_16">16&#160;</span>Quema yajaya tlailpitzqui ica cualantli, </div>
<div class='q'>quixejxelo nopa tlahuel huejcatla hueyi atl, </div>
<div class='q'>huan nopa miyac ojtli tlen eltoc atzintla monexti. </div>
<div class='q'>Huan nesqui tlanemijya nochi itzinpehualtil ni tlaltepactli, </div>
<div class='q'>pampa TOTECO teajhuac chicahuac. </div>
<div class='q'>
<span class="verse" id="S222_17">17&#160;</span>TOTECO momaxitlajqui tlen elhuicac huan nechitzqui. </div>
<div class='q'>Nechmaquixti quema nimisahuiyaya ipan miyac atl. </div>
<div class='q'>
<span class="verse" id="S222_18">18&#160;</span>Nechmanahui tlen nocualancaitacahua tlen más tetique. </div>
<div class='q'>Nechmaquixti tlen inijuanti tlen techcualancaitayayaj, </div>
<div class='q'>huan tlen nechonpanoyayaj ica ininchicahualis. </div>
<div class='q'>
<span class="verse" id="S222_19">19&#160;</span>Inijuanti motlalijque noca na quema nechajsitoya se hueyi cuesoli. </div>
<div class='q'>Pero TOTECO nechpalehui huan nechtlali campa temachtli. </div>
<div class='q'>
<span class="verse" id="S222_20">20&#160;</span>Nechhuicac campa ax mahuilili. </div>
<div class='q'>Nechmaquixti pampa nechicnelía. </div>
<div class='q'>
<span class="verse" id="S222_21">21&#160;</span>TOTECO nechtlaxtlahuijtoc pampa nijchihua tlen xitlahuac iixpa. </div>
<div class='q'>Nechpalehui pampa quiitac para ax tleno nijchijtoya. </div>
<div class='q'>
<span class="verse" id="S222_22">22&#160;</span>Quena, nijtoquilijtoc iojhui TOTECO, </div>
<div class='q'>huan ax nijcajtoc. </div>
<div class='q'>Ax nijcajtejtoc noTeco Dios para nijtoquilis tlen ax cuali. </div>
<div class='q'>
<span class="verse" id="S222_23">23&#160;</span>Niquixmati itlanahuatilhua, </div>
<div class='q'>huan ax quema nimohuejcatlalijtoc tlen quiijtohua. </div>
<div class='q'>
<span class="verse" id="S222_24">24&#160;</span>Ninejnentoc xitlahuac iixpa, </div>
<div class='q'>huan nimomocuitlahuijtoc para ax nitlajtlacolchihuas. </div>
<div class='q'>
<span class="verse" id="S222_25">25&#160;</span>Yeca TOTECO nechtlaxtlahuijtoc, </div>
<div class='q'>pampa nijchijtoc tlen xitlahuac. </div>
<div class='q'>Nechtiochijtoc pampa nechitztoc para nitlapajpactic iixpa. </div>
<div class='q'>
<span class="verse" id="S222_26">26&#160;</span>Ta, TOTECO tiquintlasojtla tlen tetlasojtlaj. </div>
<div class='q'>Tiquinchihuilía nel xitlahuac tlen nejnemi xitlahuac. </div>
<div class='q'>
<span class="verse" id="S222_27">27&#160;</span>Timonextía titlapajpactic ica tlen tlapajpactic. </div>
<div class='q'>Pero timonextía tlahuel tichicahuac ica inijuanti tlen fiero inintlalnamiquilis. </div>
<div class='q'>
<span class="verse" id="S222_28">28&#160;</span>Ta tiquinmaquixtía tlen mocuesohuaj, </div>
<div class='q'>pero tiquintlachilía tlacame tlen mohueyimatij, tiquinicnotlalía. </div>
<div class='q'>
<span class="verse" id="S222_29">29&#160;</span>TOTECO, tinotlahuil. </div>
<div class='q'>Tinechtlahuilía ipan tzintlayohuilotl. </div>
<div class='q'>
<span class="verse" id="S222_30">30&#160;</span>Ica mochicahualis Toteco Dios huelis niquintlanis miyac soldados tlen nocualancaitacahua. </div>
<div class='q'>Huelis nihuitonis para nipanos iixco nopa tepamitl ipan inialtepe. </div>
<div class='q'>
<span class="verse" id="S222_31">31&#160;</span>Xitlahuac nochi iojhui Toteco Dios. </div>
<div class='q'>Nochipa quisa melahuac tlen quiijtohua itlajtol TOTECO. </div>
<div class='q'>Yaja quinmanahuía nochi tlen motemachíaj ipan ya. </div>
<div class='q'>
<span class="verse" id="S222_32">32&#160;</span>Axaca seyoc Dios, </div>
<div class='q'>san yajaya TOTECO. </div>
<div class='q'>Axaca seyoc quipiya tetili para techmanahuis queja Toteco Dios. </div>
<div class='q'>
<span class="verse" id="S222_33">33&#160;</span>Yaja Toteco Dios tlen nechchicahualismaca. </div>
<div class='q'>Quichihua temachtli noojhui. </div>
<div class='q'>
<span class="verse" id="S222_34">34&#160;</span>TOTECO quichihua noicxihua ma elica ajacasotzitzi queja masame iniicxihua. </div>
<div class='q'>Quinchihua temachtli queja iniicxihua chivojme tlen motlalohuaj campa tepeixco. </div>
<div class='q'>Techtlalijtoc huejcapa huan niya ica temachili. </div>
<div class='q'>
<span class="verse" id="S222_35">35&#160;</span>TOTECO nechmaca noyajatil para huelis nitlatehuis. </div>
<div class='q'>Nechfuerzajmaca hasta ica noma huelis nijcuelpachos se tetic tepos huitoli tlen quichijtoque ica bronce. </div>
<div class='q'>
<span class="verse" id="S222_36">36&#160;</span>Ta tinechmanahuía queja se tepostli tlen nechyahualohua. </div>
<div class='q'>Quena, tinechmaquixtía huan ica motlaicnelil tinechhueyichijtoc. </div>
<div class='q'>
<span class="verse" id="S222_37">37&#160;</span>Noojhui tijchijtoc patlahuac para ax niohuijtis, </div>
<div class='q'>huan para ax nimoxitlanis quema ninejnemis. </div>
<div class='q'>
<span class="verse" id="S222_38">38&#160;</span>Niquintoquili nocualancaitacahua, huan niquintzontlamilti. </div>
<div class='q'>Ax nimocuepqui hasta quema nochi niquinmictijtoya. </div>
<div class='q'>
<span class="verse" id="S222_39">39&#160;</span>Niquintzontlamilti nochi para axaca huelis sampa motlalanas. </div>
<div class='q'>Inijuanti huetzque noicxitla. </div>
<div class='q'>
<span class="verse" id="S222_40">40&#160;</span>Ta tinechfuerzajmacac para huelis nitlatehuis. </div>
<div class='q'>Ta tinechtlanilijtoc nocualancaitacahua huan mocajtoque noicxitla. </div>
<div class='q'>
<span class="verse" id="S222_41">41&#160;</span>Huan ta tijchijqui para nochi nocualancaitacahua ma choloca noixpa. </div>
<div class='q'>Niquintzontlamiltijtoc nochi tlen nechcualancaitayayaj. </div>
<div class='q'>
<span class="verse" id="S222_42">42&#160;</span>Inijuanti tlatzajtzilijque para acajya quimaquixtisquía, </div>
<div class='q'>pero ax aqui quinpalehui. </div>
<div class='q'>Hasta nojquiya quitlajtlanijque TOTECO ma quinpalehui, </div>
<div class='q'>pero ax quintlacaquili. </div>
<div class='q'>
<span class="verse" id="S222_43">43&#160;</span>Huajca na niquinchijqui queja tlaltejpoctli. </div>
<div class='q'>Niquintlaijiyohuilti huan ininpani nimoquejquetzqui queja soquitl ipan ojtli. </div>
<div class='q'>
<span class="verse" id="S222_44">44&#160;</span>Tinechmanahuijtoc tlen nopa fiero tlacame tlen mopantíaj ipan noaltepe. </div>
<div class='q'>Tinechtlalijtoc para ica temachili nielis niinintlanahuatijca miyac tlaltini. </div>
<div class='q'>Ama nechtequipanohuaj tlacame tlen ehuaj tlaltini tlen achtohuiya ax niquinixmatiyaya. </div>
<div class='q'>
<span class="verse" id="S222_45">45&#160;</span>Huan tlen ehuani sequinoc tlaltini huihuipicaj noixpa. </div>
<div class='q'>Nechneltoquilíaj quema quicaquij tlen nochicahualis. </div>
<div class='q'>
<span class="verse" id="S222_46">46&#160;</span>Sequinoc tlali ehuani momajmatíaj, </div>
<div class='q'>huan quisaj tlen campa motlatijtoyaj, </div>
<div class='q'>huihuipicatihualahuij noixpa. </div>
<div class='q'>
<span class="verse" id="S222_47">47&#160;</span>TOTECO itztoc. </div>
<div class='q'>Ma tijpaquilismacaca yajaya ipan tlen nimotlatía. </div>
<div class='q'>Ma tijhueyichihuaca Toteco Dios, </div>
<div class='q'>pampa yajaya tlen nechmaquixtía. </div>
<div class='q'>
<span class="verse" id="S222_48">48&#160;</span>Toteco Dios quinmacuepilía nochi nocualancaitacahua. </div>
<div class='q'>Quintlantoc nochi altepetini huan quinchijtoc ma nechtlepanitaca. </div>
<div class='q'>
<span class="verse" id="S222_49">49&#160;</span>Quena, TOTECO nechmanahuijtoc tlen nocualancaitacahua. </div>
<div class='q'>Nechtlalijtoc más huejcapa que nopa tlacame tlen nechajsisnequiyayaj. </div>
<div class='q'>Nechmaquixtijtoc tlen nopa tlacame tlen mosisiníaj nohuaya. </div>
<div class='q'>
<span class="verse" id="S222_50">50&#160;</span>Yeca nimitztlascamati, TOTECO. </div>
<div class='q'>Nimitzhueyitlalis iniixpa tlen ehuaj nochi tlaltini. </div>
<div class='q'>Nimitzhuicatis ni huicatl para nimitzpaquilismacas. </div>
<div class='q'>
<span class="verse" id="S222_51">51&#160;</span>TOTECO, ta tinechmanahuijtoc huan tinechtlalijtoc nimotlanahuatijca. </div>
<div class='q'>Tinechtlasojtlatoc na, niDavid, tlen ta tinechtlapejpenijtoc. </div>
<div class='q'>Ta tiquintlasojtlas nochi noteipa ixhuihua para nochipa.”  </div>
<div class='psalmlabel' id='S223_0'> 23</div>
<div class='s'>Itlamiya tlajtol David </div>
<div class='p'>
<span class="verse" id="S223_1">1&#160;</span>Ya ni itlamiya tlajtol David: </div>
<div class='q'>“Na niDavid, niicone Isaí, nicamati. </div>
<div class='q'>Na tlen Toteco Dios nechhueyitlalijtoc. </div>
<div class='q'>Na tlen nechtlapejpeni huan nechchijqui nitlanahuatijquetl, </div>
<div class='q'>Toteco Dios, yajaya tlen iDios tohuejcapan tata Jacob. </div>
<div class='q'>Na tlen Toteco nechmacac miyac huicatl yejyectzitzi para tiisraelitame hueli ica tijpaquilismacase. </div>
<div class='q'>
<span class="verse" id="S223_2">2&#160;</span>Itonal TOTECO quitequihuía nocamac para ma niquijtos itlajtol. </div>
<div class='q'>Toteco quichijqui para itlajtol ma quisa nocamaco. </div>
<div class='q'>
<span class="verse" id="S223_3">3&#160;</span>Yaja Toteco toDios tiisraelitame nechcamahuijtoc. </div>
<div class='q'>Yaja tlen ipan tiisraelitame timochiyaj nechilhui: </div>
<div class='q'>‘Hualas se tlen tlanahuatis xitlahuac campa tlacame. </div>
<div class='q'>Yaja nechimacasis huan tlanahuatis queja monequi. </div>
<div class='q'>
<span class="verse" id="S223_4">4&#160;</span>Yaja elis queja nopa tlahuili tlen quisa cualca. </div>
<div class='q'>Elis queja quema tlahuijtihuala tonati yejyectzi ica ijnaloc quema ax onca niyon quentzi mixtli. </div>
<div class='q'>Yaja temacas paquilistli queja techmaca paquili para chamanis sacatl ipan tlali quema yancuic tlaahuetztoc.’ </div>
<div class='q'>
<span class="verse" id="S223_5">5&#160;</span>Huan Toteco Dios quintlapejpenijtoc nochaj ehuani tlen teipa tlacajtiyase para tlanahuatise iixpa. </div>
<div class='q'>Huan nohuaya quichijtoc se tlajtolsencahuali para nochipa tlen quipiya nochi tlen noca mocajtoc nechchihuilis teipa. </div>
<div class='q'>Nopa tlajtolsencahuali tlen nohuaya quichijqui quipiya nochi tlanahuatili tlen monequi huan elis temachtli para nochipa. </div>
<div class='q'>Temachtli yajaya quitlamichijtiyas sesen tlamantli tlen nechilhuijtoc quichihuas ica noixhuihua huan nochi quisas cuali para na. </div>
<div class='q'>Yonque noja polihui para panos, </div>
<div class='q'>nijmati para se tonal panos nochi tlen nijnequisquía ma onca pampa queja nopa noca mocajtoc. </div>
<div class='q'>
<span class="verse" id="S223_6">6&#160;</span>Pero nochi tlen ax quitlepanitaj Toteco itztose queja huitztli tlen tijcuatepehuaj huejca. </div>
<div class='q'>Axaca quinequis quinitzquis ica ima. </div>
<div class='q'>
<span class="verse" id="S223_7">7&#160;</span>Huan intla acajya quitzontequisnequis nopa huitztli, </div>
<div class='q'>monequi momapiquis huan quihuicas itepos cuatopil para ax quimachajcos. </div>
<div class='q'>Monequi quintlatis ipan tlitl huan senquistoc quitlamiltis.” </div>
<div class='s'>Inintoca isoldados David tlen más motemacayayaj. </div>
<div class='p'>
<span class="verse" id="S223_8">8&#160;</span>Ya ni inintoca nopa eyi tlacame tlen más tetique huan más motemacayayaj tlen nochi isoldados David; Yaja tlen más hueyi tlen ne eyi itoca Joseb Basebet tlen iixhui Tacmon tlen quinyacanqui nopa eyi. Ica icuatlaminhua tlen huejhuehueyac quinmicti 800 tlacame ipan se tlatehuijcayotl. </div>
<div class='p'>
<span class="verse" id="S223_9">9&#160;</span>Nopa ompa hueyi soldado itoca eliyaya Eleazar tlen elqui icone Dodo huan iixhui Ahohi. Eleazar monexti para nelía motemacayaya quema san ni eyi tlacame huan David mocajque para quintehuise nopa filisteos. Huan nochi sequinoc israelita soldados cholojque. 
<span class="verse" id="S223_10">10&#160;</span>Huan Eleazar pejqui quinmictía filisteos nopa tonal, huan quinmictijtiyajqui hasta tlahuel tlaxicojqui. Huan macuatiyaya hasta ax hueliyaya quimajcahuas icuayo imachete. Huan Toteco nelía quipalehui David huan nopa eyi soldados, huan yeca tlahuel tlatlanque nopa tonali. Huan teipa nopa sequinoc israelitame tlen cholojtoyaj mocuepque san para quinquixtilise nopa filisteo soldados tlen mictoyaj nochi tlen ipati tlen quihuicayayaj. </div>
<div class='p'>
<span class="verse" id="S223_11">11&#160;</span>Huan nopa expa hueyi soldado itoca eliyaya Sama, icone Age, tlen ejqui altepetl Harar. Se tonal mosentilijque se hueyi pamitl tlen filisteo soldados para quintehuise israelitame campa itoca Lehi. Huan nochi sequinoc israelita soldados nopona cholojtejque. 
<span class="verse" id="S223_12">12&#160;</span>Huan Sama moquetzqui tlatlajco se mili tlen tlatoctli tlen nopa etl tlen siltic huan iselti quintehuijqui huan quimanahui nopa mili huan quinmicti miyac filisteos nopa tonal. Tlahuel quintlanqui, pampa TOTECO quipalehui. </div>
<div class='p'>
<span class="verse" id="S223_13">13&#160;</span>Se tonal quema pixquistli, nopa filisteo soldados mosansejcotilijtoyaj ipan tlamayamitl Refaim huan campa hueli pixcayayaj. Nojquiya mocalaquijtoyaj miyac filisteo soldados ipan altepetl Belén, 
<span class="verse" id="S223_14">14&#160;</span>huan huajca David mocahuayaya ipan nopa mijca ostotl nechca Adulam pampa más temachtli. Huan nopona hualajque quipaxalocoj eyi soldados tlen nopa 30 itlayacanca soldados David tlen más motemacayayaj. 
<span class="verse" id="S223_15">15&#160;</span>Huan David quiijto: “¡Nelía cuali elisquía para niquisquía se quentzi nopa cuali atl tlen ne ameli tlen eltoc ipuertajteno Belén!” </div>
<div class='p'>
<span class="verse" id="S223_16">16&#160;</span>Huajca nopa eyi tlacame tlen nelmotemacayayaj quisque huan apanoque campa itztoyaj nopa filisteos huan quiquixtijque atl ipan ne ameli nechca altepetl Belén huan quihuiquilijque David. Huan ya mocueso ica tlen quiijtojtoya huan ax quiic. San quitoyajqui tlalchi iixpa TOTECO queja se tlacajcahualistli. 
<span class="verse" id="S223_17">17&#160;</span>Huan quiijto: “TOTECO, ¿quejatza niquisquía ni atl? Elisquía queja niquisquía inieso ni tlacame tlen motemacaque para nechcuilitoj, pampa huelis mictosquíaj san ipampa tlen niquijto.” </div>
<div class='p'>Queja nopa motemacayayaj ne eyi tlacame tlen quipaxalotoj David. </div>
<div class='p'>
<span class="verse" id="S223_18">18&#160;</span>Huan Abisai, iicni Joab huan icone Sarvia, quinnahuatiyaya nopa 30 tlacame tlen más motemacayayaj ipan tlatehuijcayotl. Se tonal iselti moixnamijqui ica 300 icualancaitacahua huan quinmicti ica icuatlaminhua tlen huejhuehueyac. Yeca ya nojquiya hueyi queja nopa achtohui eyi tlen niquintocajti para más motemacayayaj tlen isoldados David. 
<span class="verse" id="S223_19">19&#160;</span>Abisai eliyaya más hueyi que nopa 30 huan yeca mochijqui inintlayacanca. Huan nochi quiixmatque Abisai para hueyi, pero ax eliyaya se tlen nopa eyi tlen más tlaixmatilme. </div>
<div class='p'>
<span class="verse" id="S223_20">20&#160;</span>Huan Benaía, icone Joiada, tlen altepetl Cabseel eliyaya se tlacatl tlen tlahuel motemacayaya. Ipan tlali Moab quinmicti ome iconehua Ariel tlen itztoyaj huejcapantique. Huan se tonal quema tlasehuetziyaya quipanti se tecuani tlen itoca león huan quimicti ipan se ostotl. 
<span class="verse" id="S223_21">21&#160;</span>Huan seyoc huelta Benaía quihuicayaya se cuahuitl huan pejqui quitehuía se tlacatl tlen huejcapantic tlen tlali Egipto ejquetl huan quihuicayaya icuatlami tlen huehueyac imaco. Huan Benaía quiquixtili icuatlami tlen huehueyac huan ica quimicti. 
<span class="verse" id="S223_22">22&#160;</span>Tlamantli quej ni quichijtihualayaya Benaía, huajca nojquiya nochi quiixmatque para hueyi queja nopa eyi tlacame pampa tlahuel motemacaque. 
<span class="verse" id="S223_23">23&#160;</span>Pero ax eliyaya se tlen inijuanti. Pero nopa 30 soldados tlen tlahuel motemacayayaj quitlepanitaque miyac Benaía. Huan David quitequitlali ma quinnahuatis isoldados tlen mocajque ihuaya ya para quimocuitlahuise. </div>
<div class='s'>Nopa soldados tlen más mosemacayayaj </div>
<div class='p'>
<span class="verse" id="S223_24">24&#160;</span>Ipan nopa 30 soldados tlen más mosemacayayaj itztoyaj ya inin: </div>
<div class='q'>Asael, iicni Joab, </div>
<div class='q'>Elhanán, icone Dodo, tlen altepetl Belén, </div>
<div class='q'>
<span class="verse" id="S223_25">25&#160;</span>Sama tlen altepetl Harod, </div>
<div class='q'>Elica tlen altepetl Harod </div>
<div class='q'>
<span class="verse" id="S223_26">26&#160;</span>Heles tlen altepetl Palti, </div>
<div class='q'>Ira, icone Iques, tlen altepetl Tecoa, </div>
<div class='q'>
<span class="verse" id="S223_27">27&#160;</span>Abiezer tlen altepetl Anatot, </div>
<div class='q'>Mebunai tlen altepetl Husah, </div>
<div class='q'>
<span class="verse" id="S223_28">28&#160;</span>Salmón tlen altepetl Ahoh, </div>
<div class='q'>Maharai tlen altepetl Netofa, </div>
<div class='q'>
<span class="verse" id="S223_29">29&#160;</span>Heleb, icone Baana, tlen altepetl Netofa, </div>
<div class='q'>Itai, icone Ribai, tlen altepetl Gabaa ipan inintlal iixhuihua Benjamín, </div>
<div class='q'>
<span class="verse" id="S223_30">30&#160;</span>Benaía tlen altepetl Piratón, </div>
<div class='q'>Hidai tlen ehuayaya campa itlaixtemolis Tepetl Gaas, </div>
<div class='q'>
<span class="verse" id="S223_31">31&#160;</span>Abi Albón tlen altepetl Arba, </div>
<div class='q'>Azmavet tlen altepetl Bahurim, </div>
<div class='q'>
<span class="verse" id="S223_32">32&#160;</span>Eliaba tlen altepetl Saalbon, </div>
<div class='q'>Jonatán, se icone Jasén, </div>
<div class='q'>
<span class="verse" id="S223_33">33&#160;</span>Sama tlen altepetl Arar, </div>
<div class='q'>Ahíam, icone Sarar, tlen nojquiya hualajqui tlen altepetl Arar; </div>
<div class='q'>
<span class="verse" id="S223_34">34&#160;</span>Elifelet, icone Ahasbai, tlen altepetl Maaca, </div>
<div class='q'>Eliam, icone Ahitofel, tlen altepetl Gilo, </div>
<div class='q'>
<span class="verse" id="S223_35">35&#160;</span>Hezrai tlen altepetl Carmel, </div>
<div class='q'>Paarai tlen altepetl Arba, </div>
<div class='q'>
<span class="verse" id="S223_36">36&#160;</span>Igal, icone Natán, tlen altepetl Soba, </div>
<div class='q'>Bani, tlen altepetl Gad, </div>
<div class='q'>
<span class="verse" id="S223_37">37&#160;</span>Selec tlen altepetl Amón, </div>
<div class='q'>Naharai tlen altepetl Beerot (tlen eliyaya itlamocuitlahuijca Joab, icone Sarvia), </div>
<div class='q'>
<span class="verse" id="S223_38">38&#160;</span>Ira tlen altepetl Itra, </div>
<div class='q'>Gareb tlen altepetl Itra, </div>
<div class='q'>
<span class="verse" id="S223_39">39&#160;</span>huan Urías, nopa heteo tlacatl. </div>
<div class='p'>Huajca ica nochi eliyayaj 37 isoldados David tlen más mosemacayayaj para tlatehuise.  </div>
<div class='psalmlabel' id='S224_0'> 24</div>
<div class='s'>David quinpohua nopa israelitame </div>
<div class='p'>
<span class="verse" id="S224_1">1&#160;</span>Huan TOTECO sampa cualanqui ininhuaya nopa israelitame, huan quichijqui David ma quinpohua nochi isoldados ipan itlanahuatilis ipan tlali Israel huan Judá. 
<span class="verse" id="S224_2">2&#160;</span>Huajca David quinahuati Joab, nopa tlayacanquetl tlen isoldados, quiilhui: </div>
<div class='p'>―Xiya ipan nochi huejhueyi familias tlen israelitame tlen tlali Dan ica huejcapa hasta altepetl Beerseba ica tlatzintla, huan xijtlalana se censo para nijmatis quesqui tlacame itztoque tlen tetique para tlatehuise. </div>
<div class='p'>
<span class="verse" id="S224_3">3&#160;</span>Huan Joab quinanquili David: </div>
<div class='p'>―TOTECO moDios ma mitzcahuili tiitztos miyac xihuitl más para tiquitas quejatza Toteco quinmiyaquilis mosoldados cien hueltas más que tlen ama eltoc, pero ax quinamiqui para timohueyimatis quema tijmatis para tlahuel miyac mosoldados. </div>
<div class='p'>
<span class="verse" id="S224_4">4&#160;</span>Pero Tlanahuatijquetl David ax quichihuili cuenta huan ax quinchihuili cuenta nopa sequinoc tlayacanani tlen isoldados, huan quiijto para ma mochihua nopa censo. Huajca Joab huan nochi nopa tlayacanani tlen soldados quisque iixpa nopa tlanahuatijquetl huan yajque quinijcuilotoj nochi nopa israelita tlacame. 
<span class="verse" id="S224_5">5&#160;</span>Huan achtohui apanoque atemitl Jordán huan pejque quinijcuilohuaj tlacame ipan altepetl Aroer, huan teipa ipan nopa altepetl tlen eltoc tlatlajco nopa tlamayamitl, huan teipa yajque altepetini Gad huan Jazer. 
<span class="verse" id="S224_6">6&#160;</span>Teipa yajque tlali Galaad huan Cades ipan inintlal nopa heteo tlacame, huan teipa ajsitoj ipan tlali Dan ica huejcapa. Huan sampa quichijque se huelta huan hualajque ipan pilaltepetzitzi nechca altepetl Sidón. 
<span class="verse" id="S224_7">7&#160;</span>Huan teipa ajsicoj ipan altepetl Tiro huan ipan nochi nopa altepetini tlen nopa heveo huan cananeo tlacame, huan para tlamise ajsicoj ipan altepetl Beerseba ica tlatzintla ipan tlali Judá. 
<span class="verse" id="S224_8">8&#160;</span>Huan quema tlanqui chicnahui metztli huan 20 tonali para tlajcuilojtinenque ipan nochi altepetini tlen israelitame, inijuanti tlanque inintequi huan mocuepque altepetl Jerusalén. 
<span class="verse" id="S224_9">9&#160;</span>Huan Joab quiilhui Tlanahuatijquetl David quesqui tlacame moijcuilojque. Huan ipan tlali Israel eliyayaj 800 mil tlacame tlen noja tetique para tlatehuise ica tepostli huan ipan tlali Judá 500 mil. </div>
<div class='p'>
<span class="verse" id="S224_10">10&#160;</span>Teipa quema tlantoyaj quitlalanaj nopa censo, David moyolcueso pampa quinpojtoya itlacajhua. Huajca momaijto ica TOTECO huan quiilhui: </div>
<div class='p'>―TOTECO, nitlajtlacolchijtoc miyac moixpa pampa niquinpojtoc nopa tlacame. TOTECO, nimitztlajtlanía xinechtlapojpolhui, pampa nieliyaya tlahuel nihuihuitic para nijchihuas ni tlamantli tlen nijchijtoc. </div>
<div class='p'>
<span class="verse" id="S224_11">11&#160;</span>Huan ipan seyoc tonal ica ijnaloc Toteco quinojnotzqui itiocamanalojca Gad, tlen Toteco quitequihuiyaya para quicamahuis David huan quiilhui: 
<span class="verse" id="S224_12">12&#160;</span>“Xiya huan xiquilhuiti David para monequi ma quitlapejpeni tlaque yajaya quinequi tlen ni eyi tlamantli tlatzacuiltilistli tlen na nijtencahuilía para nijchihuas.” 
<span class="verse" id="S224_13">13&#160;</span>Huajca yajqui Gad campa ichaj David huan quiilhui: </div>
<div class='p'>―Monequi timoilhuis huan tijtlapejpenis tlaque tlatzacuiltilistli tijnequi, huan na nimocuepas huan niquilhuis Toteco tlen tinechilhuis. ¿Tijnequi ma onca chicome xihuitl tlen mayantli ipan nochi motlal? O ¿tijnequi mocualancaitaca ma mitztojtocaca para eyi metztli huan ticholojtinemis iixpa? O ¿tijnequi para ma huala se hueyi cocolistli tlen tlahuel tlamahua para eyi tonali ipan nochi motlal? </div>
<div class='p'>
<span class="verse" id="S224_14">14&#160;</span>Huan David quinanquili: </div>
<div class='p'>―Tlahuel nimocuesohua. ¿Quejatza huelis nijmatis tlen más cuali para tojuanti? Ma tihuetzica imaco TOTECO huan tijselise nopa hueyi cocolistli, pampa yajaya hueyi itlaicnelil. Pero ax ma tihuetzica ininmaco tocualancaitacahua. </div>
<div class='p'>
<span class="verse" id="S224_15">15&#160;</span>Huajca TOTECO quititlanqui se cocolistli tlen tlahuel fiero ipan nochi israelitame tlen Dan ica huejcapa hasta altepetl Beerseba ica tlatzintla. Pejqui ica ijnaloc se tonal huan queja nopa elqui eyi tonali, huan mijque 70 mil israelitame. 
<span class="verse" id="S224_16">16&#160;</span>Huan quema nopa ielhuicac ejca TOTECO tlen temictiyaya quixitlajqui ima para temictis ipan Jerusalén, TOTECO moyolcuepqui huan quiilhui: “San ya nopa, ayoc xitemicti.” </div>
<div class='p'>Huan nopa elhuicac ejquetl itztoya ipan nopa piso campa quihuitequiyaya itrigo nopa jebuseo tlacatl tlen itoca Arauna. 
<span class="verse" id="S224_17">17&#160;</span>Huan David quiitac nopa elhuicac ejquetl huan momaijto ica TOTECO huan quiijto: </div>
<div class='p'>―Na tlen nitlajtlacolchijtoc, xinechtlatzacuilti na. Ni notlacajhua tlen itztoque queja nopilborregojhua, ax tleno quichijtoque. Se favor, xinechtlatzacuilti san na huan nochaj ehuani. </div>
<div class='s'>David quichijqui se tlaixpamitl </div>
<div class='p'>
<span class="verse" id="S224_18">18&#160;</span>Huajca Gad hualajqui quiitaco David nopa tonal ica se tlajtoli tlen TOTECO huan quiilhui; Xiya itlal Arauna, se jebuseo tlacatl, campa nopa piso campa quihuitequi itrigo, huan xijchihua se tlaixpamitl para TOTECO. </div>
<div class='p'>
<span class="verse" id="S224_19">19&#160;</span>Huajca David yajqui queja TOTECO quiilhuijtoya itiocamanalojca, Gad, para ma quichihua. 
<span class="verse" id="S224_20">20&#160;</span>Huan quema Arauna quiitac para monechcahuiyayaj campa ya, Tlanahuatijquetl David huan nochi itlatequipanojcahua, yajqui quinnamiquico huan mohuijtzonqui hasta tlalchi iixpa, 
<span class="verse" id="S224_21">21&#160;</span>huan quiilhui: </div>
<div class='p'>―Tinotlanahuatijca, ¿para tlen tihualajtoc para tinechpaxalos? </div>
<div class='p'>Huan David quinanquili: </div>
<div class='p'>―Nijnequi nimitzcohuilis motlal campa tijhuitequi trigo para nijchihuas nopona se itlaixpa TOTECO para ma tlamis nopa cocolistli tlen fiero. </div>
<div class='p'>
<span class="verse" id="S224_22">22&#160;</span>Huan Arauna quinanquili: </div>
<div class='p'>―Notlanahuatijca, ximocuili para elis moaxca nochi tlen monequi. Nica itztoque torojme para tiquinmictis para tlacajcahualistli. Nojquiya nochi ni cuahuitl tlen nijtequihuía para nijhuitequi trigo. Nojquiya onca nopa cuahuitl tlen nopa torojme quihuicaj ipan ininquechpa quema tlapoxahuaj san sejco. Nochi xijtequihui para tlitl para tijtlatis nopa tlacajcahualistli. 
<span class="verse" id="S224_23">23&#160;</span>Nochi san nimitzmaca. TOTECO moDios ma quipacti nopa tlacajcahualistli tlen tijmacas. </div>
<div class='p'>
<span class="verse" id="S224_24">24&#160;</span>Pero Tlanahuatijquetl David quiilhui: </div>
<div class='p'>―¡Axtle! Ax nijselis queja se regalo. Na nimitzcohuilis queja quinamiqui ipati, pampa ax nijnequi nijmacas TOTECO noDios se tlacajcahualistli tlen ax tleno ica niquixtlajtoc. </div>
<div class='p'>Huan David quicohuili nopa lugar campa quihuitequiyaya trigo ininhuaya nopa huacaxme huan nopa cuahuitl, huan quitlaxtlahui 50 plata tomi. 
<span class="verse" id="S224_25">25&#160;</span>Huan David quichijqui se tlaixpamitl nopona huan quimacac TOTECO tlacajcahualistli tlatlatili huan tlacajcahualistli para ica moyoltlalise ihuaya. Huan TOTECO quitlacaquili tlen David quitlajtlaniyaya, huan huajca tlanqui nochi nopa fiero cocolistli ipan Israel.</div><div class="footnote">
<hr />
</div>
</div></body></html>
