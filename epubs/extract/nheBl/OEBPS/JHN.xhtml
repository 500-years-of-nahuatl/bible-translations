<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhe" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol toteco: Santa Biblia JUAN 1</title>
</head>
<body dir='ltr'>
<ul class='tnav'>
<li><a href='index.xhtml'>JUAN</a></li>
</ul><ul class='tnav'><li><a href='JHN.xhtml#JN1_0'>1</a></li>
<li><a href='JHN.xhtml#JN2_0'>2</a></li>
<li><a href='JHN.xhtml#JN3_0'>3</a></li>
<li><a href='JHN.xhtml#JN4_0'>4</a></li>
<li><a href='JHN.xhtml#JN5_0'>5</a></li>
<li><a href='JHN.xhtml#JN6_0'>6</a></li>
<li><a href='JHN.xhtml#JN7_0'>7</a></li>
<li><a href='JHN.xhtml#JN8_0'>8</a></li>
<li><a href='JHN.xhtml#JN9_0'>9</a></li>
<li><a href='JHN.xhtml#JN10_0'>10</a></li>
</ul><ul class='tnav'>
<li><a href='JHN.xhtml#JN11_0'>11</a></li>
<li><a href='JHN.xhtml#JN12_0'>12</a></li>
<li><a href='JHN.xhtml#JN13_0'>13</a></li>
<li><a href='JHN.xhtml#JN14_0'>14</a></li>
<li><a href='JHN.xhtml#JN15_0'>15</a></li>
<li><a href='JHN.xhtml#JN16_0'>16</a></li>
<li><a href='JHN.xhtml#JN17_0'>17</a></li>
<li><a href='JHN.xhtml#JN18_0'>18</a></li>
<li><a href='JHN.xhtml#JN19_0'>19</a></li>
<li><a href='JHN.xhtml#JN20_0'>20</a></li>
</ul><ul class='tnav'>
<li><a href='JHN.xhtml#JN21_0'>21</a></li>
</ul>

<div class='main' id='JN0_0'>

<div class='mt'>Itlajtol Toteco Tlen Quiijcuilo Juan  </div>
<div class='psalmlabel' id='JN1_0'> 1</div>
<div class='s'>Cristo Mocuepqui Tlacatl </div>
<div class='p'>

<span class="verse" id="JN1_1">1&#160;</span>Cristo, yajaya tlen tenextilía Toteco Dios, ya ipa itztoya quema aya oncayaya nochi tlen onca. Cristo senitztoya ihuaya Toteco Dios huan yajaya nojquiya Dios. 
<span class="verse" id="JN1_2">2&#160;</span>Yajaya itztoya ihuaya Toteco ipan ipejya nochi tlen onca. 
<span class="verse" id="JN1_3">3&#160;</span>Cristo quichijchijqui nochi tlamantli huan niyon se tlamantli tlen onca ax yolqui iselti. 
<span class="verse" id="JN1_4">4&#160;</span>Yajaya tlen quipiya yolistli ipan ya huan quinmaca yolistli nochi tlen itztoque. Yajaya nopa tlahuili tlen quintlahuilía tlacame ipan ininyolo. 
<span class="verse" id="JN1_5">5&#160;</span>Ni tlahuili tlahuía campa onca tzintlayohuilotl huan nopa tzintlayohuilotl ax hueli quisehuía. </div>
<div class='p'>
<span class="verse" id="JN1_6">6&#160;</span>Itztoya se tlacatl tlen Toteco Dios quititlantoya tlen itoca eliyaya Juan. 
<span class="verse" id="JN1_7">7&#160;</span>Juan hualajqui quipannextico Cristo tlen itztoc nopa tlahuili para nochi tlacame ma quineltocaca Cristo quema quicaquisquíaj tlen Juan quinilhuisquía. 
<span class="verse" id="JN1_8">8&#160;</span>Juan ax ya nopa tlahuili. San hualajqui quipannextico nopa tlahuili. 
<span class="verse" id="JN1_9">9&#160;</span>Cristo yajaya nopa tlahuili tlen nelía temachtli huan hualajqui ipan tlaltepactli para techtlahuiliqui nochi titlacame ipan toyolo. </div>
<div class='p'>
<span class="verse" id="JN1_10">10&#160;</span>Cristo itztoya ipan tlaltepactli huan yajaya quichijqui tlaltepactli, pero tlacame nica ax quiixmatque ajqueya ya. 
<span class="verse" id="JN1_11">11&#160;</span>Yajaya hualajqui ica tojuanti tiisraelita tlacajhua, pero miyac tlen tojuanti ax tijselijque. 
<span class="verse" id="JN1_12">12&#160;</span>Pero nochi tlacame tlen quiselijque Cristo, quinequi quiijtos nochi tlen quineltocaque [1:12 Quineltocaque itoca.], yajaya quinmacac tequihuejcayotl para elise iconehua Toteco. 
<span class="verse" id="JN1_13">13&#160;</span>Inijuanti ax mochijque iconehua Toteco pampa tlacatque ipan se cuali xinachtli tlacame. Niyon ax iconehua queja tiiconehua totatahua, niyon ax iconehua pampa quinejqui se tlacatl. Inijuanti iconehua Toteco Dios pampa Toteco quinejqui ma elica. </div>
<div class='p'>
<span class="verse" id="JN1_14">14&#160;</span>Huan Cristo tlen tenextilía Toteco Dios mocuepqui tlacatl ica itlacayo queja tojuanti huan itztoya tohuaya nica para se tlalochtli. Huan tiquitaque ihueyitilis huan tiquixmatque para yajaya iyojtzi Icone Toteco Totata. Nelía hueyi iyolo tohuaya huan yajaya senquistoc melahuac. 
<span class="verse" id="JN1_15">15&#160;</span>Juan teyolmelajqui tlen Cristo huan quiijto: “Yajaya tlen nimechilhuiyaya quema niquijto para teipa hualas se tlen quipiya más itequihuejcayo que na. Pampa quema aya nitlacatiyaya, yajaya ya ipa itztoc.” </div>
<div class='p'>
<span class="verse" id="JN1_16">16&#160;</span>Nochi tojuanti tijselijtoque miyac tlatiochihuali tlen iricojyo Cristo pampa hueyi iyolo tohuaya. Huan mojmostla más techtiochihua. 
<span class="verse" id="JN1_17">17&#160;</span>Quena, Toteco techmacac itlanahuatil ica Moisés, pero ica Jesucristo technextilijtoc para hueyi iyolo ica tojuanti. Huan ica ya techmachti tlen nelía temachtli. 
<span class="verse" id="JN1_18">18&#160;</span>Axaca quiitztoc Toteco Dios, pero Jesucristo, iyojtzi Icone tlen mocahua inechca, technextilico nochi tlen ya. </div>
<div class='s'>Juan tlen tecuaaltiyaya camati tlen Jesucristo </div>
<div class='p'>
<span class="verse" id="JN1_19">19&#160;</span>Huan ya ni tlen Juan quinyolmelajqui nopa israelitame tlen ehuaj altepetl Jerusalén quema quintitlanque israelita totajtzitzi huan levitame tlen tlapalehuijque ipan tiopamitl para ma quitlajtlanitij Juan ajqueya ya. 
<span class="verse" id="JN1_20">20&#160;</span>Juan quinilhui xitlahuac: </div>
<div class='p'>―Na ax niCristo. </div>
<div class='p'>
<span class="verse" id="JN1_21">21&#160;</span>Huan inijuanti quitlajtlanijque: </div>
<div class='p'>―¿Huajca ajqueya ta? ¿Ta tiElías? </div>
<div class='p'>Huajca Juan quiijto: </div>
<div class='p'>―Na ax niElías. </div>
<div class='p'>Huan quitlajtlanijque: </div>
<div class='p'>―¿Ta tiitztoc nopa tiocamanalojquetl tlen Toteco techilhui techtitlanilisquía? </div>
<div class='p'>Juan quinnanquili: </div>
<div class='p'>―¡Axtle! </div>
<div class='p'>
<span class="verse" id="JN1_22">22&#160;</span>Huajca inijuanti quiilhuijque: </div>
<div class='p'>―Xitechilhui ajqueya ta para huelis tiquinyolmelahuase tlen techtitlantoque. ¿Tlaque motequi? </div>
<div class='p'>
<span class="verse" id="JN1_23">23&#160;</span>Huajca Juan quinnanquili ica ni tlajtoli tlen tiocamanalojquetl Isaías quiijcuilo huejcajquiya. Quinilhui: </div>
<div class='p'>―Na san nieli se tlacatl tlen Toteco quitequihuía para nicamatis chicahuac ipan nopa huactoc tlali campa ax tleno eli huan niquijtohua: ‘Xijpatlaca imoyolo pampa hualas Tohueyiteco. Xijsencahuaca huan xijxitlahuaca iojhui para ipan nemis.’ </div>
<div class='p'>
<span class="verse" id="JN1_24">24&#160;</span>Huan nopa tlacame tlen fariseos quintitlantoyaj, 
<span class="verse" id="JN1_25">25&#160;</span>quiilhuijque: </div>
<div class='p'>―Huajca, ¿para tlen titecuaaltía intla ax tiCristo huan ax tiElías, huan ax ta nopa tiocamanalojquetl tlen hualasquía? </div>
<div class='p'>
<span class="verse" id="JN1_26">26&#160;</span>Huajca Juan quiijto: </div>
<div class='p'>―Na san nitecuaaltía ica atl, pero itztoc seyoc tlatlajco campa imojuanti tlen aya inquiixmatij. 
<span class="verse" id="JN1_27">27&#160;</span>Yajaya hualas teipa huan yajaya quipiya más tequihuejcayotl que na. Na ax nicaxilía para nielis niitequipanojca, niyon para nijquixtilis itecac. </div>
<div class='p'>
<span class="verse" id="JN1_28">28&#160;</span>Nochi ya ni panoc campa Juan tecuaaltiyaya ipan altepetl Betábara ipan ne seyoc nali atemitl Jordán ica campa quisa tonati. </div>
<div class='s'>Jesús ipilborrego Toteco </div>
<div class='p'>
<span class="verse" id="JN1_29">29&#160;</span>Huan tonili Juan quiitac Jesús hualayaya campa itztoya huan yeca quinilhui nopa tlacame: “Ne tlacatl yajaya tlen Toteco techtitlanilijtoc. Yajaya itoca ipilborregojtzi Toteco pampa elis nopa tlacajcahualistli tlen techquixtilis nochi totlajtlacolhua nochi titlacame ipan ni tlaltepactli. 
<span class="verse" id="JN1_30">30&#160;</span>Nimechilhuiyaya tlen ya quema nimechilhui para teipa hualas se tlacatl tlen quipiya más tequihuejcayotl que na pampa quema aya nitlacatiyaya, yajaya ipa itztoya. 
<span class="verse" id="JN1_31">31&#160;</span>Achtohui ax nijmatiyaya catlía ya, pero nihualajqui para nitecuaaltis pampa nijnequiyaya niquinpannextilis nochi israelitame.” </div>
<div class='p'>
<span class="verse" id="JN1_32">32&#160;</span>Nojquiya Juan quinyolmelajqui: “Niquitac Itonal Toteco hualtemoc tlen elhuicac queja se paloma huan mocahuaco ipan ya. 
<span class="verse" id="JN1_33">33&#160;</span>Huan ax nijmajtosquía intla ya, pero Toteco Dios tlen nechtitlanqui para nitecuaaltis nechilhuijtoya para quema niquitas Itonal hualtemos huan mocahuas ipan se tlacatl, huajca yajaya tlen temacas Itonal. 
<span class="verse" id="JN1_34">34&#160;</span>Huajca ya nopa niquitac huan yeca nimechyolmelahua para ni tlacatl, yajaya Icone Toteco Dios.” </div>
<div class='s'>Nopa achtohui imomachtijcahua Jesús </div>
<div class='p'>
<span class="verse" id="JN1_35">35&#160;</span>Huan tonili sampa moquetzayaya Juan ihuaya ome imomachtijcahua. 
<span class="verse" id="JN1_36">36&#160;</span>Huan quiitac Jesús quema panoyaya nechca huan quiijto: </div>
<div class='p'>―Xiquitaca, ne tlacatl yajaya ipilborregojtzi Toteco. </div>
<div class='p'>
<span class="verse" id="JN1_37">37&#160;</span>Huan nopa ome imomachtijcahua Juan quicajque tlen quiijto huan quitoquilijque Jesús. 
<span class="verse" id="JN1_38">38&#160;</span>Huan Jesús moicancuepqui, huan quinitac quitoquiliyayaj huan quinilhui: </div>
<div class='p'>―¿Tlaque inquinequij? </div>
<div class='p'>Huan quiijtojque: </div>
<div class='p'>―Tlamachtijquetl, ¿canque tiitztoc? </div>
<div class='p'>
<span class="verse" id="JN1_39">39&#160;</span>Huan quinilhui: </div>
<div class='p'>―Xihualaca, xiquitaquij canque nimocahua. </div>
<div class='p'>Huajca yajque huan quiitatoj campa mocahuayaya huan mocajque ihuaya pampa eliyaya las cuatro ica tiotlac. </div>
<div class='p'>
<span class="verse" id="JN1_40">40&#160;</span>Se tlen nopa ome tlen quicajqui tlen Juan quiijto huan yeca quitoquili Jesús, yajaya itoca eliyaya Andrés. 
<span class="verse" id="JN1_41">41&#160;</span>Huan Andrés yajqui xitlahuac quitemoto iicni, Simón, huan quiilhui: </div>
<div class='p'>―Tijpantijque nopa Mesías. (Pampa ipan inintlajtol quitocajtijque nopa Cristo tlen Toteco quiijto para quititlanisquía: ‘Mesías’.) </div>
<div class='p'>
<span class="verse" id="JN1_42">42&#160;</span>Huan Andrés quihuicac Simón campa Jesús. Huan Jesús quitlachili huan quiijto: </div>
<div class='p'>―Ta tiSimón, tiicone Jonás, pero nimitztocajtlalis tiCefas. (Cefas ica totlajtol quiijtosnequi Pedro.) </div>
<div class='s'>Jesús quinnotzqui Felipe huan Natanael </div>
<div class='p'>
<span class="verse" id="JN1_43">43&#160;</span>Huan tonili Jesús quinejqui yas estado Galilea. Huajca quipanti Felipe huan quiilhui: </div>
<div class='p'>―Xinechtoquili. </div>
<div class='p'>
<span class="verse" id="JN1_44">44&#160;</span>Felipe elqui se altepetl Betsaida ejquetl campa nojquiya ehuayayaj Andrés huan Pedro. 
<span class="verse" id="JN1_45">45&#160;</span>Huan Felipe quipantito Natanael huan quiilhui: </div>
<div class='p'>―Tijpantijtoque nopa tlacatl tlen ica Moisés quiijcuilo huejcajquiya ipan itlanahuatil. Yajaya tlen ica quiijcuilojque itiocamanalojcahua Toteco huejcajquiya para teipa hualasquía. Yajaya Jesús icone José huan ehua altepetl Nazaret. </div>
<div class='p'>
<span class="verse" id="JN1_46">46&#160;</span>Huan Natanael quiijto: </div>
<div class='p'>―¿Quejatza huelis? Axaca tlen cuali huelis hualas tlen altepetl Nazaret. </div>
<div class='p'>Pero Felipe quiijto: </div>
<div class='p'>―Xihuala, xiquitaqui. </div>
<div class='p'>
<span class="verse" id="JN1_47">47&#160;</span>Huan quema Jesús quiitac Natanael ajsiyaya, quiijto tlen ya: </div>
<div class='p'>―Xiquitaca, ya huala se israelita tlen temachtli huan tlen ax quema tlacajcayahua. </div>
<div class='p'>
<span class="verse" id="JN1_48">48&#160;</span>Huajca Natanael quitlajtlani Jesús: </div>
<div class='p'>―¿Quejatza tinechixmati? </div>
<div class='p'>Huan Jesús quinanquili: </div>
<div class='p'>―Quema noja tiitztoya itzintla nopa higuera cuahuitl huan aya mitznotzayaya Felipe, na nimitzitac. </div>
<div class='p'>
<span class="verse" id="JN1_49">49&#160;</span>Huan Natanael quiilhui: </div>
<div class='p'>―Tlamachtijquetl, ta tiIcone Toteco. Ta titotlanahuatijca tlen titechnahuatis tiisraelitame ipan ni totlal. </div>
<div class='p'>
<span class="verse" id="JN1_50">50&#160;</span>Huan Jesús quinanquili: </div>
<div class='p'>―¿Tinechneltoca ajqueya na san pampa nimitzilhui nimitzitac quema noja tiitztoya itzintla nopa higuera cuahuitl? Tiquitas tlamantli tlen noja más huejhueyi que ni. 
<span class="verse" id="JN1_51">51&#160;</span>Nelía nimitzilhuía, tiquitas motlapos elhuicac huan tiquinitas ielhuicac ejcahua Toteco tlen tlejcotinemise hasta elhuicac huan temotinemise hasta tlaltepactli campa na tlen niMocuepqui Tlacatl para nechtequipanose.  </div>
<div class='psalmlabel' id='JN2_0'> 2</div>
<div class='s'>Se ilhuitl tlen nenamictili ipan altepetl Caná </div>
<div class='p'>
<span class="verse" id="JN2_1">1&#160;</span>Huan hualhuiptlatic oncac se tlacualistli tlen nenamictili ipan altepetl Caná ipan estado Galilea huan yajqui inana Jesús. 
<span class="verse" id="JN2_2">2&#160;</span>Huan nojquiya quinotzque Jesús huan technotzque tiimomachtijcahua. Huan nochi tiyajque. 
<span class="verse" id="JN2_3">3&#160;</span>Huan tlanqui xocomeca atl huan inana Jesús quiilhui: </div>
<div class='p'>―Ayoc quipiyaj xocomeca atl. </div>
<div class='p'>
<span class="verse" id="JN2_4">4&#160;</span>Huan Jesús quiilhui: </div>
<div class='p'>―Nane, ¿para tlen tinechilhuía na? Aya ajsi nohora para nimonextis. </div>
<div class='p'>
<span class="verse" id="JN2_5">5&#160;</span>Huan inana yajqui quinilhuito nopa tlatequipanohuani ipan nopa tlacualistli: </div>
<div class='p'>―Xijchihuaca nochi tlen Jesús inmechilhuis. </div>
<div class='p'>
<span class="verse" id="JN2_6">6&#160;</span>Huan nepa eltoya chicuase huejhueyi comitl tlen quicoyonijtoyaj tlen tetl huan ipan atecayayaj para tlacame ma momajtequica queja toisraelita tlanahuatilhua quiijtohuaj. Huan sesen nopa comitl huelis quicuisquía ochenta hasta cien litros atl. 
<span class="verse" id="JN2_7">7&#160;</span>Huajca Jesús quinilhui nopa tlatequipanohuani: </div>
<div class='p'>―Xijtemitica nochi ne contini ica atl. </div>
<div class='p'>Huan cuali quintejtemitijque. 
<span class="verse" id="JN2_8">8&#160;</span>Huan Jesús quinilhui: </div>
<div class='p'>―Ama xijcuica quentzi huan xijhuiquilica nopa ilhuichijquetl. </div>
<div class='p'>Huajca quihuiquilijque. 
<span class="verse" id="JN2_9">9&#160;</span>Huan nopa ilhuichijquetl quiyeco nopa atl tlen ya mocueptoya xocomeca atl huan moilhui nelía se cuali xocomeca atl, pero ax quimatqui canque quicuitoyaj. San nopa tlatequipanohuani, quena, quimatque canque quiquixtijtoyaj. Huajca nopa ilhuichijquetl quinotzqui nopa mosihuajtijquetl, 
<span class="verse" id="JN2_10">10&#160;</span>huan quiilhui: </div>
<div class='p'>―Nochi tlen temacaj se tlacualistli achtohui temacaj xocomeca atl tlen cuali. Huan teipa quema nochi tlanotzalme achi tlaitoquejya, quinmacaj xocomeca atl tlen ax nelía cuali. Pero ta, ax tijchijtoc ya nopa. Ta ticajcojqui ni xocomeca atl tlen más cuali para titetlailtis amantzi. </div>
<div class='p'>
<span class="verse" id="JN2_11">11&#160;</span>Jesús quichijqui ni tlanescayotl ipan altepetl Caná ipan estado Galilea. Huan ya ni elqui nopa achtohui tlanescayotl tlen quichijqui para technextilis ihueyitilis. Huan tiimomachtijcahua más tijneltocaque para yajaya nopa Cristo tlen Toteco techtitlanilisquía. </div>
<div class='p'>
<span class="verse" id="JN2_12">12&#160;</span>Teipa Jesús temoc hasta altepetl Capernaum ihuaya inana, iicnihua teipa ehuani huan tiimomachtijcahua. Huan timocajque nepa se quentzi tonali. </div>
<div class='s'>Jesús quintotocac tlen tlanamacayayaj ipan tiopamitl </div>
<div class='p'>
<span class="verse" id="JN2_13">13&#160;</span>Ya nechca eliyaya nopa ilhuitl tlen itoca Pascua [2:13 Ipan nopa Pascua Ilhuitl sesen xihuitl tiisraelitame tiquilnamiquij quejatza Toteco quinquixti tohuejcapan tatahua tlen tlali Egipto huejcajquiya.] huan Jesús yajqui hueyi altepetl Jerusalén. 
<span class="verse" id="JN2_14">14&#160;</span>Huan nepa quinpantito tlacame tlen mosentilijtoyaj nopa hueyi tiopan calijtic huan quinnamacayayaj huacaxme, borregojme huan palomas para ma quimacaca Toteco tlacajcahualistli. Huan nojquiya mosehuiyayaj tiopan calijtic tlacame tlen quipatlayayaj sejcoyoc tlali tomi ica israelita tomi para quitlanilisquíaj se quentzi. 
<span class="verse" id="JN2_15">15&#160;</span>Huajca Jesús quichijqui se cuarta tlen cuetlaxtli huan ica quinquixti nochi nopa tlacame ininhuaya ininborregojhua huan ininhuacaxhua. Huan quintepehuili inintomi nopa tomin patlani huan quincuamajcahuili inincuamesas. 
<span class="verse" id="JN2_16">16&#160;</span>Huan quinilhui tlen quinamacayayaj palomas: </div>
<div class='p'>―Xijhuicaca nochi tlen moaxcahua. Ayoc xijchihuaca imotianquis tiopan calijtic pampa ni tiopamitl ichaj noTata. </div>
<div class='p'>
<span class="verse" id="JN2_17">17&#160;</span>Huan tiimomachtijcahua tiquilnamijque tlen ijcuilijtoc ipan Itlajtol Toteco campa quiijtohua para Cristo quitlepanitas itiopa iTata ica nochi iyolo, yonque ica ya nopa monequi miquis. </div>
<div class='p'>
<span class="verse" id="JN2_18">18&#160;</span>Huan nopa tlayacanca israelitame quitlajtlanijque Jesús: </div>
<div class='p'>―¿Tlaque tlanescayotl hueli tijchihuas para titechnextilis tijpiya itequiticayo Toteco Dios para tiquintotocac tlen itztoyaj ipan ni tiopamitl? </div>
<div class='p'>
<span class="verse" id="JN2_19">19&#160;</span>Huan Jesús quinnanquili: </div>
<div class='p'>―Xijxolehuaca ni tiopamitl huan ica eyi tonali sampa nijsencahuas queja ipa eltoya. </div>
<div class='p'>
<span class="verse" id="JN2_20">20&#160;</span>Huan nopa israelitame quiilhuijque: </div>
<div class='p'>―Miyac tlacame tequitique para cuarenta y seis xihuitl para quichijque ni tiopamitl; ta ax huelis tijchihuas sampa ica eyi tonali. </div>
<div class='p'>
<span class="verse" id="JN2_21">21&#160;</span>Pero quema Jesús quiijto eyi tonali, quincamahuiyaya tlen itlacayo tlen eliyaya se tiopamitl. 
<span class="verse" id="JN2_22">22&#160;</span>Huan teipa quema panotoya miyac metztli huan Jesús mijqui huan ica eyi tonali sampa moyolcuic, tiimomachtijcahua tiquilnamijque nopa tonal quema quiijto ni tlen itlacayo. Huajca tijneltocaque tlen ijcuilijtoc ipan Itlajtol Toteco huan tijneltocaque tlen yajaya techilhuijtoya. </div>
<div class='s'>Jesús quimati ininyolo nochi tlacame </div>
<div class='p'>
<span class="verse" id="JN2_23">23&#160;</span>Huan Jesús itztoya ipan altepetl Jerusalén ipan nopa Pascua Ilhuitl. Huan quiitaque miyac tlacame nopa huejhueyi tlanescayotl tlen quichihuayaya huan quineltocaque para nelía yajaya nopa Mesías. 
<span class="verse" id="JN2_24">24&#160;</span>Pero Jesús ax motemachi ipan nopa tlacame pampa cuali quiixmatiyaya quejatza eltoya ininyolo. 
<span class="verse" id="JN2_25">25&#160;</span>Huan ax monequiyaya seyoc ma quiilhui quejatza itztoc se tlacatl pampa yajaya cuali quimatqui tlen eltoc ipan ininyolo nochi tlacame.  </div>
<div class='psalmlabel' id='JN3_0'> 3</div>
<div class='s'>Jesús huan Nicodemo </div>
<div class='p'>
<span class="verse" id="JN3_1">1&#160;</span>Itztoya se tlacatl tlen itoca eliyaya Nicodemo huan elqui se fariseo huan se tlayacanquetl tlen israelitame. 
<span class="verse" id="JN3_2">2&#160;</span>Yajaya hualajqui ica tlayohua quiitaco Jesús huan quiilhui: </div>
<div class='p'>―Tlamachtijquetl, tojuanti tijmatij Toteco Dios mitztitlanqui nica para xitechmachtis pampa axaca hueli quichihua huejhueyi tlanescayotl tlen technextilía ichicahualis Toteco queja tijchihua intla Toteco ax itztosquía mohuaya. </div>
<div class='p'>
<span class="verse" id="JN3_3">3&#160;</span>Huan Jesús quiilhui: </div>
<div class='p'>―Nelía nimitzilhuía, intla se tlacatl ax tlacatis sampa huan quipiyas yolistli tlen yancuic, ax quema huelis yas campa tlanahuatía Toteco. </div>
<div class='p'>
<span class="verse" id="JN3_4">4&#160;</span>Huan Nicodemo quiilhui Jesús: </div>
<div class='p'>―¿Quejatza hueli se tlacatl tlen ya quipiya miyac xihuitl calaquis ipan inana para tlacatis sampa? </div>
<div class='p'>
<span class="verse" id="JN3_5">5&#160;</span>Huan Jesús quinanquili: </div>
<div class='p'>―Nelía nimitzilhuía, intla se tlacatl ax sampa tlacatis ica atl huan ica Itonal Toteco, ax huelis yas campa Toteco tlanahuatía. 
<span class="verse" id="JN3_6">6&#160;</span>Se conetl tlen inana quitlacatiltía quipiya inacayo huan iomiyo queja inana quipiya. Pero Itonal Toteco quitlacatiltía itonal se tlacatl. Huan elis itonal nopa tlacatl tlen quiselis yolistli yancuic. 
<span class="verse" id="JN3_7">7&#160;</span>Amo xinechsentlachili quema nimitzilhuía monequi yancuic titlacatis. 
<span class="verse" id="JN3_8">8&#160;</span>Xiquita queja eltoc ica ajacatl. Tojuanti tijcaquij nopa ajacatl tlen pano, pero ax tijmatij canque quistejqui, niyon ax tijmatij canque ajsiti. Nojquiya quema Itonal Toteco quitlacatiltía se tlacatl, tijmatij quipiya yolistli yancuic, pero ax hueli tijmachilíaj quejatza elqui. </div>
<div class='p'>
<span class="verse" id="JN3_9">9&#160;</span>Huan Nicodemo quiilhui Jesús: </div>
<div class='p'>―Ax nijmachilía tlen tinechilhuía. </div>
<div class='p'>
<span class="verse" id="JN3_10">10&#160;</span>Huan Jesús quiilhui: </div>
<div class='p'>―Tiitztoc se hueyi tlamachtijquetl tlen Itlajtol Toteco ipan ni tlali Israel. ¿Para tlen ax tijmachilía tlen niquijtohua? 
<span class="verse" id="JN3_11">11&#160;</span>Nelía nimitzilhuía, nimitzyolmelahua tlen nijmati huan tlen niquitztoc, pero ax tijneltoca notlajtol. 
<span class="verse" id="JN3_12">12&#160;</span>Intla nimitzilhuijtoc tlen pano nica ipan tlaltepactli huan ax tinechneltoca, ¿quejatza huelis tinechneltocas quema nimitzilhuis tlen eltoc elhuicac? </div>
<div class='p'>
<span class="verse" id="JN3_13">13&#160;</span>“Axaca yajtoc elhuicac huan mocueptoc nica para inmechilhuiqui quejatza eltoc. San na tlen niMocuepqui Tlacatl tlen nihualtemoc tlen elhuicac hueli nimitzilhuía tlen eltoc nepa. 
<span class="verse" id="JN3_14">14&#160;</span>Tiquilnamiquij queja Moisés huejcajquiya quiquetzqui se tlaquetzali ipan nopa huactoc tlali campa ax tleno eli huan ipani quitlalanqui se tepos cohuatl. Huan nochi tlacame tlen quintzacanijtoyaj cohuame hueliyayaj quitlachilise nopa tepos cohuatl huan mochicahuase. Quej nopa nojquiya noca na. Tlacame nechtlalanase na tlen niMocuepqui Tlacatl ipan se cuamapeli. 
<span class="verse" id="JN3_15">15&#160;</span>Huan nochi tlen nechneltocase quiselise yolistli yancuic para nochipa.” </div>
<div class='s'>Toteco quinicnelía tlacame ipan tlaltepactli </div>
<div class='p'>
<span class="verse" id="JN3_16">16&#160;</span>Toteco nelía miyac quinicnelía nochi tlacame ipan ni tlaltepactli huan yeca quititlanqui Icone iyojtzi para miquis ininpampa. Huan queja nopa nochi tlen quineltocase, ax polihuise, pero quipiyase yolistli tlen yancuic para nochipa. 
<span class="verse" id="JN3_17">17&#160;</span>Toteco ax quititlanqui Icone ipan ni tlaltepactli para tetlatzacuiltis. Quititlanqui para temaquixtis. </div>
<div class='p'>
<span class="verse" id="JN3_18">18&#160;</span>Toteco ax quitlatzacuiltis tlen quineltoca Icone. Pero tlen ax quineltoca, quena, Toteco ya quitlalijtoc para quitlatzacuiltis pampa ax quineltoca itoca [3:18 O itequihuejcayo.] Icone iyojtzi. 
<span class="verse" id="JN3_19">19&#160;</span>Huan quitlatzacuiltis pampa Icone hualajqui ipan tlaltepactli para quitlahuilis inintlalnamiquilis tlacame, pero tlacame quiicnelíaj más tzintlayohuilotl que tlahuili pampa fiero tlen quichihuaj. 
<span class="verse" id="JN3_20">20&#160;</span>Nochi tlacame tlen quichihuaj tlen ax cuali quicocolíaj tlahuili huan ax quinequij monechcahuise campa tlahuili pampa quimatij nesis para ax cuali tlen quichihuaj. 
<span class="verse" id="JN3_21">21&#160;</span>Pero tlacame tlen quichihuaj tlen cuali hualahui campa nopa tlahuili ica paquilistli para monextis para Toteco quinpalehuía ica nochi nopa cuali tlamantli tlen quichihuaj. </div>
<div class='s'>Juan tlen tecuaaltiyaya sampa camatqui tlen Jesús </div>
<div class='p'>
<span class="verse" id="JN3_22">22&#160;</span>Teipa Jesús huan tiimomachtijcahua tiyajque ipan estado Judea huan nepa timocajque más tonali pampa tlacame hualayayaj para mocuaaltise. 
<span class="verse" id="JN3_23">23&#160;</span>Huan ipan nopa tonali Juan tecuaaltiyaya nechca altepetl Enón tlen mocajqui nechca altepetl Salim pampa nepa oncayaya miyac atl. Huan tlacame yohuiyayaj campa ya para ma quincuaalti. 
<span class="verse" id="JN3_24">24&#160;</span>Ya ni panoc quema aya quitzacuayayaj Juan. </div>
<div class='p'>
<span class="verse" id="JN3_25">25&#160;</span>Huan sequin itlatoquilijcahua Juan pejque mocamaijixnamiquij ininhuaya sequin tlayacanani tlen israelitame ica catlía tlacuaaltilistli achi cuali para tetlapajpacchihua iixpa Toteco. 
<span class="verse" id="JN3_26">26&#160;</span>Huajca imomachtijcahua Juan yajque campa ya huan quiilhuijque: </div>
<div class='p'>―Tlamachtijquetl, ¿tiquilnamiqui nopa tlacatl Jesús tlen itztoya mohuaya ipan nopa seyoc nali atemitl Jordán campa quisa tonati? Tiquinilhuiyaya nochi para yajaya nopa Cristo. Ama nochi tlacame yohuij campa ya para mocuaaltise. </div>
<div class='p'>
<span class="verse" id="JN3_27">27&#160;</span>Huajca Juan quinnanquili: </div>
<div class='p'>―Toteco Dios quimaca sesen tlacatl nopa tequitl tlen quinequi ma quichihua. 
<span class="verse" id="JN3_28">28&#160;</span>Inquimatij nimechilhui xitlahuac para ax na nopa Cristo, pero Toteco nechtitlantoc achtohui para nitlayacanas huan teipa yajaya hualas. 
<span class="verse" id="JN3_29">29&#160;</span>Quema onca se nenamictili, nopa ichpocatl yohui campa nopa mosihuajtijquetl, pero ihuampo nopa mosihuajtijquetl quicaqui quema quinotza nopa ichpocatl ma huala, huan nelía paqui nojquiya. Na niitztoc queja ihuampo nopa mosihuajtijquetl. Na ninelpaqui pampa tlacame yohuij ihuaya Jesús. 
<span class="verse" id="JN3_30">30&#160;</span>Monequi yajaya elis más hueyi huan na, axtle. </div>
<div class='s'>Cristo hualajqui tlen elhuicac </div>
<div class='p'>
<span class="verse" id="JN3_31">31&#160;</span>“Cristo hualajqui tlen huejcapa huan yajaya más hueyi que nochi sequinoc. Na san niehua ipan ni tlaltepactli huan san nijmati tlen eltoc ipan ni tlaltepactli. Pero yajaya hualajqui tlen elhuicac huan quipiya tlanahuatili ica nochi tlamantli. 
<span class="verse" id="JN3_32">32&#160;</span>Huan yajaya tlayolmelahua tlen quiitztoc huan quicactoc nepa elhuicac, pero miyac tlacame ax quineltocaj tlen quinilhuía. 
<span class="verse" id="JN3_33">33&#160;</span>Pero ajqueya quineltoca tlen Cristo quiijtohua, quipannextía para Toteco quiijtohua tlen melahuac. 
<span class="verse" id="JN3_34">34&#160;</span>Pampa Toteco quititlanqui huan yajaya camati itlajtol Toteco. Pampa Toteco quimacatoc Jesús Itonal huan ax quimacac san se quentzi. Quimacatoc Itonal ica nochi ichicahualis. 
<span class="verse" id="JN3_35">35&#160;</span>Toteco Dios quiicnelía Icone huan quimacatoc tequihuejcayotl ica nochi tlen onca. 
<span class="verse" id="JN3_36">36&#160;</span>Intla se tlacatl quineltoca Icone Toteco, yajaya quipiya yolistli para nochipa. Pero intla se ax quineltoca Icone Toteco, ax quipiyas nopa yolistli huan temachtli Toteco quitlatzacuiltis.”  </div>
<div class='psalmlabel' id='JN4_0'> 4</div>
<div class='s'>Jesús quicamahui se sihuatl Samaria ejquetl </div>
<div class='p'>
<span class="verse" id="JN4_1">1&#160;</span>Huan teipa Jesús quisqui estado Judea pampa quicajqui para nopa fariseos quimatiyayaj para nelía momiyaquiliyayaj imomachtijcahua huan para tojuanti tiquincuaaltiyayaj más tlacame que Juan. 
<span class="verse" id="JN4_2">2&#160;</span>Nelía Jesús axaca quicuaalti, pero tojuanti tiimomachtijcahua tiquincuaaltiyayaj tlen ajsiyayaj campa ya. 
<span class="verse" id="JN4_3">3&#160;</span>Huan yeca tiquisque Judea campa itztoyaj nopa fariseos huan tiyohuiyayaj para estado Galilea. </div>
<div class='p'>
<span class="verse" id="JN4_4">4&#160;</span>Huan ipan ojtli monequiyaya tijpanose estado Samaria. 
<span class="verse" id="JN4_5">5&#160;</span>Huan Jesús ajsito se altepetl tlen itoca Sicar ipan Samaria tlen mocajqui nechca nopa mili tlen tohuejcapan tata Jacob huejcajquiya quicahuilijtejqui icone José. 
<span class="verse" id="JN4_6">6&#160;</span>Huan nepa eltoya se ameli tlen Jacob quixajqui huejcajquiya. Huajca Jesús mosehui amelteno pampa tlaxicojtoya pampa nejnentoya huejca huan eliyaya tlajco tona. 
<span class="verse" id="JN4_7-8">7-8&#160;</span>Huan tiimomachtijcahua tiyajtoyaj ipan nopa altepetl para tijcohuatij tlen tijcuasquíaj. Huan atlacuico se sihuatl tlen ejqui tlali Samaria huan Jesús quiilhui: </div>
<div class='p'>―Xinechmaca se achi moa para niquis. </div>
<div class='p'>
<span class="verse" id="JN4_9">9&#160;</span>Pero tiisraelitame ax timomajtoque tiquinnojnotzaj Samaria ehuani. Huajca nopa sihuatl Samaria ejquetl quisentlachili huan quiilhui Jesús: </div>
<div class='p'>―¿Para tlen ta tiisraelita tinechtlajtlanía ma nimitzamaca huan na niSamaria ejquetl? </div>
<div class='p'>
<span class="verse" id="JN4_10">10&#160;</span>Huan Jesús quinanquili: </div>
<div class='p'>―Intla tijmatisquía tlen Toteco Dios quinequi mitzmacas huan ajqueya na tlen nimitzatlajtlanía, ta tinechtlajtlanisquía huan nimitzmacasquía atl tlen temaca yolistli yancuic. </div>
<div class='p'>
<span class="verse" id="JN4_11">11&#160;</span>Huan nopa sihuatl quiilhui: </div>
<div class='p'>―Tate, ax tleno tijpiya para ica tijquixtis atl huan huejcatla ni ameli. ¿Canque tijcuis atl tlen temaca yolistli yancuic? 
<span class="verse" id="JN4_12">12&#160;</span>¿Ta tiitztoc más hueyi que tohuejcapan tata Jacob tlen huejcajquiya quiic atl tlen ni ameli, huan nojquiya quiique iconehua huan itlapiyalhua, huan teipa techcahuilijtejqui? </div>
<div class='p'>
<span class="verse" id="JN4_13">13&#160;</span>Huan Jesús quinanquili: </div>
<div class='p'>―Nochi tlen quiij atl ipan ni ameli sampa amiquise. 
<span class="verse" id="JN4_14">14&#160;</span>Pero aqui quiis nopa atl tlen na nitemaca, ayoc quema amiquis pampa nopa atl tlen nitemaca elis queja se ameli tlen meyas ipan iyolo huan quimacas yolistli yancuic para nochipa. </div>
<div class='p'>
<span class="verse" id="JN4_15">15&#160;</span>Huajca nopa sihuatl quiilhui: </div>
<div class='p'>―Tate, xinechmaca nopa atl para ayoc niamiquis huan ayoc niatlacuiqui hasta ni ameli. </div>
<div class='p'>
<span class="verse" id="JN4_16">16&#160;</span>Huan Jesús quiilhui: </div>
<div class='p'>―Xiya, xijnotzati mohuehue ma huala. </div>
<div class='p'>
<span class="verse" id="JN4_17">17&#160;</span>Huan nopa sihuatl quinanquili: </div>
<div class='p'>―Ax nijpiya nohuehue. </div>
<div class='p'>Huan Jesús quiilhui: </div>
<div class='p'>―Melahuac tlen tinechilhuijtoc, ax tijpiya mohuehue. 
<span class="verse" id="JN4_18">18&#160;</span>Pampa tiquinpixqui macuilme mohuehuejhua huan yajaya tlen ama mohuaya itztoc, ax mohuehue. Huajca tinechilhuijtoc tlen melahuac. </div>
<div class='p'>
<span class="verse" id="JN4_19">19&#160;</span>Huan nopa sihuatl quiilhui Jesús: </div>
<div class='p'>―Tate, nimoilhuía ta tise tiocamanalojquetl. 
<span class="verse" id="JN4_20">20&#160;</span>Huajca xinechilhui ya ni. Tohuejcapan tatahua tlen ejque ni tlali Samaria quiijtojque monequi ma tijhueyichihuaca Toteco ipan ni tepetl, pero inisraelitame inquiijtohuaj monequi tlacame quihueyichihuatij Toteco hasta altepetl Jerusalén. ¿Ajqueya quiijtohua tlen melahuac? </div>
<div class='p'>
<span class="verse" id="JN4_21">21&#160;</span>Huan Jesús quiilhui: </div>
<div class='p'>―Nane, xijneltoca tlen nimitzilhuía. Ajsis tonali quema ayoc monequis inhualase ipan ni tepetl, niyon ayoc monequis inyase Jerusalén para inquihueyichihuase Toteco Totata. 
<span class="verse" id="JN4_22">22&#160;</span>InSamaria ehuani ax inquiixmatij ajqueya inquihueyichihuase. Pero tiisraelitame tiquixmatij Toteco Dios huan tijhueyichihuaj. Huan Toteco temaquixtis ica se tlen israelita. 
<span class="verse" id="JN4_23">23&#160;</span>Ajsis tonali, quena, ya ajsico nopa tonali, quema nochi tlen nelía quinequij quihueyichihuase Toteco Totata quihueyichihuase ipan ininyolo huan inintonal huan quiilhuise tlen melahuac pampa queja nopa Totata quinequi para nochi tlacame ma quihueyichihuaca. 
<span class="verse" id="JN4_24">24&#160;</span>Toteco Dios yajaya se tonaltzi tlen axaca hueli quiita, huan tlacame tlen quinequij quihueyichihuase monequi quihueyichihuase ica inintonal huan monequi quiilhuise tlen melahuac. </div>
<div class='p'>
<span class="verse" id="JN4_25">25&#160;</span>Huan nopa sihuatl quiilhui: </div>
<div class='p'>―Nijmati hualas nopa Mesías, yajaya tlen quitocajtíaj Cristo tlen Toteco techtitlanilis. Huan quema yajaya hualas, techmachtis nochi tlamantli. </div>
<div class='p'>
<span class="verse" id="JN4_26">26&#160;</span>Huan Jesús quiilhui: </div>
<div class='p'>―Na tlen nimitzcamahuía, na niitztoc nopa Cristo. </div>
<div class='p'>
<span class="verse" id="JN4_27">27&#160;</span>Huan quema Jesús noja quicamahuiyaya nopa sihuatl, tiimomachtijcahua tiajsicoj huan san tijsentlachilijque pampa quicamahuiyaya se sihuatl Samaria ejquetl, pero axaca quitlajtlani: “¿Tlaque tijtemohua?” o “¿para tlen tijcamahuía?” 
<span class="verse" id="JN4_28">28&#160;</span>Huajca nopa sihuatl quicajtejqui ico amelteno huan yajqui ipan nopa altepetl huan quinilhuito tlacame: </div>
<div class='p'>
<span class="verse" id="JN4_29">29&#160;</span>―Xihualaca nohuaya, xiquitatij se tlacatl tlen nechilhuijtoc nochi tlen nijchijtoc. Xiquitatij intla ax ya nopa Cristo. </div>
<div class='p'>
<span class="verse" id="JN4_30">30&#160;</span>Huan nopa tlacame quisque ipan altepetl huan hualajque campa tiitztoyaj. 
<span class="verse" id="JN4_31">31&#160;</span>Huan quema aya ajsiyayaj nopa tlacame, tiimomachtijcahua tiquilhuijque Jesús: </div>
<div class='p'>―Tlamachtijquetl, xitlacuaya. </div>
<div class='p'>
<span class="verse" id="JN4_32">32&#160;</span>Huan Jesús technanquili: </div>
<div class='p'>―Nijpiya notlacualis tlen ax inquimatij. </div>
<div class='p'>
<span class="verse" id="JN4_33">33&#160;</span>Huan timoilhuijque se ica seyoc: </div>
<div class='p'>―¿Huelis se acajya quihualiquili itlacualis? </div>
<div class='p'>
<span class="verse" id="JN4_34">34&#160;</span>Pero Jesús techilhui: </div>
<div class='p'>―Quema nijchihua ipaquilis noTata tlen nechtitlanqui huan quema nijtlamichihua itequi, nechmaca chicahualistli queja tlacualistli nechmacasquía. 
<span class="verse" id="JN4_35">35&#160;</span>Inquiijtohuaj polihui nahui metztli para pixquistli. Pero xiquitaca ama ne miyac tlacame tlen hualahuij. Nimechilhuía, inijuanti itztoque queja se pixquistli tlen cualtitojca. Nechneltocase intla tiquinnotzase para ma nechneltocaca. 
<span class="verse" id="JN4_36">36&#160;</span>Tlacame tlen quinpalehuíaj sequinoc para ma nechneltocaca quiselise inintlaxtlahuil. Huan nopa pixquistli tlen quisentilise elise tlacame tlen itztose para nochipa. Quema oncas pixquistli, paquise san sejco tlen quitojqui xinachtli ipan se mili huan yajaya tlen quipixcas. Quej nopa nojquiya se tlen achtohui quiilhuis se tlacatl notlajtol, yajaya paquis ihuaya ne seyoc tlen teipa quipalehuis para nechneltocas. 
<span class="verse" id="JN4_37">37&#160;</span>Quej ni quisas melahuac nopa tlajtoli tlen quiijtohua: ‘Se quitoca xinachtli huan seyoc quisentilis nopa pixquistli.’ 
<span class="verse" id="JN4_38">38&#160;</span>Nimechtitlanqui xiquinpixcaca tlacame para nechneltocase, pero ax imojuanti tlen achtohui inquinilhuijque notlajtol. Sequinoc quitojque notlajtol ipan ininyolo achtohui huan inquipixcase tlen elqui inintequi. </div>
<div class='p'>
<span class="verse" id="JN4_39">39&#160;</span>Huan nopa sihuatl tlen quicamahui Jesús amelteno quinilhuijtoya miyac Samaria ehuani ipan altepetl Sicar para Jesús quiilhuijtoya nochi tlen quichijtoya ipan iyolis. Huan miyac inijuanti quineltocaque para Jesús eliyaya nopa Cristo pampa nopa sihuatl quiijto para Jesús quiilhuijtoya nochi tlen quichijqui ipan iyolis. 
<span class="verse" id="JN4_40">40&#160;</span>Huajca miyac Samaria ehuani ajsicoj campa tiitztoyaj huan chicahuac quitlajtlanijque Jesús ma mocahuas ininhuaya. Huan yeca mocajqui ininhuaya ome tonali. 
<span class="verse" id="JN4_41">41&#160;</span>Huan miyac más quineltocaque Jesús ica tlen quinilhui iselti. 
<span class="verse" id="JN4_42">42&#160;</span>Huan inijuanti quiilhuijque nopa sihuatl: </div>
<div class='p'>―Ayoc tijneltocaj Jesús san pampa tlen ta titechilhui pampa tojuanti toseltitzi tijcactoque tlen yajaya techilhui, huan tijmatij yajaya nelía nopa Cristo tlen huelis quinmaquixtis nochi tlacame ipan tlaltepactli tlen inintlajtlacolhua. </div>
<div class='s'>Jesús quichicajqui icone se tequihue </div>
<div class='p'>
<span class="verse" id="JN4_43">43&#160;</span>Huan hualhuiptlatic, Jesús quisqui estado Samaria huan yajqui ipan Galilea nopa estado campa ejqui. 
<span class="verse" id="JN4_44">44&#160;</span>Huan yonque Jesús quiijtojtoya para tlacame tlen san sejco ehuaj se tiocamanalojquetl ax quitlepanitaj, 
<span class="verse" id="JN4_45">45&#160;</span>nochi Galilea ehuani quiselijque Jesús ica paquilistli quema ajsito inintlal, pampa inijuanti yajtoyaj nopa Pascua Ilhuitl ipan altepetl Jerusalén huan ya quiitztoyaj nochi nopa huejhueyi tlamantli tlen Jesús quichijtoya nepa. </div>
<div class='p'>
<span class="verse" id="JN4_46">46&#160;</span>Huan teipa Jesús mocuepqui altepetl Caná ipan estado Galilea campa achtohuiya quicuepqui atl ica xocomeca atl. Huan nechca Caná ipan altepetl Capernaum itztoya se hueyi tequihuejquetl tlen quitequitlalijtoya nopa hueyi tlanahuatijquetl ipan altepetl Roma. Huan nopa tequihue quipixqui se icone tlen mococohuayaya. 
<span class="verse" id="JN4_47">47&#160;</span>Huan quema nopa tlacatl quicajqui para Jesús quistoya estado Judea huan ajsico ipan estado Galilea, yajqui campa Jesús huan quitlajtlani ma yohui ichaj ma quichicahuati ioquichpil pampa miquisnequiyaya. 
<span class="verse" id="JN4_48">48&#160;</span>Huan Jesús quiilhui: </div>
<div class='p'>―¿Monequi ajachica nijchihuas tlanescayotl huan chicahualnescayotl para huelis innechneltocase ajqueya na? </div>
<div class='p'>
<span class="verse" id="JN4_49">49&#160;</span>Huan itequihue nopa tlanahuatijquetl quiijto: </div>
<div class='p'>―Tate, ma tiyaca nimantzi pampa nocone miquis. </div>
<div class='p'>
<span class="verse" id="JN4_50">50&#160;</span>Huan Jesús quiilhui: </div>
<div class='p'>―Xiya mochaj. Ya mochicajqui mooquichpil. </div>
<div class='p'>Huan nopa tlacatl quineltocac tlen Jesús quiilhui huan quistejqui. 
<span class="verse" id="JN4_51">51&#160;</span>Huan tonili ipan ojtli quinnamijqui itlatequipanojcahua huan quiilhuijque: </div>
<div class='p'>―Ya mochicajqui mocone. </div>
<div class='p'>
<span class="verse" id="JN4_52">52&#160;</span>Huajca nopa tequihue quintlajtlani tlaque hora pejqui caxani nopa cocolistli, huan quiilhuijque: </div>
<div class='p'>―Yalhuaya quema panotoya tlajco tona caxanqui nopa tlatotonilotl. </div>
<div class='p'>
<span class="verse" id="JN4_53">53&#160;</span>Huan itata nopa oquichpil quimatqui mochicajqui ipan nopa hora quema Jesús quiilhui para ya mochicajqui icone, yeca yajaya huan nochi ichampoyohua quineltocaque Jesús. </div>
<div class='p'>
<span class="verse" id="JN4_54">54&#160;</span>Huajca Jesús quichijqui ni iompaca tlanescayotl quema quistoyaya estado Judea huan ajsitoya ipan estado Galilea.  </div>
<div class='psalmlabel' id='JN5_0'> 5</div>
<div class='s'>Jesús quichicajqui se tlacatl tlen ax huelqui mojmolinía </div>
<div class='p'>
<span class="verse" id="JN5_1">1&#160;</span>Teipa tiisraelitame tijpixque se ilhuitl huan Jesús yajqui altepetl Jerusalén. 
<span class="verse" id="JN5_2">2&#160;</span>Huan eltoya se hueyi ameli ipan Jerusalén tlen temitoya ica atl huan quitocajtiyayaj Betesda ipan tlajtoli hebreo. Nopa ameli eltoya nechca nopa puerta para Borregojme ipan nopa tepamitl tlen quiyahualtzajqui nopa altepetl. Huan nopa ameli quipixtoya macuili icalmapanyo. 
<span class="verse" id="JN5_3">3&#160;</span>Huan ipan nochi nopa calmapamitl itztoyaj miyac cocoyani; sequin popoyotzitzi, sequin metzcuachotique huan sequin tlacame tlen ax huelque mojmoliníaj, san huajhuapahuixtoyaj. 
<span class="verse" id="JN5_4">4&#160;</span>Quineltocayayaj para quemantzi hualayaya se elhuicac ejquetl huan quioliniyaya nopa atl. Huan moilhuijque san mochicahuasquía nopa achtohui cocoxquetl tlen calaquisquía ipan nopa atl. 
<span class="verse" id="JN5_5">5&#160;</span>Huan nepa itztoya se tlacatl tlen quipixqui treinta y ocho xihuitl para huetztoc ica icocolis. 
<span class="verse" id="JN5_6">6&#160;</span>Huan Jesús quiitac huetztoc huan quimatqui quipixtoya nopa cocolistli miyac xihuitl, huan quiilhui: </div>
<div class='p'>―¿Tijnequi timochicahuas? </div>
<div class='p'>
<span class="verse" id="JN5_7">7&#160;</span>Huan nopa tlacatl quinanquili: </div>
<div class='p'>―Tate, axaca nijpiya para nechpalehuis nicalaquis ipan ni ameli quema mojmolinía nopa atl. Huan yonque nijchihua campeca nicalaquis, seyoc nechpano nimantzi huan calaqui achtohui. </div>
<div class='p'>
<span class="verse" id="JN5_8">8&#160;</span>Huan Jesús quiilhui: </div>
<div class='p'>―Ximoquetza, xijtlalana mopetl huan xinejnemi. </div>
<div class='p'>
<span class="verse" id="JN5_9">9&#160;</span>Huan nimantzi nopa tlacatl mochicajqui, huan quitlalanqui ipetl huan pejqui nejnemi. Huan eltoya sábado, nopa tonal para tiisraelitame ma timosiyajcahuaca. 
<span class="verse" id="JN5_10">10&#160;</span>Huajca nopa tlayacanca israelitame quiilhuijque nopa tlacatl tlen mochicajtoya: </div>
<div class='p'>―Ama sábado huan itlanahuatil Moisés ax mitzcahuilía xijhuica mopetl. </div>
<div class='p'>
<span class="verse" id="JN5_11">11&#160;</span>Huan yajaya quinnanquili: </div>
<div class='p'>―Nopa tlacatl tlen nechchicajqui nechilhui ma nijtlalana nopetl huan ma ninejnemi. </div>
<div class='p'>
<span class="verse" id="JN5_12">12&#160;</span>Huajca quitlajtlanijque: </div>
<div class='p'>―¿Ajqueya mitzilhui xijtlalana mopetl huan xinejnemi? </div>
<div class='p'>
<span class="verse" id="JN5_13">13&#160;</span>Pero yajaya tlen mococohuayaya ax quimatiyaya ajqueya quichicajtoya pampa Jesús quistejtoya huan nejnemiyaya ininhuaya nopa miyac tlacame tlen itztoyaj nepa. 
<span class="verse" id="JN5_14">14&#160;</span>Pero teipa Jesús quipanti nopa tlacatl ipan tohueyi israelita tiopa huan quiilhui: </div>
<div class='p'>―Xiquita, ya tiitztoc cuali. Huajca ayoc xitlajtlacolchihua para ax mitzajsis tlen más fiero. </div>
<div class='p'>
<span class="verse" id="JN5_15">15&#160;</span>Huan nopa tlacatl yajqui huan quinilhui nopa tlayacanca israelitame para elqui Jesús tlen quichicajtoya. 
<span class="verse" id="JN5_16">16&#160;</span>Huan yeca nopa tlayacanca israelitame pejque quitoquilijtinemij Jesús para quimictise pampa quichihuayaya tlamantli queja nopa ipan sábado quema tiisraelitame san timosiyajcahuaj. 
<span class="verse" id="JN5_17">17&#160;</span>Huan Jesús quinnanquili: </div>
<div class='p'>―NoTata, Toteco Dios noja tequiti hasta ama, huajca quinamiqui para na noja nitequitis. </div>
<div class='p'>
<span class="verse" id="JN5_18">18&#160;</span>Ica ya ni nopa tlayacanca israelitame más quinequiyayaj quimictise Jesús, pampa ax san quichicajtoya se tlacatl ipan sábado, pero ama quinotzqui Toteco Dios: “NoTata”, queja yajaya elisquía san se ica Toteco. </div>
<div class='s'>Itequihuejcayo Icone Toteco </div>
<div class='p'>
<span class="verse" id="JN5_19">19&#160;</span>Huajca Jesús quinilhui: “Nelía nimechilhuía, na tlen niIcone ax tleno hueli nijchihua noselti. Nijchihua san tlen niquita noTata quichihua. Nochi tlamantli tlen noTata quichihua, ya nopa na niIcone nojquiya nijchihua, 
<span class="verse" id="JN5_20">20&#160;</span>pampa noTata nechicnelía huan nechnextilía nochi tlen yajaya quichihua. Huan noTata nechnextilis tlamantli tlen noja más huejhueyi que ya ni tlen nijchijqui ama huan nelía inquisentlachilise. 
<span class="verse" id="JN5_21">21&#160;</span>Pampa queja noTata quintlalana huan quinyolitía tlacame tlen mictoque, na niIcone nojquiya niquinyolitis nopa tlacame tlen nijnequi. 
<span class="verse" id="JN5_22">22&#160;</span>Pero noTata ax quintlajtolsencahuas tlacame. Nechmacatoc na nopa tequitl para nitetlajtolsencahuas. 
<span class="verse" id="JN5_23">23&#160;</span>Quichijqui queja ni para nochi ma nechtlepanitaca ihuical queja quitlepanitaj noTata. Tlacame tlen ax nechtlepanitaj na niIcone, ax quitlepanitaj noTata tlen nechtitlantoc. </div>
<div class='p'>
<span class="verse" id="JN5_24">24&#160;</span>“Nelía nimechilhuía, intla se tlacatl quicaqui notlajtol huan quineltoca yajaya tlen nechtitlanqui, quipiyas yolistli yancuic para nochipa. Huan Toteco ax quema quitlatzacuiltis pampa yajaya ayoc yolmictoc. Ya panotoc tlen campa nochi mictoque hasta campa nochi quipiyaj yolistli para nochipa. 
<span class="verse" id="JN5_25">25&#160;</span>Nelía nimechilhuía, ajsis tonali, quena, ama ya ajsico nopa tonal quema tlacame tlen mictoque nechcaquise na tlen niIcone Toteco Dios. Huan inijuanti tlen nechtlacaquilise, yoltose. 
<span class="verse" id="JN5_26">26&#160;</span>Pampa queja noTata quipiya yolistli ipan ya huan hueli quinyolitis tlacame, nojquiya nechmacatoc ma nijpiya yolistli ipan na huan para niquinyolitis. 
<span class="verse" id="JN5_27">27&#160;</span>Huan nechmacatoc tequihuejcayotl para nitetlajtolsencahuas pampa na niitztoc niIcone tlen niMocuepqui Tlacatl. 
<span class="verse" id="JN5_28">28&#160;</span>Amo xinechsentlachilica ica tlen nimechilhuía. Ajsis se tonal nojquiya quema nochi tlacame tlen mictoque huan tlen quintlalpachojtoque, nechcaquise huan panquisase. 
<span class="verse" id="JN5_29">29&#160;</span>Tlacame tlen quichijtoque tlen cuali niquinyolitis huan itztose para nochipa, pero tlen quichijque tlen ax cuali niquinyolitis para quiselise tlatzacuiltilistli para nochipa. </div>
<div class='s'>Jesús yajaya Cristo </div>
<div class='p'>
<span class="verse" id="JN5_30">30&#160;</span>“Noselti ax tleno hueli nijchihua. Queja noTata nechnahuatía, niquintlajtolsencahua tlacame. Na nitetlajtolsencahua xitlahuac pampa ax nijchihua san tlen na nijnequi, nijchihua ipaquilis noTata tlen nechtitlantoc nica. 
<span class="verse" id="JN5_31">31&#160;</span>Intla san na nimechyolmelahua tlen na noselti, ax inquimatise intla melahuac notlajtol. 
<span class="verse" id="JN5_32">32&#160;</span>Pero itztoc seyoc tlen inmechyolmelahua ajqueya na huan nijmati para melahuac tlen ya quiijtohua tlen na. 
<span class="verse" id="JN5_33">33&#160;</span>Inquintitlanque tlacame ma yaca campa Juan para inquitlajtlanise tlen na. Huan yajaya inmechilhui tlen melahuac. 
<span class="verse" id="JN5_34">34&#160;</span>Pero ax nel hueyi ipati para se tlen san se tlacatl ma inmechilhui ajqueya na. Nimechilnamiquiltía tlen Juan inmechilhui para xijneltocaca tlen yajaya quiijto huan para queja nopa inmomaquixtise tlen imotlajtlacolhua. 
<span class="verse" id="JN5_35">35&#160;</span>Juan itztoya queja se tlahuili tlen tlahuiyaya huan tlatlanextiyaya. Huan para se tlalochtli inpaquiyayaj ica tlen inmechnextiliyaya. 
<span class="verse" id="JN5_36">36&#160;</span>Pero na nijchijtoc tlanescayotl tlen más inmechnextilis ajqueya na que itlajtol Juan, pampa noTata nechmacac para ma nijchihua huejhueyi tlanescayotl para nimechnextilis melahuac ya nechtitlantoc. 
<span class="verse" id="JN5_37">37&#160;</span>Nojquiya noTata tlen nechtitlantoc teyolmelahua para cuali tlen nijchihua. Pero ax quema inquiitztoque, niyon ax quema inquicactoque tlen ya quiijtohua. 
<span class="verse" id="JN5_38">38&#160;</span>Ax inquipiyaj itlajtol ipan imoyolo pampa ax innechneltocaj. Huan na niitztoc tlen ya inmechtitlanilijtoc. 
<span class="verse" id="JN5_39">39&#160;</span>Inmomachtíaj Itlajtol Toteco pampa inmoilhuíaj inquipiyase yolistli yancuic pampa inquipiyaj nopa amatl. Pero Itlajtol Toteco inmechilhuía tlen na. 
<span class="verse" id="JN5_40">40&#160;</span>Huan ax inquinequij innechneltocase para nimechmacasquía nopa yolistli yancuic para nochipa. </div>
<div class='p'>
<span class="verse" id="JN5_41">41&#160;</span>“Para na, ax ipati intla imojuanti intlacame innechhueyichihuaj o axtle, 
<span class="verse" id="JN5_42">42&#160;</span>pampa nijmati ax inquiicnelíaj Toteco. 
<span class="verse" id="JN5_43">43&#160;</span>Yonque na nihualajtoc ica itequihuejcayo noTata, ax innechselijque. Pero intla seyoc hualas ica san ya itequihuejcayo, quena, inquiselise. 
<span class="verse" id="JN5_44">44&#160;</span>¿Quejatza huelis innechneltocase? San inquitemohuaj para imohuampoyohua ma inmechtlepanitaca. Ax quema inmoilhuíaj tlaque monequi inquichihuase para ma inmechtlepanita Toteco huan itztoc san setzi Toteco. 
<span class="verse" id="JN5_45">45&#160;</span>Amo ximoilhuica nimechteilhuis iixpa noTata. Itlanahuatilhua Moisés tlen ipan inmotemachíaj para inmechmaquixtise, nopa tlanahuatili inmechteilhuise. 
<span class="verse" id="JN5_46">46&#160;</span>Pampa intla nelía inquineltocasquíaj itlajtol Moisés, innechneltocasquíaj na nojquiya pampa yajaya quiijcuilo tlen na. 
<span class="verse" id="JN5_47">47&#160;</span>Pero ax neli inquineltocaj tlen Moisés quiijcuilo, huajca ¿quejatza huelis inquineltocase tlen nimechilhuía?”  </div>
<div class='psalmlabel' id='JN6_0'> 6</div>
<div class='s'>Jesús quintlamacac macuili mil tlacame </div>
<div class='p'>
<span class="verse" id="JN6_1">1&#160;</span>Teipa Jesús apanoc nopa Hueyi Atl Galilea o Hueyi Atl Tiberias huan ajsito neca nali. 
<span class="verse" id="JN6_2">2&#160;</span>Huan quitoquilijque miyac tlacame pampa ya quiitztoyaj nopa chicahualnescayotl tlen quichijqui quema quinchicajqui cocoyani. 
<span class="verse" id="JN6_3">3&#160;</span>Huan Jesús huan tiimomachtijcahua titlejcoque ipan se tepetl huan yajaya mosehui tohuaya. 
<span class="verse" id="JN6_4">4&#160;</span>Huan monechcahuiyaya nopa israelita ilhuitl tlen itoca Pascua. 
<span class="verse" id="JN6_5">5&#160;</span>Huan yajaya quiitac nelmiyac tlacame ajsitihualayayaj campa tiitztoyaj huan huajca quitlajtlani Felipe: </div>
<div class='p'>―¿Canque tijcohuase tlen quicuase nochi ni tlacame? </div>
<div class='p'>
<span class="verse" id="JN6_6">6&#160;</span>Jesús quiijto ya ni san para quimatis tlaque quiijtosquía Felipe pampa ya quimatiyaya tlaque quichihuasquía para quintlamacas. 
<span class="verse" id="JN6_7">7&#160;</span>Huajca Felipe quinanquili: </div>
<div class='p'>―Intla se quipiyasquía itlaxtlahuil para ome ciento tonali tequitl, ax quiaxilisquía para ica tijcohuasquíaj pantzi para sesen inijuanti quicuasquíaj se quentzi. </div>
<div class='p'>
<span class="verse" id="JN6_8">8&#160;</span>Huajca Andrés, iicni Simón Pedro, tlen nojquiya eliyaya imomachtijca Jesús quiijto: </div>
<div class='p'>
<span class="verse" id="JN6_9">9&#160;</span>―Nica itztoc se oquichpil tlen quipiya ome pilmichtzitzi huan macuili pantzi, pero ya ni neltlahuel pilquentzi para nochi ni tlacame. </div>
<div class='p'>
<span class="verse" id="JN6_10">10&#160;</span>Huajca Jesús quiijto: </div>
<div class='p'>―Xiquinilhuica nochi ni tlacame ma mosehuica tlalchi. </div>
<div class='p'>Huan nopona oncayaya miyac sacapetlatl huan nochi nopa miyaqui tlacame mosehuijque. Huan san nopa tlacame tlen itztoyaj nopona eliyaya macuili mil. 
<span class="verse" id="JN6_11">11&#160;</span>Huan Jesús quiitzqui nopa macuili pantzi huan quitlascamatqui Toteco. Teipa techmajmacac tojuanti tiimomachtijcahua para ma tiquinmajmacaca ica nochi tlen mosehuijtoyaj. Huan nojquiya quichijqui ihuical ica nopa michime. Huan nochi nopa tlacame quicuajque nochi tlen quinequiyayaj. 
<span class="verse" id="JN6_12">12&#160;</span>Huan quema nochi ixhuitoyaj, Jesús techilhui tiimomachtijcahua: </div>
<div class='p'>―Xijsentilica nochi ne panpayaxtli huan ne michpayaxtli tlen mocajqui para ax tleno nenpolihuis. </div>
<div class='p'>
<span class="verse" id="JN6_13">13&#160;</span>Huajca tijpejpenque nochi panpayaxtli huan tijtemitijque majtlactli huan ome chiquihuitl ica tlen mocajqui tlen nopa macuili pantzi. 
<span class="verse" id="JN6_14">14&#160;</span>Huajca quema nopa tlacame quiitaque ni hueyi tlanextili quema Jesús quimiyaquili nopa pantzi, quiijtojque para nelía yajaya nopa tiocamanalojquetl tlen Toteco quiijto quititlanisquía ipan tlaltepactli. </div>
<div class='p'>
<span class="verse" id="JN6_15">15&#160;</span>Huan Jesús quimatqui para sequin inijuanti quinequiyayaj quiitzquise ica chicahualistli huan quitlalise queja inintlanahuatijca. Huajca sampa tlejcoc achi más huejcapa ipan tlamimili para itztos iselti. </div>
<div class='s'>Jesús nejnenqui aixco </div>
<div class='p'>
<span class="verse" id="JN6_16">16&#160;</span>Huan quema tlayohuatinemiyaya, tiimomachtijcahua Jesús titemoque hasta campa hueyi atl, 
<span class="verse" id="JN6_17">17&#160;</span>huan ticalajque ipan cuacanahua huan pejque tiapano ipan nopa hueyi atl para tiajsitij altepetl Capernaum. Ya tlayohuatoya huan Jesús aya ajsitoya campa tiitztoyaj. 
<span class="verse" id="JN6_18">18&#160;</span>Huan pejqui mojmolinía nopa hueyi atl pampa tlaajacayaya chicahuac. 
<span class="verse" id="JN6_19">19&#160;</span>Huan quema ya tijnejnemiltijtoyaj tocuacanahua queja se macuili o chicuase kilómetros ipan hueyi atl, tiquitaque ajsitihualayaya Jesús nejnemiyaya aixco huan timomajmatijque. 
<span class="verse" id="JN6_20">20&#160;</span>Pero yajaya techilhui: </div>
<div class='p'>―Najaya, amo ximomajmatica. </div>
<div class='p'>
<span class="verse" id="JN6_21">21&#160;</span>Huajca ica paquilistli tijselijque Jesús ipan tocuacanahua huan quema tlejcoc, nimantzi tiquitaque tiajsitoyaj ipan nopa tlali campa tijnequiyayaj tiajsitij. </div>
<div class='s'>Tlacame quitemojque Jesús </div>
<div class='p'>
<span class="verse" id="JN6_22">22&#160;</span>Huan tonili nochi nopa tlacame sampa mosentilijque ipan ne seyoc nali campa achtohui tiitztoyaj pampa quimatiyayaj tiimomachtijcahua tiquisque nopona san toseltitzi ipan cuacanahua huan Jesús ax quisqui tohuaya. Nojquiya quimatque ax oncayaya seyoc cuacanahua nepa para ipan quisas Jesús. Huajca quitemohuayayaj Jesús ipan ne nali campa tiquistejque. </div>
<div class='p'>
<span class="verse" id="JN6_23">23&#160;</span>Teipa ajsitoj nopona sequinoc pilcuacanahuajtzitzi tlen hualajtoyaj tlen altepetl Tiberias. Huan ajsitoj nechca campa Jesús quitlascamatqui iTata para nopa pantzi huan tetlamacac. 
<span class="verse" id="JN6_24">24&#160;</span>Huajca quema nopa tlacame quiitaque ax aquiyaya Jesús neca nali huan ax tiaquiyayaj tiimomachtijcahua, inijuanti tlejcoque ipan nopa pilcuacanahuajtzitzi tlen ajsitoyaj huan hualajque hasta nica nali campa altepetl Capernaum campa tiitztoyaj para quitemose Jesús. </div>
<div class='s'>Jesús yajaya nopa tlacualistli tlen temaca yolistli </div>
<div class='p'>
<span class="verse" id="JN6_25">25&#160;</span>Huan quema inijuanti ajsicoj ni nali hueyi atl, quipantijque Jesús huan quitlajtlanijque: </div>
<div class='p'>―Tlamachtijquetl, ¿quemaya tiajsico nicani? </div>
<div class='p'>
<span class="verse" id="JN6_26">26&#160;</span>Huan Jesús quinnanquili: </div>
<div class='p'>―Nelía nimechilhuía, san innechtemohuaj pampa inquicuajque pantzi huan inixhuique cuali. Ax innechtemohuaj pampa inquimachilijque nimechnextiliyaya ajqueya na ica nopa huejhueyi tlanescayotl. 
<span class="verse" id="JN6_27">27&#160;</span>Amo tlahuel ximocuatotonica san para inquitlanise tlacualistli tlen inquicuase mojmostla huan tlen nimantzi tlami. Más cuali ximocuatotonica para inquipantise nopa tlacualistli tlen huejcahuas huan tlen inmechmacas yolistli yancuic para nochipa tlen na tlen niMocuepqui Tlacatl huelis nimechmacas. Pampa noTata, Toteco Dios, nechtequimacatoc ya nopa ma nijchihua. </div>
<div class='p'>
<span class="verse" id="JN6_28">28&#160;</span>Huajca quitlajtlanijque: </div>
<div class='p'>―¿Tlaque monequi tijchihuase intla tijnequij tijchihuase tlen Toteco quinequi? </div>
<div class='p'>
<span class="verse" id="JN6_29">29&#160;</span>Huan Jesús quinnanquili: </div>
<div class='p'>―Ya ni tlen Toteco quinequi xijchihuaca. Quinequi xinechneltocaca pampa yajaya nechtitlantoc. </div>
<div class='p'>
<span class="verse" id="JN6_30-31">30-31&#160;</span>Huan inijuanti sampa quiilhuijque: </div>
<div class='p'>―Quema tijchihuas más tlanescayotl para tiquitase, huajca timitzneltocase. ¿Huelis titechtlamacas queja Moisés huejcajquiya quintlamacayaya tohuejcapan tatahua mojmostla ipan nopa huactoc tlali campa ax tleno eli? Pampa ijcuilijtoc ipan nopa amatl para ya quinmacac tlacualistli tlen huetzqui tlen elhuicac. </div>
<div class='p'>
<span class="verse" id="JN6_32">32&#160;</span>Huan Jesús quinilhui: </div>
<div class='p'>―Nelía nimechilhuía, ax yajaya Moisés tlen quinmacac nopa tlacualistli tlen huetzqui tlen elhuicac. NoTata, quena, ya quinmacac. Quena, yajaya temaca nopa tlacualistli tlen nelía temachtli huan tlen huala elhuicac. 
<span class="verse" id="JN6_33">33&#160;</span>Pampa nopa tlacualistli tlen Toteco temaca eltoc na tlen nitemoc tlen elhuicac huan niquinmaca yolistli yancuic tlen itztoque ipan tlaltepactli </div>
<div class='p'>
<span class="verse" id="JN6_34">34&#160;</span>Huajca inijuanti quiilhuijque: </div>
<div class='p'>―Tate, xitechmaca nopa tlacualistli mojmostla. </div>
<div class='p'>
<span class="verse" id="JN6_35">35&#160;</span>Huan Jesús quinilhui: </div>
<div class='p'>―Na nieltoc nopa tlacualistli tlen nitemaca yolistli yancuic para nochipa. Aqui hualas campa na huan nechneltocas, ax tleno más quitemos pampa ipan iyolo ayoc mayanas, niyon ayoc amiquis. 
<span class="verse" id="JN6_36">36&#160;</span>Pero queja nimechilhui, yonque inquiitztoque tlen nihueli nijchihua, ax innechneltocaj. 
<span class="verse" id="JN6_37">37&#160;</span>Nochi tlacame tlen noTata quintlapejpenijtoc para nechmacas, hualase campa na, huan tlen hualase campa na, na ax quema niquincuepas. 
<span class="verse" id="JN6_38">38&#160;</span>Ax nihualtemoc tlen elhuicac para nijchihuas nopaquilis. Nihualtemoc para nijchihuas tlen noTata quinequi pampa ya nechtitlanqui. 
<span class="verse" id="JN6_39">39&#160;</span>Huan ya ni ipaquilis noTata tlen nechtitlantoc, quinequi para axaca ma nijpolos tlen nechmacatoc. Yajaya quinequi para nochi ma niquinyolitis quema ajsis itlamiya tonali. 
<span class="verse" id="JN6_40">40&#160;</span>Huan ya ni ipaquilis noTata. Quinequi nochi tlacame tlen quimachilise para na niIcone huan nechneltocase, ma quipiyaca yolistli yancuic para nochipa. Huan quinequi ma niquinyolitis quema ajsis itlamiya tonali. </div>
<div class='p'>
<span class="verse" id="JN6_41">41&#160;</span>Quema Jesús quinilhui para yajaya nopa tlacualistli tlen hualtemoc tlen elhuicac, miyac israelitame pejque quiijilnamiquij, 
<span class="verse" id="JN6_42">42&#160;</span>huan quiijtojque: </div>
<div class='p'>―¿Quejatza hueli quiijtohua hualtemoc tlen elhuicac? Yajaya Jesús, icone José. Tiquixmatij itata huan inana nojquiya. </div>
<div class='p'>
<span class="verse" id="JN6_43">43&#160;</span>Huajca Jesús quinilhui: </div>
<div class='p'>―Amo xinechijilnamiquica se ica seyoc. 
<span class="verse" id="JN6_44">44&#160;</span>Axaca hueli nechtoquilis ica iselti. San noTata tlen nechtitlanqui huelis quiyoltilanas se tlacatl para ma nechtoquili. Huan tlen nechtoquilis, nijyolitis ipan itlamiya tonali. 
<span class="verse" id="JN6_45">45&#160;</span>Ijcuilijtoc ipan nopa amatl tlen itiocamanalojcahua Toteco quiijcuilojque campa quiijtohua: ‘Toteco quinmachtis nochi inijuanti.’ Huan huajca nochi inijuanti tlen quicaquij tlen noTata quinilhuía ipan ininyolo huan quimachilíaj, nechtoquilise. </div>
<div class='p'>
<span class="verse" id="JN6_46">46&#160;</span>“Axaca quiitztoc noTata, Toteco Dios, san na tlen nihualtemoc tlen campa itztoc. 
<span class="verse" id="JN6_47">47&#160;</span>Nelía nimechilhuía, intla se tlacatl nechneltocas, quipiyas yolistli yancuic para nochipa. 
<span class="verse" id="JN6_48">48&#160;</span>Na niitztoc nopa tlacualistli tlen temaca yolistli. 
<span class="verse" id="JN6_49">49&#160;</span>Inmohuejcapan tatahua mijque yonque quicuajque nopa tlacualistli tlen huetzqui tlen elhuicac ipan nopa huactoc tlali. 
<span class="verse" id="JN6_50">50&#160;</span>Na niitztoc nopa tlacualistli tlen hualtemoc tlen elhuicac huan intla se nechselis na queja niitlacualis, yajaya quipiyas yolistli yancuic para nochipa. 
<span class="verse" id="JN6_51">51&#160;</span>Na niitztoc nopa tlacualistli tlen yoltoc huan tlen temaca yolistli yancuic para nochipa huan nihualtemoc tlen elhuicac. Intla se quicuas ni tlacualistli, yajaya itztos para nochipa. Huan ni tlacualistli eltoc notlacayo tlen nitemacas para tlacame ipan ni tlaltepactli ma yoltojca para nochipa.” </div>
<div class='p'>
<span class="verse" id="JN6_52">52&#160;</span>Huajca nopa israelitame pejque moijilhuíaj huan quiijtohuaj se ica seyoc: </div>
<div class='p'>―¿Quejatza huelis techmacas itlacayo para tijcuase? </div>
<div class='p'>
<span class="verse" id="JN6_53">53&#160;</span>Huajca Jesús quinilhui: </div>
<div class='p'>―Nelía nimechilhuía na niMocuepqui Tlacatl. Huan intla ax innechselise queja elisquía inquicuase nonacayo huan inquiise noeso, ax inquipiyase nopa yolistli tlen yancuic. 
<span class="verse" id="JN6_54">54&#160;</span>Yajaya tlen nechselis queja se tlen quicuas nonacayo huan quiis noeso quipiyas yolistli yancuic para nochipa huan nijyolitis ipan itlamiya tonali. 
<span class="verse" id="JN6_55">55&#160;</span>Pampa nonacayo eltoc nopa tlacualistli tlen nelnelía huan noeso nopa tlaili tlen nelía. 
<span class="verse" id="JN6_56">56&#160;</span>Huan ajqueya quicuas nonacayo huan quiis noeso huan nechselis queja niitlacualis, yajaya senitztos ipan noyolo huan na nisenitztos ipan iyolo. 
<span class="verse" id="JN6_57">57&#160;</span>NoTata tlen yoltoc nechtitlantoc huan na niyoltoc pampa nechmaca ichicahualis. Quej nopa nojquiya ajqueya nechselis queja niitlacualis, yoltos pampa nijmacas nochicahualis. 
<span class="verse" id="JN6_58">58&#160;</span>Na niitztoc nopa tlacualistli tlen hualtemoc tlen elhuicac. Ax nieltoc queja nopa tlacualistli tlen imohuejcapan tatahua quicuajque huan ax quipantijque nopa yolistli para nochipa. Nochi tlen nechselise queja niinintlacualis, quena, itztose para nochipa. </div>
<div class='p'>
<span class="verse" id="JN6_59">59&#160;</span>Huan Jesús tlamachti ya ni ipan israelita tiopamitl ipan altepetl Capernaum. </div>
<div class='s'>Tlajtoli tlen yolistli para nochipa </div>
<div class='p'>
<span class="verse" id="JN6_60">60&#160;</span>Huajca sequin imomachtijcahua Jesús quicajque tlen quinilhuijtoya, huan quiijtojque para nelía ohui itlajtol huan axaca hueli quimachilía. </div>
<div class='p'>
<span class="verse" id="JN6_61">61&#160;</span>Huajca Jesús quimatqui para sequin imomachtijcahua quiijilnamiquiyayaj huan quinilhui: </div>
<div class='p'>―¿Ama inquiohuimatij para inquimachilise tlen niquijtohua? 
<span class="verse" id="JN6_62">62&#160;</span>Miyac más inquiohuimatise quema innechitase na, tlen niMocuepqui Tlacatl, nitlejcos elhuicac campa niitztoya achtohuiya. 
<span class="verse" id="JN6_63">63&#160;</span>Niquijto para san Itonal Toteco huelis temacas yolistli yancuic tlen ax quema tlamis. Intla se quicuasquía tlen nelía nonacayo, ax quimacas yolistli. Nimechilhuijtoc ni tlajtoli para xijmachilica ipan imotonaltzitzi pampa ipan imotonaltzitzi notlajtol inmechmacas yolistli yancuic para nochipa. 
<span class="verse" id="JN6_64">64&#160;</span>Pero sequin imojuanti aya innechneltocaj. </div>
<div class='p'>Ipan ipejya Jesús ipa quimatiyaya ajqueya ax quineltocasquía huan ajqueya quitemactilisquía. 
<span class="verse" id="JN6_65">65&#160;</span>Huan Jesús quinilhui: </div>
<div class='p'>―Ya nimechilhuijtoc axaca huelis nechtoquilis intla noTata ax quiyoltilanas para ma nechneltoca. </div>
<div class='p'>
<span class="verse" id="JN6_66">66&#160;</span>Huan yeca miyac tlacame tlen nejnemiyayaj ihuaya Jesús quistejque huan ayoc yajque ihuaya. 
<span class="verse" id="JN6_67">67&#160;</span>Huajca Jesús techtlajtlani nochi timajtlactli huan ome tiimomachtijcahua: </div>
<div class='p'>―¿Nojquiya inquinequij innechtlahuelcahuase imojuanti? </div>
<div class='p'>
<span class="verse" id="JN6_68">68&#160;</span>Huan Simón Pedro quinanquili: </div>
<div class='p'>―Tohueyiteco, san tlapic elisquía intla seyoc tijtoquilisquíaj. San ta titlamachtía nopa tlajtoli tlen hueli quinmaca yolistli yancuic para nochipa nopa tlacame tlen quineltocaj. 
<span class="verse" id="JN6_69">69&#160;</span>Huan timitzneltocatoque huan cuali tijmatij ta tlen titlatzejtzeloltic. TiIcone Toteco Dios, yajaya tlen itztoc para nochipa. </div>
<div class='p'>
<span class="verse" id="JN6_70">70&#160;</span>Huan Jesús quinnanquili: </div>
<div class='p'>―Na nimechtlapejpenijtoc inmajtlactli huan ome, pero se tlen imojuanti nelía iaxca Axcualtlacatl. </div>
<div class='p'>
<span class="verse" id="JN6_71">71&#160;</span>Jesús techcamahuiyaya tlen Judas Iscariote icone Simón pampa teipa quitemactilis yonque Judas itztoya se tlen timajtlactli huan ome tiimomachtijcahua.  </div>
<div class='psalmlabel' id='JN7_0'> 7</div>
<div class='s'>Iicnihua Jesús ax quineltocaque </div>
<div class='p'>
<span class="verse" id="JN7_1">1&#160;</span>Teipa Jesús nejnemiyaya campa hueli ipan estado Galilea campa ejqui. Ax quinejqui yas estado Judea pampa nepa nopa tlayacanca israelitame quinequiyayaj quimictise. 
<span class="verse" id="JN7_2">2&#160;</span>Ya ajsitihualayaya nopa israelita ilhuitl quema nochi tiisraelitame tijsencahuaj pilxajcaltzitzi para ipan tiitztose huan tijtlascamatij Toteco para nopa pixquistli tlen techmacac. 
<span class="verse" id="JN7_3">3&#160;</span>Huan iicnihua Jesús quihuihuiitaque huan quiilhuijque: </div>
<div class='p'>―Amo ximocahua nica. Xiya estado Judea para motlatoquilijcahua nopona huelis quiitase nopa tlanescayotl tlen tijchihua. 
<span class="verse" id="JN7_4">4&#160;</span>Axaca mocahua campa ixtacatzi intla quinequi nochi tlacame ma quiixmatica queja ta tijnequi. Intla nelnelía tihueli tijchihua huejhueyi chicahualnescayotl, ximonextiti iniixpa nochi nopa miyac tlacame tlen itztose ipan nopa ilhuitl. </div>
<div class='p'>
<span class="verse" id="JN7_5">5&#160;</span>Iicnihua quiijtojque ya ni pampa niyon inijuanti, ax quineltocayayaj. 
<span class="verse" id="JN7_6">6&#160;</span>Huajca Jesús quinilhui: </div>
<div class='p'>―Aya ajsi nopa tonal tlen Toteco quiixtlalijtoc para nimonextiti nepa. Para imojuanti, hueli inyase tlen hueli tonal. 
<span class="verse" id="JN7_7">7&#160;</span>Tlacame tlen ni tlaltepactli ax inmechcocolíaj. Pero tlen ax quiixmatij Toteco nechcocolíaj pampa niquinyolmelahua tlen ax cuali quichihuaj. 
<span class="verse" id="JN7_8">8&#160;</span>Xitlayacanaca campa nopa ilhuitl pampa aya ajsi hora para niyas na. </div>
<div class='p'>
<span class="verse" id="JN7_9">9&#160;</span>Quema Jesús quinilhuijtoya iicnihua ya ni, noja mocajqui quentzi más ipan estado Galilea. </div>
<div class='s'>Jesús tlamachti ipan nopa ilhuitl </div>
<div class='p'>
<span class="verse" id="JN7_10">10&#160;</span>Huan quema iicnihua ya yajtoyaj, Jesús nojquiya quisqui para yas ipan nopa ilhuitl. Pero ax yajqui ininhuaya nopa miyac tlacame, san ixtaca yajqui. 
<span class="verse" id="JN7_11">11&#160;</span>Huan nopa israelita tlayacanani quitemohuayayaj Jesús ipan ilhuitl huan tetlajtlaniyayaj: </div>
<div class='p'>―¿Canque itztoc nopa tlacatl? </div>
<div class='p'>
<span class="verse" id="JN7_12">12&#160;</span>Huan miyac tlacame quiijilnamictinemiyayaj Jesús se ica seyoc. Sequin quiijtohuayayaj: “Yajaya se cuali tlacatl.” Sequinoc quiijtohuayayaj: “Yajaya ax cuali, san tlacajcayahua.” 
<span class="verse" id="JN7_13">13&#160;</span>Huan axaca quinequiyaya camatis cuali tlen Jesús tlamiyacapa, pampa quinimacasiyayaj nopa tlayacanani tlen israelitame. </div>
<div class='p'>
<span class="verse" id="JN7_14">14&#160;</span>Huan quema noja polihuiyaya tlajco nopa ilhuitl, Jesús tlejcoc tlachiquiltipa hasta campa nopa hueyi tiopamitl huan pejqui tlamachtía. 
<span class="verse" id="JN7_15">15&#160;</span>Huan nopa tlayacanca israelitame san quisentlachiliyayaj huan quiijtohuayayaj se ica seyoc: </div>
<div class='p'>―¿Quejatza más tlalnamiqui ni Jesús que sequinoc huan ax momachtijtoc? </div>
<div class='p'>
<span class="verse" id="JN7_16">16&#160;</span>Huan Jesús quinnanquili: </div>
<div class='p'>―Ax nitlamachtía san tlen na nimoilhuía. Nitlamachtía tlen quiijtohua noTata tlen nechtitlantoc. 
<span class="verse" id="JN7_17">17&#160;</span>Intla se tlacatl quinequi quichihuas ipaquilis noTata, quimatis intla nitlamachtía tlen Toteco itlajtol o san na notlajtol. 
<span class="verse" id="JN7_18">18&#160;</span>Se tlen san camati tlen ya moilhuía iselti quinequi para sequinoc ma quihueyichihuaca. Pero na nijnequi nijhueyichihuas yajaya tlen nechtitlantoc. Huan niquijtohua tlen melahuac huan ax quema niistlacati. </div>
<div class='p'>
<span class="verse" id="JN7_19">19&#160;</span>“Moisés inmechmacac nopa tlanahuatili, pero niyon se imojuanti ax inquitoquilíaj nopa tlanahuatili pampa inquinequij innechmictise.” </div>
<div class='p'>
<span class="verse" id="JN7_20">20&#160;</span>Huan nopa tlacame quinanquilijque: </div>
<div class='p'>―Ta tijpiya se iajacayo Axcualtlacatl. Axaca quinequi mitzmictis. </div>
<div class='p'>
<span class="verse" id="JN7_21">21&#160;</span>Huan Jesús quinilhui: </div>
<div class='p'>―Quema nijchicajqui nopa tlacatl ipan sábado nopa tonal para timosiyajcahuase, innechsentlachilijque pampa inquiijtojque nitequitiyaya. 
<span class="verse" id="JN7_22">22&#160;</span>Pero Moisés inmechmachti para xijtequica nopa tlanescayotl tlen itoca circuncisión ipan ipiltlacayo se piloquichpiltzi quema quipiya chicueyi tonali tlacajtoc. (Yonque ax pejqui ni tlamantli ica Moisés pampa tohuejcapan tatahua ya ipa quichihuayayaj quema Moisés aya tlacatiyaya.) 
<span class="verse" id="JN7_23">23&#160;</span>Huan quema ajsis ichicueyi tonal se oquichpil ipan sábado, nojquiya intequitij pampa inquitequilíaj nopa tlanescayotl. Huan queja nopa monequi para inquitoquilise itlanahuatil Moisés, pero ¿para tlen innechcocolíaj pampa nijchicajqui nopa tlacatl ipan sábado? 
<span class="verse" id="JN7_24">24&#160;</span>Amo nimantzi xijteilhuica se tlacatl pampa san nesi quichijtoc tlen ax cuali. Achtohui xijmatica cuali intla melahuac para queja nopa huelis inquitlajtolsencahuase xitlahuac. </div>
<div class='s'>Jesús quinilhui campa hualajqui </div>
<div class='p'>
<span class="verse" id="JN7_25">25&#160;</span>Sequin nopa tlacame tlen ejque altepetl Jerusalén pejque quiijtohuaj: </div>
<div class='p'>―¿Ax ya ne Jesús tlen nopa israelita tequihuejme quinequij quimictise? 
<span class="verse" id="JN7_26">26&#160;</span>Xiquitaca, moquetza nepa huan camati iniixpa nochi ni tlacame. ¿Para tlen ax tleno quiijtohuaj nopa tequihuejme? ¿Huelis inijuanti ya quimatij para yajaya nopa Cristo tlen Toteco quiijto techtitlanilisquía? </div>
<div class='p'>Huan sequinoc quiijtohuayayaj: </div>
<div class='p'>
<span class="verse" id="JN7_27">27&#160;</span>―Pero tojuanti tijmatij campa ejqui ni Jesús. Huan quema Cristo hualas tlen Toteco techtitlanilis, axaca quimatis campa hualajqui. </div>
<div class='p'>
<span class="verse" id="JN7_28">28&#160;</span>Huajca Jesús tlen tlamachtiyaya ipan nopa hueyi tiopamitl camatqui chicahuac huan quinilhui: </div>
<div class='p'>―Inquiijtohuaj innechixmatij huan inquimatij campa niejqui. Pero ax nihualajqui san pampa na nijnejqui. Yajaya tlen nelía temachtli nechtitlantoc, huan imojuanti ax inquiixmatij. 
<span class="verse" id="JN7_29">29&#160;</span>Na quena, niquixmati pampa niitztoya ihuaya huan yajaya nechtitlantoc. </div>
<div class='p'>
<span class="verse" id="JN7_30">30&#160;</span>Huajca sequin nopa tlacame quinequiyayaj quiitzquise Jesús para quitzacuase, pero axaca huelqui quiitzqui pampa noja aya ajsiyaya nopa hora tlen Toteco quiixquetztoya para quiitzquise. 
<span class="verse" id="JN7_31">31&#160;</span>Huan miyac nopa tlacame tlen itztoyaj nepa quineltocaque para Jesús eliyaya nopa Cristo huan yeca quiijtojque: </div>
<div class='p'>―Ijcuilijtoc para quema nopa Cristo hualas quichihuas huejhueyi tlanescayotl. Pero axaca huelis quichihuas chicahualnescayotl tlen más huejhueyi que ni Jesús quichihua. Huajca nelía ni Jesús yajaya Cristo. </div>
<div class='s'>Nopa fariseos quintitlanque policías ma quihuicase Jesús quitzacuatij </div>
<div class='p'>
<span class="verse" id="JN7_32">32&#160;</span>Quema nopa fariseos quicajque tlen nochi tlacame quiijtohuayayaj tlen Jesús, inijuanti huan nopa tlayacanca totajtzitzi quinnahuatijque ma yaca policías tlen nopa tiopamitl para ma quiitzquitij huan ma quitzacuatij. 
<span class="verse" id="JN7_33">33&#160;</span>Huan Jesús noja quincamahuiyaya nopa tlacame huan quinilhui: </div>
<div class='p'>―Noja nimocahuas imohuaya se quentzi más tonali huan teipa nimocuepas campa itztoc yajaya tlen nechtitlantoc. 
<span class="verse" id="JN7_34">34&#160;</span>Innechtemose pero ax huelis innechpantise. Huan campa na niitztoti ax huelis inyase. </div>
<div class='p'>
<span class="verse" id="JN7_35">35&#160;</span>Huajca nopa israelitame pejque quiijtohuaj se ica seyoc: </div>
<div class='p'>―¿Canque yas huan ax huelis tiyase, niyon ax tijpantise? ¿Huelis yas campa nopa israelitame tlen mosemantoque huejca campa tlacame camatij griego? ¿Huelis quinmachtiti nojquiya nopa griego tlacame? 
<span class="verse" id="JN7_36">36&#160;</span>¿Tlaque quiijtosnequi quema yajaya quiijtohua para tijtemose, pero ax huelis tijpantise? ¿Campa itztoti ax huelis tiyase? Ax tijmachilíaj tlaque quiijtosnequi. </div>
<div class='s'>Miyac atemitl tlen temacaj yolistli yancuic </div>
<div class='p'>
<span class="verse" id="JN7_37">37&#160;</span>Ipan itlamiya tonal nopa ilhuitl, nopa tonal tlen más hueyi, Jesús moquetzqui tlatlajco nochi nopa tlacame huan camatqui chicahuac. Huan quinilhui: </div>
<div class='p'>―Intla se amiqui ipan iyolo, ma huala campa na ma atliqui. 
<span class="verse" id="JN7_38">38&#160;</span>Yajaya tlen nechneltocas quipiyas miyac atemitl ipan iyolo campa quisas atl tlen temacas yolistli yancuic para nochipa. Quej nopa ijcuilijtoc ipan Itlajtol Toteco. </div>
<div class='p'>
<span class="verse" id="JN7_39">39&#160;</span>Jesús quiijto ya ni pampa moilhuiyaya tlen teipa panosquía quema Itonal Toteco calaquisquía ipan tlacame tlen quineltocasquíaj. Pero quiijto ya ni quema noja polihuiyaya para ajsis Itonal Toteco ipan tlaltepactli pampa Jesús aya mocuepayaya elhuicac campa Toteco quihueyitlalisquía. </div>
<div class='s'>Motlajcoxelojque nopa tlacame </div>
<div class='p'>
<span class="verse" id="JN7_40">40&#160;</span>Sequin nopa tlacame tlen quicajque tlen quiijto Jesús quiijtohuayayaj para yajaya temachtli eliyaya nopa tiocamanalojquetl tlen Toteco techtitlanilisquía. 
<span class="verse" id="JN7_41">41&#160;</span>Huan sequinoc quiijtohuayayaj para Jesús eliyaya nopa Cristo tlen Toteco quiijto techtitlanilisquía. Pero sequinoc quiijtohuayayaj para Jesús ax huelis elis nopa Cristo pampa nopa Cristo ax hualasquía ipan estado Galilea. 
<span class="verse" id="JN7_42">42&#160;</span>Quiijtohuayayaj para Itlajtol Toteco quiijtohua Cristo elis se iteipa ixhui nopa hueyi tlanahuatijquetl David tlen huejcajquiya itztoya huan Cristo tlacatis ipan Belén, ialtepe David. 
<span class="verse" id="JN7_43">43&#160;</span>Huajca queja ni tlacame moxejxelojque ica tlen moilhuijque tlen Jesús. 
<span class="verse" id="JN7_44">44&#160;</span>Huan sequin quinequiyayaj quiitzquise huan quitzacuase, pero ax quichijque. </div>
<div class='s'>Nopa tequihuejme ax quineltocaque Jesús </div>
<div class='p'>
<span class="verse" id="JN7_45">45&#160;</span>Huan nopa policías tlen tiopamitl mocuepque campa itztoyaj nopa fariseos huan nopa tlayacanca totajtzitzi. Huan nopa tequihuejme quintlajtlanijque nopa policías: </div>
<div class='p'>―¿Para tlen ax inquihualicaque Jesús? </div>
<div class='p'>
<span class="verse" id="JN7_46">46&#160;</span>Huan nopa policías tlen tiopa quiijtojque: </div>
<div class='p'>―Ax quema tijcactoque se tlacatl tlen camati nelía cuali queja ya camati. </div>
<div class='p'>
<span class="verse" id="JN7_47">47&#160;</span>Huajca nopa fariseos quiijtojque: </div>
<div class='p'>―¿Yajaya inmechcajcayajtoc nojquiya? 
<span class="verse" id="JN7_48">48&#160;</span>Niyon se israelita tequihue huan niyon se fariseo ax quineltoca. 
<span class="verse" id="JN7_49">49&#160;</span>Pero ni miyac tlacame tlen quitoquilíaj, ax tleno quimatij tlen itlanahuatil Moisés. Huajca nochi ma mocuapoloca. </div>
<div class='p'>
<span class="verse" id="JN7_50">50&#160;</span>Huan Nicodemo tlen achtohuiya quicamahuito Jesús ica tlayohua itztoya se tlen nopa fariseos huan quinilhui nopa sequinoc: </div>
<div class='p'>
<span class="verse" id="JN7_51">51&#160;</span>―Totlanahuatil ax techcahuilíaj ma tijtlatzacuiltica se tlacatl intla ax tijtlacaquilise tlen quiijtohua para tijmatise intla nelía quipiya tlajtlacoli. </div>
<div class='p'>
<span class="verse" id="JN7_52">52&#160;</span>Huajca nopa sequinoc quiilhuijque: </div>
<div class='p'>―Nesi queja ta nojquiya tiehua estado Galilea campa itztoque tlacame tlen huihuitique. Xijpohua Itlajtol Toteco huan tiquitas ax quema motlalantoc se tiocamanalojquetl tlen ehua Galilea. </div>
<div class='p'>
<span class="verse" id="JN7_53">53&#160;</span>Huan sesen inijuanti yajque ininchajchaj.  </div>
<div class='psalmlabel' id='JN8_0'> 8</div>
<div class='s'>Se sihuatl tlen tlacanenqui </div>
<div class='p'>
<span class="verse" id="JN8_1">1&#160;</span>Pero Jesús yajqui ipan se tepetl tlen itoca Olivo, 
<span class="verse" id="JN8_2">2&#160;</span>huan tonili ijnaltzi mocuepqui campa nopa hueyi tiopamitl ipan Jerusalén. Huan hualajque miyac tlacame campa Jesús huan ya mosehui huan pejqui quinmachtía. 
<span class="verse" id="JN8_3">3&#160;</span>Huajca nopa tlamachtiani tlen itlanahuatil Moisés huan nopa fariseos quihualicaque se sihuatl tlen quipantijque quichihuayaya tlen hueli ihuaya se tlacatl tlen ax ihuehue. Huan quiquetzque nopa sihuatl tlatlajco nopa tlacame iixpa Jesús. 
<span class="verse" id="JN8_4">4&#160;</span>Huan quiilhuijque Jesús: </div>
<div class='p'>―Tlamachtijquetl, tijpantijque ni sihuatl quichihuayaya tlen hueli ica se tlacatl tlen ax ihuehue. 
<span class="verse" id="JN8_5">5&#160;</span>Itlanahuatilhua Moisés technahuatía ma tiquinmictica ni tlamantli sihuame ica tetl. Huan ta, ¿quejatza tiquijtohua? </div>
<div class='p'>
<span class="verse" id="JN8_6">6&#160;</span>Quitlajtlanijque Jesús ya ni para quimasiltise huan para huelis quiteilhuise intla ax quineltocasquía itlanahuatil Moisés. Huajca Jesús molocotzsehui huan tlajcuilo ipan tlali ica se imacpil. 
<span class="verse" id="JN8_7">7&#160;</span>Pero inijuanti noja quitlajtlaniyayaj quejatza quiijtosquía. Huajca Jesús moquetzqui huan quiijto: </div>
<div class='p'>―Cualtitoc. Nopa tlacatl tlen ax quema tlajtlacolchijtoc achtohui ma quimajcahuili se tetl. </div>
<div class='p'>
<span class="verse" id="JN8_8">8&#160;</span>Huan sampa molocotzsehui huan tlajcuilo ipan tlali. 
<span class="verse" id="JN8_9">9&#160;</span>Huan quema inijuanti tlen quiteilhuiyayaj nopa sihuatl quicajque tlen Jesús quiijto, pejque yajtiyohuij sesentzitzi. Achtohui yajqui tlen más huehuentzi huan teipa sesentzitzi yajtiyajque hasta san nopa sihuatl mocajqui iixpa Jesús. 
<span class="verse" id="JN8_10">10&#160;</span>Huajca Jesús moquetzqui huan quiilhui: </div>
<div class='p'>―¿Canque itztoque tlen mitzteilhuiyayaj? ¿Axaca tlen quinequi mitztepachos? </div>
<div class='p'>
<span class="verse" id="JN8_11">11&#160;</span>Huan nopa sihuatl quiijto: </div>
<div class='p'>―Axtle, tate, axaca aqui. </div>
<div class='p'>Huajca Jesús quiijto: </div>
<div class='p'>―Niyon na ax nimitzteilhuía. Xiya huan ayoc xitlajtlacolchihua. </div>
<div class='s'>Jesús yajaya nopa tlahuili ipan ni tlaltepactli </div>
<div class='p'>
<span class="verse" id="JN8_12">12&#160;</span>Sampayano Jesús quincamahui nopa tlacame tlen quiyahualojtoyaj huan quinilhui: </div>
<div class='p'>―Na niitztoc queja nopa tlahuili ipan ni tlaltepactli huan nitetlahuilía ipan teyolo. Tlen nechtoquilise ayoc quipiyase tzintlayohuilotl ipan ininyolo pampa quipiyase nopa tlahuili tlen temaca yolistli tlen yancuic. </div>
<div class='p'>
<span class="verse" id="JN8_13">13&#160;</span>Huajca nopa fariseos quiilhuijque: </div>
<div class='p'>―Ticamati tlen ta moselti huan huajca ax melahuac motlajtol. </div>
<div class='p'>
<span class="verse" id="JN8_14">14&#160;</span>Pero Jesús quinnanquili: </div>
<div class='p'>―Yonque nimechilhuía tlen na, melahuac tlen niquijtohua pampa nijmati campa nihualajqui huan campa niyas. Pero ax inquimatij campa nihualajqui huan campa niyas teipa. 
<span class="verse" id="JN8_15">15&#160;</span>Intetlajtolsencahuaj queja momajtoque tlacame. Na axaca nijtlajtolsencahua amantzi. 
<span class="verse" id="JN8_16">16&#160;</span>Pero intla nitetlajtolsencahuasquía, nijchihuasquía xitlahuac pampa ax san na nijchihua, pero nitetlajtolsencahuasquía ihuaya noTata tlen nechtitlantoc. 
<span class="verse" id="JN8_17">17&#160;</span>Ipan imotlanahuatil ijcuilijtoc intla itztoque ome tlen quiitztoque tlen panoc huan quiijtohuaj san se tlamantli, huajca xiquitaca para temachtli tlen quiijtohuaj. 
<span class="verse" id="JN8_18">18&#160;</span>Ama nimechilhuía tlen na huan nojquiya noTata tlen nechtitlantoc inmechilhuía tlen na, huajca temachtli tlen tiome timechyolmelahuaj. </div>
<div class='p'>
<span class="verse" id="JN8_19">19&#160;</span>Huan inijuanti quitlajtlanijque: </div>
<div class='p'>―¿Canque itztoc motata? </div>
<div class='p'>Huan Jesús quinnanquili: </div>
<div class='p'>―Imojuanti ax innechixmatij huan ax inquiixmatij noTata. Intla innechixmatisquíaj, nojquiya inquiixmatisquíaj noTata. </div>
<div class='p'>
<span class="verse" id="JN8_20">20&#160;</span>Nochi ni tlajtoli Jesús quinmachti ipan nopa hueyi tiopan calijtic nechca campa tlacame temacaj inintomi para tiopamitl. Huan axaca quiitzqui pampa aya ajsiyaya ihora para quiitzquise. </div>
<div class='s'>Imojuanti ax huelis inyase campa na niyas </div>
<div class='p'>
<span class="verse" id="JN8_21">21&#160;</span>Huan Jesús sampa quinilhui: </div>
<div class='p'>―Na niyas huan teipa innechtemose. Huan quema inmiquise, noja inquipiyase imotlajtlacolhua pampa axaca inmechtlapojpolhuijtos. Campa na niyas, imojuanti ax huelis inyase. </div>
<div class='p'>
<span class="verse" id="JN8_22">22&#160;</span>Huajca nopa tlayacanani tlen israelitame pejque motlajtlaníaj se ica seyoc: </div>
<div class='p'>―¿Para tlen quiijto para ax huelis tiyase campa yas? ¿Huelis san momictis? </div>
<div class='p'>
<span class="verse" id="JN8_23">23&#160;</span>Huan Jesús quinilhui: </div>
<div class='p'>―Inehuaj nica tlatzintla, na niehua huejcapa ipan elhuicac. Inehuaj ipan ni tlaltepactli, pero na ax niehua ipan ni tlaltepactli. 
<span class="verse" id="JN8_24">24&#160;</span>Huajca nimechilhuía inmiquise huan noja inquipiyase imotlajtlacolhua huan inyase campa tlitl. Pampa intla ax innechneltocase para na niCristo, huajca inmiquise ipan imotlajtlacolhua. </div>
<div class='p'>
<span class="verse" id="JN8_25">25&#160;</span>Huajca inijuanti quiilhuijque: </div>
<div class='p'>―¿Ajqueya ta? ¿Tlaque tequihuejcayotl tijpiya? </div>
<div class='p'>Huan Jesús quinilhui: </div>
<div class='p'>―Niitztoc senquistoc tlen nimechilhuiyaya nochi ni tonali hasta quema nipejqui nitlamachtía. 
<span class="verse" id="JN8_26">26&#160;</span>Onca miyac más tlajtoli tlen huelisquía nimechilhuisquía huan onca miyac tlamantli tlen ica nihuelis nimechtlajtolsencahuas. Pero san niquinilhuía tlacame ipan ni tlaltepactli tlen yajaya tlen nechtitlantoc nechilhuijtoc ma niquinilhui. Huan yajaya nelía temachtli. </div>
<div class='p'>
<span class="verse" id="JN8_27">27&#160;</span>Huan nopa israelita tequihuejme ax quimachiliyayaj para quincamahuiyaya tlen iTata, Toteco Dios. 
<span class="verse" id="JN8_28">28&#160;</span>Huajca Jesús quinilhui: </div>
<div class='p'>―Quema innechcuamapeloltise na tlen niMocuepqui Tlacatl, huajca inquimachilise niitztoc tlen nimechilhuía. Huan inquimachilise ax tleno nijchihua noselti, pero nimechilhuijtoc tlen noTata nechmachtijtoc. 
<span class="verse" id="JN8_29">29&#160;</span>Huan noTata tlen nechtitlantoc itztoc nohuaya huan ax nechcajtejtoc pampa mojmostla nijchihua tlen quipactía. </div>
<div class='p'>
<span class="verse" id="JN8_30">30&#160;</span>Quema Jesús quiijto ni tlamantli, miyac israelitame quineltocaque para yajaya nopa Cristo. </div>
<div class='s'>Nopa tlen melahuac inmechtojtomas tlen tlajtlacoli </div>
<div class='p'>
<span class="verse" id="JN8_31">31&#160;</span>Huajca Jesús quinilhui nopa israelitame tlen quineltocaque: </div>
<div class='p'>―Intla mojmostla inquichijtiyase tlen nimechilhuía, huajca nelía initztose innomomachtijcahua. 
<span class="verse" id="JN8_32">32&#160;</span>Huan inquimatise tlen melahuac, huan nopa tlen melahuac inmechtojtomas para huelis innemise inmajcajtoque. </div>
<div class='p'>
<span class="verse" id="JN8_33">33&#160;</span>Huan nopa tlayacanca israelitame quinanquilijque: </div>
<div class='p'>―Tojuanti tiiteipa ixhuihua Abraham huan ax quema techcojtoc se tecojtli para tiiaxcahua. ¿Para tlen titechilhuía titechtojtomas para tiyase timalacantoque? </div>
<div class='p'>
<span class="verse" id="JN8_34">34&#160;</span>Huan Jesús quinnanquili: </div>
<div class='p'>―Nimechilhuía, yajaya tlen tlajtlacolchihua melahuac monamacatoc ica tlajtlacolotl huan tlajtlacolotl iteco. 
<span class="verse" id="JN8_35">35&#160;</span>Se tlatequipanojquetl tlen iaxca iteco ax quipiya tequihuejcayotl para mocahuas para nochipa ipan ifamilia iteco, intla iteco ayoc quinequis; pero icone nopa caltecojtli, quena, quipiya tlanahuatili para mocahuas nochipa pampa ya icone. 
<span class="verse" id="JN8_36">36&#160;</span>Na niIcone Toteco huan intla nimechtojtomas tlen tlajtlacoli, nelía inelise senquistoc inmajcajtoque. Huan ayoc monequis inquichihuase tlen tlajtlacoli inmechnahuatis xijchihuaca. 
<span class="verse" id="JN8_37">37&#160;</span>Cuali nijmati initztoque initeipa ixhuihua tohuejcapan tata Abraham, pero yonque initztoque initeipa ixhuihua, inmoilhuíaj quejatza huelis innechmictise pampa ax inquiselíaj notlajtol. 
<span class="verse" id="JN8_38">38&#160;</span>Nimechilhuía tlen niquitztoc nepa iixpa noTata. Huan inquichihuaj tlen imotata inmechilhuía. </div>
<div class='s'>Imojuanti iniaxcahua Axcualtlacatl </div>
<div class='p'>
<span class="verse" id="JN8_39">39&#160;</span>Huan quinanquilijque: </div>
<div class='p'>―Abraham yajaya totata. </div>
<div class='p'>Huan Jesús quinilhui: </div>
<div class='p'>―Intla nelía initztosquíaj iniconehua Abraham, huajca inquichihuasquíaj tlen cuali queja Abraham quichijqui. 
<span class="verse" id="JN8_40">40&#160;</span>Pero inquinequij innechmictise, huan nimechilhuijtoc tlen melahuac. Huan tlen Toteco nechilhuijtoc. Abraham ax quichijqui tlamantli queja nopa. 
<span class="verse" id="JN8_41">41&#160;</span>Inquichihuaj queja tlen nelía imotata quichihua. </div>
<div class='p'>Huan nopa tlayacanca israelitame quiilhuijque: </div>
<div class='p'>―Amo xiquijto para san tiicno coneme. Tijpiyaj se totata, yajaya Toteco Dios. </div>
<div class='p'>
<span class="verse" id="JN8_42">42&#160;</span>Huan Jesús quinilhui: </div>
<div class='p'>―Intla Toteco Dios nelía elisquía imotata, huajca innechicnelisquíaj pampa nihualajqui iixpa. Ax nihualajqui pampa san nijnejqui, pero yajaya nechtitlantoc. 
<span class="verse" id="JN8_43">43&#160;</span>Ax inquinequij inquitlacaquilise notlajtol, huajca ax hueli inquimachilíaj tlen nimechilhuía. 
<span class="verse" id="JN8_44">44&#160;</span>Imotata yajaya Axcualtlacatl huan inquinequij inquichihuase tlen ya ipaquilis. Nopa Axcualtlacatl ipa eliyaya se temictijquetl hasta ipejya huan quicocolía nochi tlen melahuac huan ax hueli quiijtohua tlen melahuac. Senquistoc istlacatitinemi pampa queja nopa iyolo. Yajaya se istlacatiquetl huan nochi istlacayotl pehua ica ya. 
<span class="verse" id="JN8_45">45&#160;</span>Nimechilhuía senquistoc tlen melahuac, huajca ¿para tlen ax innechneltocaj? 
<span class="verse" id="JN8_46">46&#160;</span>Niyon se tlen imojuanti hueli nechteilhuis ica se tlajtlacoli. Huajca intla nimechilhuía tlen melahuac, ¿para tlen ax innechneltocaj? 
<span class="verse" id="JN8_47">47&#160;</span>Tlacame tlen iconehua Toteco quitlacaquilíaj itlajtol, pero ax inquinequij inquitlacaquilise itlajtol pampa ax initztoque iconehua Toteco. </div>
<div class='s'>Cristo ipa itztoc </div>
<div class='p'>
<span class="verse" id="JN8_48">48&#160;</span>Huajca nopa tlayacanani tlen israelitame quinanquilijque Jesús huan quiilhuijque: </div>
<div class='p'>―Melahuac tlen tojuanti tiquijtojque tlen ta. Tiitztoc se tlacatl tlen ax cuali queja tlen ehua estado Samaria huan tijpiya se iajacayo Axcualtlacatl. </div>
<div class='p'>
<span class="verse" id="JN8_49">49&#160;</span>Huan Jesús quinnanquili: </div>
<div class='p'>―Na ax nijpiya se iajacayo Axcualtlacatl. Na nijtlepanita noTata huan ax innechtlepanitaj. 
<span class="verse" id="JN8_50">50&#160;</span>Pero ax nijtemohua tlacame ma nechhueyimatica. NoTata, quena, quinequi tlacame ma nechhueyimatica huan yajaya tlen quitlajtolsencahuas ni tlamantli. 
<span class="verse" id="JN8_51">51&#160;</span>Nelía nimechilhuía, ajqueya quichihuas tlen niquilhuía, ax quipantis miquistli. </div>
<div class='p'>
<span class="verse" id="JN8_52">52&#160;</span>Huan nopa israelitame quiilhuijque: </div>
<div class='p'>―Amantzi tijmatij tijpiya se iajacayo Axcualtlacatl pampa Abraham mijqui huan nopa tiocamanalohuani nojquiya. Huan ta tiquijtohua ajqueya quichihuas tlen tiquilhuía, ax quipantis miquistli. 
<span class="verse" id="JN8_53">53&#160;</span>Ta timoilhuía tiitztoc más hueyi que totata Abraham. Yajaya mijqui huan nopa tiocamanalohuani nojquiya. ¿Ajqueya timoilhuía para tiitztoc ta? </div>
<div class='p'>
<span class="verse" id="JN8_54">54&#160;</span>Huajca Jesús quinnanquili: </div>
<div class='p'>―Intla san na nimohueyimati, huajca ax tleno ipati tlen niquijtohua. Pero noTata, Toteco Dios, nechhueyimati huan inquiijtohuaj yajaya imoTeco. 
<span class="verse" id="JN8_55">55&#160;</span>Nelía ax inquiixmatij noTata. Pero na, quena, niquixmati. Intla niquijtosquía ax niquixmati, huajca niistlacatisquía queja inistlacatij. Pero, quena, na niquixmati huan nijchihua tlen nechilhuía. 
<span class="verse" id="JN8_56">56&#160;</span>Huejcajquiya tohuejcapan tata Abraham pajqui quema quimatqui para teipa nihualasquía, huan yajaya nechitac quema nihualajqui huan nelía quipixqui paquilistli. </div>
<div class='p'>
<span class="verse" id="JN8_57">57&#160;</span>Huan nopa tlayacanca israelitame quiilhuijque: </div>
<div class='p'>―Ta ax quema tiquitztoc Abraham. Aya tijpiya niyon cincuenta xihuitl. </div>
<div class='p'>
<span class="verse" id="JN8_58">58&#160;</span>Huan Jesús quinilhui: </div>
<div class='p'>―Melahuac ya ni tlen nimechilhuía, quema polihuiyaya para tlacatis Abraham, na ipa niitztoya. </div>
<div class='p'>
<span class="verse" id="JN8_59">59&#160;</span>Huajca inijuanti quitlalanque sesen tetl para quitepachosquíaj, pero Jesús ixtaca quistejqui ipan nopa hueyi tiopamitl huan panotiyajqui tlatlajco inijuanti.  </div>
<div class='psalmlabel' id='JN9_0'> 9</div>
<div class='s'>Jesús quichicajqui se popoyotzi </div>
<div class='p'>
<span class="verse" id="JN9_1">1&#160;</span>Jesús nejnemiyaya ipan ojtli, huan quiitac se tlacatl tlen popoyotzi tlen queja nopa tlacatqui. 
<span class="verse" id="JN9_2">2&#160;</span>Huan tiimomachtijcahua tijtlajtlanijque: </div>
<div class='p'>―Tlamachtijquetl, ¿ajqueya itlajtlacol para elqui popoyotzi ne tlacatl? ¿Itlajtlacol inana o itata o san ya itlajtlacol? </div>
<div class='p'>
<span class="verse" id="JN9_3">3&#160;</span>Huan Jesús techilhui: </div>
<div class='p'>―Ax tlacatqui popoyotzi pampa itlajtlacol, niyon pampa itlajtlacol inana, niyon itata. Tlacatqui queja nopa para ma monextis ipan ya tlen Toteco ica ihueyi chicahualis hueli quichihua. 
<span class="verse" id="JN9_4">4&#160;</span>Monequi nijchihuas nopa tequitl tlen Toteco nechtitlantoc ma nijchihua quema noja tona huan onca hora, pampa san quentzi polihui para tlayohuas huan ayoc aca huelis tequitis. 
<span class="verse" id="JN9_5">5&#160;</span>Ama quema noja niitztoc ipan ni tlaltepactli, niitztoc itlahuil ni tlaltepactli huan niquintlahuilijtos tlacame ipan inintlalnamiquilis. </div>
<div class='p'>
<span class="verse" id="JN9_6">6&#160;</span>Huan quema quiijtojtoya ni tlajtoli, Jesús chajchac huan quichijqui soquitl ica ichajcha huan quitlalili nopa soquitl ipan iixtiyol nopa tlacatl tlen popoyotzi. 
<span class="verse" id="JN9_7">7&#160;</span>Huan quiilhui: </div>
<div class='p'>―Xiya, ximoixtiyolpajpacati ipan nopa ameli tlen itoca Siloé. (Siloé quinequi quiijtos: ‘Tlatitlanili’.) </div>
<div class='p'>Huajca nopa popoyotzi yajqui moixtiyolpajpacato huan quema mocuepqui, cuali hueliyaya tlachiya. 
<span class="verse" id="JN9_8">8&#160;</span>Huajca nochi icalnechcahua huan nochi tlen quiixmatiyayaj quema noja itztoya popoyotzi moilhuijque: </div>
<div class='p'>―¿Ax ni tlacatl yajaya tlen mosehuiyaya ojtipa huan motlaejehuiliyaya? </div>
<div class='p'>
<span class="verse" id="JN9_9">9&#160;</span>Huan sequin quiijtojque: </div>
<div class='p'>―Quena, yajaya. </div>
<div class='p'>Sequinoc quiijtojque: </div>
<div class='p'>―Ax ya, pero elisnequi queja ya. </div>
<div class='p'>Pero nopa tlacatl iselti quiijto: </div>
<div class='p'>―Quena, na tlen achtohuiya nieltoya nipopoyotzi. </div>
<div class='p'>
<span class="verse" id="JN9_10">10&#160;</span>Huajca quitlajtlanijque: </div>
<div class='p'>―¿Quejatza huelqui titlachixqui? </div>
<div class='p'>
<span class="verse" id="JN9_11">11&#160;</span>Huan quinnanquili: </div>
<div class='p'>―Se tlacatl tlen itoca Jesús quichijqui soquitl huan nechtlalili ipan noixtiyol huan nechilhui ma niya nimoixtiyolpajpacati ipan nopa ameli tlen itoca Siloé. Huajca niyajqui huan nimoixtiyolpajpajqui huan huajca huelqui nitlachixqui. </div>
<div class='p'>
<span class="verse" id="JN9_12">12&#160;</span>Huan quitlajtlanijque: </div>
<div class='p'>―¿Canque itztoc nopa tlacatl Jesús? </div>
<div class='p'>Huan nopa tlacatl tlen eltoya popoyotzi quinilhui: </div>
<div class='p'>―Ax nijmati. </div>
<div class='s'>Nopa fariseos quitlajtlanijque nopa tlacatl tlen Jesús quitlachiyalti </div>
<div class='p'>
<span class="verse" id="JN9_13">13&#160;</span>Huan quihuicaque nopa tlacatl tlen eltoya popoyotzi iniixpa nopa fariseos. 
<span class="verse" id="JN9_14">14&#160;</span>Huan eltoya sábado nopa tonal quema tiisraelitame ax titequitij quema Jesús quichijqui soquitl huan quichicajqui nopa tlacatl. Huan nopa fariseos moilhuijque eltoya se tequitl. 
<span class="verse" id="JN9_15">15&#160;</span>Huajca inijuanti nojquiya quitlajtlanijque quejatza huelqui tlachiya. Huan quinilhui: </div>
<div class='p'>―Nechtlalili soquitl ipan noixtiyol, huan nimoixtiyolpajpacato huan huajca nitlachixtejqui. </div>
<div class='p'>
<span class="verse" id="JN9_16">16&#160;</span>Huajca sequin nopa fariseos quiijtojque: “Toteco ax quititlantoya ni tlacatl tlen quichijqui ya ni pampa tequitqui ipan sábado quema monequi timosiyajcahuase.” </div>
<div class='p'>Pero sequinoc moilhuiyayaj para se tlaixpanoquetl ax huelis quichihuas se hueyi tlanescayotl queja ya ni. Huajca motlajcoxelojque. 
<span class="verse" id="JN9_17">17&#160;</span>Huan sampa nopa fariseos quitlajtlanijque nopa tlacatl tlen mochicajtoya: </div>
<div class='p'>―¿Tlaque tiquijtohua ta tlen yajaya tlen mitztlachiyalti? </div>
<div class='p'>Huan nopa tlacatl quiijto: </div>
<div class='p'>―Yajaya se tiocamanalojquetl. </div>
<div class='p'>
<span class="verse" id="JN9_18">18&#160;</span>Nopa israelita tlayacanani ax quineltocayayaj intla nelía nopa tlacatl eliyaya tlen achtohuiya eltoya popoyotzi huan ama hueli tlachiya, huajca quinnotzque inana huan itata. 
<span class="verse" id="JN9_19">19&#160;</span>Huan nojquiya quintlajtlanijque: </div>
<div class='p'>―¿Nelía, ni imotelpoca? ¿Nelía tlacatqui popoyotzi? Huajca ¿quejatza hueli tlachiya ama? </div>
<div class='p'>
<span class="verse" id="JN9_20">20&#160;</span>Huan inana huan itata quinnanquilijque: </div>
<div class='p'>―Tojuanti tiquixmatij ni totelpoca huan tijmatij tlacatqui popoyotzi. 
<span class="verse" id="JN9_21">21&#160;</span>Pero ax tijmatij quejatza hueli tlachiya ama, niyon ax tijmatij ajqueya quichicajqui iixtiyol. Xijtlajtlanica ya pampa ya tlacatl huan yajaya huelis inmechilhuis tlen panoc. </div>
<div class='p'>
<span class="verse" id="JN9_22">22&#160;</span>Inana huan itata quiijtojque ya ni pampa quinimacasiyayaj nopa israelitame pampa nopa tlayacanani tlen israelitame ya teyolmelajtoyaj intla se tlacatl quiijtosquía para Jesús eltoya nopa Cristo tlen Toteco quiijto para quititlanisquía, huajca ayoc quicahuilisquíaj ma calaqui ipan tiopamitl. 
<span class="verse" id="JN9_23">23&#160;</span>Huajca inana huan itata quiijtojque: </div>
<div class='p'>―Xijtlajtlanica ya pampa ya tlacatl. </div>
<div class='p'>
<span class="verse" id="JN9_24">24&#160;</span>Huajca ica ompa quinotzque nopa tlacatl tlen achtohuiya eltoya popoyotzi huan quiilhuijque: </div>
<div class='p'>―Xijhueyichihua Toteco Dios, huan xitechilhui yajaya mitzchicajqui huan ax ya Jesús, pampa tojuanti tijmatij nopa Jesús se tlajtlacolchijquetl. </div>
<div class='p'>
<span class="verse" id="JN9_25">25&#160;</span>Huajca nopa tlacatl quinnanquili: </div>
<div class='p'>―Ax nijmati intla yajaya se tlajtlacolchijquetl o axtle. San ya ni nijmati. Achtohuiya niitztoya nipopoyotzi huan ama hueli nitlachiya. </div>
<div class='p'>
<span class="verse" id="JN9_26">26&#160;</span>Yeca inijuanti sampa quitlajtlanijque: </div>
<div class='p'>―¿Tlaque mitzchihuili? ¿Quejatza mitztlachiyalti? </div>
<div class='p'>
<span class="verse" id="JN9_27">27&#160;</span>Huan nopa tlacatl quinilhui: </div>
<div class='p'>―Ya nimechilhui huan ax innechcajque. ¿Para tlen inquinequij ma nimechilhui sampa? ¿Huelis inquinequij inquitoquilise nojquiya? </div>
<div class='p'>
<span class="verse" id="JN9_28">28&#160;</span>Huan nopa tlayacanani quiajhuaque nopa tlacatl tlen achtohuiya eltoya popoyotzi huan quiilhuijque: </div>
<div class='p'>―Ta tijtoquilía Jesús, pero tojuanti tijtoquilíaj Moisés. 
<span class="verse" id="JN9_29">29&#160;</span>Tijmatij Toteco quicamahui Moisés, pero nopa Jesús ax tijmatij campa hualajtoc. </div>
<div class='p'>
<span class="verse" id="JN9_30">30&#160;</span>Huajca nopa tlacatl quinilhui: </div>
<div class='p'>―¿Tlaque ya ni? Ax inquimatij canque hualajqui, pero yajaya nechtlachiyalti. 
<span class="verse" id="JN9_31">31&#160;</span>Nochi tijmatij Toteco ax quinpalehuía ax cuajcualme, pero intla se tlacatl quitlepanita Toteco huan quichihua ipaquilis Toteco, huajca quena, Toteco quitlacaquilis tlen quitlajtlanis. 
<span class="verse" id="JN9_32">32&#160;</span>Hasta quema pejqui tlaltepactli huan hasta ama, axaca quicactoc tlen se acajya tlen hueli quitlachiyaltía se tlen tlacatqui popoyotzi. 
<span class="verse" id="JN9_33">33&#160;</span>Intla Toteco ax quititlantosquía ni Jesús, huajca ax hueltosquía nechchicajtosquía. </div>
<div class='p'>
<span class="verse" id="JN9_34">34&#160;</span>Huajca nopa israelita tlayacanani quiilhuijque: </div>
<div class='p'>―¡San tiicno conetl! ¿Tijnequi techmachtis tojuanti? </div>
<div class='p'>Huan quicuatopejtiyajque tiopan calteno. </div>
<div class='s'>Tlacame tlen popoyotzitzi ipan ininyolo </div>
<div class='p'>
<span class="verse" id="JN9_35">35&#160;</span>Huan Jesús quicajqui para quiquixtijtoyaj ipan tiopamitl nopa tlacatl tlen eltoya popoyotzi, huajca yajqui quitemoto huan quiilhui: </div>
<div class='p'>―¿Tijneltoca Icone Toteco? </div>
<div class='p'>
<span class="verse" id="JN9_36">36&#160;</span>Huan nopa tlacatl quitlajtlani: </div>
<div class='p'>―Tate, ¿ajqueya ya? Xinechilhui pampa nijnequi nijneltocas. </div>
<div class='p'>
<span class="verse" id="JN9_37">37&#160;</span>Huan Jesús quiilhui: </div>
<div class='p'>―Amantzi tiquita ajqueya pampa na tlen nimitzcamahuía, niIcone Toteco. </div>
<div class='p'>
<span class="verse" id="JN9_38">38&#160;</span>Huan ni tlacatl quiijto: </div>
<div class='p'>―NohueyiTeco, nimitzneltoca. </div>
<div class='p'>Huan nopa tlacatl motlancuaquetzqui huan quihueyimatqui Jesús. </div>
<div class='p'>
<span class="verse" id="JN9_39">39&#160;</span>Huan Jesús quiilhui: </div>
<div class='p'>―Nihualajtoc ipan tlaltepactli para nijsencahuas nochi para ma eli xitlahuac. Nihualajqui para tlacame tlen eliyayaj queja popoyotzitzi ma quiitaca tlen melahuac. Huan para inijuanti tlen moilhuíaj ya quimachilíaj nochi tlamantli ma mocahuaca popoyotzitzi ipan inintlalnamiquilis. </div>
<div class='p'>
<span class="verse" id="JN9_40">40&#160;</span>Huan sequin fariseos tlen itztoyaj ihuaya quicajque tlen quiijto huan quitlajtlanijque: </div>
<div class='p'>―Huajca timoilhuía para tojuanti tiitztoque queja tipopoyotzitzi ipan totlalnamiquilis. ¿Ax que? </div>
<div class='p'>
<span class="verse" id="JN9_41">41&#160;</span>Huan Jesús quinilhui: </div>
<div class='p'>―Intla nelía initztosquíaj inpopoyotzitzi huan ax inquiitztosquíaj huan inquimachilijtosquíaj nochi tlen nijchijtoc, huajca ax inquihuicatosquíaj tlajtlacoli. Pero inquiijtohuaj inquimachilíaj tlen nijchijtoc, huajca nelía inquihuicaj tlajtlacoli pampa ax innechselijtoque.  </div>
<div class='psalmlabel' id='JN10_0'> 10</div>
<div class='s'>Se huicalotl tlen se piltlatzactzi para borregojme </div>
<div class='p'>
<span class="verse" id="JN10_1">1&#160;</span>Huan Jesús quiijto: “Nelía nimechilhuía, tlaxtequini ax calaquij campa puerta para tlaxtequise ipan se corral campa cochi borregojme. Inijuanti ixtacatzi tlejcoj huan panoj iixco nopa tepamitl pampa quinequij tlaxtequise. 
<span class="verse" id="JN10_2">2&#160;</span>Pero se tlamocuitlahuijquetl ax queja nopa calaqui. Yajaya calaqui ipan cuapuerta. 
<span class="verse" id="JN10_3">3&#160;</span>Huan tlen quimocuitlahuía nopa cuapuerta quitlapos, huan nopa tlamocuitlahuijquetl quinnotzas iborregojhua ica sesen inintoca para quisase. Huan iborregojhua quitoscaquise huan quitoquilijtiyase. 
<span class="verse" id="JN10_4">4&#160;</span>Huan quema nopa tlamocuitlahuijquetl tlamis quinnotzas nochi nopa borregojme tlen iaxcahua, quinyacantiyas huan inijuanti quitoquilise pampa quitoscaquise. 
<span class="verse" id="JN10_5">5&#160;</span>Pero nopa borregojme ax quitoquilise se tlacatl tlen ax quiixmatij, san cholose pampa ax quitoscamachilíaj.” </div>
<div class='s'>Jesús yajaya nopa cuali tlamocuitlahuijquetl </div>
<div class='p'>
<span class="verse" id="JN10_6">6&#160;</span>Jesús quinilhui ni huicalotl pero ax quimachilijque tlaque quiijtosnequi. </div>
<div class='p'>
<span class="verse" id="JN10_7">7&#160;</span>Huajca Jesús sampa quinilhui: “Nelía nimechilhuía na niitztoc nopa cuapuerta campa tlacame huelis calaquise san se queja borregojme calaquij corral ijtic campa temachtli. 
<span class="verse" id="JN10_8">8&#160;</span>Nochi tlen hualajque achtohuiya huan quinequiyayaj tlacame ma quintoquilica itztoyaj queja tlaxtequini huan tlacajcayahuani, pero tlacame tlen noaxcahua ax quintoquilijque. 
<span class="verse" id="JN10_9">9&#160;</span>Na niitztoc nopa cuapuerta. Nochi tlen calaquij corral ijtic ica notlapalehuil, niquinmaquixtis. Se tlamocuitlahuijquetl quinyacana iborregojhua ma calaquica ica tlayohua huan ma quisaca tonaya para yase campa yajaya quinpantilía tlacualistli. Quej nopa nojquiya niquinmocuitlahuis notlacajhua huan niquinmacas nochi tlen monequi. </div>
<div class='p'>
<span class="verse" id="JN10_10">10&#160;</span>“Se tlaxtejquetl hualas para tlaxtequiqui huan temictiqui huan tlaxolehuas. Na nihualajqui para nitemacas yolistli yancuic huan para mojmostla quipiyase nelpano nochi tlen monequi ipan ininnemilis. 
<span class="verse" id="JN10_11">11&#160;</span>Na niitztoc nopa cuali tlamocuitlahuijquetl tlen nimotemactilía ininpampa noborregojhua. Nimotemactilis huan nimiquis ininpampa tlen noaxcahua. 
<span class="verse" id="JN10_12">12&#160;</span>Pero ax san se elis ica se tlatequipanojquetl tlen san quinmocuitlahuía borregojme para quitlanis tomi. Quema yajaya quiitas ajsitihuala se tepechichi, nimantzi cholos huan quincajtehuas nopa borregojme ininseltitzi pampa ax iaxcahua. Huan nopa tepechichi quincuas sequin borregojme huan nopa sequinoc mosemantiyase, cholojtehuase huan campa hueli yase. 
<span class="verse" id="JN10_13">13&#160;</span>Cholos nopa tlatequipanojquetl pampa san tequiti para se tlaxtlahuili. Ax quinicnelía nopa borregojme. </div>
<div class='p'>
<span class="verse" id="JN10_14">14&#160;</span>“Na niitztoc nopa cuali tlamocuitlahuijquetl. Na niquinixmati tlen itztoque noaxcahua huan inijuanti nechixmatij, 
<span class="verse" id="JN10_15">15&#160;</span>san queja noTata nechixmati huan na niquixmati noTata. Huan nimotemactilis huan nimiquis ipampa tlen noaxcahua. 
<span class="verse" id="JN10_16">16&#160;</span>Itztoque sequinoc tlacame tlen nojquiya noaxcahua tlen ax aquij nica. Nojquiya monequi niquinnotzati ma nechtoquilica huan nechtoscaquise. Huan huajca nochi noaxcahua itztose san sejco huan nochi san na niquinmocuitlahuijtos. </div>
<div class='p'>
<span class="verse" id="JN10_17">17&#160;</span>“NoTata nechicnelía pampa nimotemactilis para nimiquis huan teipa nimoyolcuis sampa. 
<span class="verse" id="JN10_18">18&#160;</span>Axaca huelis nechmictis intla ax nimotemactilis. Pero ica nopaquilis nimotemactilis huan nimiquis. Nijpiya tlanahuatili para nimiquis huan nijpiya tlanahuatili para nimoyolcuis sampa pampa noTata queja nopa nechnahuatijtoc ma nijchihua.” </div>
<div class='p'>
<span class="verse" id="JN10_19">19&#160;</span>Huan nopa tlayacanani tlen israelitame quicajque tlen Jesús quiijto huan pejque monajnanquilíaj huan sampa mosemanque. 
<span class="verse" id="JN10_20">20&#160;</span>Sequin quiijtohuayayaj: </div>
<div class='p'>―Yajaya quipiya se iajacayo Axcualtlacatl huan tlapolohua. ¿Para tlen inquicaquij itlajtol? </div>
<div class='p'>
<span class="verse" id="JN10_21">21&#160;</span>Pero sequinoc quiijtohuayayaj intla quipiyasquía se iajaca Axcualtlacatl ax huelisquía camatisquía nelcuali queja camati. Huan se tlen quipiya iajaca Axcualtlacatl ax hueli quitlachiyaltis se popoyotzi. </div>
<div class='s'>Nopa israelitame quiajhuaque Jesús </div>
<div class='p'>
<span class="verse" id="JN10_22">22&#160;</span>Ipan nopa metztli quema onca tlasesecayotl, Jesús itztoya ipan altepetl Jerusalén ipan nopa ilhuitl para tiquilnamiquise quema tohuejcapan tatahua sampa quiyancuilijque huan quimactilijque Toteco nopa hueyi tiopamitl tlen achtohui sequinoc quixolejtoyaj. 
<span class="verse" id="JN10_23">23&#160;</span>Huan Jesús nemiyaya ipan hueyi tiopan tlamapa tlen quitocajtiyayaj Salomón. 
<span class="verse" id="JN10_24">24&#160;</span>Huan nopa tlayacanani tlen israelitame quiyahualojque huan quiilhuijque: </div>
<div class='p'>―¿Hasta quema timochiyase para nelía tijmatise tlen ta? Intla ta tiCristo tlen hualasquía, xitechilhui xitlahuac. </div>
<div class='p'>
<span class="verse" id="JN10_25">25&#160;</span>Huan Jesús quinnanquili: </div>
<div class='p'>―Ya nimechilhui huan ax innechneltocaque. Nopa huejhueyi tlanescayotl tlen nijchihua ica itequiticayo noTata inmechnextilía ajqueya na. 
<span class="verse" id="JN10_26">26&#160;</span>Pero ax innechneltocaj para na niCristo tlen Toteco quititlanqui pampa ax innoaxcahua queja ya nimechilhuijtoc. 
<span class="verse" id="JN10_27">27&#160;</span>Noborregojhua nechtosmachilíaj huan niquinixmati huan inijuanti, quena, nechtoquilíaj. 
<span class="verse" id="JN10_28">28&#160;</span>Huan tlen noaxcahua niquinmaca yolistli yancuic para nochipa huan ax quema polihuise; niyon axaca huelis nechquixtilis pampa itztoque nomaco. 
<span class="verse" id="JN10_29">29&#160;</span>NoTata nechmacatoc inijuanti tlen noaxcahua huan yajaya quipiya más chicahualistli que nochi sequinoc. Huan axaca huelis quiquixtilis tlen noaxcahua pampa itztoque imaco nojquiya. 
<span class="verse" id="JN10_30">30&#160;</span>Na ihuaya noTata san se tiitztoque. </div>
<div class='p'>
<span class="verse" id="JN10_31">31&#160;</span>Huajca nopa israelita tlayacanani quiitzquijque tetl para quitepachose. 
<span class="verse" id="JN10_32">32&#160;</span>Huan Jesús quinilhui: </div>
<div class='p'>―Nijchijtoc imoixpa miyac cuali tlanescayotl tlen tepalehuía tlen noTata nechilhuijtoc ma nijchihua. ¿Tlaque tlanescayotl ax cuali nimechnextilijtoc para innechtepachosnequij? </div>
<div class='p'>
<span class="verse" id="JN10_33">33&#160;</span>Huan nopa tlayacanani tlen israelitame quiilhuijque: </div>
<div class='p'>―Ax timitztepachosnequij pampa tijchijtoc tlen cuali. Timitztepachosnequij pampa tiquijtohua tiToteco Dios. Huajca tlahuel tiquixpano Toteco pampa nelía ta san tieli tlen hueli tlacatl. </div>
<div class='p'>
<span class="verse" id="JN10_34">34&#160;</span>Huan Jesús quinilhui: </div>
<div class='p'>―Ipan imotlanahuatil ijcuilijtoc: ‘Niquijtohua para indioses.’ 
<span class="verse" id="JN10_35">35&#160;</span>Huajca intla Toteco quintocajti ‘dioses’ nopa tlacame tlen quiseliyayaj itlajtol huan axaca huelis quixolehuas tlen ijcuilijtoc ipan Itlajtol, 
<span class="verse" id="JN10_36">36&#160;</span>¿para tlen inquiijtohuaj para na tlen noTata nechiyocacajqui para se tequitl tlatzejtzeloltic, huan nechtitlani ipan tlaltepactli para nijchihuas, ax nijtlepanita Toteco Dios pampa niquijto para niIcone Toteco? 
<span class="verse" id="JN10_37">37&#160;</span>Intla ax nihueli nijchihua huejhueyi tlanescayotl queja noTata quichihua, huajca amo xinechneltocaca. 
<span class="verse" id="JN10_38">38&#160;</span>Pero intla melahuac nijchihua huejhueyi tlanescayotl queja noTata, huajca xinechneltocaca ipampa nopa tlamantli tlen nijchihua yonque ax hueli innechneltocaj san ica notlajtol. Intla inquineltocase tlen nijchihua, inquimachilise noTata itztoc san se nohuaya huan na niitztoc san se ica ya. </div>
<div class='p'>
<span class="verse" id="JN10_39">39&#160;</span>Huajca nopa tlayacanani sampa quinequiyayaj quiitzquise Jesús para quitzacuase, pero mochololti. </div>
<div class='p'>
<span class="verse" id="JN10_40">40&#160;</span>Huan Jesús sampa quiixpanoc nopa atemitl Jordán huan yajqui hasta ne nali campa quisa tonati campa achtohuiya Juan tecuaaltiyaya. 
<span class="verse" id="JN10_41">41&#160;</span>Huan miyac tlacame yajque nepa para itztose ihuaya. Huan quiijtohuayayaj se ica seyoc: </div>
<div class='p'>―Nelía Juan ax quichijqui huejhueyi tlanescayotl queja ni Jesús quichihua, pero nochi tlen Juan techilhui tlen Jesús elqui melahuac. </div>
<div class='p'>
<span class="verse" id="JN10_42">42&#160;</span>Huan miyac tlacame quineltocaque Jesús nepa.  </div>
<div class='psalmlabel' id='JN11_0'> 11</div>
<div class='s'>Lázaro mijqui </div>
<div class='p'>
<span class="verse" id="JN11_1">1&#160;</span>Ipan altepetl Betania itztoya se tlacatl tlen itoca eliyaya Lázaro tlen san sejco itztoya ininhuaya isihua icnihua, María huan Marta. Huan Lázaro pejqui mococohua. 
<span class="verse" id="JN11_2">2&#160;</span>(María, iicni Lázaro, eliyaya nopa sihuatl tlen teipa quitequilis tlaajhuiyacayotl ipan iicxihua Jesús huan quihuachili ica itzoncal.) 
<span class="verse" id="JN11_3">3&#160;</span>Huajca quema Lázaro mococo, isihua icnihua tlatitlanque ma quiilhuitij Jesús: </div>
<div class='p'>―Toteco, mococohua mohuampo Lázaro tlen tiquicnelía. </div>
<div class='p'>
<span class="verse" id="JN11_4">4&#160;</span>Huan quema Jesús quicajqui ya ni, quiijto: </div>
<div class='p'>―Nopa cocolistli ax quiajsic para ma miquis. Quiajsic para tenextilis ihueyitilis Toteco Dios huan nojquiya nohueyitilis na niIcone. </div>
<div class='p'>
<span class="verse" id="JN11_5">5&#160;</span>Huan Jesús nelía quinicneli Lázaro, María huan Marta. 
<span class="verse" id="JN11_6">6&#160;</span>Pero quema quicajqui mococohua Lázaro, mocajqui seyoc ome tonali campa itztoya. 
<span class="verse" id="JN11_7">7&#160;</span>Huan teipa techilhui tiimomachtijcahua: </div>
<div class='p'>―Ma tiyaca sampa estado Judea. </div>
<div class='p'>
<span class="verse" id="JN11_8">8&#160;</span>Huan tiimomachtijcahua tiquilhuijque: </div>
<div class='p'>―Tlamachtijquetl, nopa israelita tlayacanani nepa quinequiyayaj mitztepachose. ¿Para tlen sampa tiyase? </div>
<div class='p'>
<span class="verse" id="JN11_9">9&#160;</span>Huan Jesús technanquili: </div>
<div class='p'>―Ama ax tleno nopantis. Pampa onca majtlactli huan ome horas quema tlatlanestoc ipan se tonal. Se tlen nejnemi quema tonaya ax tleno ipanti pampa quitlahuilía nopa tlahuili tlen ni tlaltepactli. 
<span class="verse" id="JN11_10">10&#160;</span>Pero intla se nejnemi quema tzintlayohua, motepotlamis pampa ax onca tlahuili. Huan quena, ajsis hora tlen tzintlayohuilotl quema oncas tlen nopantis. </div>
<div class='p'>
<span class="verse" id="JN11_11">11&#160;</span>Jesús quiijto ya ni huan teipa techilhui: </div>
<div class='p'>―Tohuampo Lázaro cochtoc, pero niyas niquixititi. </div>
<div class='p'>
<span class="verse" id="JN11_12">12&#160;</span>Huan tiimomachtijcahua tiquilhuijque: </div>
<div class='p'>―Toteco, intla cochtoc, cualtitoc, pampa quema isas, huajca mochicahuas. </div>
<div class='p'>
<span class="verse" id="JN11_13">13&#160;</span>Pero Jesús nelía techilhuiyaya Lázaro ya mictoya, pero timoilhuiyayaj san cochtoya. 
<span class="verse" id="JN11_14">14&#160;</span>Huajca Jesús techilhui xitlahuac: </div>
<div class='p'>―Lázaro ya mictoc. 
<span class="verse" id="JN11_15">15&#160;</span>Huan na nipaqui ax niyajqui nimantzi pampa ama más cuali para imojuanti pampa más innechneltoquilise. Ma tiyaca tiquitatij. </div>
<div class='p'>
<span class="verse" id="JN11_16">16&#160;</span>Huan Tomás tlen nojquiya quitocajtiyaya “Cuate” huan tlen itztoya se tlen tojuanti tiimomachtijcahua Jesús, techilhui: </div>
<div class='p'>―Ma tiyaca ihuaya para nojquiya ma techmictica intla quimictise Jesús. </div>
<div class='s'>Jesús quinyolitía tlen mictoque </div>
<div class='p'>
<span class="verse" id="JN11_17">17&#160;</span>Huan quema Jesús ajsito altepetl Betania, ya quipixtoya nahui tonali quitlalijtoyaj itlacayo Lázaro ipan tlacacahuaya. 
<span class="verse" id="JN11_18">18&#160;</span>Huan Betania mocahua nechca Jerusalén, huelis se eyi kilómetro ihuejcaca. 
<span class="verse" id="JN11_19">19&#160;</span>Huan miyac israelitame quistoyaj Jerusalén para quinseseltise Marta huan María pampa mijqui iniicni. 
<span class="verse" id="JN11_20">20&#160;</span>Huan quema Marta quicajqui para hualayaya Jesús, yajqui quinamiquito ipan ojtli, pero María mocajqui calijtic. 
<span class="verse" id="JN11_21">21&#160;</span>Huan Marta quiilhuito Jesús: </div>
<div class='p'>―NoTeco, intla tihualajtosquía quema mococohuayaya, noicni ax mictosquía. 
<span class="verse" id="JN11_22">22&#160;</span>Huan yonque ya mictoc, nijmati Toteco mitzchihuilis nochi tlen tijtlajtlanis. </div>
<div class='p'>
<span class="verse" id="JN11_23">23&#160;</span>Huan Jesús quiilhui: </div>
<div class='p'>―Moicni sampa moyolcuis. </div>
<div class='p'>
<span class="verse" id="JN11_24">24&#160;</span>Huan Marta quiijto: </div>
<div class='p'>―Quena, nijmati moyolcuis sampa quema nochi mijcatzitzi moyolcuise ipan itlamiya tonali. </div>
<div class='p'>
<span class="verse" id="JN11_25">25&#160;</span>Huan Jesús quiilhui Marta: </div>
<div class='p'>―Na tlen niquinyolitía tlacame tlen mictoque huan sampa niquinmaca yolistli. Yonque miquis itlacayo se tlen nechneltoca, quipiyas yolistli yancuic para nochipa. 
<span class="verse" id="JN11_26">26&#160;</span>Huan nochi tlacame tlen itztoque huan nechneltocaj ax miquise para nochipa. ¿Tijneltoca tlen nimitzilhuía? </div>
<div class='p'>
<span class="verse" id="JN11_27">27&#160;</span>Huan Marta quiilhui: </div>
<div class='p'>―Quena, noTeco nijneltoca ta tiCristo, tiIcone Toteco. Tajaya tlen timitzchiyayayaj xiajsi ipan totlaltepac. </div>
<div class='s'>Jesús chocac </div>
<div class='p'>
<span class="verse" id="JN11_28">28&#160;</span>Huan quema Marta tlanqui quiijto ya ni, yajqui quinotzato María huan quiixtacailhui: </div>
<div class='p'>―Totlamachtijca ya ajsico huan mitznotza. </div>
<div class='p'>
<span class="verse" id="JN11_29">29&#160;</span>Huan quema María quicajqui ni, yajqui nimantzi para quinamiquiti. 
<span class="verse" id="JN11_30">30&#160;</span>Huan Jesús noja aya ajsiyaya campa altepetl pampa mocajtoya campa Marta quinamiquito. 
<span class="verse" id="JN11_31">31&#160;</span>Huan nopa israelitame tlen itztoyaj calijtic para quiyolchicahuase María quiitaque quema quisqui nimantzi huan quitoquilijque pampa moilhuiyayaj yohuiyaya quichoquiliti iicni campa quitoctoyaj. </div>
<div class='p'>
<span class="verse" id="JN11_32">32&#160;</span>Pero María yajqui campa itztoya Jesús huan quema quiitac, motlancuaquetzqui iicxitla huan quiilhui: </div>
<div class='p'>―NoTeco, noicni ax mictosquía intla tihualajtosquía quema mococohuayaya. </div>
<div class='p'>
<span class="verse" id="JN11_33">33&#160;</span>Huan Jesús quiitac chocayaya María, huan nojquiya nopa israelitame tlen hualajque ihuaya nojquiya chocayayaj. Huan yajaya nojquiya moyolpitzahuili huan mocueso. 
<span class="verse" id="JN11_34">34&#160;</span>Huan quintlajtlani: </div>
<div class='p'>―¿Canque inquitoctoque? </div>
<div class='p'>Huan quiilhuijque: </div>
<div class='p'>―Xihuala, Toteco, ma tijtlachilitij. </div>
<div class='p'>
<span class="verse" id="JN11_35">35&#160;</span>Huan Jesús chocac. 
<span class="verse" id="JN11_36">36&#160;</span>Huan nopa israelitame quiijtojque: </div>
<div class='p'>―Xiquitaca, Jesús nelía quiicneli Lázaro. </div>
<div class='p'>
<span class="verse" id="JN11_37">37&#160;</span>Huan sequin quiijtojque: </div>
<div class='p'>―Yajaya quichicajqui nopa popoyotzi. ¿Ax hueltosquía nojquiya quichicajtosquía Lázaro para ax mictosquía? </div>
<div class='s'>Jesús quiyoliti Lázaro tlen mictoya </div>
<div class='p'>
<span class="verse" id="JN11_38">38&#160;</span>Huan sampa Jesús moyolpitzahuili huan yajqui campa quitoctoyaj. Quitlalijtoyaj itlacayo Lázaro ipan se tlacajcahuaya huan quiixtzajque ica se hueyi tepatlactli. 
<span class="verse" id="JN11_39">39&#160;</span>Huan Jesús quiijto: </div>
<div class='p'>―Xijquixtilica ne tetl tlen ica quitzactoque. </div>
<div class='p'>Huan Marta, iicni Lázaro, quiilhui Jesús: </div>
<div class='p'>―Pero ya quipiya nahui tonali tijtojque huan huelis ya potehuía. </div>
<div class='p'>
<span class="verse" id="JN11_40">40&#160;</span>Huan Jesús quiilhui: </div>
<div class='p'>―¿Ax nimitzilhuijtoc, intla tijneltocas, nimitznextilis ihueyitilis Toteco? </div>
<div class='p'>
<span class="verse" id="JN11_41">41&#160;</span>Huan quema quiquixtilijque nopa tetl tlen nopa tlacajcahuaya campa quitlalijtoyaj nopa mijcatzi, Jesús ajcoitac huan quiijto: </div>
<div class='p'>―Papá, nimitztlascamati pampa tinechtlacaquilijtoc huan tinechchihuilía tlen nimitztlajtlanía. 
<span class="verse" id="JN11_42">42&#160;</span>Nijmati nochipa tinechtlacaquilía, pero nimitzcamahuía ama tlamiyacapa para nochi tlen nechyahualojtoque nica huelis nechneltocase para tinechtitlantoc ipan ni tlaltepactli. </div>
<div class='p'>
<span class="verse" id="JN11_43">43&#160;</span>Huan quema tlanqui quicamahuía iTata, camatqui chicahuac huan quiijto: </div>
<div class='p'>―Lázaro, xiquisa tlen nopa tlacajcahuaya. </div>
<div class='p'>
<span class="verse" id="JN11_44">44&#160;</span>Huan Lázaro tlen mictoya quistihualajqui huijcontoc nejmajtic ica yoyomitl imaco hasta nochi iicxico. Huan se payo quiixtzacuayaya. </div>
<div class='p'>Huan Jesús quinilhui nopa tlacame: </div>
<div class='p'>―Xijtojtomaca para huelis yas. </div>
<div class='s'>Tlacame quisencajque para quimictise Jesús </div>
<div class='p'>
<span class="verse" id="JN11_45">45&#160;</span>Huan miyac israelitame tlen itztoyaj ihuaya María quiitaque tlen Jesús quichijqui huan quineltocaque para yajaya nopa Cristo tlen hualasquía. 
<span class="verse" id="JN11_46">46&#160;</span>Pero sequinoc israelitame tlen ax quineltocaque yajque quinilhuitoj nopa fariseos tlaque Jesús quichijtoya. 
<span class="verse" id="JN11_47">47&#160;</span>Huajca nopa tlayacanca totajtzitzi huan fariseos mosentilijque ica nopa hueyi tlasentilistli tlen tequihuejme huan quiijtojque: </div>
<div class='p'>―¿Tlaque tijchihuase? Pampa ni tlacatl Jesús quichihua miyac tlanescayotl. 
<span class="verse" id="JN11_48">48&#160;</span>Intla tijcahuilise ma quichihuas más, huajca nochi quineltocase. Huan nopa tequihuejme ipan altepetl Roma quicaquise huan techtitlanilise soldados para techxolehuiliquij totiopa huan techmictise nochi tiisraelitame ipan totlal. </div>
<div class='p'>
<span class="verse" id="JN11_49">49&#160;</span>Huan Caifás tlen eliyaya nopa hueyi israelita totajtzi ipan nopa xihuitl quinilhui: </div>
<div class='p'>―Ax tleno inquimatij. 
<span class="verse" id="JN11_50">50&#160;</span>¿Ax inquimachilíaj más cuali quisas para ma miquis san se tlacatl ipampa nochi tlacame huan ax timiquise nochi tiisraelitame? </div>
<div class='p'>
<span class="verse" id="JN11_51">51&#160;</span>Huan Caifás ax quiijto ya ni pampa iselti moilhuijtoya. Elqui pampa yajaya itztoya nopa hueyi israelita totajtzi ipan nopa xihuitl huan Itonal Toteco quimacac nopa tlajtoli para tenextilis achtohui tlaque panos teipa quema Jesús miquisquía ipampa nochi tlacame ipan totlal. 
<span class="verse" id="JN11_52">52&#160;</span>Huan ax san miquisquía Jesús ipampa tlacame ipan totlal. Miquisquía para ma mosentilise iconehua Toteco tlen mosemantoyaj ipan campa hueli tlali. 
<span class="verse" id="JN11_53">53&#160;</span>Huajca nopa tonal huan teipa nopa tlayacanca israelitame pejque quisencahuaj quejatza huelis quimictise Jesús. </div>
<div class='p'>
<span class="verse" id="JN11_54">54&#160;</span>Huajca Jesús ayoc huelqui nejnemi campa nopa tlayacanca israelitame huelis quiitase. Yajaya quisqui huan yajqui ica tojuanti tiimomachtijcahua ipan se pilaltepetzi tlen itoca Efraín nechca nopa huactoc tlali campa ax tleno eli. </div>
<div class='p'>
<span class="verse" id="JN11_55">55&#160;</span>Huan ajsitihualayaya nopa tonal para nopa Pascua Ilhuitl. Huan miyac tlacame hualayayaj tlen campa hueli pilaltepetzitzi huan yohuiyayaj hasta altepetl Jerusalén quema noja polihuiyaya para pehuas nopa ilhuitl pampa monequiyaya mopajpacase queja quiijtohuaj totlanahuatil para teipa quiilnamiquise nopa Pascua Ilhuitl. 
<span class="verse" id="JN11_56">56&#160;</span>Huan nopa tlacame tlen hualajtoyaj campa hueli quitemohuayayaj Jesús huan motlajtlaniyayaj se ica seyoc tlen moquetzayayaj hueyi tiopan calijtic: </div>
<div class='p'>―¿Quejatza tiquita? ¿Hualas Jesús ipan ni ilhuitl o axtle? </div>
<div class='p'>
<span class="verse" id="JN11_57">57&#160;</span>Huan nopa tlayacanca totajtzitzi huan nopa fariseos ya quinilhuijtoyaj tlacame intla se quimatisquía canque itztoya Jesús, ma quinyolmelahuatij para huelise quiitzquitij.  </div>
<div class='psalmlabel' id='JN12_0'> 12</div>
<div class='s'>Se sihuatl quitequili tlaajhuiyacayotl ipan Jesús </div>
<div class='p'>
<span class="verse" id="JN12_1">1&#160;</span>Quema polihuiyaya chicuase tonali para pehuas nopa ilhuitl tlen itoca Pascua, Jesús sampa yajqui Betania campa itztoya Lázaro tlen quiyoliti quema ya mictoya. 
<span class="verse" id="JN12_2">2&#160;</span>Huan inijuanti quichihuilijque Jesús se tlacualistli. Huan itztoyaj Lázaro huan sequinoc ihuaya Jesús campa mesa. Huan Marta quinmacayaya inintlacualis. 
<span class="verse" id="JN12_3">3&#160;</span>Huan María quihualicac tlajco litro aceite tlen tlahuel ajhuiyac eliyaya tlasencahuali ica nopa xochitl tlen itoca nardo. Nelía eliyaya patiyo nopa tlaajhuiyacayotl. Huan María quitequili ipan iicxihua Jesús huan quihuachili iicxihua ica itzoncal. Huan nelía ajhuiyac mijmiyotiyaya calijtic. 
<span class="verse" id="JN12_4">4&#160;</span>Huan nopona nojquiya itztoya Judas Iscariote, icone Simón, se tlen tojuanti tiimomachtijcahua Jesús. Yajaya tlen teipa quitemactili para ma quimictica. Huan Judas quiijto: </div>
<div class='p'>
<span class="verse" id="JN12_5">5&#160;</span>―¿Para tlen quinenpolo ne tlaajhuiyacayotl? Hueltosquía quinamacatosquía para miyac tomi queja tlaxtlahuaj para eyi ciento tonali tequitl huan quinmacatosquía nopa tomi tlacame tlen pilteicneltzitzi. </div>
<div class='p'>
<span class="verse" id="JN12_6">6&#160;</span>Judas ax quiijto ya ni pampa nelía quinicneliyaya tlen teicneltzitzi. Quiijto pampa yajaya elqui se tlaxtejquetl. Yajaya quipixqui nopa tequitl para quihuicas nopa bolsa ica totomi nochi tiimomachtijcahua Jesús huan ajachica quiixtacacuiyaya. 
<span class="verse" id="JN12_7">7&#160;</span>Huajca Jesús quiilhui: </div>
<div class='p'>―Amo xijcuatotoni ni sihuatl. Yajaya quiajcoctoc ni tlaajhuiyacayotl hasta ama para quicualtlalis notlacayo para quema nimiquis huan nechtocase. 
<span class="verse" id="JN12_8">8&#160;</span>Nochipa itztose imohuaya tlen pilteicneltzitzi para inquinpalehuise, pero na ayoc nihuejcahuas niitztos imohuaya. </div>
<div class='s'>Quisencajque quejatza huelis quimictise Lázaro </div>
<div class='p'>
<span class="verse" id="JN12_9">9&#160;</span>Huan miyac israelitame quicajque para Jesús itztoya ichaj Lázaro huan yeca hualajque quitlachilicoj. Ax san quinequiyayaj quiitase Jesús. Nojquiya quinequiyayaj quiitase Lázaro tlen mictoya huan Jesús sampa quiyoliti. 
<span class="verse" id="JN12_10">10&#160;</span>Pero nopa tlayacanca totajtzitzi quisencahuayayaj quejatza huelis quimictise Lázaro nojquiya, 
<span class="verse" id="JN12_11">11&#160;</span>pampa miyac israelitame ayoc quinneltocaque inintlajtol. Pejque quineltocaj Jesús pampa quiyoliti Lázaro. </div>
<div class='s'>Jesús calajqui altepetl Jerusalén ipan burro </div>
<div class='p'>
<span class="verse" id="JN12_12">12&#160;</span>Huan tonili nopa miyac tlacame tlen ajsitoyaj para nopa Pascua Ilhuitl quicajque para Jesús monechcahuiyaya Jerusalén. 
<span class="verse" id="JN12_13">13&#160;</span>Huan quitejque huejhueyi apachtli imacuayo huan yajque quinamiquitoj. Huan pejque quiilhuíaj chicahuac: </div>
<div class='q'>“¡Timitzhueyichihuaj! </div>
<div class='q'>¡Ma Toteco mitztiochihua ta tlen tihuala ipan itoca [12:13 Ica itequihuejcayo.]! </div>
<div class='q'>¡Ta titotlanahuatijca tiisraelitame!” </div>
<div class='p'>
<span class="verse" id="JN12_14">14&#160;</span>Huan Jesús quipanti se cone burro huan ipan tlejcoc queja ijcuilijtoc ipan Itlajtol Toteco para quichihuasquía. Ijcuilijtoc: </div>
<div class='q'>
<span class="verse" id="JN12_15">15&#160;</span>“Amo ximomajmatica inJerusalén ehuani. </div>
<div class='q'>Xiquitaca imotlanahuatijca ya huala ipan se cone burro.” </div>
<div class='p'>
<span class="verse" id="JN12_16">16&#160;</span>Achtohuiya tojuanti tiimomachtijcahua ax tijmachilijque para Jesús quitlamiltiyaya tlen ijcuilijtoc ipan Itlajtol Toteco para panosquía. Pero quema Jesús mocueptoya elhuicac huan Toteco quihueyitlalijtoya, tiquilnamijque quesqui tlamantli panotoya tlen ijcuilijtoc ipan Itlajtol Toteco para yajaya quichihuasquía o para tlacame ma quichihuilica. </div>
<div class='p'>
<span class="verse" id="JN12_17">17&#160;</span>Huan nojquiya nochi nopa tlacame tlen itztoyaj ihuaya Jesús quema quinotzqui Lázaro ma quisa campa tlacacahuaya ajachica quinilhuiyayaj sequinoc tlen panotoya. 
<span class="verse" id="JN12_18">18&#160;</span>Huajca yeca mosentilijque miyac tlacame para quinamiquitij Jesús ipan ojtli. 
<span class="verse" id="JN12_19">19&#160;</span>Huan nopa fariseos moilhuijque se ica seyoc: </div>
<div class='p'>―Xiquitaca, ax tleno hueli tijchihuase. Nochi tlacame tlen campa hueli ehuaj ipan tlaltepactli ya quitoquilíaj. </div>
<div class='s'>Sequin tlacame griegos quitemotoj Jesús </div>
<div class='p'>
<span class="verse" id="JN12_20">20&#160;</span>Huan itztoyaj sequin tlacame tlen ehuaj tlali Grecia tlen nojquiya yajque Jerusalén para quihueyimatise Toteco ipan nopa ilhuitl. 
<span class="verse" id="JN12_21">21&#160;</span>Huan inijuanti yajque campa Felipe tlen ehua altepetl Betsaida ipan estado Galilea huan quiilhuijque: </div>
<div class='p'>―Tate, tijnequij tiquixmatise Jesús. </div>
<div class='p'>
<span class="verse" id="JN12_22">22&#160;</span>Huan Felipe hualajqui quiilhuico Andrés tlen quiilhuijtoyaj. Huan san sejco Felipe huan Andrés quiilhuijque Jesús. 
<span class="verse" id="JN12_23">23&#160;</span>Huan Jesús quiijto: </div>
<div class='p'>―Ya ajsic hora para na tlen niMocuepqui Tlacatl nimiquis huan noTata nechhueyitlalis. 
<span class="verse" id="JN12_24">24&#160;</span>Nelía nimechilhuía, intla axaca quitocas se xinachtli, nopa xinachtli mocahuas san se xinachtli. Pero intla se quitocas tlaltitla queja quitocaj se tlen mictoc, iyoltzi nopa xinachtli ixhuas huan temacas miyac pixquistli. 
<span class="verse" id="JN12_25">25&#160;</span>Aqui quinequi quichihuas san tlen quipactía, quipolos nochi quema miquis. Pero ajqueya quicahuas tlen yajaya quinequi ipan iyolis ipan ni tlaltepactli huan nechtoquilis, quipiyas se yolistli yancuic para nochipa. 
<span class="verse" id="JN12_26">26&#160;</span>Intla ni griegos o tlen hueli tlacame quinequij elise notequipanojcahua, ma nechtoquilica. Huan campa na niitztos, nojquiya itztose notequipanojcahua. Huan intla se nechtequipanos, noTata quitlepanitas. </div>
<div class='s'>Jesús techilhui miquis </div>
<div class='p'>
<span class="verse" id="JN12_27">27&#160;</span>“Ama tlahuel nimocuesohua, pero ax nijtlajtlanis noTata ma nechmanahui tlen ni tlaijiyohuilistli tlen hualas. Na nihualajtoc ipan ni tlaltepactli san para nitlaijiyohuis huan nimiquis ipan ni tonali.” </div>
<div class='p'>
<span class="verse" id="JN12_28">28&#160;</span>Huajca Jesús quiilhui iTata: </div>
<div class='p'>“Papá, xijchihua para nochi tlacame ma mitzhueyitlalica [12:28 Ma quihueyitlalica motoca.] ipampa tlen nijchihua na.” </div>
<div class='p'>Huan Toteco Dios tlen itztoc elhuicac quiilhui Jesús: “Ya nijchijtoc para ma nechhueyitlalica huan sampa nijchihuas.” </div>
<div class='p'>
<span class="verse" id="JN12_29">29&#160;</span>Huan nopa miyac tlacame tlen moquetzayayaj nepa quitoscajque. Huan sequin quiijtojque tlatomonqui huan sequinoc quiijtojque: </div>
<div class='p'>―Se elhuicac ejquetl quinojnotzqui Jesús. </div>
<div class='p'>
<span class="verse" id="JN12_30">30&#160;</span>Pero Jesús techilhui: </div>
<div class='p'>―NoTata ax camatqui para na ma nijmati nechcajqui. Yajaya camatqui para imojuanti xijmachilica yajaya quicajqui tlen niquilhui. 
<span class="verse" id="JN12_31">31&#160;</span>Ama ajsitoc hora para Toteco quintlajtolsencahuas tlen itztoque ipan ni tlaltepactli. Ama nijquixtilis itequihuejcayo Axcualtlacatl tlen tlanahuatía ipan ni tlaltepactli. 
<span class="verse" id="JN12_32">32&#160;</span>Huan quema nechtlejcoltise ipan cuamapeli, niquinyoltilanas nochi tlacame para ma hualaca campa na. </div>
<div class='p'>
<span class="verse" id="JN12_33">33&#160;</span>Techilhui ya ni para ma tijmatica quejatza miquisquía. 
<span class="verse" id="JN12_34">34&#160;</span>Huan nopa miyac tlacame quitlajtlanijque: </div>
<div class='p'>―Tojuanti tijcactoque ipan Itlajtol Toteco campa quiijtohua nopa Cristo tlen hualasquía itztos para nochipa. Pero tiquijtohua ta tlen tiMocuepqui Tlacatl, mitztlejcoltise ipan cuamapeli para timiquis. ¿Ta tlen tiMocuepqui Tlacatl tiitztoc san se ica nopa Cristo tlen hualasquía o axtle? </div>
<div class='p'>
<span class="verse" id="JN12_35">35&#160;</span>Huajca Jesús quinilhui: </div>
<div class='p'>―Na tlen niquintlahuilía tlacame ipan ininyolo san niitztos imohuaya se ome tonali. Xinejnemica ipan notlahuil ama quema noja inhuelij huan xinechneltocaca para ax inpolihuise. Pampa huala tzintlayohuilotl quema ayoc niitztos imohuaya. Tlacame tlen nejnemij ipan tzintlayohuilotl huan ax nechcahuilíaj ma niquintlahuili, ax quimachilíaj canque yohuij, niyon ax quimatij intla polihuise para nochipa. 
<span class="verse" id="JN12_36">36&#160;</span>Xinechneltocaca ipan ni tonali quema na tlen nitlahuili noja niitztoc imohuaya para inelise innoconehua huan para huelis innejnemise ipan notlahuil. </div>
<div class='p'>Huan quema Jesús quiijto ya ni, quisqui huan motlatito tlen inijuanti. </div>
<div class='s'>Nopa tlayacanca israelitame ax quineltocaque Jesús </div>
<div class='p'>
<span class="verse" id="JN12_37">37&#160;</span>Huan yonque Jesús quichijtoya miyac huejhueyi tlanescayotl iniixpa tlacame tlen quinnextili ichicahualis, nopa tlayacanca israelitame ax quineltocayayaj. 
<span class="verse" id="JN12_38">38&#160;</span>Quej ni panoc para quitlamiltis tlen nopa tiocamanalojquetl Isaías quiijcuilo huejcajquiya campa quiijto: </div>
<div class='q'>“Toteco, ax miyaqui tlacame quineltocaj tlen tiquinilhuíaj. </div>
<div class='q'>¿Tiquinnextilijtoc san se ome mohueyi chicahualis?” </div>
<div class='m'>
<span class="verse" id="JN12_39">39&#160;</span>Huajca ax huelque quineltoquilíaj pampa eltoc queja Isaías quiijtohua ipan iama: </div>
<div class='q'>
<span class="verse" id="JN12_40">40&#160;</span>“Toteco quinixtzactoc huan quinyoltetilijtoc. </div>
<div class='q'>Quej nopa ax hueli quiitase huan quimachilise tlen na, </div>
<div class='q'>huan ax moyolcuepase para huelis niquinmaquixtis.” </div>
<div class='m'>
<span class="verse" id="JN12_41">41&#160;</span>Huan Isaías quiijto ya ni pampa quiitztoya ihueyitilis Cristo huan techyolmelahuayaya tlen ya. 
<span class="verse" id="JN12_42">42&#160;</span>Pero yonque queja nopa quiijtohua, miyac tlacame quineltocaque Jesús para yajaya nopa Cristo. Huan hasta sequin tlayacanca israelitame nojquiya quineltocaque, pero axaca quiilhuiyayaj pampa quinimacasiyayaj nopa fariseos. Quimatiyayaj ayoc quincahuilisquíaj ma calaquica ipan israelita tiopamitl. 
<span class="verse" id="JN12_43">43&#160;</span>Mohuihuichijque pampa más quinequiyayaj quinpaquilismacase tlacame, huan ax Toteco. </div>
<div class='s'>Itlajtol Jesús tetlajtolsencahuas </div>
<div class='p'>
<span class="verse" id="JN12_44">44&#160;</span>Huan Jesús pejqui camati tlamiyacapa ipan nopa ilhuitl huan chicahuac quiijto: “Yajaya tlen nechneltoca, ax san na nechneltoca. Nojquiya quineltoca noTata tlen nechtitlantoc. 
<span class="verse" id="JN12_45">45&#160;</span>Aqui nechita, nojquiya quiita noTata tlen nechtitlantoc. 
<span class="verse" id="JN12_46">46&#160;</span>Nihualajtoc ipan ni tlaltepactli queja se tlahuili. Niquintlahuilía ininyolo nochi tlen nechneltocaj para ayoc itztose ipan tzintlayohuilotl. 
<span class="verse" id="JN12_47">47&#160;</span>Pero tlacame tlen quicaquij notlajtol huan ax nechneltocaj, ax niquintlajtolsencahuas. Ax nihualajtoc ama ipan tlaltepactli para nitetlajtolsencahuas. Nihualajtoc para niquinmaquixtis tlen inintlajtlacolhua. 
<span class="verse" id="JN12_48">48&#160;</span>Pero ajqueya nechhuejcamajcahua huan ax quiselía notlajtol quipiyas tlen quitlajtolsencahuas ipan itlamiya tonali. Pampa ni tlajtoli tlen niquijtojtoc ipan tlaltepactli quiteilhuis ipan itlamiya tonali. 
<span class="verse" id="JN12_49">49&#160;</span>Pampa ax nicamati san ica na notequihuejcayo. NoTata tlen nechtitlantoc nechnahuatijtoc tlaque ma niquijto huan tlaque ma nitlamachti. 
<span class="verse" id="JN12_50">50&#160;</span>Huan nijmati ajqueya quineltocas notlajtol tlen noTata nechnahuatijtoc ma niteilhui, yajaya quipiyas yolistli tlen yancuic para nochipa. Pampa nochi tlen niquijtohua eltoc tlen noTata nechilhuijtoc ma niquijto.”  </div>
<div class='psalmlabel' id='JN13_0'> 13</div>
<div class='s'>Jesús quinicxipajpajqui imomachtijcahua </div>
<div class='p'>
<span class="verse" id="JN13_1">1&#160;</span>Aya pehuayaya nopa Pascua Ilhuitl huan Jesús quimatiyaya ya monechcahuiyaya nopa hora para quisas tlen ni tlaltepactli huan mocuepas campa itztoc iTata. Mojmostla technextilijtoya tojuanti tlen tiiaxcahua ipan ni tlaltepactli para techicnelía huan nopa tonal technextili para neltlahuel techicnelía. 
<span class="verse" id="JN13_2">2&#160;</span>Eltoya hora para nopa Pascua tlacualistli huan Axcualtlacatl ya quitlalilijtoya ipan itlalnamiquilis Judas Iscariote, icone Simón, para quitemactilis Jesús ininmaco ax cuajcualme. </div>
<div class='p'>
<span class="verse" id="JN13_3">3&#160;</span>Jesús quimatiyaya Itata quimacatoya tequihuejcayotl para quinahuatis nochi tlamantli. Huan quimatiyaya para hualajqui tlen campa Toteco huan ica se ome tonali mocuepasquía iixtla. 
<span class="verse" id="JN13_4">4&#160;</span>Pero yonque nochi nopa tequihuejcayotl quipixtoya, ipan nopa tlacualistli moquetzqui Jesús, huan quiquixti iyoyo huehueyac huan motzinquechilpi ica se toalla. 
<span class="verse" id="JN13_5">5&#160;</span>Huan quitequili atl se tina huan pejqui techicxipajpaca huan techicxihuatza ica nopa toalla queja quichihua se tlatequipanojquetl. </div>
<div class='p'>
<span class="verse" id="JN13_6">6&#160;</span>Huan quema Jesús pejqui quiicxipajpaca Simón Pedro, yajaya quiilhui: </div>
<div class='p'>―NoTeco, ¿para tlen tijnequi tinechicxipajpacas? </div>
<div class='p'>
<span class="verse" id="JN13_7">7&#160;</span>Huan Jesús quinanquili: </div>
<div class='p'>―Amantzi ax tijmachilía tlaque quinequi quiijtos tlen nijchihua, pero teipa tijmachilis. </div>
<div class='p'>
<span class="verse" id="JN13_8">8&#160;</span>Huan Pedro quiijto: </div>
<div class='p'>―Ax quema nimitzcahuilis xinechicxipajpacas. </div>
<div class='p'>Huan Jesús quinanquili: </div>
<div class='p'>―Intla ax nimitzicxipajpacas, huajca ax tleno tijpiyas noca na. </div>
<div class='p'>
<span class="verse" id="JN13_9">9&#160;</span>Huajca Simón Pedro quiilhui: </div>
<div class='p'>―Huajca, noTeco, ax san noicxi xinechpajpaquili, nojquiya xinechpajpaquili notzonteco huan noma. </div>
<div class='p'>
<span class="verse" id="JN13_10">10&#160;</span>Huan Jesús quiilhui: </div>
<div class='p'>―Se tlacatl tlen maltijtoc san monequi quiicxipajpacas pampa ya tlapajpactic itlacayo. Imojuanti intlapajpactique, pero ax nochi imojuanti. </div>
<div class='p'>
<span class="verse" id="JN13_11">11&#160;</span>Huan Jesús quiijto: “Ax nochi intlapajpactique” pampa quimatiyaya ajqueya quitemactilisquía. </div>
<div class='p'>
<span class="verse" id="JN13_12">12&#160;</span>Quema tlanqui techicxipajpaca nochi tojuanti, sampa moquenti iyoyo huehueyac huan mosehui nechca mesa. Huan techilhui: </div>
<div class='p'>―Huelis ax inquimachilíaj tlen nimechchihuilijtoc. 
<span class="verse" id="JN13_13">13&#160;</span>Innechnotzaj niimotlamachtijca huan niimoTeco. Huan quinamiqui tlen inquiijtohuaj pampa melahuac. 
<span class="verse" id="JN13_14">14&#160;</span>Pero intla na tlen niimotlamachtijca huan niimoTeco nimechicxipajpactoc, monequi san se inmotequipanose huan inmoicxipajpacase se ica seyoc. 
<span class="verse" id="JN13_15">15&#160;</span>Pampa nimechnextilijtoc para inquichihuase queja na nimechchihuilijtoc. 
<span class="verse" id="JN13_16">16&#160;</span>Nelía nimechilhuía, se tlatequipanojquetl ax itztoc más hueyi que iteco. Huan se tlatitlanquetl ax itztoc más hueyi que yaja tlen quititlanqui. Innotlatequipanojcahua huan innotlayolmelajcahua huan ax más inhuejhueyi que na. 
<span class="verse" id="JN13_17">17&#160;</span>Ya inquimachilíaj para nimechilhuijtoc ximotequipanoca se ica seyoc, huajca xijchihuaca huan inmechmacas miyac paquilistli. </div>
<div class='p'>
<span class="verse" id="JN13_18">18&#160;</span>“Ax nicamati tlen nochi imojuanti. Cuali nimechixmati inquesqui tlen nimechtlapejpenijtoc. Ijcuilijtoc ipan Itlajtol Toteco campa quiijto para se tlen quipalohua ipantzi nohuaya ipan notlacualis, mochijtoc nocualancaitaca. Huan ni tlajtoli nimantzi quisas melahuac. 
<span class="verse" id="JN13_19">19&#160;</span>Nimechilhuía ya ni ama quema noja polihui para panos para teipa quema panos, inquineltocase para na niitztoc nopa Cristo tlen hualasquía. 
<span class="verse" id="JN13_20">20&#160;</span>Nelía nimechilhuía, ajqueya inmechselis imojuanti o tlen hueli tlacatl tlen nijtitlani, nojquiya nechselía. Huan tlen nechselía, quiselía noTata tlen nechtitlantoc.” </div>
<div class='s'>Jesús quiijto Judas quitemactilis </div>
<div class='p'>
<span class="verse" id="JN13_21">21&#160;</span>Quema Jesús tlanqui quiijto ya ni, moyolpitzajqui huan techilhui tiimomachtijcahua: </div>
<div class='p'>―Nelía nimechilhuía, se tlen imojuanti nechtemactilis ica nocualancaitacahua. </div>
<div class='p'>
<span class="verse" id="JN13_22">22&#160;</span>Huan tiimomachtijcahua pejque timoixtlachilíaj se ica seyoc pampa ax tijmatiyayaj ajqueya quichihuasquía. 
<span class="verse" id="JN13_23">23&#160;</span>Na nitlacuayaya inechca Jesús pampa miyac nechicneli. 
<span class="verse" id="JN13_24">24&#160;</span>Huan Simón Pedro nechtlamanextili ma nijtlajtlani Jesús ajqueya quitemactilisquía. 
<span class="verse" id="JN13_25">25&#160;</span>Huajca na nimonechcahui achi más huan niquilhui: </div>
<div class='p'>―Toteco, ¿ajqueya mitztemactilis? </div>
<div class='p'>
<span class="verse" id="JN13_26">26&#160;</span>Huan Jesús nechnanquili: </div>
<div class='p'>―Na nijpalos ni pantzi ipan tlacuali huan nijmacas ma quicua yajaya tlen nechtemactilis. </div>
<div class='p'>Huajca quipalo nopa pantzi huan quimacac Judas, itelpoca Simón Iscariote. 
<span class="verse" id="JN13_27">27&#160;</span>Huan quema Judas quiselijtoya nopa pantzi, Axcualtlacatl calajqui ipan iyolo. Huan Jesús quiilhui: </div>
<div class='p'>―Nopa tlen tijchihuas, xijchihua nimantzi. </div>
<div class='p'>
<span class="verse" id="JN13_28">28&#160;</span>Huan niyon se tlen tojuanti tlen tiitztoyaj ihuaya campa mesa ax tijmatiyayaj para tlen quiilhui ya nopa. 
<span class="verse" id="JN13_29">29&#160;</span>Sequin san moilhuiyayaj Jesús quiilhuiyaya Judas ma quicohuati tlen monequi para nopa ilhuitl o quiilhuiyaya ma quinmacas tomi tlen pilteicneltzitzi pampa Judas quimocuitlahuiyaya totomin bolsa. 
<span class="verse" id="JN13_30">30&#160;</span>Huajca Judas quiseli nopa pantzi tlen Jesús quimacac huan nimantzi quistejqui. Huan ya tlayohuatoya. </div>
<div class='s'>Se yancuic tlanahuatili </div>
<div class='p'>
<span class="verse" id="JN13_31">31&#160;</span>Quema ya quistoya Judas, Jesús techilhui: </div>
<div class='p'>―Ama monextis nohueyitilis na tlen niMocuepqui Tlacatl. Huan monextis ihueyitilis noTata ipampa tlen nijchihuas. 
<span class="verse" id="JN13_32">32&#160;</span>Quema nitenextilis ihueyitilis noTata, ax huejcahuas nopa tonal teipa quema noTata nechhueyitlalis. 
<span class="verse" id="JN13_33">33&#160;</span>Noconehua, san niitztos imohuaya seyoc tlalochtli huan monequi niquistehuas. Yonque innechtemose, queja niquinilhui nopa israelita tlayacanani, ax huelis innechtoquilise campa niyas. 
<span class="verse" id="JN13_34">34&#160;</span>Huajca nimechmaca se yancuic tlanahuatili para xijchihuaca: Ximoicnelica se ica seyoc queja na nimechicnelía. Quena, queja nopa monequi ximoicnelica. 
<span class="verse" id="JN13_35">35&#160;</span>Nochi tlacame quimachilise para nelía innomomachtijcahua intla nelía inmoicnelise. </div>
<div class='s'>Jesús quiijto para Pedro ax mocahuilis intla quiixmati </div>
<div class='p'>
<span class="verse" id="JN13_36">36&#160;</span>Huan Simón Pedro quitlajtlani: </div>
<div class='p'>―NoTeco, ¿canque tiyas? </div>
<div class='p'>Huan Jesús quinanquili: </div>
<div class='p'>―Amantzi ax huelis tinechtoquilis campa niyas, pero teipa quena, tinechtoquilis. </div>
<div class='p'>
<span class="verse" id="JN13_37">37&#160;</span>Huan Pedro quiilhui: </div>
<div class='p'>―NoTeco, ¿para tlen ax huelis nimitztoquilis amantzi? Nimotemacasquía para nimiquis mopampa ta. </div>
<div class='p'>
<span class="verse" id="JN13_38">38&#160;</span>Huan Jesús quinanquili: </div>
<div class='p'>―Tinechilhuía timotemacasquía para ma mitzmictica pampa tinechneltoca. Pero nelía nimitzilhuía, ipan ni tlayohua quema noja polihuis para tzajtzis se cuapelech, ta tiquijtojtos expa para ax tinechixmati.  </div>
<div class='psalmlabel' id='JN14_0'> 14</div>
<div class='s'>Jesús yajaya ojtli hasta Toteco </div>
<div class='p'>
<span class="verse" id="JN14_1">1&#160;</span>“Amo ximocuesoca. Xijneltocaca Toteco huan xinechneltocaca nojquiya. 
<span class="verse" id="JN14_2">2&#160;</span>Nepa elhuicac campa ichaj noTata onca miyac caltini para ipan initztose. Intla ax melahuac, nimechilhuijtosquía. Na niyas nepa nimechchijchihuiliti imochajchaj campa initztose. 
<span class="verse" id="JN14_3">3&#160;</span>Huan quema ya nimechsencahuilijtos imochajchaj, huajca sampa nihualasoc huan nimechhuicas para initztose nohuaya nepa campa niitztos. 
<span class="verse" id="JN14_4">4&#160;</span>Inquimatij canque niyas huan inquimatij nopa ojtli tlen ipan inyase.” </div>
<div class='p'>
<span class="verse" id="JN14_5">5&#160;</span>Huan Tomás quiilhui: </div>
<div class='p'>―NoTeco, ax tijmatij canque tiyas, huajca ¿quejatza huelis tijmatise nopa ojtli para ipan tiyase? </div>
<div class='p'>
<span class="verse" id="JN14_6">6&#160;</span>Huan Jesús quiilhui: </div>
<div class='p'>―Na niojtli, nitehuicas elhuicac. Na niitztoc tlen melahuac huan nitemacas yolistli yancuic para nochipa. Axaca huelis ajsis campa itztoc noTata nepa elhuicac intla ax nechneltoca. 
<span class="verse" id="JN14_7">7&#160;</span>Intla nelía innechixmajtosquíaj, nojquiya inquiixmajtosquíaj noTata. Pero para ama huan teipa xijmachilica ya inquiixmajtoque noTata huan ya inquiitztoque. </div>
<div class='p'>
<span class="verse" id="JN14_8">8&#160;</span>Huan Felipe quiilhui: </div>
<div class='p'>―NoTeco, xitechnextili moTata, san ya nopa tijnequij. </div>
<div class='p'>
<span class="verse" id="JN14_9">9&#160;</span>Huan Jesús quiilhui: </div>
<div class='p'>―Felipe, ya quipiya miyac tonali niitztoc imohuaya. ¿Ax innechixmatij? Yajaya tlen nechitztoc, ya quiitztoc noTata. Huajca, ¿para tlen tiquijtohua ma nimechnextili noTata? 
<span class="verse" id="JN14_10">10&#160;</span>¿Ax inquineltocaj niitztoc ipan noTata huan noTata itztoc nopan na? Nopa tlajtoli tlen nimechilhuía, ax san na notlajtol. Tlen nimechilhuía huala tlen noTata tlen itztoc nopan na. Huan yajaya quichihua itequi noca na. 
<span class="verse" id="JN14_11">11&#160;</span>Xinechneltoquilica notlajtol quema nimechilhuía niitztoc ipan noTata huan yajaya itztoc nopan na. Huan intla ax hueli innechneltocaj ipampa tlen niquijtohua, xinechneltocaca ipampa nopa huejhueyi chicahualnescayotl tlen nijchijtoc. 
<span class="verse" id="JN14_12">12&#160;</span>Nelía nimechilhuía, se tlacatl tlen nechneltocas quichihuas huejhueyi tequitl queja nijchijtoc. Huan noja más huejhueyi tequitl quichihuas pampa nimocuepas campa itztoc noTata. 
<span class="verse" id="JN14_13">13&#160;</span>Huan nochi tlamantli tlen inquitlajtlanise noTata ipan notoca [14:13 Ica notequihuejcayo.], nimechchihuilis pampa na niIcone nijchihua ma quihueyitlalis noTata. 
<span class="verse" id="JN14_14">14&#160;</span>Quena, nochi tlen intlajtlanise ica notequihuejcayo, nimechchihuilis. </div>
<div class='s'>Jesús quintitlanilis tlaneltocani Itonal Toteco </div>
<div class='p'>
<span class="verse" id="JN14_15">15&#160;</span>“Intla innechicnelíaj, xijchihuaca nopa tlanahuatili tlen nimechmacatoc. 
<span class="verse" id="JN14_16">16&#160;</span>Huan nijtlajtlanis noTata ma inmechtitlanilis seyoc Tlayoltlalijquetl huan yajaya mocahuas imohuaya para nochipa. 
<span class="verse" id="JN14_17">17&#160;</span>Nopa Tlayoltlalijquetl yajaya Itonal Toteco tlen tlamachtía tlen melahuac. Pero tlacame tlen ni tlaltepactli tlen ax noaxcahua ax huelis quiselise Itonal Toteco pampa ax huelis quiitase huan ax quiixmatise. Pero imojuanti inquiixmatij Itonal Toteco pampa ama itztoc imohuaya huan teipa mocahuas ipan imoyolo. </div>
<div class='p'>
<span class="verse" id="JN14_18">18&#160;</span>“Ax nimechcajtehuas queja inicnotzitzi. Nimocuepas niitztos imohuaya. 
<span class="verse" id="JN14_19">19&#160;</span>Ayoc huejcahuas para tlacame tlen ni tlaltepactli tlen ax noaxcahua ayoc nechitase. Pero imojuanti, quena, innechitase. Huan pampa niyoltos, inyoltose para nochipa. 
<span class="verse" id="JN14_20">20&#160;</span>Quema hualas Itonal Toteco, inquimachilise na niitztoc ipan noTata, huan initztoque nopan na huan na niitztoc ipan imojuanti. 
<span class="verse" id="JN14_21">21&#160;</span>Tlacame tlen quimatij notlanahuatil huan nelía quichihuaj, inijuanti tlen nelía nechicnelíaj. Huan noTata quinicnelis tlen nechicnelíaj, huan na nojquiya niquinicnelis huan nimonextis ica sesen inijuanti.” </div>
<div class='p'>
<span class="verse" id="JN14_22">22&#160;</span>Huan nopa seyoc Judas (ax Judas Iscariote) quiilhui Jesús: </div>
<div class='p'>―NoTeco, ¿para tlen timonextis ica tojuanti, pero ica tlacame tlen ax mitzneltocaj, axtle? </div>
<div class='p'>
<span class="verse" id="JN14_23">23&#160;</span>Huan Jesús quinanquili: </div>
<div class='p'>―Tlen nechicnelía quichihuas tlen niquijtohua. Huan noTata quiicnelis huan na ihuaya noTata tihualase para timochantise ipan iyolo. 
<span class="verse" id="JN14_24">24&#160;</span>Tlen ax nechicnelía ax quichihua tlen niquijtohua. Huan ni tlajtoli tlen nimechilhuía ax san na notlajtol, pero noTata tlen nechtitlantoc nechilhuijtoc tlen monequi niquijtos. </div>
<div class='p'>
<span class="verse" id="JN14_25">25&#160;</span>“Na nimechilhuía nochi ni quema noja niitztoc imohuaya. 
<span class="verse" id="JN14_26">26&#160;</span>Pero Itonal Toteco, nopa Tlayoltlalijquetl, tlen noTata inmechhualtitlanilis ipan notoca [14:26 O tlen elis nopatlaca na.] yajaya inmechmachtis nochi tlamantli huan inmechilnamiquiltis nochi tlen nimechilhuijtoc. </div>
<div class='p'>
<span class="verse" id="JN14_27">27&#160;</span>“Nimechcahuilijtehua tlasehuilistli ipan imoyolo. Huan notlasehuilis tlen nimechmaca ax queja temacaj tlen itztoque ipan ni tlaltepactli. Amo ximocuesoca huan amo ximomajmatica. 
<span class="verse" id="JN14_28">28&#160;</span>Inquicactoque quema nimechilhui para niyas huan teipa sampa nihualas niitztos imohuaya. Intla nelía innechicnelíaj, inpaquisquíaj pampa niyas campa itztoc noTata pampa noTata itztoc más hueyi queja na. 
<span class="verse" id="JN14_29">29&#160;</span>Nimechilhuía niyas ama quema noja aya niyajtoc para quema niyas, inquineltocase notlajtol. </div>
<div class='p'>
<span class="verse" id="JN14_30">30&#160;</span>“Ayoc miyac huelis nimechcamahuis pampa ya hualas Axcualtlacatl tlen quinnahuatía tlacame tlen ni tlaltepactli. Yajaya ax quipiya niyon quentzi tequihuejcayotl noca na. 
<span class="verse" id="JN14_31">31&#160;</span>Pero nijnequi nochi tlacame ipan ni tlaltepactli ma quimachilica niquicnelía noTata. Huan tlen noTata nechnahuatía, ya nopa nijchihuas. Ximoquetzaca, ma tiyacajya.  </div>
<div class='psalmlabel' id='JN15_0'> 15</div>
<div class='s'>Jesús yajaya nopa xocomeca tzontli </div>
<div class='p'>
<span class="verse" id="JN15_1">1&#160;</span>“Na niitztoc queja se xocomeca tzontli tlen melahuac huan noTata itztoc queja nopa xocomeca mocuitlahuijquetl. 
<span class="verse" id="JN15_2">2&#160;</span>Nochi tlen nechneltocaj itztoque queja noxocomeca macuayohua tlen motlatzquilijtoque nopan na. Intla se tlen nechneltoca ax quipiya itlajca, noTata quimatzontequis. Huan nochi noxocomeca macuayohua tlen temacaj inintlajca, noTata quinyejyectis para huelis temacase más inintlajca. 
<span class="verse" id="JN15_3">3&#160;</span>Imojuanti initztoque queja se nomacuayo tlen noTata ya quiyejyectijtoc, pampa ya intlapajpactique ica nopa tlajtoli tlen nimechmachtijtoc. 
<span class="verse" id="JN15_4">4&#160;</span>Ximocahuaca intlatzquitoque nopan na huan na nimocahuas nitlatzquitoc ipan imojuanti. Se xocomeca macuayotl ax hueli tlaqui intla ax mocahuas tlatzquijtoc ipan nopa xocomeca tzontli. Huan imojuanti ax hueli inquichihuase ipaquilis noTata intla ax inmocahuase intlatzquijtoque ipan na. </div>
<div class='p'>
<span class="verse" id="JN15_5">5&#160;</span>“Na niitztoc queja nopa xocomeca tzontli huan initztoque queja noxocomeca macuayohua. Intla inmocahuase intlatzquijtoque nopan na huan nimocahuas nitlatzquitoc ipan imojuanti, huajca quena, intemacase miyac imotlajca. Pero intla ax nimechpalehuis, ax tleno huelis inquichihuase. 
<span class="verse" id="JN15_6">6&#160;</span>Tlacame tlen ax mocahuaj tlatzquijtoque nopan na, noTata quinchihuilis queja se xocomeca mocuitlahuijquetl quinchihuili nopa xocomeca macuatini tlen ax tlaqui. Quitzontequilis huan quicahuilis ma huaqui. Huan quinsentilis huan quinmajcahuas ipan tlitl para tlatlase. </div>
<div class='p'>
<span class="verse" id="JN15_7">7&#160;</span>“Intla inmocahuase intlatzquijtoque nopan na huan notlajtol mocahuas ipan imoyolo, huajca inquitlajtlanise tlen inquinequij huan inquiselise. 
<span class="verse" id="JN15_8">8&#160;</span>Huan quema intemacaj miyac imotlajca huan inquichihuaj miyac tlamantli tlen ipaquilis noTata, nesis más ihueyitilis noTata huan nesis nelía innomomachtijcahua. 
<span class="verse" id="JN15_9">9&#160;</span>Queja noTata nechicnelía miyac, na nojquiya nimechicnelía. Ximocahuaca ipan notlateicnelilis. 
<span class="verse" id="JN15_10">10&#160;</span>Intla inquichihuase tlen nimechnahuatía, inmocahuaj ipan notlaicnelilis queja nojquiya quema nijchihua tlen noTata nechnahuatía, nimocahua ipan itlaicnelilis. </div>
<div class='p'>
<span class="verse" id="JN15_11">11&#160;</span>“Nimechilhuijtoc ni tlajtoli para huelis inquipiyase nopaquilis huan inpactose tlahuel hasta nelmiyac. 
<span class="verse" id="JN15_12">12&#160;</span>Huan ya ni nimechnahuatía, ximoicnelica se ica seyoc queja na nimechicnelía. 
<span class="verse" id="JN15_13">13&#160;</span>Se tlen motemactilis huan miquis ipampa ihuampoyohua, yajaya más teicnelía que nochi tlacame. 
<span class="verse" id="JN15_14">14&#160;</span>Initztoque innohuampoyohua intla inquichihuaj tlen nimechnahuatía. 
<span class="verse" id="JN15_15">15&#160;</span>Huajca ayoc nimechnotzas innotlatequipanojcahua, pampa se tecojtli ax quinilhuía itlatequipanojcahua tlen quichihua. Pero nimechnotzas innohuampoyohua, pampa nochi tlen noTata nechilhuijtoc nojquiya nimechilhuijtoc. 
<span class="verse" id="JN15_16">16&#160;</span>Imojuanti ax innechtlapejpenijque, pero na tlen nimechtlapejpeni imojuanti. Huan nimechtequitlalijtoc para inquipiyase imotlajca pampa inyase inquichihuase itequi Toteco. Huan nopa tequitl tlen inquichihuase mocahuas. Huan nochi tlen inquitlajtlanise noTata ipan notoca [15:16 O ica notequihuejcayo.] yajaya inmechmacas. 
<span class="verse" id="JN15_17">17&#160;</span>Huajca ya ni nimechnahuatía: ximoicnelica se ica seyoc. </div>
<div class='s'>Tlacame quicocolíaj Jesús huan nochi tlen iaxcahua </div>
<div class='p'>
<span class="verse" id="JN15_18">18&#160;</span>“Intla tlacame ipan ni tlaltepactli tlen ax quiixmatij Toteco inmechcocolíaj, xiquilnamiquica achtohuiya na nechcocolijque. 
<span class="verse" id="JN15_19">19&#160;</span>Intla ineltosquíaj iniaxcahua ni tlaltepactli, inijuanti inmechicnelisquíaj. Pero ax iniaxcahua ni tlaltepactli pampa na nimechtlapejpenijtoc huan nimechiyocacajtoc tlen tlacame tlen ni tlaltepactli tlen ax quiixmatij Toteco, huan yeca inmechcocolíaj. 
<span class="verse" id="JN15_20">20&#160;</span>Xiquilnamiquica tlen nimechilhuijtoc. Se tlatequipanojquetl ax más hueyi que iteco. Inijuanti tlen nechtlatzacuiltise, nojquiya inmechtlatzacuiltise pampa innoaxcahua. Huan tlen quineltocatoque notlajtol nojquiya inmechneltoquilise imotlajtol. 
<span class="verse" id="JN15_21">21&#160;</span>Tlen inmechcocolíaj pampa innechneltocatoque, queja nopa quichihuaj pampa ax quiixmatij Toteco tlen nechtitlantoc. </div>
<div class='p'>
<span class="verse" id="JN15_22">22&#160;</span>“Intla ax nihualajtosquía huan niquinmachtijtosquía, axaca quinteilhuijtosquía. Pero ama ax quipiyase tleno tlen ica huelise motechtise iixpa Toteco pampa ax quineltocaque notlajtol. 
<span class="verse" id="JN15_23">23&#160;</span>Se tlen nechcocolía, nojquiya quicocolía noTata. 
<span class="verse" id="JN15_24">24&#160;</span>Intla ax nijchijtosquía nopa huejhueyi tlanescayotl iniixpa tlen axaca seyoc hueltoc quichihua, ax quipiyasquía inintlajtlacol. Pero ya quiitztoque ajqueya na huan nechcocolijtoque huan nojquiya quicocolijtoque noTata. 
<span class="verse" id="JN15_25">25&#160;</span>Yeca inijuanti quitlamiltijtoque tlen ijcuilijtoc ipan itlanahuatil campa camati tlen na huan quiijtohua: ‘Nechcocolijtoque yonque ax tleno tlen ax cuali nijchijqui.’ </div>
<div class='p'>
<span class="verse" id="JN15_26">26&#160;</span>“Pero quema ajsis nopa Tlayoltlalijquetl tlen nimechtitlanilis quema niajsiti ichaj noTata, yajaya inmechmachtis nochi tlen na. Yajaya Itonal Toteco tlen tlamachtía tlen melahuac huan hualas tlen campa itztoc noTata. 
<span class="verse" id="JN15_27">27&#160;</span>Huan teipa inquinyolmelahuase sequinoc tlen na pampa initztoyaj nohuaya hasta quema nipejqui nitlamachtía.  </div>
<div class='psalmlabel' id='JN16_0'> 16</div>
<div class='p'>
<span class="verse" id="JN16_1">1&#160;</span>“Nimechilhuijtoc nochi ya ni achtohui para ax inquitlahuelcahuase notlajtol ica nopa tlamantli tlen hualas. 
<span class="verse" id="JN16_2">2&#160;</span>Pampa teipa ayoc inmechcahuilise xicalaquica ipan israelita tiopamitl. Huan ajsis se tonal quema tlacame tlen inmechmictise moilhuise quitequipanohuaj Toteco. 
<span class="verse" id="JN16_3">3&#160;</span>Ya nopa quichihuase pampa ax quiixmatij noTata, niyon ax nechixmatij. 
<span class="verse" id="JN16_4">4&#160;</span>Amantzi nimechilhuía nochi ya ni para inquiilnamiquise tlen niquijto quema nochi ni tlamantli inmechpanotiyas. </div>
<div class='s'>Itequi Itonal Toteco </div>
<div class='p'>“Achtohuiya ax nimechilhui ni tlamantli tlen inmechpanos pampa nijmatiyaya niitztosquía imohuaya más tonali. 
<span class="verse" id="JN16_5">5&#160;</span>Pero ama niyas campa itztoc Toteco tlen nechtitlantoc. Huan axaca tlen imojuanti nechtlajtlanía canque niyas. 
<span class="verse" id="JN16_6">6&#160;</span>San inmocuesohuaj pampa nimechilhuía niyas. 
<span class="verse" id="JN16_7">7&#160;</span>Pero nimechilhuía tlen melahuac. Más cuali para imojuanti intla niyas. Pampa intla ax niyas, ax hualas nopa Tlayoltlalijquetl. Pero quema nimocuepas campa nihualajqui, nimechhualtitlanilis. 
<span class="verse" id="JN16_8">8&#160;</span>Huan quema ajsiqui nopa Tlayoltlalijquetl, quinmatiltis sesen tlacatl ipan ni tlaltepactli para quihuica tlajtlacoli iixpa Toteco. Huan quimatiltis para monequi sesen ma itztoca xitlahuaque iixpa Toteco. Huan nojquiya quinyolmelahuas quejatza Toteco tetlajtolsencahuas. 
<span class="verse" id="JN16_9">9&#160;</span>Nopa Tlayoltlalijquetl quinmatiltis tlacame tlen ni tlaltepactli para ya quihuicaj tlajtlacoli pampa ax nechneltocatoque. 
<span class="verse" id="JN16_10">10&#160;</span>Quinnextilis para huelis mochihuase xitlahuaque iixpa Toteco pampa niya campa itztoc noTata huan ayoc innechitase. 
<span class="verse" id="JN16_11">11&#160;</span>Quinmatiltis tlacame para Toteco quintlajtolsencahuas queja ya quitlajtolxitlajtoc Axcualtlacatl tlen tlanahuatía ipan ni tlaltepactli. </div>
<div class='p'>
<span class="verse" id="JN16_12">12&#160;</span>“Nijpiya más tlajtoli tlen nimechilhuisquía, pero elis miyac para inquimachilise amantzi. 
<span class="verse" id="JN16_13">13&#160;</span>Pero quema hualas Itonal Toteco tlen tlamachtía tlen melahuac, yajaya inmechyacanas hasta inquimatise nochi tlen melahuac. Ax inmechilhuis tlen ya itlalnamiquilis, pero inmechmachtis nochi tlen quicactoc tlen noTata, huan nojquiya inmechnextilis tlen panos teipa. 
<span class="verse" id="JN16_14">14&#160;</span>Itonal Toteco nechhueyitlalis imoixpa pampa quicuis tlen niquijtojtoc na huan tlen nijchijtoc, huan inmechnextilis tlen quiijtosnequi. 
<span class="verse" id="JN16_15">15&#160;</span>Nochi nopa tlamantli tlen quipiya noTata huan tlen yajaya quichijtiya nojquiya noaxca huan nijchijtiyajtoc. Huajca nimechilhuía Itonal Toteco quicuis tlen na nijchijtoc huan inmechnextilis tlen quinequi quiijtos. </div>
<div class='s'>Tequipacholi mocuepas paquilistli </div>
<div class='p'>
<span class="verse" id="JN16_16">16&#160;</span>“Ica se ome tonali niyas huan ayoc innechitase. Pero teipa ica seyoc se ome tonali, sampa innechitase pampa niyas campa itztoc noTata.” </div>
<div class='p'>
<span class="verse" id="JN16_17">17&#160;</span>Huan sequin tiimomachtijcahua timotlajtlaniyayaj: </div>
<div class='p'>―¿Tlaque quiijtosnequi quema Jesús techilhuía ica se ome tonali ayoc tiquitase, huan teipa ica seyoc se ome tonali sampa tiquitase? ¿Para tlen techilhuía elis queja ni pampa yas campa itztoc iTata? 
<span class="verse" id="JN16_18">18&#160;</span>¿Tlaque quiijtosnequi ‘ica se ome tonali’? Ax tijmachilíaj tlen techilhuía. </div>
<div class='p'>
<span class="verse" id="JN16_19">19&#160;</span>Huan Jesús quimachili tijnequiyayaj tijtlajtlanise ica tlen techilhuijtoya, huajca techilhui: </div>
<div class='p'>―¿Para tlen inmotlajtlaníaj tlaque quiijtosnequi quema nimechilhui ica se ome tonali na niyas huan ayoc innechitase, huan teipa ica seyoc se ome tonali sampa innechitase? 
<span class="verse" id="JN16_20">20&#160;</span>Nelía nimechilhuía inchocase huan inmocuesose, pero tlacame tlen ni tlaltepactli tlen ax nechneltocaj, paquise. Pero yonque achtohui inmocuesose, teipa imocuesol mocuepas paquilistli. 
<span class="verse" id="JN16_21">21&#160;</span>Quema se sihuatl quinequi quitlacatiltis icone, tlaijiyohuía pampa ajsic nopa hora para tlacuajcualocayotl, pero quema ya tlacatqui icone, ayoc moilhuis intla tlaijiyohui pampa nelía paqui para quiitas icone tlen tlacatqui. 
<span class="verse" id="JN16_22">22&#160;</span>Ihuical elis ica imojuanti. Ama inmocuesohuaj, pero sampa timoitase huan nelía inyolpaquise. Huan axaca huelis inmechquixtilis imopaquilis. </div>
<div class='p'>
<span class="verse" id="JN16_23">23&#160;</span>“Quema ajsis nopa tonali quema niitztos ihuaya Toteco, ayoc tleno monequis innechtlajtlanise. Nelía nimechilhuía ipan nopa tonali ya huelis inyase xitlahuac ica noTata huan nochi tlen inquitlajtlanise ipan notoca [16:23 O ica notequihuejcayo], yajaya inmechmacas. 
<span class="verse" id="JN16_24">24&#160;</span>Hasta ama aya tleno inquitlajtlanijtoque noTata ipan notoca [16:24 O ica notequihuejcayo.]. Pero ama xijtlajtlanica huan inquiselise para nelía inyolpactose. </div>
<div class='s'>Jesús quitlani ni tlaltepactli </div>
<div class='p'>
<span class="verse" id="JN16_25">25&#160;</span>“Nochi ni tlamantli nimechilhuijtoc ica huicalotl tlen achi ohui para inquimachilise. Pero ajsis se tonal quema ayoc tleno nimechilhuis ica huicalotl, san nimechilhuis xitlahuac tlen noTata. 
<span class="verse" id="JN16_26">26&#160;</span>Ipan nopa tonali inquitlajtlanise noTata tlen inquinequise ica notequihuejcayo. Huan ax nimechilhuía nijtlajtlanis noTata ma inmechmaca tlen inquitlajtlaníaj, 
<span class="verse" id="JN16_27">27&#160;</span>pampa noTata nojquiya inmechicnelía pampa innechicnelijtoque. Huan inquineltocatoque nihualajqui tlen campa itztoc Toteco Dios. 
<span class="verse" id="JN16_28">28&#160;</span>Na niquisqui tlen campa itztoc noTata huan niajsico ipan ni tlaltepactli. Huan ama niquisas tlen ni tlaltepactli. Huan nimocuepas campa itztoc noTata.” </div>
<div class='p'>
<span class="verse" id="JN16_29">29&#160;</span>Huajca tiimomachtijcahua tiquilhuijque: </div>
<div class='p'>―Ama ticamati xitlahuac huan tojuanti tijmachilíaj. Ayoc ticamati ica huicalotl tlen ohui. 
<span class="verse" id="JN16_30">30&#160;</span>Huajca ama nelía tijmachilíaj ta tijmati nochi tlamantli. Niyon ax monequi timitztlajtlanise tlen tijnequij tijmatise pampa titechilhuía quema aya timitztlajtlaníaj, huan huajca tijneltocaj Toteco Dios mitztitlantoc. </div>
<div class='p'>
<span class="verse" id="JN16_31">31&#160;</span>Huan Jesús techilhui: </div>
<div class='p'>―¿Hasta ama nelía innechneltocaj? 
<span class="verse" id="JN16_32">32&#160;</span>Ama nechca nopa hora, quena, ya ajsico nopa hora quema nochi inmosemanase para sesen quitemos campa mochololtis. Huan innechcajtehuase noselti. Pero nelía ax niitztos noselti pampa noTata itztoc nohuaya. 
<span class="verse" id="JN16_33">33&#160;</span>Nimechilhuijtoc ama nochi ya ni para inquipiyase tlasehuilistli nopan na. Ipan ni tlaltepactli inquipiyase tlaijiyohuilistli huan cuesoli, pero ximosemacaca pampa nijtlantoc ni tlaltepactli.  </div>
<div class='psalmlabel' id='JN17_0'> 17</div>
<div class='s'>Jesús quicamahui iTata ipampa imomachtijcahua </div>
<div class='p'>
<span class="verse" id="JN17_1">1&#160;</span>Quema Jesús tlanqui quiijtohua nochi ya ni, ajcoitac elhuicac huan quiijto: “Papá, ya ajsico nohora para nitlaijiyohuis. Xijnexti nohueyitilis, na nimocone, para huelis nijchihuas tlen tenextilis mohueyitilis ta. 
<span class="verse" id="JN17_2">2&#160;</span>Tinechmacatoc tequihuejcayotl huan chicahualistli ica nochi tlacame para niquinmacas yolistli yancuic para nochipa nochi inijuanti tlen tinechmacatoc para noaxcahua. 
<span class="verse" id="JN17_3">3&#160;</span>Inijuanti quipiyaj yolistli yancuic para nochipa intla mitzixmatij ta tlen melahuac tiDios huan axaca seyoc, huan nojquiya nechixmatij na niJesucristo tlen tinechtitlantoc. </div>
<div class='p'>
<span class="verse" id="JN17_4">4&#160;</span>“Na nimitzhueyitlalijtoc ipan ni tlaltepactli pampa nijchijtoc nochi tlen tinechilhuijtoc ma nijchihua. 
<span class="verse" id="JN17_5">5&#160;</span>Ama, Papá, sampa xinechmaca nopa hueyitilistli tlen nijpixtoya achtohuiya quema aya oncayaya tlaltepactli huan niitztoya nepa mohuaya. </div>
<div class='p'>
<span class="verse" id="JN17_6">6&#160;</span>“Niquinpannextili ajqueya ta ica ni tlacame tlen tinechmacatoc ipan ni tlaltepactli para nechneltocase. Inijuanti ipa eliyayaj moaxcahua huan tinechmacac huan ya quichijtinentoque motlajtol. 
<span class="verse" id="JN17_7">7&#160;</span>Ama inijuanti quimachilíaj para elqui ta tlen tinechmacac nopa tlamantli tlen niquinilhuijtoc. 
<span class="verse" id="JN17_8">8&#160;</span>Pampa nochi tlajtoli tlen tinechilhuijtoc, niquinilhuijtoc huan inijuanti quiselijtoque motlajtol. Ama quimachilíaj para temachtli nihualajtoc tlen nepa campa tiitztoc huan quineltocaj para tinechtitlantoc. </div>
<div class='p'>
<span class="verse" id="JN17_9">9&#160;</span>“Huajca, Papá, nimitztlajtlanía xiquinpalehui ni tlacame tlen tinechmacatoc pampa inijuanti moaxcahua. Ax nimitztlajtlanía xiquinpalehui inijuanti tlen quitoquilíaj san tlen eltoc ipan ni tlaltepactli huan ax nechneltocaj. 
<span class="verse" id="JN17_10">10&#160;</span>Pero nochi ni tlacame tlen noaxcahua nojquiya itztoque moaxcahua. Huan inijuanti tlen moaxcahua nojquiya itztoque noaxcahua huan nohueyitilis monextijtoc ipan inijuanti. </div>
<div class='p'>
<span class="verse" id="JN17_11">11&#160;</span>“Ama, na ayoc niitztos ipan ni tlaltepactli, pero inijuanti noja itztose nica. Na niyas sampa niitztoti mohuaya ta, Papá, ta tlen titlatzejtzeloltic, huajca nimitztlajtlanía xiquinmocuitlahui ica motequihuejcayo ni tlacame tlen tinechmacatoc. Xiquinpalehui ma itztoca san se queja tojuanti tiitztoque san se. 
<span class="verse" id="JN17_12">12&#160;</span>Quema niitztoya nica ininhuaya ipan tlaltepactli, niquinmocuitlahuiyaya ica motequihuejcayo. Huan niyon se ax polijqui, san yajaya tlen ipa quinejqui monenpolos. Huan queja nopa panoc para ma quitlamiltis tlen ijcuilijtoc ipan motlajtol. </div>
<div class='p'>
<span class="verse" id="JN17_13">13&#160;</span>“Papá, ax huejcahuas para nimocuepas niitztoti nepa campa ta, pero ama, quema noja niitztoc ipan ni tlaltepactli, nimitztlajtlanía para ni tlacame tlen noaxcahua ma quipiyaca se paquilistli tlen ajsitoc ipan ininyolo queja na nijpiya. 
<span class="verse" id="JN17_14">14&#160;</span>Ya niquinmacatoc motlajtol huan yeca tlacame tlen quitoquilíaj tlen eltoc ipan ni tlaltepactli quincocolíaj pampa inijuanti ax iaxcahua ni tlaltepactli queja na nojquiya ax niiaxca. 
<span class="verse" id="JN17_15">15&#160;</span>Ax nimitztlajtlanía xiquinquixti tlen nechneltocaj ipan ni tlaltepactli, pero nimitztlajtlanía xiquinmanahui tlen nopa Axcualtlacatl. 
<span class="verse" id="JN17_16">16&#160;</span>Inijuanti ax iaxcahua ni tlaltepactli queja na nojquiya ax niiaxca. 
<span class="verse" id="JN17_17">17&#160;</span>Xiquiniyocatlali huan xiquinchihua tlatzejtzeloltique ica motlajtol tlen nelía melahuac. 
<span class="verse" id="JN17_18">18&#160;</span>Queja ta tinechtitlantoc ma nihuala nica ica tlacame ipan ni tlaltepactli para nijchihuas mopaquilis, ama na niquintitlantoc ma yaca ininhuaya tlacame ipan ni tlaltepactli para quichihuase nopaquilis. 
<span class="verse" id="JN17_19">19&#160;</span>Huan ininpampa inijuanti nimotemaca moca ta para nijchihuas tlen tijnequi ama para inijuanti ma elica senquistoc tlaiyocatlalilme huan tlatzejtzeloltique ipampa motlajtol tlen nelía melahuac. </div>
<div class='p'>
<span class="verse" id="JN17_20">20&#160;</span>“Ax nimitztlajtlanía xiquinpalehui san inijuanti tlen nechneltocaj ama, pero nojquiya xiquinpalehuis nochi tlen teipa nechneltocase quema ni tlacame yase quinilhuitij notlajtol. 
<span class="verse" id="JN17_21">21&#160;</span>Xiquinpalehui para nochi inijuanti itztose san se queja niitztoc mopan ta huan ta tiitztoc nopan na. Inijuanti ma itztoca san se ipan tojuanti. Quej nopa tlacame ipan ni tlaltepactli quineltocase para tinechtitlantoc. 
<span class="verse" id="JN17_22">22&#160;</span>Huan nopa hueyitilis tlen tinechmacac na, nojquiya niquinmacatoc para inijuanti ma itztoca san se queja tojuanti tiitztoque san se. 
<span class="verse" id="JN17_23">23&#160;</span>Na niitztos ipan inijuanti huan ta tiitztoc ipan na para inijuanti ma itztoca senquistoc san se. Huan yeca nochi tlacame ipan ni tlaltepactli quimachilise para ta tinechtitlantoc huan para tiquinicnelijtoc tlen nechneltocaj queja ta tinechicnelijtoc. </div>
<div class='p'>
<span class="verse" id="JN17_24">24&#160;</span>“Papá, nojquiya nijnequi inijuanti tlen tinechmacatoc ma itztose nohuaya campa niitztos. Nijnequi ma quiitase nohueyitilis tlen tinechmacac pampa tinechicnelijtoc hasta quema aya oncayaya tlaltepactli. 
<span class="verse" id="JN17_25">25&#160;</span>Papá, ta senquistoc tixitlahuac. Yonque tlacame tlen ax nechneltocaj ipan ni tlaltepactli ax mitzixmatij, na quena, nimitzixmati. Huan ni tlacame tlen noaxcahua ya quimachilijtoque para ta tinechtitlantoc. 
<span class="verse" id="JN17_26">26&#160;</span>Na niquinilhuijtoc ajqueya ta huan noja más niquinilhuis para inijuanti ma moicnelica queja ta tinechicnelía pampa na niitztos ipan ininyolo.”  </div>
<div class='psalmlabel' id='JN18_0'> 18</div>
<div class='s'>Quimatatacatzojque huan quihuicaque Jesús </div>
<div class='p'>
<span class="verse" id="JN18_1">1&#160;</span>Huan Jesús tlanqui momaijtohua ica iTata huan yajqui tohuaya tiimomachtijcahua hasta seyoc nali nopa atlajtli tlen itoca Cedrón campa eltoya se cuamili tlen olivo cuatini. Huan ticalajque nepa. 
<span class="verse" id="JN18_2">2&#160;</span>Huan Judas tlen quitemactilisquía Jesús nojquiya cuali quiixmatiyaya nopa olivo cuamili pampa Jesús huan tiimomachtijcahua miyac huelta timosentiliyayaj nepa. 
<span class="verse" id="JN18_3">3&#160;</span>Huan Judas ajsico quinyacanayaya se pamitl tlen seis cientos soldados. Nojquiya nopa tlayacanca totajtzitzi huan nopa fariseos quititlanque nopa policías tlen quimocuitlahuijque tiopamitl. Huan nochi quihualicayayaj tlahuili, huan tlicualelemectli huan machetes. 
<span class="verse" id="JN18_4">4&#160;</span>Pero Jesús ya quimatiyaya nochi tlen quipanosquía huan yeca yajqui quinnamiquito. Huan quinilhui: </div>
<div class='p'>―¿Ajqueya inquitemohuaj? </div>
<div class='p'>
<span class="verse" id="JN18_5">5&#160;</span>Huan inijuanti quiilhuijque: </div>
<div class='p'>―Tijtemohuaj Jesús tlen ehua altepetl Nazaret. </div>
<div class='p'>Huan quinilhui: </div>
<div class='p'>―Na niJesús. </div>
<div class='p'>Huan Judas tlen quitemactiliyaya Jesús ijcatoya ininhuaya. 
<span class="verse" id="JN18_6">6&#160;</span>Huan quema quinilhui: “Na niJesús”, motzinquixtijque nochi inijuanti huan ajquetzhuetzque. </div>
<div class='p'>
<span class="verse" id="JN18_7">7&#160;</span>Huajca sampa Jesús quinilhui: </div>
<div class='p'>―¿Ajqueya inquitemohuaj? </div>
<div class='p'>Huan sampa quiilhuijque: </div>
<div class='p'>―Tijtemohuaj Jesús tlen ehua Nazaret. </div>
<div class='p'>
<span class="verse" id="JN18_8">8&#160;</span>Huan Jesús quinilhui: </div>
<div class='p'>―Nimechilhui na niJesús. Huajca intla innechtemohuaj, xiquincahuaca ma yaca ni tlacame tlen itztoque nohuaya. </div>
<div class='p'>
<span class="verse" id="JN18_9">9&#160;</span>Quej ni tlamisquía tlen Jesús quiilhui iTata achtohuiya para ax quipolojtoya niyon se tlacatl tlen quimacatoya. 
<span class="verse" id="JN18_10">10&#160;</span>Huan Simón Pedro tlen quihuicayaya imachete, quiquixti huan quitzontequili inacas tlen inejmatl se tlacatl tlen quitocajtiyayaj Malco. Yajaya elqui itlatequipanojca nopa hueyi totajtzi. </div>
<div class='p'>
<span class="verse" id="JN18_11">11&#160;</span>Huajca Jesús quiilhui Pedro: </div>
<div class='p'>―Xijcalaqui momachete ipan icuetlaxo. Monequi nijselis nopa tlaijiyohuilistli tlen noTata nechmacatoc. </div>
<div class='s'>Jesús itztoya iixpa Anás </div>
<div class='p'>
<span class="verse" id="JN18_12">12&#160;</span>Huajca nopa soldados, huan inintlayacanca huan israelita policías tlen tiopamitl quiitzquijque Jesús huan quiilpijque. 
<span class="verse" id="JN18_13">13&#160;</span>Huan achtohui quihuicaque hasta ichaj Anás tlen eliyaya imontat Caifás. Huan Caifás yancuic calactoya para elis hueyi totajtzi para nopa xihuitl. 
<span class="verse" id="JN18_14">14&#160;</span>Huan elqui Caifás tlen achtohuiya quinilhuijtoya israelitame para quinamiqui san setzi tlacatl miquisquía ininpampa nochi tlacame. </div>
<div class='s'>Pedro ax mocahuili intla quiixmati Jesús </div>
<div class='p'>
<span class="verse" id="JN18_15">15&#160;</span>Huan Simón Pedro huan na tijtoquiliyayaj Jesús. Huan nechixmatiyaya nopa hueyi totajtzi, yeca nechcahuili ma nicalaqui icalixpa ihuaya Jesús. 
<span class="verse" id="JN18_16">16&#160;</span>Pero Pedro mocajqui calteno nechca cuapuerta. Huajca niyajqui nijcamahuito se ichpoca tlatequipanojquetl tlen quimocuitlahuiyaya cuapuerta. Huan quicahuili Pedro ma calaqui. 
<span class="verse" id="JN18_17">17&#160;</span>Huan nopa ichpocatl quiilhui Pedro: </div>
<div class='p'>―Ta nojquiya tiimomachtijca ne tlacatl. ¿Ax que? </div>
<div class='p'>Huan Pedro quinanquili: </div>
<div class='p'>―Na, axtle. </div>
<div class='p'>
<span class="verse" id="JN18_18">18&#160;</span>Huan moquetzayayaj nepa nopa tlatequipanohuani huan nopa policías. Huan tlipitztoyaj huan mototoniyayaj pampa tlaseseyayaya. Huan Pedro nojquiya itztoya ininhuaya. </div>
<div class='s'>Nopa hueyi totajtzi quitlajtlani Jesús </div>
<div class='p'>
<span class="verse" id="JN18_19">19&#160;</span>Huan Anás tlen onquistoya queja hueyi totajtzi quitlajtlani Jesús tlaque inintoca nochi imomachtijcahua huan tlaque tlamachtiyaya. </div>
<div class='p'>
<span class="verse" id="JN18_20">20&#160;</span>Huan Jesús quinanquili: </div>
<div class='p'>―Nicamatiyaya tlamiyacapa ica nochi tlacame. Mojmostla nitlamachtiyaya ipan israelita tiopantini ipan campa hueli pilaltepetzitzi huan ipan nopa hueyi tiopamitl nica ipan Jerusalén campa mosentilíaj nochi israelitame. Ax tleno niquijtojtoc ixtacatzi. 
<span class="verse" id="JN18_21">21&#160;</span>¿Para tlen tinechtlajtlanía tlaque nitlamachti? Xiquintlajtlanica tlen nechtlacaquilijque quema nitlamachti. Inijuanti quimatij tlaque niquinilhuijtoc. </div>
<div class='p'>
<span class="verse" id="JN18_22">22&#160;</span>Quema Jesús quiijto ya ni, se policía tlen israelita tiopamitl quiixtejtzonqui huan quiilhui: </div>
<div class='p'>―Ax cuali tijnanquilía ni hueyi totajtzi queja nopa. </div>
<div class='p'>
<span class="verse" id="JN18_23">23&#160;</span>Huan Jesús quinanquili: </div>
<div class='p'>―Intla niquijto tlen ax cuali, xijnexti tlaque ax cuali niquijto, huan intla niquijto tlen xitlahuac, ax quinamiqui tinechixtejtzonas. </div>
<div class='p'>
<span class="verse" id="JN18_24">24&#160;</span>Huajca Anás quititlanqui Jesús ilpitoc campa Caifás nopa hueyi totajtzi tlen yancuic calactoya. </div>
<div class='s'>Pedro sampa quiijto para ax quiixmati Jesús </div>
<div class='p'>
<span class="verse" id="JN18_25">25&#160;</span>Huan Pedro ijcatoya nechca campa tlitl mototoniyaya huan quiilhuijque: </div>
<div class='p'>―Ta tiitztoc se imomachtijca nojquiya. </div>
<div class='p'>Huan Pedro ax monexti, quiijto: </div>
<div class='p'>―Na, axtle. </div>
<div class='p'>
<span class="verse" id="JN18_26">26&#160;</span>Huan itztoya nepa se itlatequipanojca nopa hueyi israelita totajtzi huan nopa tlatequipanojquetl eliyaya iteixmatca nopa tlacatl tlen Pedro quitzontequilijtoya inacas. Huajca yajaya quiilhui Pedro: </div>
<div class='p'>―Nimitzitac yehuaja ipan nopa olivo cuamili ihuaya Jesús. ¿Ax que? </div>
<div class='p'>
<span class="verse" id="JN18_27">27&#160;</span>Huan Pedro sampayanoc ax monexti, huan nima tzajtzic se cuapelech. </div>
<div class='s'>Jesús iixpa Pilato </div>
<div class='p'>
<span class="verse" id="JN18_28">28&#160;</span>Huan quema tlanestihualayaya quisque ichaj Caifás huan quihuicaque Jesús hasta campa hueyi tequicali campa mocahua Gobernador Pilato. Pero nopa israelitame tlen quiteilhuiyayaj Jesús ax calajque ichaj Pilato. Pampa toisraelita tlanahuatil ax techcahuilía tiisraelitame ma ticalaquica ichaj se tlen ax israelita. Huan intla se calaquisquía, ayoc eli tlapajpactic iixpa Toteco huan ax huelis quicuas nopa tlacualistli ipan Pascua Ilhuitl. 
<span class="verse" id="JN18_29">29&#160;</span>Huan Pilato quisqui calteno huan quintlajtlani: </div>
<div class='p'>―¿Ica tlaque inquiteilhuíaj ni tlacatl? </div>
<div class='p'>
<span class="verse" id="JN18_30">30&#160;</span>Huan quinanquilijque: </div>
<div class='p'>―Intla yajaya ax elisquía se tlaixpanoquetl, ax timitzhualiquilijtosquíaj. </div>
<div class='p'>
<span class="verse" id="JN18_31">31&#160;</span>Huan Pilato quinilhui: </div>
<div class='p'>―Xijhuicaca imojuanti huan xijtlajtolsencahuaca queja quiijtohuaj imotlanahuatilhua tlen inquitoquilíaj. </div>
<div class='p'>Huan nopa tlayacanca israelitame quinanquilijque: </div>
<div class='p'>―Ax tijpiyaj tequihuejcayotl para tijcuamapeloltise se tlacatl, pero ta, quena. </div>
<div class='p'>
<span class="verse" id="JN18_32">32&#160;</span>Huajca ica ni tlajtoli elqui melahuac tlen Jesús quiijtojtoya quema quiijto para tlacame quitlejcoltisquíaj ipan cuamapeli huan quimictisquíaj. 
<span class="verse" id="JN18_33">33&#160;</span>Huan Pilato sampa calajqui ichaj huan quinotzqui Jesús huan quitlajtlani: </div>
<div class='p'>―¿Ta tiinintlanahuatijca israelitame? </div>
<div class='p'>
<span class="verse" id="JN18_34">34&#160;</span>Huan Jesús quinanquili: </div>
<div class='p'>―¿Tijmachilía niinintlanahuatijca o tinechtlajtlanía ya ni pampa sequinoc mitzilhuijtoque para nitlanahuatijquetl? </div>
<div class='p'>
<span class="verse" id="JN18_35">35&#160;</span>Huan Pilato quiilhui Jesús: </div>
<div class='p'>―Tijmati na ax niisraelita. Elque moisraelita tlacajhua tlen san se imoeso huan imotlayacanca totajtzitzi tlen mitztemactilicoj nomaco. ¿Para tlen? ¿Tlaque tijchijtoc? </div>
<div class='p'>
<span class="verse" id="JN18_36">36&#160;</span>Huajca Jesús quinanquili: </div>
<div class='p'>―Notlanahuatilis campa na nitlanahuatía ax mocahua ipan ni tlaltepactli. Intla niitztosquía nitlanahuatijquetl nica, notlacajhua ipan notlanahuatilis tlatehuijtosquíaj para ma ax nechtemactilijtosquíaj ica ni israelita tlayacanani. Pero ax nitlanahuatía nica. </div>
<div class='p'>
<span class="verse" id="JN18_37">37&#160;</span>Huan Pilato quiilhui: </div>
<div class='p'>―¿Huajca melahuac titlanahuatijquetl? </div>
<div class='p'>Huan Jesús quiilhui: </div>
<div class='p'>―Quena, nitlanahuatijquetl. Yeca nitlacatqui ipan ni tlaltepactli. Nihualajqui nica para nitlamachtis tlen melahuac huan nochi tlen quinequij quimatise tlen melahuac nechtlacaquilíaj. </div>
<div class='p'>
<span class="verse" id="JN18_38">38&#160;</span>Huan Pilato quiilhui: </div>
<div class='p'>―¿Tlaque eltoc melahuac? </div>
<div class='s'>Quitemactilijque Jesús para ma quicuamapeloltica </div>
<div class='p'>Huan quema Pilato quiijto ya ni, yajqui calteno campa nopa miyaqui israelitame itztoyaj huan quinilhui: </div>
<div class='p'>―Niyon se itlajtlacol ax nijpantilía. 
<span class="verse" id="JN18_39">39&#160;</span>Pero inmomajtoquejya ica sesen xihuitl ipan ni Pascua Ilhuitl, innechtlajtlaníaj ma nijcahuili ma yohui ichaj se tlen tzactoc. Huajca, ¿inquinequij ma nimechmajcahuili imotlanahuatijca inisraelitame? </div>
<div class='p'>
<span class="verse" id="JN18_40">40&#160;</span>Huan inijuanti tlahuejchijque chicahuac: </div>
<div class='p'>―¡Axtle! ¡Ax tijnequij! Xitechmajcahuili Barrabás. </div>
<div class='p'>Huan nopa Barrabás eltoya se fiero tlaixpanoquetl.  </div>
<div class='psalmlabel' id='JN19_0'> 19</div>
<div class='p'>
<span class="verse" id="JN19_1">1&#160;</span>Huajca Pilato tlanahuati ma quicuartajhuica Jesús ica se cuarta tlen iyecapa quipixtoya piltepostzitzi tlen tlatequi. 
<span class="verse" id="JN19_2">2&#160;</span>Huan nopa soldados quisencajque se huitzcorona huan quiicpohuiltijque Jesús. Huan quipantzajque ica se yoyomitl tlen moradojtic queja motlalilíaj tlanahuatiani. 
<span class="verse" id="JN19_3">3&#160;</span>Huan pejque quitlaijilhuíaj queja quitlepanitasquíaj, pero axtle. Huan quiilhuiyayaj: </div>
<div class='p'>―¡Ma itzto miyac tonali ni inintlanahuatijca israelitame! </div>
<div class='p'>Huan quiixtejtejtzonque. </div>
<div class='p'>
<span class="verse" id="JN19_4">4&#160;</span>Huan teipa Pilato yajqui calixpa iniixpa nochi israelitame huan quinilhui: </div>
<div class='p'>―Xijtlachilica ni tlacatl quesqui tlaijiyohuijtoc. Nijnequi xijmatica na ax nijpantili niyon se itlajtlacol. </div>
<div class='p'>
<span class="verse" id="JN19_5">5&#160;</span>Huan Jesús quisqui calteno iniixpa quiicpohuijti nopa huitzcorona huan iyoyo tlen moradojtic. Huajca Pilato quiijto: </div>
<div class='p'>―Xijtlachilica ni tlacatl. </div>
<div class='p'>
<span class="verse" id="JN19_6">6&#160;</span>Huan quema quiitaque nopa tlayacanca totajtzitzi huan nopa policías tlen tiopamitl, tlahuejchijque huan chicahuac quiijtojque: </div>
<div class='p'>―¡Xijcuamapelolti! ¡Xijcuamapelolti! </div>
<div class='p'>Huan Pilato quinilhui: </div>
<div class='p'>―Imojuanti xijhuicaca huan xijcuamapeloltitij, pero na ax nijpantili niyon se itlajtlacol. </div>
<div class='p'>
<span class="verse" id="JN19_7">7&#160;</span>Pero nopa tlayacanca israelitame quinanquilijque: </div>
<div class='p'>―Tijtoquilíaj se tlanahuatili tlen tiisraelitame tijpiyaj tlen quiijtohua monequi miquis pampa quiijto para yajaya Icone Toteco. </div>
<div class='p'>
<span class="verse" id="JN19_8">8&#160;</span>Huan quema quicajqui Pilato para Jesús teilhuijtoya para itztoya Icone Toteco, achi más momajmati. 
<span class="verse" id="JN19_9">9&#160;</span>Huan sampa calaquito tequicalco huan quitlajtlani Jesús: </div>
<div class='p'>―¿Canque nelía tiehua? </div>
<div class='p'>Pero Jesús ax quinanquili. </div>
<div class='p'>
<span class="verse" id="JN19_10">10&#160;</span>Huan Pilato quiilhui: </div>
<div class='p'>―¿Para tlen ax tinechnanquilía? ¿Ax tijmati nijpiya tequihuejcayotl para nimitzcuamapeloltis o para nimitzmajcahuas para tiyas mochaj? </div>
<div class='p'>
<span class="verse" id="JN19_11">11&#160;</span>Huan Jesús quinanquili: </div>
<div class='p'>―Niyon se tequihuejcayotl ax tijpiyasquía noca na intla Toteco Dios ax mitzmacatosquía. Huajca yajaya tlen nechtemactilijtoc momaco más quipiya tlajtlacoli que ta. </div>
<div class='p'>
<span class="verse" id="JN19_12">12&#160;</span>Quema Pilato quicajqui ya ni, pejqui moyolilhuía quejatza huelisquía quimajcahuas Jesús para ma yas ichaj, pero nopa israelitame chicahuac tlahuejchihuayayaj huan quiijtohuayayaj: </div>
<div class='p'>―Intla tijmajcahuas ni tlacatl ma yohui, ayoc tiihuampo nopa hueyi tlanahuatijquetl César ipan altepetl Roma. Pampa se tlen mochihua tlanahuatijquetl queja mochihua ni Jesús, yajaya icualancaitaca César. </div>
<div class='p'>
<span class="verse" id="JN19_13">13&#160;</span>Quema Pilato quicajqui ya ni, mosehui campa monequi para tetlajtolsencahuas ipan nopa tepejpechtli campa itoca Enlosado huan ica tlajtoli hebreo itoca Gabata. Huan tlanahuati ma quihualicaca Jesús. 
<span class="verse" id="JN19_14">14&#160;</span>Huan eliyaya ijnaloc ipan nopa tonal para quicualtlalise nochi tlen monequi para nopa Pascua tlacualistli. Huan Pilato quinilhui nopa miyac israelitame: </div>
<div class='p'>―Xiquitaca nica itztoc imotlanahuatijca. </div>
<div class='p'>
<span class="verse" id="JN19_15">15&#160;</span>Huan nopa israelitame chicahuac quiijtojque: </div>
<div class='p'>―¡Xijquixti, xijquixti, xijcuamapeloltiti! </div>
<div class='p'>Huan Pilato quinilhui: </div>
<div class='p'>―¿Inquinequij ma nijmicti imotlanahuatijca? </div>
<div class='p'>Huan nopa tlayacanca totajtzitzi quiilhuijque: </div>
<div class='p'>―Axaca seyoc totlanahuatijca, san César. </div>
<div class='p'>
<span class="verse" id="JN19_16">16&#160;</span>Huajca Pilato quinmactili Jesús para ma quicuamapeloltica huan quihuicaque. </div>
<div class='s'>Quicuamapeloltijque Jesús </div>
<div class='p'>
<span class="verse" id="JN19_17">17&#160;</span>Huan quichijque Jesús ma quihuica icuamapel huan ma quisa para se lugar campa itoca “Mijcatzontecomitl” (ipan tlajtoli hebreo itoca Gólgota). 
<span class="verse" id="JN19_18">18&#160;</span>Nepa quicuamapeloltijque Jesús huan nojquiya quincuamapeloltijque sequinoc ome tlacame, se ipan inejmatl huan seyoc ipan iarraves huan Jesús tlatlajco mocajqui. 
<span class="verse" id="JN19_19">19&#160;</span>Huan Pilato quichijqui se tlajcuiloli huan quitlatzquiltijque ipan cuamapeli itzonpac Jesús. Huan nopa tlajcuiloli quiijto: NI JESÚS TLEN EHUA NAZARET, YAJAYA ININTLANAHUATIJCA ISRAELITAME. </div>
<div class='p'>
<span class="verse" id="JN19_20">20&#160;</span>Huan miyac israelitame quipojque nopa tlajcuiloli pampa quicuamapeloltijque Jesús nechca altepetl Jerusalén. Huan quiijcuilojtoyaj nopa tlajcuiloli ica eyi tlajtoli; hebreo, griego huan latín. 
<span class="verse" id="JN19_21">21&#160;</span>Huan nopa tlayacanca totajtzitzi quiilhuijque Pilato: </div>
<div class='p'>―Amo xiquijcuilo: ‘Inintlanahuatijca israelitame.’ Achi cuali xiquijcuilo: ‘Yajaya motocajti inintlanahuatijca israelitame.’ </div>
<div class='p'>
<span class="verse" id="JN19_22">22&#160;</span>Huan Pilato quinilhui: </div>
<div class='p'>―Tlen niquijcuilojtoc, ya nopa mocahuas. </div>
<div class='p'>
<span class="verse" id="JN19_23">23&#160;</span>Huan nopa nahui soldados tlen quicuamapeloltijque Jesús quicuilijque iyoyo huan quichijque nahui tlamontomitl huan sesen soldado quihuicac se para iaxca. Nojquiya quicuilijque iyoyo huehueyac tlen ax tlatectli. Quisencajtoyaj nopa yoyomitl coxtaltic, ax tlajtzontli tlen iquechtla hasta iicxico. 
<span class="verse" id="JN19_24">24&#160;</span>Huajca nopa soldados moilhuijque: </div>
<div class='p'>―Ma ax tijtzayanaca. Más cuali ma tijrifarose para tiquitase ajqueya quitlanis huan quihuicas. </div>
<div class='p'>Huan ica tlen inijuanti quichijque quitlamiltiyayaj tlen huejcajquiya quiijcuilo nopa tiocamanalojquetl para quichihuasquíaj. Quiijcuilo: “Momajmacaque sequin noyoyo huan noyoyo tlen huehueyac, quirifarojque.” Huajca queja nopa quichijque nopa soldados. </div>
<div class='p'>
<span class="verse" id="JN19_25">25&#160;</span>Huan iicxitla icuamapel Jesús moquetzayayaj inana, huan iicni inana, huan María isihua Cleofas huan María Magdalena. 
<span class="verse" id="JN19_26">26&#160;</span>Huan quema Jesús quiitac inana huan inechca nechitac na tlen niimomachtijca tlen más nechicneli, huajca quiilhui inana: </div>
<div class='p'>―Nane, ni tlacatl elis queja mocone. </div>
<div class='p'>
<span class="verse" id="JN19_27">27&#160;</span>Huan nechilhui: </div>
<div class='p'>―Xijchihua nonana queja monana. </div>
<div class='p'>Huajca ipan nopa tlalochtli quema tiquisque, nijhuicac inana nochaj para nijmocuitlahuis. </div>
<div class='s'>Mijqui Jesús </div>
<div class='p'>
<span class="verse" id="JN19_28">28&#160;</span>Teipa Jesús quimatqui ya tlantoya nochi itequi. Huajca para quitlamiltis tlen ijcuilijtoc ipan Itlajtol Toteco, yajaya quiijto: </div>
<div class='p'>―Niamiqui. </div>
<div class='p'>
<span class="verse" id="JN19_29">29&#160;</span>Huan eltoya nopona se xalo temitoc ica xocomeca atl tlen xococ. Huan quixolonijque se tlamantli tlen tzotzoltic huan quitlalijque iyecapa se huehueyac cuahuitl tlen itoca hisopo. Huan quitentoquiltijque Jesús. 
<span class="verse" id="JN19_30">30&#160;</span>Huan quema Jesús quimachili nopa xocomeca atl tlen xococ, quiijto: </div>
<div class='p'>―Ya tlanqui notequi tlen noTata nechmacac ma nijchihua. </div>
<div class='p'>Huajca Jesús mohuijtzonqui huan quitemactili itonal imaco Toteco huan mijqui. </div>
<div class='s'>Se soldado quielchiquiminqui ica se huehueyac cuatlamintli </div>
<div class='p'>
<span class="verse" id="JN19_31">31&#160;</span>Huan Jesús mijqui ipan nopa tonal quema tiisraelitame timomatque titlacualtlalíaj nochi tlen monequi para nopa Pascua Ilhuitl pampa hualmostla elisquía se tonal para timosiyajcahuase. Huajca axaca quinequiyaya ma mocahuaca nopa eyi mijcatzitzi ipan inincuamapel hasta tonilis pampa elisquía nopa hueyi tonal tlen toilhui huan monequi timosiyajcahuase ica miyac tlatlepanitacayotl. Huajca yajque nopa tlayacanani tlen israelitame huan quitlajtlanitoj Pilato ma tlanahuati para ma quintlapanilise ininmetzomiyo tlen itztoyaj ipan cuamapeli para nimantzi ma miquica para huelis quinhuicase. 
<span class="verse" id="JN19_32">32&#160;</span>Huajca hualajque soldados huan quintlapanilijque ininmetzomiyo tlen quincuamapeloltijtoyaj inejmatl Jesús huan nojquiya nopa tlen iarraves. 
<span class="verse" id="JN19_33">33&#160;</span>Pero quema ajsitoj campa icuamapel Jesús, quiitaque ya mictoya, huajca ax quitlapanilijque imetzomiyo. </div>
<div class='p'>
<span class="verse" id="JN19_34">34&#160;</span>Huajca se soldado quitlapohuili ielchiquicanahuiya ica icuatlami tlen huehueyac huan quisqui estli maneltic ica atl. 
<span class="verse" id="JN19_35">35&#160;</span>Huan na niJuan nochi niquitac, huan nimechilhuía tlen nelía panoc pampa nijmati para melahuac tlen nimechilhuía huan huelis inquineltocase notlajtol. 
<span class="verse" id="JN19_36">36&#160;</span>Nochi ya ni panoc para ma quitlamilti tlen ijcuilijtoc ipan Itlajtol Toteco campa quiijtohua: “Ax quitlapanilise niyon se iomiyo.” 
<span class="verse" id="JN19_37">37&#160;</span>Huan sejcoyoc ipan Itlajtol Toteco quiijtohua: “Quitlachilise yajaya tlen quitlapohuilijque ielchiquicanahuiya.” </div>
<div class='s'>Quitlalijque itlacayo Jesús ipan tlacacahuaya </div>
<div class='p'>
<span class="verse" id="JN19_38">38&#160;</span>Teipa ajsico José tlen ehua altepetl Arimatea. Yajaya quitoquili Jesús ixtacatzi pampa quinimacasiyaya nopa tlayacanca israelitame. Pero quema nochi ni panoc, José yajqui huan quitlajtlani Pilato ma quicahuili quihuicas itlacayo Jesús. Huan Pilato quicahuili. Huajca nimantzi José yajqui huan quitemohuito itlacayo ipan icuamapel. 
<span class="verse" id="JN19_39">39&#160;</span>Huan nojquiya hualajqui Nicodemo tlen achtohuiya yajqui quicamahuito Jesús ica tlayohua. Yajaya quihualicayaya nechca treinta kilos tlen se pajtli tlen ajhuiyac maneltic ihuaya seyoc tlaajhuiyacayotl tlen tlatixtic. 
<span class="verse" id="JN19_40">40&#160;</span>Huan José ihuaya Nicodemo quihuicaque itlacayo Jesús, huan quipolojque nopa tlaajhuiyacayotl huan quipijque ica se yoyomitl queja tiisraelitame timomatque tijchihuaj quema tijtocaj se mijcatzi. 
<span class="verse" id="JN19_41">41&#160;</span>Huan nechca campa quimictijque Jesús ipan icuamapel eltoya se cuamili. Huan ipan nopa cuamili eltoya se yancuic tlacacahuaya para ipan quintlalise mijcatzitzi. Huan niyon se mijcatzi aya quema quitlalijtoyaj nopona. 
<span class="verse" id="JN19_42">42&#160;</span>Huajca quitlalitoj itlacayo Jesús nepa pampa nopa tlacajcahuaya eltoya nechcatzi. Huan ya nechca las seis ica tiotlac tlen eliyaya quema pehua nopa tonal tlen Pascua huan monequi israelitame ma mosiyajcahuaca.  </div>
<div class='psalmlabel' id='JN20_0'> 20</div>
<div class='s'>Moyolcuic Jesús </div>
<div class='p'>
<span class="verse" id="JN20_1">1&#160;</span>Ipan domingo nopa achtohui tonal ipan samano yajqui María Magdalena ijnaltzi campa nopa tlacacahuaya quema noja tlatlayohua. Huan quiitac nopa hueyi tetl ayoc quiixtzactoya nopa tlacacahuaya. 
<span class="verse" id="JN20_2">2&#160;</span>Huajca nimantzi motlalojtejqui hasta campa Simón Pedro huan na tlen Jesús miyac nechicneli. Huan María techilhui: </div>
<div class='p'>―Quiquixtijque itlacayo Tohueyiteco ipan tlacacahuaya huan quihuicaque huan ax tijmatij canque quicahuatoj. </div>
<div class='p'>
<span class="verse" id="JN20_3">3&#160;</span>Huan Pedro huan na timotlalojtejque chicahuac para tijtlachilitij nopa tlacacahuaya. 
<span class="verse" id="JN20_4">4&#160;</span>San sejco timotlalojque, pero achi más nimoisihuilti nimotlalo queja Pedro huan achtohui niajsito campa tlacacahuaya. 
<span class="verse" id="JN20_5">5&#160;</span>Huan nimopacho huan nijtlachili tlacacahuaya ijtic. Huan niquitac quicajtejtoya nopa yoyomitl tlen ica quihuijcontoyaj itlacayo, pero ax nicalajqui tlacacahuaya ijtic. 
<span class="verse" id="JN20_6">6&#160;</span>Teipa Simón Pedro tlen nechtoquiliyaya, nojquiya ajsico. Huan yaja, quena, calaquico tecacahua ijtic huan quiitac quicajtejtoya nopa yoyomitl tlen ica quihuijcontoyaj itlacayo. 
<span class="verse" id="JN20_7">7&#160;</span>Huan nojquiya quiitac nopa payo tlen ica quiixtzactoyaj, quiquimilojtoyaj huan quicajtoya iyoca tlen nopa hueyi yoyomitl. 
<span class="verse" id="JN20_8">8&#160;</span>Huajca na nojquiya tlen niajsico achtohui nicalajqui huan niquitac quejatza nopa tlamantli. Huan nijneltocac para ayoc aquiyaya. 
<span class="verse" id="JN20_9">9&#160;</span>Pampa noja aya tijmachiliyayaj queja ijcuilijtoc ipan Itlajtol Toteco para monejqui moyolcuis. 
<span class="verse" id="JN20_10">10&#160;</span>Huajca tiimomachtijcahua tiquisque huan tiyajque tochajchaj. </div>
<div class='s'>María Magdalena quiitac Jesús </div>
<div class='p'>
<span class="verse" id="JN20_11">11&#160;</span>Huan María Magdalena mocajqui nopona huan moquetztoya iteno tlacacahuaya chocayaya. Huan quema noja chocayaya, mopacho huan tlachixqui iijtic tlacacahuaya. 
<span class="verse" id="JN20_12">12&#160;</span>Huan quinitac ome elhuicac ehuani ica chipahuac ininyoyo tlen mosehuijtoyaj campa achtohuiya eltoya itlacayo Jesús. Se mosehuijtoya campa eltoya itzontla huan seyoc campa iicxitla. 
<span class="verse" id="JN20_13">13&#160;</span>Huan quiilhuijque: </div>
<div class='p'>―Nane, ¿para tlen tichoca? </div>
<div class='p'>Huan María quinilhui: </div>
<div class='p'>―Pampa sequin quiquixticoj itlacayo nohueyiTeco huan ax nijmati canque quicahuatoj. </div>
<div class='p'>
<span class="verse" id="JN20_14">14&#160;</span>Huan quema quiijto ya ni, moicancuepqui María huan quiitac Jesús moquetztoya nopona, pero ax quiixmatqui intla Jesús. 
<span class="verse" id="JN20_15">15&#160;</span>Huan Jesús quiilhui: </div>
<div class='p'>―Nane, ¿para tlen tichoca? ¿Ajqueya tijtemohua? </div>
<div class='p'>Huan María moilhuiyaya elqui tlen quimocuitlahuiyaya nopa cuamili, huajca quiilhui: </div>
<div class='p'>―Tate, intla ta tijhuicatoc itlacayo, xinechilhui canque tijtlalito huan niyas nijcuiti. </div>
<div class='p'>
<span class="verse" id="JN20_16">16&#160;</span>Huan Jesús quiilhui: </div>
<div class='p'>―¡María! </div>
<div class='p'>Huan María moicancuepqui huan quiilhui: </div>
<div class='p'>―¡Raboni! (Ni tlajtoli quinequi quiijtos: ‘Tlamachtijquetl’.) </div>
<div class='p'>
<span class="verse" id="JN20_17">17&#160;</span>Huan Jesús quiilhui: </div>
<div class='p'>―Amo xinechitzqui pampa aya nitlejcotoc campa itztoc noTata. Pero xiya campa noicnihua huan xiquinilhuiti nitlejcos campa itztoc noTata tlen nojquiya imoTata huan yajaya tlen noTeco huan nojquiya imoTeco. </div>
<div class='p'>
<span class="verse" id="JN20_18">18&#160;</span>Huan María Magdalena quisqui techyolmelahuaco tiimomachtijcahua para quiitztoya Tohueyiteco. Huan techilhui nochi tlen Jesús quiilhuijtoya. </div>
<div class='s'>Imomachtijcahua quiitaque Jesús </div>
<div class='p'>
<span class="verse" id="JN20_19">19&#160;</span>Huan quema tlayohuac nopa domingo, nopa achtohui tonal ipan samano tiimomachtijcahua timosentilijtoyaj ipan se cali. Huan cuali tijtzactoyaj nopa cuapuerta campa tiitztoyaj para axaca ma calaqui pampa tiquinimacasiyayaj nopa tlayacanani tlen israelitame. Huan Jesús san tlalochtli monextico, moquetztoc tlatlajco tojuanti huan techilhui: </div>
<div class='p'>―Xijpiyaca tlasehuilistli ipan imoyolo. </div>
<div class='p'>
<span class="verse" id="JN20_20">20&#160;</span>Huan quema quiijto ya ni, technextili nochi ome ima campa quimalavoshuijque huan technextili ielchiquicanahuiya. Huan tiimomachtijcahua nelía tipaquiyayaj quema sampa tiquitaque Tohueyiteco. 
<span class="verse" id="JN20_21">21&#160;</span>Huan Jesús techilhui sampa: </div>
<div class='p'>―Xijpiyaca tlasehuilistli ipan imoyolo. Ihuical queja noTata nechtitlantoc ma nijchihuas ipaquilis, na nojquiya nimechtitlani imojuanti para inquichihuase nopaquilis. </div>
<div class='p'>
<span class="verse" id="JN20_22">22&#160;</span>Huan quema quiijto ya ni, techilpitzqui huan techilhui: </div>
<div class='p'>―Ama xijselica Itonal Toteco. 
<span class="verse" id="JN20_23">23&#160;</span>Intla inquitlapojpolhuise se tlacatl itlajtlacolhua, huajca Toteco quitlapojpolhuis. Huan intla ax inquitlapojpolhuise se tlacatl, huajca noja quihuicas tlajtlacoli. </div>
<div class='s'>Tomás ax quineltocac intla nelía moyolcuitoya Jesús </div>
<div class='p'>
<span class="verse" id="JN20_24">24&#160;</span>Pero ax aquiyaya Tomás quema Jesús ajsico ipan nopa tlasentilistli. Yajaya eliyaya se tlen timajtlactli huan ome tiimomachtijcahua Jesús huan tijtocajtijque Cuate. 
<span class="verse" id="JN20_25">25&#160;</span>Huan teipa tiquilhuijque para tiquitztoyaj Tohueyiteco. </div>
<div class='p'>Pero Tomás techilhui: </div>
<div class='p'>―Intla ax niquitas ima, huan nijcalaquis nomacpil campa lipintic ica nopa lavos huan nijcalaquis noma ipan ielchiquicanahuiya campa quitlapohuilijque, ax nijneltocas intla nelía ya. </div>
<div class='p'>
<span class="verse" id="JN20_26">26&#160;</span>Huan hualchicueyiijqui ipan seyoc domingo tiimomachtijcahua timosentilijtoyaj huan cuali tijtzactoyaj nopa cuapuerta huan Jesús sampa san tlalochtli monextico, moquetztoc tlatlajco tojuanti. Huan techilhui: </div>
<div class='p'>―Xijpiyaca tlasehuilistli ipan imoyolo. </div>
<div class='p'>
<span class="verse" id="JN20_27">27&#160;</span>Huan nimantzi quiilhui Tomás: </div>
<div class='p'>―Xijcalaqui momacpil nica huan xijtlachili nomaixco huan xijcalaqui moma campa noelchiqui. Ayoc más xijchiya para tijneltocas. Xijneltoca para temachtli nimoyolcuitoc. </div>
<div class='p'>
<span class="verse" id="JN20_28">28&#160;</span>Huan Tomás quiilhui: </div>
<div class='p'>―Ta tinohueyiTeco huan tinoDios. </div>
<div class='p'>
<span class="verse" id="JN20_29">29&#160;</span>Huan Jesús quiilhui Tomás: </div>
<div class='p'>―Pampa tinechitac, tinechneltocac. Más paquilistli quipiyase tlacame tlen nechneltocase yonque ax nechitase. </div>
<div class='s'>Ijcuilijtoc ni amatl para inquineltocase Jesús </div>
<div class='p'>
<span class="verse" id="JN20_30">30&#160;</span>Huan miyac más tlanescayotl Jesús quichijqui toixpa tiimomachtijcahua tlen ax ijcuilijtoc ipan ni amatl. 
<span class="verse" id="JN20_31">31&#160;</span>Pero ni huejhueyi tlanescayotl tlen ijcuilijtoc ipan ni amatl, niquijcuilojtoc para xijneltocaca para Jesús itztoc nopa Cristo tlen hualasquía huan yajaya Icone Toteco Dios. Huan pampa inquineltocase, inquipiyase yolistli yancuic para nochipa ipan itoca.  </div>
<div class='psalmlabel' id='JN21_0'> 21</div>
<div class='s'>Jesús monexti ica chicome imomachtijcahua </div>
<div class='p'>
<span class="verse" id="JN21_1">1&#160;</span>Teipa Jesús sampa monextico ica tojuanti tiimomachtijcahua nechca campa nopa hueyi atl tlen itoca Tiberias o Galilea huan queja ni panoc. 
<span class="verse" id="JN21_2">2&#160;</span>Nochi tojuanti tiitztoyaj san sejco: Simón Pedro, Tomás tlen tijtocajtijque Cuate, Natanael tlen ejqui Caná ipan estado Galilea huan na ihuaya noicni tlen tiiconehua Zebedeo. Huan nojquiya tohuaya itztoyaj seyoc ome imomachtijcahua. 
<span class="verse" id="JN21_3">3&#160;</span>Huan Simón Pedro techilhui: </div>
<div class='p'>―Na niyas nimichtlajtlamati. </div>
<div class='p'>Huajca tiquilhuijque: </div>
<div class='p'>―Nojquiya tiyase mohuaya. </div>
<div class='p'>Huan tiyajque ateno huan titlejcoque ipan se cuacanahua. Huan timichtlajtlamajque seyohual, pero niyon se michi ax tiquitzquijque. 
<span class="verse" id="JN21_4">4&#160;</span>Huan quema tlanestihualayaya, san tlalochtli monextico Jesús, moquetztoc xalixco, pero ax tiquixmatque intla Jesús. 
<span class="verse" id="JN21_5">5&#160;</span>Huajca technojnotzqui: </div>
<div class='p'>―Nohuampoyohua, ¿inquinitzquitoque michime? </div>
<div class='p'>Huan tiquilhuijque: </div>
<div class='p'>―Axtle, ax tleno. </div>
<div class='p'>
<span class="verse" id="JN21_6">6&#160;</span>Huan techilhui: </div>
<div class='p'>―Xijmajcahuaca imomatla ipan inejmatl imocuacanahua huan inquinitzquise. </div>
<div class='p'>Huan tijchijque huan ax tihueliyayaj tijquixtíaj tomatla ipan atl pampa nelía miyac michime tiquinmasiltijque. 
<span class="verse" id="JN21_7">7&#160;</span>Huajca na tlen Jesús nechicneli niquilhui Pedro: “Yajaya Tohueyiteco.” </div>
<div class='p'>Huajca quema Pedro quicajqui para eliyaya Tohueyiteco, moquenti icamisa pampa moquixtilijtoya, huan tzicuinqui ipan hueyi atl huan ajquitiyajqui hasta campa itztoya Jesús. 
<span class="verse" id="JN21_8">8&#160;</span>Huan teipa tisequinoc imomachtijcahua tiajsicoj ateno ipan tocuacanahua pampa ax huejca tiitztoyaj tlen tlali, huelis san cien metros. Huan tijhuahuatatztihualajque tomatla tlen temitoya ica michime. 
<span class="verse" id="JN21_9">9&#160;</span>Huan quema tiajsicoj campa tlalixco, tiquitaque para Jesús ya tlipitztoya huan quicacatzohuayaya se michi ipan tlicoli. Huan nojquiya eltoya pantzi. 
<span class="verse" id="JN21_10">10&#160;</span>Huan techilhui: </div>
<div class='p'>―Xinechhualiquilica se ome michime tlen inquinitzquijque. </div>
<div class='p'>
<span class="verse" id="JN21_11">11&#160;</span>Huan Simón Pedro tlejcoc ipan cuacanahua huan quiitzqui nopa matlatl huan iselti quihuahuatatzqui hasta tlalpani. Huan nopa matlatl quinpixtoya 153 huejhueyi michime. Pero yonque nelía miyac quinpixtoya, ax tzayanqui tomatla. 
<span class="verse" id="JN21_12">12&#160;</span>Huan Jesús techilhui: </div>
<div class='p'>―Xihualaca, ma titlacuaca. </div>
<div class='p'>Huan niyon se tlen tojuanti tiimomachtijcahua ax monejqui tijtlajtlanijque intla nelía eliyaya Tohueyiteco pampa nochi tiquixmatque para yaja. 
<span class="verse" id="JN21_13">13&#160;</span>Huajca Jesús quicuito pantzi huan michime, huan techmacac ma tijcuaca. </div>
<div class='p'>
<span class="verse" id="JN21_14">14&#160;</span>Ica ni mochijqui eyi hueltas para Jesús monexti ica tojuanti tiimomachtijcahua quema ya mictoya huan sampa moyolcuitoya. </div>
<div class='s'>Pedro ma quinmachti tlacame </div>
<div class='p'>
<span class="verse" id="JN21_15">15&#160;</span>Huan quema titlanque titlacuaj, Jesús quiilhui Simón Pedro: </div>
<div class='p'>―Simón, tiicone Jonás, ¿tinechicnelía más queja ne sequin? </div>
<div class='p'>Huan Pedro quiilhui: </div>
<div class='p'>―Quena, noTeco, tijmati na nimitzicnelía. </div>
<div class='p'>Huan Jesús quiilhui: </div>
<div class='p'>―Xiquinmachti notlacajhua notlajtol. Itztoque queja pilborregojtzitzi. </div>
<div class='p'>
<span class="verse" id="JN21_16">16&#160;</span>Huan Jesús ica ompa quitlajtlani: </div>
<div class='p'>―Simón, tiicone Jonás, ¿tinechicnelía? </div>
<div class='p'>Huan Simón Pedro quiilhui: </div>
<div class='p'>Quena, noTeco, tijmati nimitzicnelía. </div>
<div class='p'>Huajca Jesús quiilhui: </div>
<div class='p'>―Xiquinmocuitlahui notlacajhua queja se quinmocuitlahuía iborregojhua. </div>
<div class='p'>
<span class="verse" id="JN21_17">17&#160;</span>Huan Jesús ica expa quitlajtlani: </div>
<div class='p'>―Simón, tiicone Jonás, ¿tinechicnelía? </div>
<div class='p'>Huan Pedro mocueso pampa expa quitlajtlanijtoya intla quiicnelía. Huajca quiilhui Jesús: </div>
<div class='p'>―NoTeco, ta tijmati nochi tlamantli. Tijmati nimitzicnelía. </div>
<div class='p'>Huan Jesús quiilhui: </div>
<div class='p'>―Xiquinmachti notlacajhua notlajtol queja se quintlamaca iborregojhua. 
<span class="verse" id="JN21_18">18&#160;</span>Nelía nimitzilhuía, quema tiitztoya titelpocatl, timoyoyonti, timotlajcoilpi huan tiyajqui campa tijnequiyaya, pero quema tihuehuejtiyas, tijxitlahuas moma huan seyoc mitzyoyontis huan mitzhuicas campa ax tijnequi tiyas. </div>
<div class='p'>
<span class="verse" id="JN21_19">19&#160;</span>Ica ni tlajtoli, Jesús techilhuiyaya queja Pedro miquisquía ipan cuamapeli nojquiya, huan ica imiquilis más quinextisquía ihueyitilis Toteco. Huan teipa Jesús quiilhui Pedro: </div>
<div class='p'>―¡Xinechtoquili! </div>
<div class='s'>Na tlen Toteco más nechicneli </div>
<div class='p'>
<span class="verse" id="JN21_20">20&#160;</span>Huan Pedro moicancuepqui huan nechitac na tlen Jesús más nechicneli niquintoquiliyaya. Niitztoc tlen nimosehuijtoya inechca Jesús ipan nopa tiotlac quema nochi titlacuayayaj san sejco huan nijtlajtlani Jesús ajqueya quitemactilisquía. 
<span class="verse" id="JN21_21">21&#160;</span>Huan quema Pedro nechitac niquintoquiliyaya, quitlajtlani Jesús: </div>
<div class='p'>―NoTeco, ¿tlaque panos ica ya? </div>
<div class='p'>
<span class="verse" id="JN21_22">22&#160;</span>Huan Jesús quiilhui Pedro: </div>
<div class='p'>―Intla nijnequisquía para ma itztosquía hasta nimocuepas, ax mocuenta Pedro. Ta xinechtoquili. </div>
<div class='p'>
<span class="verse" id="JN21_23">23&#160;</span>Huajca ica tlacame tlen quineltocatoyaj Jesús momoyajqui nopa tlajtoli para ax nimiquisquía. Pero Jesús ax quiilhui Pedro ax nimiquisquía. San quiilhui para intla quinequisquía ma niitztosquía hasta ya mocuepas, ax icuenta. </div>
<div class='p'>
<span class="verse" id="JN21_24">24&#160;</span>Huan na nieli nopa tlayolmelajquetl tlen niquijcuilojtoc nochi ni tlamantli tlen niquitac. Huan nijmati para melahuac nochi tlen nimechilhuijtoc. </div>
<div class='p'>
<span class="verse" id="JN21_25">25&#160;</span>Huan onca miyac más tlamantli tlen Jesús quichijqui tlen ax niquijcuilojtoc nica. Intla niquijcuilojtosquía senquistoc nochi tlen Jesús quichijqui, nimoilhuía para ipan nochi tlaltepactli ax quicuisquía nochi amatini. San ya nopa.</div><div class="footnote">
<hr />
</div>
</div></body></html>
