<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="ncl" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Ilajtulisli Yancuic toTata Jesucristo SAN JUAN 1</title>
</head>
<body dir='ltr'>
<ul class='tnav'>
<li><a href='index.xhtml'>SAN JUAN</a></li>
</ul><ul class='tnav'><li><a href='JHN.xhtml#JN1_0'>1</a></li>
<li><a href='JHN.xhtml#JN2_0'>2</a></li>
<li><a href='JHN.xhtml#JN3_0'>3</a></li>
<li><a href='JHN.xhtml#JN4_0'>4</a></li>
<li><a href='JHN.xhtml#JN5_0'>5</a></li>
<li><a href='JHN.xhtml#JN6_0'>6</a></li>
<li><a href='JHN.xhtml#JN7_0'>7</a></li>
<li><a href='JHN.xhtml#JN8_0'>8</a></li>
<li><a href='JHN.xhtml#JN9_0'>9</a></li>
<li><a href='JHN.xhtml#JN10_0'>10</a></li>
</ul><ul class='tnav'>
<li><a href='JHN.xhtml#JN11_0'>11</a></li>
<li><a href='JHN.xhtml#JN12_0'>12</a></li>
<li><a href='JHN.xhtml#JN13_0'>13</a></li>
<li><a href='JHN.xhtml#JN14_0'>14</a></li>
<li><a href='JHN.xhtml#JN15_0'>15</a></li>
<li><a href='JHN.xhtml#JN16_0'>16</a></li>
<li><a href='JHN.xhtml#JN17_0'>17</a></li>
<li><a href='JHN.xhtml#JN18_0'>18</a></li>
<li><a href='JHN.xhtml#JN19_0'>19</a></li>
<li><a href='JHN.xhtml#JN20_0'>20</a></li>
</ul><ul class='tnav'>
<li><a href='JHN.xhtml#JN21_0'>21</a></li>
</ul>

<div class='main' id='JN0_0'>

<div class='mt'>Ilamachiltilisli cuali Jesucristo hual quijcuiluc San Juan  </div>
<div class='psalmlabel' id='JN1_0'> 1</div>
<div class='s'>Dios ilajtol mochíac lacal </div>
<div class='p'>

<span class="verse" id="JN1_1">1&#160;</span>Niman pa yina Dios quipehualtic mochi hual unca. Huan noje pa yina yuliaya in Se hual quijtuc in lajtol calica quipehualtic mochi. Yihual cataya umpa capa ayamo pehuac mochi. Huan cataya yihual hual technextilic quinami unca Dios, yihual hual quijtuc Dios ilajtol. Cataloaya huan Dios in Se, huan in Se yec Dios. 
<span class="verse" id="JN1_2">2&#160;</span>Quema, huan Dios cataloaya in Se hual quijtuc Dios ilajtol, huan Dios cataloaya umpa capa ayamo pehuac mochi. 
<span class="verse" id="JN1_3">3&#160;</span>Yihual quinchíac mochi, amo yec lachihuali nindeno sinda amo yeje innojen hual yihual quinchíac. 
<span class="verse" id="JN1_4">4&#160;</span>Yihual yec aqui hual quiyuliltía in hual quichíac. Huan in yulilisli calica yihual quiyuliltía unca in hual technextilía neli quinami huil tiquiximatilo, unca quinami techlahuilía toyolo timoxtin. 
<span class="verse" id="JN1_5">5&#160;</span>In yulilisli calica techyuliltía unca quinami lahuilisli hual lahui capa laticumac. Huan in laticumactilisli amo quiman huil quisehuía in lahuilisli. </div>
<div class='p'>
<span class="verse" id="JN1_6">6&#160;</span>Cataya se lacal hual Dios quitilanic pa lajtus. Yihual motocaya Juan Lacuayatequini. 
<span class="verse" id="JN1_7">7&#160;</span>Hualac in Juan pa lamachiltis neli quinami se hual amo lacuajcuamana inahuac Dios ilajtol. Hualac pa lajtus neli inahuac Jesucristo, in Se hual techlahuía toyolo pa technextilis quinami neli huil tiquiximatilo Dios. Dios quitilanic Juan pa yojque moxtin quilalilisi inminlaneltocalisli ca in Se huan pa quineltocasi pan ipampa len quinmilic Juan. 
<span class="verse" id="JN1_8">8&#160;</span>In Juan amo yec yihual hual techyuliltía. Juan yec hual hualac pa lajtus neli inahuac in se hual hualaya pa techyuliltis. 
<span class="verse" id="JN1_9">9&#160;</span>Huan in se yec yihual hual neli quiyuliltía mochi lacal pa quipías lahuilisli melahuac pa iyolo. Huan hualaya pin lalticpan. </div>
<div class='p'>
<span class="verse" id="JN1_10">10&#160;</span>Yihual cataya pin lalticpan, huan pan ipampa yihual in lalticpan yec lachihuali. Ma yoje, yehuanten pin lalticpan amo quimatije pampa cataya yihual hual quichíac mochi. 
<span class="verse" id="JN1_11">11&#160;</span>Hualac pa ilali hual yihual quichíac huan in míac ca yehuanten hual chantiloaya pa ilali amo quinequije quinamiquije. 
<span class="verse" id="JN1_12">12&#160;</span>Ma yoje, cataloaya sequin hual quema, quinequije quinamiquije pa mochihualosquiaya icnían. Huan yehuanten yihual quinmacac pa yes inminyaxca pa mochihuasi Dios ixolomes. Quema, yehuanten yeje hual aqui quineltocaloaya yihual pampa quimatije yihual quisac capa Dios. 
<span class="verse" id="JN1_13">13&#160;</span>Yoje lacatije quinami Dios ixolomes. Huan mas que lacatije quinami Dios ixolomes, amo cataya yoje quinami lacatilo pan lalticpan. Amo cataya quinami lacati se quipixtica itajtzin iesli huan inantzin iesli. Huan amo cataya quinami lacati se pampa oc se icuerpo quinequi monipanúa ca oc se pa lacatis se pan ipampa se lacal huan se sihual. Huan amo cataya quinami lacati se pampa in lacames quinequije pa lacatis in se. No, cataya quinami lacati se pampa Dios, yoje quinami san yihual Dios quimati. </div>
<div class='p'>
<span class="verse" id="JN1_14">14&#160;</span>Huan yihual hual technextilic quinami unca Dios mochíac lacal quinami tehuanten huan chantini capa tehuanten. Huan tehuanten tiquitaloaya quinami quipiaya Dios ichicahualisli hué huan ilaixpelalisli hué huan cualtichin hual techlamahuisultiaya ca lamajtilisli. Yihual quipiaya in chicahualisli hué quinami monequi pa quipías se hual unca ixolol in Tata Dios, hual unca in se xolol san hual quipía Dios. Huan ca in míac chicahualisli hual quipía, tehuanten tiquitaloaya quinami yihual quinchihuiliaya moxtin míac lachihualisli cuali huan amo mocahua pa quijtus in hual unca melahuac huan neli. 
<span class="verse" id="JN1_15">15&#160;</span>Juan Lacuayatequini lajtuc neli inahuac yihual, huan unca quinami axan tijcactialo ilajtol hual quijtuaya chicahuac: </div>
<div class='p'>—Annimitzlaquetzilic inahuac quiman yes nel nicayas niclantías notequipanulisli. Hualas se hual monotza niman míac huan nehual amo nimonotza nindeno. Unca pampa yihual yulini quiman nehual ayamo nipehuac niyulic. Yihual unca niman hué huan nehual amo nihué —yoje quijtuc Juan Lacuayatequini. </div>
<div class='p'>
<span class="verse" id="JN1_16">16&#160;</span>Tehuanten imonextilinijmes Jesucristo ticanilije yihual se ilajquito in niman míac lachihualisli cuali hual quipía. Quema, huan amo timocahuasi pa ticanilisi inon. 
<span class="verse" id="JN1_17">17&#160;</span>Moisés pa yina quinmilic Dios ilajtol inahuac mochi hual ticpialoaya pa ticchihuasi tehuanten in israelitos. In cataya se lapalehuilisli. Ma yoje, hualac Jesucristo, yihual technextilic in cuali niman hué hual san Dios huil tejchihuilía. Huan technextilic inon hual unca melahuac inahuac Dios, technextilic quinami Dios technequi niman míac. 
<span class="verse" id="JN1_18">18&#160;</span>Huan mas que amaqui amo quiman quitac Dios, ma yoje Dios ixolol unca yihual hual techlamachiltic quinami unca Dios. Yihual in se xolol hual Dios quipía huan yihual quinami Dios. Yihual unca inahuac totajtzin Dios, huan quiximati mochi inahuac yihual huan quilasojla mochi inahuac yihual. </div>
<div class='s'>Juan Lacuayatequini lajtúa neli inahuac Jesucristo </div>
<div class='r'>(Mt. 3:11‑12; Mr. 1:78; Lc. 3:15‑17) </div>
<div class='p'>
<span class="verse" id="JN1_19">19&#160;</span>Yojque inminhuejueyenten in judíos quintilanilije capa Juan tiopistas huan inminlapalehuinijmes in levitas. Quintilanije quistataloaya pa Jerusalén pa quilajlanisi, quilije: </div>
<div class='p'>—¿Len lahueliltilisli ticanac? </div>
<div class='p'>
<span class="verse" id="JN1_20">20&#160;</span>Huan inon unca len Juan quijtuc neli, quinmilic len quimatic pa iyolo. Amo quinmilic da amo quimatic, jan quinmilic len quimatic san, quinmilic: </div>
<div class='p'>—Nehual amo in Cristo hual Dios techtilanilía. </div>
<div class='p'>
<span class="verse" id="JN1_21">21&#160;</span>Cuaquinon quilajlanije: </div>
<div class='p'>—Axcan, ¿len lahueliltilisli ticpía? ¿Ilahueliltilisli Elías? ¿Tehual Elías? </div>
<div class='p'>Huan quinmilic: </div>
<div class='p'>—Amo niunca. </div>
<div class='p'>Tel ¿tiunca in se hual yes Dios ilajtuni hual yahui huala? </div>
<div class='p'>Huan Juan quinnanquilic: </div>
<div class='p'>—Nehual amo niunca. </div>
<div class='p'>
<span class="verse" id="JN1_22">22&#160;</span>Cuaquinon quilije: </div>
<div class='p'>—¿Aqui tehual, nuso? Pa yoje tiquinmachiltisi yehuanten hual techtilanije ca tehual. ¿Len tía titechili monahuac? </div>
<div class='p'>
<span class="verse" id="JN1_23">23&#160;</span>Quinmilic: </div>
<div class='p'>—Dios ilajtuni hual motocani Isaías quijtuc pa yina inahuac se hual ilajtol mocaquis tzajtzitica capa amaqui chanti, huan in lajtol quijtúa: “Xicchijchihuacan in ojli capa yahui panúa in Tata.” Inon unca hual quijtuc pa yina Isaías. Huan nehual jan yoje annimitzilijtica pa anmochijchías pampa yahui panúa capa amhuanten in Tata. Annimitzilijtica inon jan quinami Isaías quijtuc pa yina pampa nehual niahuiaya annimitzili. </div>
<div class='p'>
<span class="verse" id="JN1_24">24&#160;</span>Yehuanten in tiopistas huan inminlapalehuinijmes in levitas hual cataloaya latilanili capa Juan, yehuanten yeje ca in lacames judíos hual quineltocaloaya inminlamaxtilisli in lacames hual motocaloaya fariseos. 
<span class="verse" id="JN1_25">25&#160;</span>Huan quilajlanije quilijticate: </div>
<div class='p'>—Cuaquinon, ¿leca tilacuayatequía sinda tehual amo in Cristo huan tel amo Elías huan tel amo in lajtuni? </div>
<div class='p'>
<span class="verse" id="JN1_26">26&#160;</span>Juan quinnanquilic: </div>
<div class='p'>—Nehual nilacuayatequía ca al. Ma yoje, ca amhuanten moqueztica se hual amo anquiximati. Yihual pehuas quichías in hual Dios quitilanic pa quichías quiman yes nilaquisas ca in hual Dios nechtilanic pa nicchías nehual. Yihual anmitzlacuayatequis ca in Espíritu Santo hual ilacuayatequilisli unca quinami tixuxli. 
<span class="verse" id="JN1_27">27&#160;</span>Huan nehual amo nimonotza pa nictequipanuilis jan se nadita, ma niquijtu, amo nimonotza pa nictequipanuilis quinami se itequipanujquil quitomilía ilacsames iteco. </div>
<div class='p'>
<span class="verse" id="JN1_28">28&#160;</span>Inon panuc pin caltilan itoca Betábara hual unca ca yojque itenco (analco) in atenco hué Jordán capa Juan Lacuayatequini lacuayatectataya. </div>
<div class='s'>Jesús iBorrego Dios </div>
<div class='p'>
<span class="verse" id="JN1_29">29&#160;</span>Mostatica quitaya Juan Jesús hualatataya capa yihual, huan Juan quijtuc: </div>
<div class='p'>—Xiquitacan. Nepa unca in se hual Dios quilalía quinami huendi, yihual unca Dios iBorrego. Pan ipampa yihual Dios quinquixtilis in lacames mochi inminlaijlaculisli. 
<span class="verse" id="JN1_30">30&#160;</span>In se unca yihual hual annimitzlaquetziliaya nepa capa niquijtuc: “Monotza niman hué yihual hual hualas pin tonalijmes quiman nilantica ca notequipanulisli. Huan nehual amo nimonotza len pampa yihual yultataya quiman nehual ayamo niyuliaya.” 
<span class="verse" id="JN1_31">31&#160;</span>Huan nehual amo nicmatiaya yihual yec hual aqui ticchixtataloaya pa hualas. Ma yoje monequi pa yehuanten in israelitos quimatisi pampa axan hualac. Pampa inon nilacuayatectihualaya ca al pa quiximatilosquiaya. </div>
<div class='p'>
<span class="verse" id="JN1_32">32&#160;</span>Huan oc sejpa Juan lajtuc neli, quijtutica: </div>
<div class='p'>—Niquitac temujtica pin ilhuicac (in cielo) in Espíritu Santo, nesic quinami se huilol. Temuaya huan ajsic pani capa yihual, nepa mocahuac. 
<span class="verse" id="JN1_33">33&#160;</span>Huan quiman ayamo niquitac panuc inon, nehual amo nicmatic yihual yec hual aqui ticchialoaya. Ma yoje, Dios nechtilanic pa nilacuayatequis ca al huan yihual nechilic: “Ca yihual capa tiquitas temujtihualas in Espíritu Santo huan ca in se mocajtica, cuaquín in se yes hual aqui lacuayatequía ca in Espíritu Santo.” 
<span class="verse" id="JN1_34">34&#160;</span>Huan niquitac huan axan niquijtúa neli in se unca Dios iXolol. </div>
<div class='s'>Jesús pehua quinmana imonextilinijmes </div>
<div class='p'>
<span class="verse" id="JN1_35">35&#160;</span>Mostatica oc sejpa moqueztataya Juan ca ome imonextilinijmes. 
<span class="verse" id="JN1_36">36&#160;</span>Nepa Juan quitac Jesús panujtiahuiaya. Mocahuac quiztataya Juan, cuaquín quinmilic: </div>
<div class='p'>—Xiquitacan. Umpa unca Dios iBorreguito. </div>
<div class='p'>
<span class="verse" id="JN1_37">37&#160;</span>Quicaquije len quinmilic Juan in omenten imonextilinijmes huan quitocaje Jesús. 
<span class="verse" id="JN1_38">38&#160;</span>Momalinac Jesús, quinmitac quitocatihualaloaya, quinmilic: </div>
<div class='p'>—¿Len anquitemujtihuala? </div>
<div class='p'>Yehuanten quilije: </div>
<div class='p'>—Rabí, ¿capa tichanti pa yoje timitzpaxaluilisi? </div>
<div class='p'>(Rabí quinequi quijtúa Lamaxtini.) </div>
<div class='p'>
<span class="verse" id="JN1_39">39&#160;</span>Quinmilic: </div>
<div class='p'>—Xihualacan huan anquitas. </div>
<div class='p'>Cuaquinon uyaje huan quitaje capa chantiaya, mocahuaje ca yihual in semilhuil, cataya quinami nahui horas pa tiolac. </div>
<div class='p'>
<span class="verse" id="JN1_40">40&#160;</span>Huan Andrés cataya se ca in omenten hual quicaquije len quijtuc Juan Lacuayatequini huan cuaquín quitocaje Jesús. Andrés yec icni Simón Pedro. 
<span class="verse" id="JN1_41">41&#160;</span>Cuaquín, in Andrés amo huejcahuac uyac quitemuc icni Simón huan umpa capa quitac, quilic: </div>
<div class='p'>—Tilamije ticmatije pampa axan unca in Mesías pin lalticpan, tilamije tiquitaje. (Mesías quinequi quijtúa Cristo, yihual hual Dios quilajtultic pa huelitis.) </div>
<div class='p'>
<span class="verse" id="JN1_42">42&#160;</span>Andrés quihualicac Simón capa cataya Jesús. Huan umpa capa Jesús quitac Simón, mocahuac quiztica, quilic: </div>
<div class='p'>—Tel timotoca Simón tiꞌixól Jonás. Mitztocayaltisi Cefas. (Cefas quinequi quijtúa Pedro o tixcali.) </div>
<div class='s'>Jesús quinnotza Felipe huan Natanael </div>
<div class='p'>
<span class="verse" id="JN1_43">43&#160;</span>Mostatica quinequiaya quisa Jesús capa chantiaya, quinequiaya yahui pa in lalticpan Galilea. Quitac Felipe huan quilic: </div>
<div class='p'>—Xichtoca. </div>
<div class='p'>
<span class="verse" id="JN1_44">44&#160;</span>Chantiaya Felipe pin caltilan Betsaida, capa chantiloaya noje Andrés huan Pedro. 
<span class="verse" id="JN1_45">45&#160;</span>Uyac Felipe, quitemuc huan quitac Natanaél, quilic: </div>
<div class='p'>—Tiquitaje yihual hual aqui quijcuiluc Moisés pa iamal in lajtol pa tehuanten in israelitos, noje quijcuiluje inahuac yihual Dios ilajtunijmes. Yihual Jesús ixolol José, yihual quisac pin caltilan Nazaret. </div>
<div class='p'>
<span class="verse" id="JN1_46">46&#160;</span>Natanaél quilic: </div>
<div class='p'>—Da amo unca len cuali hual quisac pa Nazaret. </div>
<div class='p'>Felipe quilic: </div>
<div class='p'>—Xihuala xiquita. </div>
<div class='p'>
<span class="verse" id="JN1_47">47&#160;</span>Jesús quitac Natanaél hualac capa yihual, huan quijtuc, quilic: </div>
<div class='p'>—Xiquita. Nepa unca se israelito melác. Amo quimati lacuajcuamana, amo unca se nadita lacuajcuamanalisli ca yihual. </div>
<div class='p'>
<span class="verse" id="JN1_48">48&#160;</span>Natanaél quilic: </div>
<div class='p'>—¿Quinami tichiximati? ¿Capa tichiximatic? </div>
<div class='p'>Quinanquilic Jesús: </div>
<div class='p'>—Ayamo mitznotzac Felipe huan nicmatic timolalijtataya itzindan in amacuál tipichin. Unca jan quinami nimitzitac nepa. </div>
<div class='p'>
<span class="verse" id="JN1_49">49&#160;</span>Natanaél quinanquilic: </div>
<div class='p'>—Rabí, tehual Dios iXolol, tehual ihué Israel. </div>
<div class='p'>
<span class="verse" id="JN1_50">50&#160;</span>Quinanquilic Jesús quilijtica: </div>
<div class='p'>—Nimitzilic quinami nimitzitac itzindan in amacuál tipichin, huan ¿pampa inon tichneltoca? Inon amo lachihualisli hué quinami innojen míac huéjue hual tiquinmitas pa tonalijmes hual yalo ajsilo. </div>
<div class='p'>
<span class="verse" id="JN1_51">51&#160;</span>Huan quilic: </div>
<div class='p'>—Annimitzilía neli inon. Anquitas lapujtica in cielo huan anquinmitas Dios ilanahuatinijmes pin cielo (ilhuicac) lejcuticate huan temujticate nopan nehual ilacal in cielo.  </div>
<div class='psalmlabel' id='JN2_0'> 2</div>
<div class='s'>Jesús yahui pa se monamictilisli pa Caná de Galilea </div>
<div class='p'>
<span class="verse" id="JN2_1">1&#160;</span>Mostatica yupan Jesús cataya capa yahuiloaya monamictilo omenten pin caltilan Caná pin lalticpan Galilea. Huan cataya nepa Jesús inantzin. 
<span class="verse" id="JN2_2">2&#160;</span>Quinnotzaje Jesús noje huan imonextilinijmes pa hualalosquiaya capa yahuiloaya monamictilo. 
<span class="verse" id="JN2_3">3&#160;</span>Quitaje pampa yajmo cataya iayo uva coc. Pampín inantzin quilic Jesús: </div>
<div class='p'>—Yajmo quipialo iayo uva coc. </div>
<div class='p'>
<span class="verse" id="JN2_4">4&#160;</span>Huan Jesús quilic: </div>
<div class='p'>—Nana, ¿len nicpías pa niquitas ca tehual? Ayamo ajsic in tonali pa nipehuas nicchías len quinnextilis lacames capa nihualac. </div>
<div class='p'>
<span class="verse" id="JN2_5">5&#160;</span>Quinmilic inantzin in tequipanujquimes: </div>
<div class='p'>—Xicchihuacan len yes anmitzilis. </div>
<div class='p'>
<span class="verse" id="JN2_6">6&#160;</span>Cataloaya nepa seis (chicuase) tapalcames lachihuali ca tixcali hual quilalililoaya al. In al quinequiloaya pa lachipahuasi quinami quijtúa ilajtol Dios hual quimaxtilo in judíos. Cajsiloaya mochi sejse ca in chicuase tapalcames quinami ochenta o cien litros. 
<span class="verse" id="JN2_7">7&#160;</span>Quinmilic Jesús: </div>
<div class='p'>—Xiquintemiltican ca al in tapalcames. </div>
<div class='p'>Huan quintemiltije, ca nadita quinequiloaya toyahuilo. 
<span class="verse" id="JN2_8">8&#160;</span>Cuaquinon Jesús quinmilic: </div>
<div class='p'>—Axan, xicanacan, xiquihuiquilican inminlaicanani yehuanten hual quinmacaticate iayo uva coc yehuanten hual quinhualicaje pa in monamictilisli. </div>
<div class='p'>Yojque quichihuaje. 
<span class="verse" id="JN2_9">9&#160;</span>Huan cunic in laicanani in al hual mochíac iayo uva coc. Yihual amo quimatiaya capa canaje. Ma yoje, in tequipanujquimes quimatije, pampa cataloaya yehuanten hual canaje in al. Cuaquín quinotzac in laicanani yihual hual monamictiaya. 
<span class="verse" id="JN2_10">10&#160;</span>Quilic: </div>
<div class='p'>—Mochi lacal pehua quinmacatica iayo uva coc cuali pa cunisi yehuanten hual quinhualicac pa ichan pa len fiesta. Cuaquinon quiman cuniloaya míac, yihual quinmaca pa cunisi iayo uva coc hual amo niman cuali. Ma yoje, tehual ticajcoquic in cuali pa cunisi axan. </div>
<div class='p'>
<span class="verse" id="JN2_11">11&#160;</span>Ca inon pehuaya quinchía Jesús innojen hual quinmahuisultiloaya ca lamajtilisli lacames. Cataya pin caltilan Caná pin lalticpan Galilea. Yoje quinextic quinami yihual quipía Dios ilahueliltilisli hué, huan quilalililoaya inminlaneltocalisli ca yihual imonextilinijmes pampa quimatiloaya yihual yec in Cristo. </div>
<div class='p'>
<span class="verse" id="JN2_12">12&#160;</span>Panuc inon, temuc Jesús pa in caltilan Capernaum, yihual huan inantzin huan icnían huan imonextilinijmes. Umpa chantiloaya jan se ome tonalijmes san. </div>
<div class='s'>Jesús quichipahua in tiopan hué </div>
<div class='r'>(Mt. 21:12‑13; Mr. 11:15‑18; Lc. 19:45‑46) </div>
<div class='p'>
<span class="verse" id="JN2_13">13&#160;</span>Ajsitihualaya inminfiesta (ilhuil) in judíos, in fiesta itoca pascua, huan panquisac Jesús pa Jerusalén. 
<span class="verse" id="JN2_14">14&#160;</span>Nepa pin tiopan hué quinmitac yehuanten hual quinnamacaloaya toros huan borregos huan huilomes. Noje quinmitac yehuanten hual yehualoaya quinpatilijtataloaya in lacames inmintomin. 
<span class="verse" id="JN2_15">15&#160;</span>Cuaquinon mochihuilic se lahuitequiloni ca mecames, quinquixtic moxtin pa quiahuac in tiopan hué, in borregos huan in toros huan in lanamacanijmes. Quilasac pan lali inmintomin yehuanten hual quinpatililoaya, huan quintzincuepac innojen capa molaliloaya pa lanamacasi. 
<span class="verse" id="JN2_16">16&#160;</span>Quinmilic yehuanten hual quinnamacaloaya huilomes, quinmilic: </div>
<div class='p'>—¡Xiquinquixtican innojen nican pa quiahuac, amo xicchihuacan pa anlanamacas pa ichan noTajtzin! </div>
<div class='p'>
<span class="verse" id="JN2_17">17&#160;</span>Quijnamiquije imonextilinijmes quinami unca lajcuiluli pa Dios iamal, yojque quijtúa inahuac yihual: “Ca lanequilisli niman hué hual nechyantía chicahuac nicnequi pa quichihuasi quinami ticnequi, Tata, quiman yes niunca calijtic mocali.” Yojque unca lajcuiluli. </div>
<div class='p'>
<span class="verse" id="JN2_18">18&#160;</span>Cuaquinon quinanquilije in huejueyenten in judíos, quilije: </div>
<div class='p'>—¿Len ilanextilisli ilahueliltilisli Dios tía titechnextilía, pa yojque ticmatisi unca tel moyaxca pa ticchías inon, huan da ticpía lahueliltilisli pa ticchías inon? </div>
<div class='p'>
<span class="verse" id="JN2_19">19&#160;</span>Jesús quinnanquilic: </div>
<div class='p'>—Xicxitinican in tiopan huan quiman panusi ye tonalijmes, nijquetzas. </div>
<div class='p'>
<span class="verse" id="JN2_20">20&#160;</span>Cuaquinon quilije in judíos: </div>
<div class='p'>—Cuarenta y seis (Ompuhualihuanchicuase) xixihuil quichijtataloaya in tiopan hué, huan ¿tehual tijquetzas jan pan ye tonalijmes san? Tislacati. </div>
<div class='p'>
<span class="verse" id="JN2_21">21&#160;</span>Amo quimatiloaya pampa Jesús quinequiaya quijtu icuerpo quiman quijtutataya “in tiopan”, pampa Dios chantiaya laijtic Jesús icuerpo quinami cataya se tiopan. 
<span class="verse" id="JN2_22">22&#160;</span>Yoje, quiman quimictije Jesús huan umpa panuje ye tonalijmes, cuaquín ajsic in tonali quiman mocuepac yulic Jesús. Cuaquinon quijnamiquije imonextilinijmes quinami yihual quijtuc inon. Quineltocaje len cataya lajcuiluli inahuac Jesús huan quijnamiquije in lajtol hual yihual quinmilic. </div>
<div class='s'>Jesús quinmiximati moxtin </div>
<div class='p'>
<span class="verse" id="JN2_23">23&#160;</span>Ma yoje, mochi in tonalijmes capa cataya Jesús pa Jerusalén pa in ilhuil (fiesta) pascua, cataloaya míac lacames nepa hual quineltocaje pampa Dios quitilanic pin lalticpan pa huelitis capa yehuanten, jan quinami quinequi quijtúa itoca. Quineltocaje quiman quitaloaya innojen huejué hual quinchíac calica quinnextiliaya quinami yihual quipiaya Dios ilahueliltilisli. 
<span class="verse" id="JN2_24">24&#160;</span>Ma yoje, Jesús amo quilaliaya laneltocalisli ca yehuanten. Yihual quinmiximatiaya moxtin. 
<span class="verse" id="JN2_25">25&#160;</span>Amo monequiaya pa se quilis yihual len neli unca laijtic inminyolo lacames, pampa yihual ihuían quimatiaya cuali quinami jan axcan in lacames huil quipalalo inminyolo pa mochihuasi ilacocolinijmes yihual.  </div>
<div class='psalmlabel' id='JN3_0'> 3</div>
<div class='s'>Jesús huan Nicodemo </div>
<div class='p'>
<span class="verse" id="JN3_1">1&#160;</span>Ma yoje, cataya se lacal ca in lacames fariseos, motocaya Nicodemo. Yihual se hué lacal ca in judíos. 
<span class="verse" id="JN3_2">2&#160;</span>In se hualac capa Jesús pa layúa, quilic: </div>
<div class='p'>—Rabí, ticmatilo tehual tiunca lamaxtini hual tihualac pampa Dios mitztilanic. Ticmatilo inon, pampa amaqui huil quinchihuaya innojen huejué hual tehual tiquinchía sinda amo cataya Dios ca yihual. </div>
<div class='p'>
<span class="verse" id="JN3_3">3&#160;</span>Jesús quinanquilic: </div>
<div class='p'>—Neli nimitzilía, sinda amo mocuepa lacati se pa pani pin cielo, yihual amo huil quimatis nindeno quinami Dios lahueliltía. </div>
<div class='p'>
<span class="verse" id="JN3_4">4&#160;</span>Quilic Nicodemo: </div>
<div class='p'>—¿Quinami huil lacati se sinda axan unca hué? Amo huil calaqui oc sejpa laijtic inantzin pa yoje mocuepas lacatis. </div>
<div class='p'>
<span class="verse" id="JN3_5">5&#160;</span>Quinanquilic Jesús: </div>
<div class='p'>—Nimitzilía neli, sinda amo lacati se pan ipampa al huan in Espíritu Santo, cuaquín yihual amo huil cayas capa lahueliltía Dios. 
<span class="verse" id="JN3_6">6&#160;</span>Lacames cate nacal huan umil huan esli. Huan quinlacatiltilo oc sequin hual cate nacal huan umil huan esli. In Espíritu quilacatiltía espíritu. 
<span class="verse" id="JN3_7">7&#160;</span>Amo ximolapolulti pampa nimitzilic anquipías pa anlacatis pa pani pin cielo (ilhuicac). 
<span class="verse" id="JN3_8">8&#160;</span>In ijyecal unca quinami in Espíritu, ijyecatía ca capic quinequi huan tijcaqui. Ma yoje, amo ticmati capa hualac huan ca capic yahui. Jan yoje unca ca sejse sinda lacati pan ipampa in Espíritu. Amo quita capa huala in Espíritu, amo quita tequipanujtica, amo quita ca capic yahui. </div>
<div class='p'>
<span class="verse" id="JN3_9">9&#160;</span>Nicodemo quinanquilic: </div>
<div class='p'>—¿Quinami huil panúa inon? </div>
<div class='p'>
<span class="verse" id="JN3_10">10&#160;</span>Quinanquilic Jesús: </div>
<div class='p'>—Tehual tiunca inminlamaxtini niman hué in israelitos, huan ¿amo ticmati len quinequilo quijtulo innojen? 
<span class="verse" id="JN3_11">11&#160;</span>Nimitzilía neli, tehuanten tiquijtulo len ticmatilo, huan tiquijtulo neli len tiquitaje. Huan amo ancana len tiquijtulo neli. 
<span class="verse" id="JN3_12">12&#160;</span>Annimitzlaquetzilic inminahuac innojen hual panulo pan lalticpan. Huan amo anquineltoca in hual nicnequi annimitzmaxtía. Axan, ¿quinami anquineltocas sinda annimitzlaquetzilis inahuac in hual panúa pin cielo (ilhuicac)? Amo huil. </div>
<div class='p'>
<span class="verse" id="JN3_13">13&#160;</span>’Amo unca amaqui hual lejcuc pin cielo. Pampín amaqui huil anmitzilis len panúa pin cielo. Jan in Se hual temuc quistataya pin cielo, nehual ilacal in cielo, nehual huil. 
<span class="verse" id="JN3_14-15">14-15&#160;</span>Huan jan yoje quinami Moisés cajcoquic in teposcuhual nepa capa amaqui cuajmiluni, jan yoje nehual ilacal in cielo nicpías pa niyes laꞌajcoquili, pa yoje moxtin hual quilalisi inminlaneltocalisli ca nehual canasi Dios iyulilisli hual amo quiman lamis. </div>
<div class='s'>In lasojlalisli hual Dios quipía pa moxtin pin lalticpan </div>
<div class='p'>
<span class="verse" id="JN3_16">16&#160;</span>’Unca pampa Dios quinnequic míac moxtin yehuanten pin lalticpan. Huan yoje unca quinami quinnequic: Quitemacac ixolol, in se san hual quipía, quitemacac pa miquis, pa yoje aqui yes quilalía ilaneltocalisli ca yihual, yoje in se amo polehuis pa yajmo yulis ca yihual. Huan amo inon san. Noje canas Dios iyulilisli hual amo quiman lamis. 
<span class="verse" id="JN3_17">17&#160;</span>Unca pampa Dios amo quitilanic iXolol pin lalticpan pa quinpolehuiltis yehuanten pin lalticpan. Quitilanic iXolol pa yoje pan ipampa yihual yehuanten yesi lamacahuali pa camo polehuisi pampa yeje laijlaculi. 
<span class="verse" id="JN3_18">18&#160;</span>Aqui yes hual quineltoca Dios iXolol yihual Dios amo quipolehuiltis. Amo quipías pa miquis laxiluli pa yajmo quitas Dios pampa yec laijlaculi. Aqui yes amo quineltoca, in se Dios axan quijtuc pampa quipía pa miquis laxiluli ilaixpan Dios pampa amo quineltoca Dios iXolol hual unca in se iXolol hual quipía. 
<span class="verse" id="JN3_19">19&#160;</span>Huan ¿leca cate yoje lapolehuiltili innojen lacames hual amo quineltocalo Dios iXolol? Unca pampa Dios ilajtol ajsic pin lalticpan, unca quinami lahuilisli pa lacames inminyolo. Ma yoje, in lacames amo quixtocaje Dios ilahuilisli pa inminyolo. Quixtocaje yulije quichijticate amo cuali. Yehuanten hual quixtocalo quichihualo amo cuali quixtocalo quichihualo capa laticumac. Yoje, in lacames quixtocalo in laticumac huan in lahuilisli amo quixtocalo. 
<span class="verse" id="JN3_20">20&#160;</span>Unca pampa mochi se hual quichía len amo cuali, yihual amo quixtoca Dios ilajtol hual unca quinami lahuilisli. In se amo moajxiltía pa quicaquis Dios ilajtol, pampa amo quinequi pa momatis quinami amo unca cuali in hual quichijtica. 
<span class="verse" id="JN3_21">21&#160;</span>Huan se hual yuli quichijtica len unca melahuac quinami quijtúa Dios ilajtol, yihual moajxiltía capa huil quicaqui Dios ilajtol hual unca quinami lahuilisli. Quichía yoje pa yoje mochi in hual quichijtica cayas quinami quichía se hual quineltoca Dios. </div>
<div class='s'>Juan Lacuayatequini lajtúa oc sejpa inahuac Jesús </div>
<div class='p'>
<span class="verse" id="JN3_22">22&#160;</span>Panuc inon, uyaje Jesús huan imonextilinijmes pa in lalticpan Judea, nepa mocahuaya huan lacuayatequiaya. 
<span class="verse" id="JN3_23-24">23-24&#160;</span>Juan noje cataya pin caltilan Enon capa amo cataya huejca Salim. Nepa lacuayatectataya pampa cataya míac al. Hualaloaya lacames huan quincuayatequiaya Juan pampa Juan ayamo cataya latzacuali pa calijtic. 
<span class="verse" id="JN3_25">25&#160;</span>Yoje, pehuaje molaxilije lajtomes Juan imonextilinijmes ca se judío, molaxililoaya lajtomes inahuac quinami mochipahuas se pa yoje Dios quitas chipahuac in se. </div>
<div class='p'>
<span class="verse" id="JN3_26">26&#160;</span>Cuaquinon hualaje Juan imonextilinijmes capa yihual, quilije: </div>
<div class='p'>—Rabí, yihual hual cataya ca tehual ca yoje (analco) in atenco hué Jordán, tiquijtuc neli pampa yihual unca Dios iBorrego, huan xiquita. In se lacuayatectica huan moxtin quitocalo yihual. </div>
<div class='p'>
<span class="verse" id="JN3_27">27&#160;</span>Quinnanquilic Juan, quinmilic: </div>
<div class='p'>—Se lacal amo huil cana Dios ilahueliltilisli sinda Dios pin cielo amo quimacac. 
<span class="verse" id="JN3_28">28&#160;</span>Amhuanten nojen anquimati neli quinami annechcaquic niquijtuc ca lajtol melahuac pampa nehual amo in Cristo. Ma yoje, niunca latilanili, Dios nechtilanic pa nicayasquiaya nican in tonalijmes capa ayamo hualaya Cristo pa yoje niquinmilis in lacames pampa yahuiaya huala. 
<span class="verse" id="JN3_29">29&#160;</span>Unca quinami in lacames hual yalo monamictilo. In lacal quipía in sihual hualca monamictis. Ma yoje, in lacal ilasojli moquetza pa cayas inahuac in lacal hual monamictía pa quipalehuis. Huan quiman yes ilasojli quicaqui lajtujtica in lacal hual monamictis, cuaquinon ilasojli quipía míac paquilisli pampa quicaqui. Huan nehual niquinami in lacal ilasojli. Nicpía míac paquilisli pampa in lacal hual monamictía, nicpía yoje niman míac paquilisli hual yajmo huil momiactía. 
<span class="verse" id="JN3_30">30&#160;</span>Lacames quipiasi pa quimatisi mojmosta quinami yihual unca niman hué. Huan quipiasi pa quimatisi quinami nehual nitipichin. </div>
<div class='s'>Yihual hual huala quistataya pa pani </div>
<div class='p'>
<span class="verse" id="JN3_31">31&#160;</span>Yihual hual hualac quistataya pa pani unca niman hué. Moxtin oc sequin amo quiman ajsisi yesi yoje hué. Yihual hual unca pin lalticpan hualac pin lalticpan huan lajtúa quinami quimatilo len unca pin lalticpan. Yihual hual hualac quistataya pin cielo unca niman hué. Moxtin oc sequin amo quiman ajsisi yesi yoje hué. 
<span class="verse" id="JN3_32">32&#160;</span>Yihual quijtúa neli len quitac huan quicaquic nepa pin cielo. Huan mas que amo unca se hual quineltoca len yihual Cristo quijtúa, ma yoje Cristo quimati huan quijtúa neli pampa Dios unca melahuac, huan unca neli in hual yihual quijtúa. 
<span class="verse" id="JN3_33">33&#160;</span>Aqui yes quineltoca len yihual Cristo quijtúa neli, cuaquín yihual quimati huan quijtúa neli pampa Dios unca melahuac, quinami se temulol lanextilía neli quinami se amal quijtúa len hual unca neli. 
<span class="verse" id="JN3_34">34&#160;</span>Yihual Cristo hual Dios quitilanic quijtúa Dios ilajtomes, pampa yihual Dios quimaca mochi in Espíritu Santo. Amo quimaca quinami se hual lalamachihuilijtinemi. 
<span class="verse" id="JN3_35">35&#160;</span>Dios in Tata quinequi Jesús iXolol, huan quitemacac mochi ca Jesús iXolol pa yes iyaxca. Yoje mochi hual iyaxca Dios unca iyaxca Jesucristo. 
<span class="verse" id="JN3_36">36&#160;</span>Aqui yes quineltoca Dios iXolol quipía Dios iyulilisli hual amo quiman lamis. Huan aqui yes amo quineltoca Dios iXolol amo quitas iyulilisli. Dios amo mocahua pa cualanis ca in se hual amo quineltoca.  </div>
<div class='psalmlabel' id='JN4_0'> 4</div>
<div class='s'>Jesús huan in sihual samariteca </div>
<div class='p'>
<span class="verse" id="JN4_1">1&#160;</span>Cuaquinon, quisac in Tata pin lalticpan Judea. Quisac pampa quimatic quinami yehuanten hual quineltocaloaya inminlamaxtilisli in fariseos quicaquije quinami yihual Jesús quinmanaya huan quincuayatequiaya míac monextilinijmes huan Juan yajmo míac. 
<span class="verse" id="JN4_2">2&#160;</span>Ma yoje, amo cataya Jesús hual lacuayatequiaya, cataloaya imonextilinijmes hual lacuayatequiloaya. 
<span class="verse" id="JN4_3">3&#160;</span>Pampín, quisac in lalticpan Judea, uyac pa in lalticpan Galilea. 
<span class="verse" id="JN4_4">4&#160;</span>Huan quipiaya pa quipanahuis in lalticpan Samaria. 
<span class="verse" id="JN4_5">5&#160;</span>Quipanajtataya ca ompic, uyac capa amo huejca cataya se caltilan pa Samaria itocac Sicar. Ajsic capa in lali hual Jacob quimacac ixolol José pa yina. 
<span class="verse" id="JN4_6">6&#160;</span>Noje cataya nepa Jacob icoyunquil huejcalan pa al. Huan quinami siajtihualaya Jesús ca in míac nejnemilisli, molalic inahuac in coyunquil, cataya quinami lacualispan. 
<span class="verse" id="JN4_7">7&#160;</span>Cuaquín hualac se sihual samariteca pa canas al. Jesús quilic: </div>
<div class='p'>—Xichmaca al pa nicunis. </div>
<div class='p'>
<span class="verse" id="JN4_8">8&#160;</span>Cataloaya inminhuían pampa uyaje imonextilinijmes pa in caltilan pa quicuhualosquiaya len quicualosquiaya. 
<span class="verse" id="JN4_9">9&#160;</span>In sihual samariteca quilic: </div>
<div class='p'>—Tehual tijudío. ¿Leca tinechmotemachilía nehual len ticunis? Nel niunca samariteca. </div>
<div class='p'>(Quilic yoje, pampa in judíos amo motemachilo ca in samaritecos, amo quinmixtocalo yehuanten.) </div>
<div class='p'>
<span class="verse" id="JN4_10">10&#160;</span>Jesús quinanquilic, quilic: </div>
<div class='p'>—Sinda ticmatiaya len Dios quinequi mitzmaca, huan sinda tiquiximatiaya aqui nehual niunca hual nimitzmotemachilic al pa nicunis, cuaquín tichmotemachiliaya huan nimitzmacaya al hual totoca pa layuliltilis. </div>
<div class='p'>
<span class="verse" id="JN4_11">11&#160;</span>In sihual quilic: </div>
<div class='p'>—Tata, tehual amo ticpía len calica ticanas al, huan in coyunquil unca huejcalan. ¿Capa ticpía in al hual totoca pa layuliltilis? 
<span class="verse" id="JN4_12">12&#160;</span>¿Tehual tihué huan totajtzin Jacob amo yoje hué? Yihual quihuajuanac in coyunquil huan techcahuilic. Cuninijme al hual quisac nican, yihual huan ixolomes huan iyulijquimes cuninijme al hual canaje pin huejcalan nican. Huan tehual, ¿tinechmacas al? </div>
<div class='p'>
<span class="verse" id="JN4_13">13&#160;</span>Jesús quinanquilic: </div>
<div class='p'>—Moxtin hual cunilo in al nican amiquisi oc sejpa. 
<span class="verse" id="JN4_14">14&#160;</span>Ma yoje, aqui yes cunis in al hual nicmacas nehual, yihual amo quiman amiquis. Quema, in al hual nicmacas yes quinami se ilajuichuilisli al laijtic yihual huan in al quinami lajuichus lejcutica pa pani pa quiyuliltis ca Dios iyulilisli hual amo quiman lamis. </div>
<div class='p'>
<span class="verse" id="JN4_15">15&#160;</span>In sihual quilic: </div>
<div class='p'>—Tata, xinechmaca in al pa camo niamiquis huan pa camo nicpías pa nihualas nicanas al ca niquic. </div>
<div class='p'>
<span class="verse" id="JN4_16">16&#160;</span>Jesús quilic: </div>
<div class='p'>—Xía xicnotza pa hualas molahuical huan xihualacan ca niquic. </div>
<div class='p'>
<span class="verse" id="JN4_17">17&#160;</span>Quinanquilic in sihual: </div>
<div class='p'>—Amo nicpía nolahuical. </div>
<div class='p'>Jesús quilic: </div>
<div class='p'>—Neli tiquijtúa tichilijtica pampa amo ticpía molahuical. 
<span class="verse" id="JN4_18">18&#160;</span>Unca pampa tiquinpíac macuili molahuicalhuan. Huan amo san inon, yihual hual ticpía axan amo molahuical. Neli tiquijtuc tichilijtataya inon. </div>
<div class='p'>
<span class="verse" id="JN4_19">19&#160;</span>In sihual quilic: </div>
<div class='p'>—Tata, nicmati pampa inon pampa tehual tiunca se ilajtuni Dios. 
<span class="verse" id="JN4_20">20&#160;</span>Quimolancuacuetzilinijme Dios totajtzitzían pan in loma nican. Huan amhuanten anquijtúa unca pin Jerusalén capa monequi pa lacames quimolancuacuetzilisi Dios. </div>
<div class='p'>
<span class="verse" id="JN4_21">21&#160;</span>Jesús quilic: </div>
<div class='p'>—Nito, xicneltoca len nía nimitzilía. Ajsiticate tonalijmes huan pa innojen tonalijmes yajmo monotzas capa anquimolancuacuetzilis toTajtzin Dios. Amo anquipías pa anquimolancuacuetzilis nican, amo anquipías pa anquimolancuacuetzilis pa Jerusalén. 
<span class="verse" id="JN4_22">22&#160;</span>Amhuanten anquimolancuacuetzilía len amo anquimati. Tehuanten ticmolancuacuetzililo len ticmatilo. Unca pan topampa tehuanten in judíos huala Dios ilajtol hual lamaxtilía quinami in lacames moquixtilisi pin ipolehuilisli inminlaijlaculisli. Huan lamaxtilía quinami quipiasi Dios iyulilisli hual amo quiman lamis. 
<span class="verse" id="JN4_23">23&#160;</span>Ma yoje, ajsitica in tonali, quema, axan ajsic in tonali, huan yehuanten hual neli quimolancuacuetzililo Dios quimolancuacuetzilisi pan ipampa inminyolo huan quimolancuacuetzilisi pan ipampa mochi melahualisli. Lacames quinami innojen toTajtzin Dios quintemujtía pa quimolancuacuetzilisi. 
<span class="verse" id="JN4_24">24&#160;</span>Dios unca Espíritu, huan yehuanten hual quimolancuacuetzililo quipialo pa quimolancuacuetzilisi pan ipampa espíritu huan pan ipampa melahualisli. In espíritu unca pa iyolo se. Dios toTajtzin quintemúa lacames huan sihuames quinami yehuanten pa quimolancuacuetzilisi yoje. </div>
<div class='p'>
<span class="verse" id="JN4_25">25&#160;</span>In sihual quilic: </div>
<div class='p'>—Nicmati pampa yahui huala in Mesías hual quitocayaltilo Cristo. In tonali yihual hualas, yihual technextilis mochi. </div>
<div class='p'>
<span class="verse" id="JN4_26">26&#160;</span>Jesús quilic: </div>
<div class='p'>—Nehual niunca in Cristo, nehual hual nimitzlaquetzilijtica tehual. </div>
<div class='p'>
<span class="verse" id="JN4_27">27&#160;</span>Jan nican mocuectihualaloaya imonextilinijmes, mocahualoaya moizticate pampa Jesús laqueztataya ca se sihual. Ma yojque amaqui quilic: “¿Len ticnequi ca in se?”, o “¿Leca tilaqueztica ca yihual?” </div>
<div class='p'>
<span class="verse" id="JN4_28">28&#160;</span>Cuaquinon quicajcahuac in sihual itapalcal, uyac, yajtíac pa in caltilan, quinmilic in lacames: </div>
<div class='p'>
<span class="verse" id="JN4_29">29&#160;</span>—Xihualacan xiquitacan se lacal hual nechilic mochi len nicchihuaya. ¿Amo yes in Cristo in se? </div>
<div class='p'>
<span class="verse" id="JN4_30">30&#160;</span>Jan axcan quisaje pin caltilan, pehuaje hualaje ca capic cataya Jesús. 
<span class="verse" id="JN4_31">31&#160;</span>Hualajtataloaya in samaritecos, quilije Jesús imonextilinijmes: </div>
<div class='p'>—Rabí, xilacua. </div>
<div class='p'>
<span class="verse" id="JN4_32">32&#160;</span>Huan Jesús quinmilic: </div>
<div class='p'>—Nehual nicpía len nijcuas hual amhuanten amo anquimati. </div>
<div class='p'>
<span class="verse" id="JN4_33">33&#160;</span>Pampín moilije imonextilinijmes se ca oc se, moilije: </div>
<div class='p'>—¿Unca se hual quihualiquilic len pa quicuas? </div>
<div class='p'>
<span class="verse" id="JN4_34">34&#160;</span>Jesús quinmilic: </div>
<div class='p'>—Nicnequi míac pa nicchías len quinequi Dios hual nechtilanic, amo yoje míac nicnequi nilacua. Yoje nilamis nicchías Dios itequipanulisli. 
<span class="verse" id="JN4_35">35&#160;</span>¿Amo anquijtúa: “Quipías nahui mesli, cuaquinon ajsis in lapixcalisli”? Huan nehual niquinnechicujtica lacames hual nechneltocalo, inon unca quinami se lapixcalisli. Huan xiquitacan, annimitzilía xiquinlapucan anmoixtololojmes huan xiquinmiztiacan in cuajmilimes. Unca quinami lacames huan sihuames hual nechneltocasi axan hualajticate nepa pin cuajmilimes. Unca quinami cuajmilimes axan chicajticate pa in lapixcalisli, pampa lacames yalo nechneltocalo. 
<span class="verse" id="JN4_36">36&#160;</span>Unca quinami axan cantica in lapixcani ilaquehualisli, huan lapejpentica huan lamontutica. Yoje lanechicujtica pa in lapixcalisli. In lapixcalisli unca quinami se hual quinnotzas oc sequin lacames pa nechneltocasi, huan yehuanten canasi Dios iyulilisli hual amo quiman lamis. Yoje moxtin hual pehuaje quinlamachiltije nonahuac nehual quipiasi paquilisli ca yehuanten hual quinpalehuije pa nechneltocasi. Unca jan quinami in paquilisli hual quipialo yehuanten hual latocalo huan yehuanten hual lapixcalo. 
<span class="verse" id="JN4_37">37&#160;</span>Unca neli in hual tiquijtulo: “Unca se hual latoca, huan oc se hual lapixca.” 
<span class="verse" id="JN4_38">38&#160;</span>Unca quinami annimitztilanic pa anlapixca capa amo antequipanuaya. Oc sequin tequipanuloaya nepa, huan axan unca quinami amhuanten anpejtica anlapixca capa yehuanten latocanijme. </div>
<div class='p'>
<span class="verse" id="JN4_39">39&#160;</span>Huan míac ca innojen lacames samaritecos hual chantiloaya pa in caltilan quineltocaje pan ipampa len quinmilic in sihual. Yihual quinmilic neli: “Yihual nechilic mochi hual nicchíac pa noyulilisli.” 
<span class="verse" id="JN4_40">40&#160;</span>Yoje, hualaje capa yihual Jesús in samaritecos, quitemachije pa mocahuas ca yehuanten pin caltilan Sicar. Cuaquín mocahuac Jesús umpa ome tonalijmes. 
<span class="verse" id="JN4_41">41&#160;</span>Huan míac oc sequin ca yehuanten quineltocaje Jesús pan ipampa len yihual quinmilic. 
<span class="verse" id="JN4_42">42&#160;</span>Pehuaje quilije in sihual: </div>
<div class='p'>—Axan ticneltocalo amo pan ipampa len titechilic, pampa axan tijcaquije tehuanten tohuían, huan neli ticmatilo in lacal unca in Cristo hual quinquixtilía inminlaijlaculisli in lacames pin lalticpan pa camo polehuisi. </div>
<div class='s'>Jesús quipajtía ixolol lacal se huelitini </div>
<div class='p'>
<span class="verse" id="JN4_43">43&#160;</span>Panuje in ome tonalijmes, quisac Jesús umpa huan uyac pa in lalticpan Galilea. 
<span class="verse" id="JN4_44">44&#160;</span>Uyac umpa ca imonextilinijmes. Huan yihual Jesús neli quijtuc pampa amo quimatilo momajtilo iyampa se ilajtuni Dios yehuanten pa ilali capa moscaltic. 
<span class="verse" id="JN4_45">45&#160;</span>Ma yoje, yehuanten pa Galilea quinamiquije ca paquilisli, pampa quitaje mochi innojen hual quinchíac nepa Jerusalén pin fiesta (ilhuil), yehuanten noje nepa cataloaya. </div>
<div class='p'>
<span class="verse" id="JN4_46">46&#160;</span>Cuaquinon uyac oc sejpa pa in caltilan Caná pin lalticpan Galilea. In caltilan cataya capa quipiaya je quesqui tonalijmes quipalac in al pa mochíasquiaya iayo uva coc. Huan cataya se huelitini ca yehuanten hual huelitiloaya. Quipiaya ixolol mococujtataya pin caltilan Capernaum. 
<span class="verse" id="JN4_47">47&#160;</span>Quicaquic lajtuloaya quinami quisac Jesús in lalticpan Judea huan axan ajsic pa Galilea. Pampín uyac capa Jesús, quiyantic pa temus Jesús pa Capernaum pa quipajtis ixolol, pampa yahuiaya miqui ixolol. 
<span class="verse" id="JN4_48">48&#160;</span>Jesús quilic: </div>
<div class='p'>—Sinda amo anquita panúa len pin cielo (ilhuicac) o pan lalticpan hual anmitzmahuisultía ca lamajtilisli, amo quiman anquinequi anquineltoca nehual niquistihualac capa unca Dios. </div>
<div class='p'>
<span class="verse" id="JN4_49">49&#160;</span>In huelitini quilic: </div>
<div class='p'>—Tata, xihuala ca nehual pa camo miquis noxól. </div>
<div class='p'>
<span class="verse" id="JN4_50">50&#160;</span>Jesús quilic: </div>
<div class='p'>—Xía pa mochan, yuli moxól, amo miquis. </div>
<div class='p'>Quineltocac in lacal in hual quilic Jesús, uyac. 
<span class="verse" id="JN4_51">51&#160;</span>Huan cataya pan ojli, ayamo ajsiaya pa ichan huan quinamictihualaje itequipanujquimes, quilije pampa pajtic ixolol, quilije: </div>
<div class='p'>—Pajtic moxól, yultica. </div>
<div class='p'>
<span class="verse" id="JN4_52">52&#160;</span>Quilajlanic quiman pehuac pajtic huan quilije: </div>
<div class='p'>—Yalhua pa se hora pa tiolac mosehuic totoníac. </div>
<div class='p'>
<span class="verse" id="JN4_53">53&#160;</span>Pampín quimatic itajtzin cataya in hora quiman quilic Jesús: “Yultica moxól.” Yoje yihual quineltocac pampa Jesús quistihualac capa unca Dios huan noje quineltocaje moxtin pa ichan. 
<span class="verse" id="JN4_54">54&#160;</span>Ca inon, axan cataloaya ome lachihualisli hual Jesús quinchíac hual pampa innojen quinmahuisultije ca lamajtilisli moxtin. Inon panuc pin tonalijmes quiman quisac in lalticpan Judea pa hualas pa Galilea.  </div>
<div class='psalmlabel' id='JN5_0'> 5</div>
<div class='s'>Jesús quipajtía se lacal hual amo huil moquetza </div>
<div class='p'>
<span class="verse" id="JN5_1">1&#160;</span>Panuje innojen tonalijmes, cataya se fiesta (ilhuil) pa in judíos, huan panquisac Jesús pa Jerusalén. 
<span class="verse" id="JN5_2">2&#160;</span>Cataya se lahuajuanali amo huejcalan capa maltinijme. Amo cataya huejca in lalapujquil capa calaquinijme in borregos pa in cali cuajtic (tepandi) hual quiyahualuaya in caltilan. In lahuajuanali motocaya ca lajtol hebreo Betzata, huan pa itenco catanijme macuili caltzindis mochi lalapuli san ca chicuenta cuajmaxalimes lachihuali ca tixcalimes. 
<span class="verse" id="JN5_3">3&#160;</span>Pa in caltzindis lastataloaya míac hual cojcocoxqui, pachacames huan yehuanten hual amo huil nejnemiloaya huan yehuanten hual mocololojtataloaya. Quichialoaya pa quiman molinisquiaya in al. 
<span class="verse" id="JN5_4">4&#160;</span>Se ilanahuatini in Tata temuni quistataya pin cielo (ilhuicac) huan quiculinini in al, yoje panuc sejpa huan oc sejpa mochi xihuil. Huan quiman mosehuiaya molini in al, cuaquín aqui cayasquiaya hual laicaniaya calaqui pa al, yojque yihual pajtiaya. 
<span class="verse" id="JN5_5">5&#160;</span>Nepa lastataya se lacal cocoxqui, axan quipiaya treinta y ocho (sempuhualicaxtulihuanye) xixihuil amo huil moliniaya. 
<span class="verse" id="JN5_6">6&#160;</span>Quitac Jesús in lacal lastataya, quimatic pampa quipiaya míac xixihuil yoje cocoxqui. Huan quilic: </div>
<div class='p'>—¿Ticnequi tipajtía? </div>
<div class='p'>
<span class="verse" id="JN5_7">7&#160;</span>In cocoxqui quinanquilic: </div>
<div class='p'>—Tata, amo nicpía je lacal ca nel pa nechlasas pa al quiman yes mosehuía molinía. Huan nimotolinía pa nitemus pa al, umpa nechpanahuía oc se. </div>
<div class='p'>
<span class="verse" id="JN5_8">8&#160;</span>Jesús quilic: </div>
<div class='p'>—Ximoquetza, xicana mopelal huan xinejnemi. </div>
<div class='p'>
<span class="verse" id="JN5_9">9&#160;</span>Huan jan ajnaxcan pajtic in lacal, canac ipelal huan pehuac nejnemic. Cataya in tonali siete (chicome) huan pa in tonali mosehuilo in judíos. 
<span class="verse" id="JN5_10">10&#160;</span>Pampín quilije in judíos yihual hual pajtic, quil: </div>
<div class='p'>—Axan in tonali timosehuilo, huan tolajtol amo mitzmacahuiltía pa ticmantías mopelal. </div>
<div class='p'>
<span class="verse" id="JN5_11">11&#160;</span>Yihual quinnanquilic: </div>
<div class='p'>—Yihual hual nechpajtic nechilic: “Xicana mopelal huan xinejnentía.” </div>
<div class='p'>
<span class="verse" id="JN5_12">12&#160;</span>Quilajlanije: </div>
<div class='p'>—¿Aqui in lacal hual mitzilic: “Xicana huan xinejnentía”? </div>
<div class='p'>
<span class="verse" id="JN5_13">13&#160;</span>Yihual hual Jesús quipajtic amo huil quinmiliaya aqui cataya, pampa mohuicac Jesús, yajmo huil moitiliaya pampa tentataya ca lacames in lajcotiyan. 
<span class="verse" id="JN5_14">14&#160;</span>Mochíac je nadita huan Jesús quitac in lacal hual quipajtic, cataya calijtic pin tiopan hué, huan quilic: </div>
<div class='p'>—Xiquita. Axan tipajtic. Yajmo xicchía laijlaculisli amo san gá mitzpanus oc se cocolisli hual mitzcocoltis míac, hual amo mitzcocoltic yoje míac mococolisli hual tilamic tipajtic. </div>
<div class='p'>
<span class="verse" id="JN5_15">15&#160;</span>Uyac in lacal, quinmilic in judíos huejué cataya Jesús hual quipajtic. 
<span class="verse" id="JN5_16">16&#160;</span>Pampa inon in judíos huejué quitemujtinemiloaya quinami quitojtocasi Jesús pampa amo quineltocaya inminlajtol. Quichihualoaya yoje pampa Jesús quichíac inon pan in tonali hual mosehuilo in judíos. 
<span class="verse" id="JN5_17">17&#160;</span>Ma yoje, Jesús quinnanquilic: </div>
<div class='p'>—NoTajtzin amo mocahua pa quichías mochi hual unca cuali. Quinami pa yina, jan yoje axan. Huan nehual nicchijtica noje quinami yihual. </div>
<div class='p'>
<span class="verse" id="JN5_18">18&#160;</span>Cuaquín pampa inon, quitejtemuje in judíos niman míac quinami quimictilosquiaya. Amo cataya jan pampa quichihuaya len amo quixtocaloaya pan tonali chicome san. Noje yihual quinmilic pampa Dios yec yihual iTajtzin. Huan pampa quijtuaya inon, yoje yihual mochihuaya jan quinami Dios. </div>
<div class='s'>Dios iXolol quipía lahueliltilisli </div>
<div class='p'>
<span class="verse" id="JN5_19">19&#160;</span>Cuaquinon, Jesús pehuac monapatic ca ilajtomes, quinmilic: </div>
<div class='p'>—Neli annimitzilía, nehual iXolol Dios amo huil nicchía nindeno pan nopampa. Jan huil nicchía len niquita quichijtica noTajtzin. Unca pampa len yes yihual quichía, cuaquinon jan yoje inon nicchía nehual iXolol. 
<span class="verse" id="JN5_20">20&#160;</span>Inon unca pampa noTajtzin nechlasojla nehual iXolol, huan nechnextilía mochi innojen hual yihual quinchía. Quema, huan nechnextilis lachihualisli niman huejué. Amo cate yoje huejué innojen hual annechitac niquinchíac. Nechnextilis pa yoje niquinchías huan pa yoje anmomajtis pampa anquitas quinami quipía lahueliltilisli. 
<span class="verse" id="JN5_21">21&#160;</span>Yoje, quinami noTajtzin quinyuliltía in mijquimes, jan yoje nehual iXolol niquinyuliltía aquinojen yesi nicnequi niquinyuliltía. 
<span class="verse" id="JN5_22">22&#160;</span>Huan amo inon san. NoTajtzin Dios amo quitojtoca amaqui ilaixpan pa polehuis capa amo huil mocuepas. Ma yoje, quimacac pa nehual iXolol niquintojtocas nolaixpan yehuanten hual quipialo laijlaculisli. 
<span class="verse" id="JN5_23">23&#160;</span>Yoje, moxtin quimatisi momajtisi nolaixpan nehual Dios iXolol jan quinami quimatilo momajtilo ilaixpan noTajtzin Dios. Aqui yes amo quimati momajtía nolaixpan nehual Dios iXolol, cuaquín jan yoje amo quimati momajtía ilaixpan noTajtzin hual nechtilanic nican pan lalticpan. </div>
<div class='p'>
<span class="verse" id="JN5_24">24&#160;</span>’Neli, neli annimitzilía, aqui yes quicaqui len niquijtúa huan quineltoca yihual Dios hual nechtilanic, yihual quipía Dios iyulilisli hual amo quiman lamis. Huan amo nictojtocas nolaixpan nehual pampa yec laijlaculi. Quema, axan yihual quisac capa in miquilisli lahueliltiaya huan quimajtic, axan quipía Dios iyulilisli. 
<span class="verse" id="JN5_25">25&#160;</span>Neli, neli annimitzilía, ajsitica in tonali, quema, axan ajsic in tonali hual yehuanten hual miquije quicaquisi nolajtol nehual Dios iXolol, huan yehuanten hual quicaquisi yulisi oc sejpa. Moquetzasi, quisasi pin miquilisli, yajmo quiman miquisi. 
<span class="verse" id="JN5_26">26&#160;</span>Unca pampa jan quinami Dios noTajtzin quipía yulilisli pan ipampa yihual ihuían, jan yoje nechmacac nehual iXolol noje pa nicpías yulilisli pan nopampa. 
<span class="verse" id="JN5_27">27&#160;</span>Huan Dios nechmacac lahueliltilisli pa niquinmilis pampa quipiasi pa polehuisi laxiluli pa camo cayasi ca Dios pampa nehual niunca ilacal in cielo. 
<span class="verse" id="JN5_28">28&#160;</span>Amo ximolapolultican pampa inon, pampa ajsis in tonali hual moxtin in mijquimes hual cataloaya lalalpachuli quicaquisi nolajtol. 
<span class="verse" id="JN5_29">29&#160;</span>Pampín, quisasi capa cataloaya lalalpachuli. Yehuanten hual yulinijme pan lalticpan quichijtataloaya inon hual unca cuali canasi Dios iyulilisli hual amo quiman lamis. Yehuanten hual yulinijme pan lalticpan quichijtataloaya in hual amo unca cuali yulisi oc sejpa pa niquijtus pampa quipiasi pa polehuisi pa camo quiman cayasi ca Dios. </div>
<div class='s'>Cate míac hual quinextilía Jesús ilahueliltilisli </div>
<div class='p'>
<span class="verse" id="JN5_30">30&#160;</span>’Amo huil nicchía nindeno sinda nicnequi nicchía pan ipampa nolahueliltilisli. Ca Dios ilahueliltilisli nicpía pa nicchías mochi. Huan quinami nijcaqui Dios quijtúa, niquintojtoca nolaixpan nehual pa polehuisi o niquinmacahua pa yulisi. Huan unca melahuac len yes niquijtúa inahuac aqui yes. Unca melahuac pampa amo nictemúa quinami nicchías len nehual nicnequi. Nictemúa quinami nicchías len yihual quinequi hual nechtilanic pan lalticpan. 
<span class="verse" id="JN5_31">31&#160;</span>Sinda nilajtuaya neli nonahuac nehual nohuían, in lajtulisli amo anmitzajsiaya pa yoje anquipías pa anquineltocas pampa unca melahuac in hual niquijtúa. 
<span class="verse" id="JN5_32">32&#160;</span>Unca oc se hual quijtúa neli nonahuac nehual, huan nicmati inon hual yihual quijtúa unca melahuac. 
<span class="verse" id="JN5_33">33&#160;</span>Amhuanten anquintilanic lacames pa quilajlanisi Juan Lacuayatequini sinda yihual yec in Cristo, huan yihual anmitzilic inon hual unca melahuac nonahuac nehual. 
<span class="verse" id="JN5_34">34&#160;</span>Huan ca nehual amo monotza nindeno in hual lacames quijtulo neli nonahuac nehual. Unca oc se hual lajtúa neli nonahuac nehual, yihual Dios. Ma yoje, annimitzilijtica inon hual Juan quijtuc nonahuac nehual, pa huejtica annechneltocas huan yoje anyes laquixtili pin ipolehuilisli anmolaijlaculisli. 
<span class="verse" id="JN5_35">35&#160;</span>Juan Lacuayatequini anmitzilic nadita inahuac Dios ilajtol. Yoje yihual cataya quinami lahuilisli laixpelatataya hual Dios quilalaltic. Huan ancataya niman ca paquilisli pa je nadita pa anquicaquis len inahuac Dios ilajtol hual yihual anmitziliaya. Ancataya quinami lacames hual quipialo paquilisli ca se lahuilisli. 
<span class="verse" id="JN5_36">36&#160;</span>In hual Juan Lacuayatequini anmitzilic nonahuac nehual cataya melahuac. Ma yoje, innojen hual niquinchijtica neli quinextilía quinami noTajtzin nechtilanic pa niquinchías. Quema, lanextililo niman míac. Amo yoje míac lanextilía in lajtol hual Juan quijtuc nonahuac nehual. Yihual Dios noTajtzin nechilic pa nicchías mochi innojen hual anquinmita anmomajtitica ipampa Dios ilahueliltilisli. Nechilic pa nilamis niquinchías, huan innojen lachihualisli quinextililo pampa nihualac niquistataya capa unca Dios noTajtzin. 
<span class="verse" id="JN5_37">37&#160;</span>Quema, noTajtzin Dios nechtilanic pa nihualas ca niquic, huan quilamachiltic lajtomes nonahuac nehual hual neli cate. Ma yoje, amhuanten amo quiman anquicaquic ilajtol huan amo quiman anquitac. 
<span class="verse" id="JN5_38">38&#160;</span>Huan amhuanten amo anquipía Dios ilajtol mocajtica laijtic anmoyolo. Inon nicmati, pampa mas que Dios nechtilanic pa nihualas, ma yoje amo annechneltoca. 
<span class="verse" id="JN5_39">39&#160;</span>Anquitejtemujtía len unca lajcuiluli pin amames hual Dios ilajtunijmes quijcuiluje. Anquichía yoje pampa anquijtúa jan monequi pa anmomaxtía pa yoje ancanas Dios iyulilisli hual amo quiman lamis. Huan inon hual unca lajcuiluli neli anmitznextilía pampa nehual niunca aqui hual annimitzilía. 
<span class="verse" id="JN5_40">40&#160;</span>Ma yoje, amo anquinequi anhuala ca nehual pa yoje anmitzmacas Dios iyulilisli hual amo quiman lamis. </div>
<div class='p'>
<span class="verse" id="JN5_41">41&#160;</span>’Amo nimotolinía pa niquitas quinami niquinlaquetzaltis hué nonahuac nehual lacames. 
<span class="verse" id="JN5_42">42&#160;</span>Ma yoje, annimitziximati amhuanten, nicmati pampa laijtic amhuanten anmoyolo amo anquilasojla Dios. 
<span class="verse" id="JN5_43">43&#160;</span>Nihualaya quinami Dios noTajtzin ilanahuatini, huan nicpía ilahueliltilisli hual unca ca quinami itoca. Huan amhuanten amo annechneltoca. Sinda huala oc se ca ilahueliltilisli yihual ihuían, cuaquín yihual anquineltocas. 
<span class="verse" id="JN5_44">44&#160;</span>¿Quinami huil annechneltoca? Amo huil, sinda mochi sejse ca amhuanten amo anmocahua pa anquitemus pa oc sequin anmitzitasi cuali huan amo anquitemúa pa Dios anmitzitas cuali. 
<span class="verse" id="JN5_45">45&#160;</span>Amo xiquijtucan pampa nehual nía annimitzmotexpahuilía ilaixpan Dios noTajtzin. Unca se hual anmitzmotexpahuilía. Yihual Moisés hual anquijtúa pampa anquineltoca. 
<span class="verse" id="JN5_46">46&#160;</span>Yihual anmitzmotexpahuilis pampa sinda anquineltocaya len yihual quijtuc, cuaquinon annechneltocaya, pampa yihual quijcuiluc lajtomes nonahuac nehual. 
<span class="verse" id="JN5_47">47&#160;</span>Ma yoje, sinda amo anquineltoca in hual yihual quijcuiluc, cuaquinon amo anyahui anquineltoca in hual niquijtúa nehual.  </div>
<div class='psalmlabel' id='JN6_0'> 6</div>
<div class='s'>Jesús quinlacualtía macuili mil lacames </div>
<div class='r'>(Mt. 14:13‑21; Mr. 6:30‑44; Lc. 9:10‑17) </div>
<div class='p'>
<span class="verse" id="JN6_1">1&#160;</span>Panuc inon, Jesús quipanahuic in al huejcalan itoca Galilea, noje itoca Tiberias. Quipanahuic ca barquito ca yoje itenco (analco). 
<span class="verse" id="JN6_2">2&#160;</span>Huan quitocaloaya niman míac lacames huan sihuames pampa quitaloaya quinami quinpajtiaya in cocoxquimes. Inon quinextiliaya quinami yihual quipiaya Dios ilahueliltilisli. 
<span class="verse" id="JN6_3">3&#160;</span>Huan panquisac Jesús pa pani pin loma (tepetzindi), nepa molalic ca imonextilinijmes. 
<span class="verse" id="JN6_4">4&#160;</span>Ajsitihualaya in fiesta (ilhuil) itoca pascua, in judíos inminilhuil. 
<span class="verse" id="JN6_5">5&#160;</span>Momelahuac Jesús, quinmitac niman míac lacames huan sihuames hualajticate capa yihual, huan quilic Felipe: </div>
<div class='p'>—¿Capa tijcuhuasi len pa quicuasi in lacalera? </div>
<div class='p'>
<span class="verse" id="JN6_6">6&#160;</span>Jesús quimatiaya len yahuiaya quichía pa canas in lacuali. Ma yoje, quilajlanic Felipe inon pa yoje quijnamiquiltisquiaya Felipe quinami yihual Felipe quipiaya pa monextilisquiaya míac pa quimatisquiaya quinami cataya hué Jesús ilahueliltilisli. </div>
<div class='p'>
<span class="verse" id="JN6_7">7&#160;</span>Felipe quinanquilic: </div>
<div class='p'>—In tomin hual canaloaya ome cientos (majlaclipuhuali) lacames tequipanujticate pan se tonali, in cataya tipichin, amo quinmajsisquiaya pa mochi sejse quipiasquiaya je nadita pan pa quicuasquiaya. </div>
<div class='p'>
<span class="verse" id="JN6_8">8&#160;</span>Se ca Jesús imonextilinijmes hual yec icni Simón Pedro, huan motocaya Andrés, quilic: </div>
<div class='p'>
<span class="verse" id="JN6_9">9&#160;</span>—Nican unca se muachito, quinpía macuili panes lachihuali ca cebada huan ome michimes. Unca san naditita. ¿Quinami quinmajsisi innojen in míac lacames? </div>
<div class='p'>
<span class="verse" id="JN6_10">10&#160;</span>Jesús quilic: </div>
<div class='p'>—Xiquinmilican in lacames pa molalisi. </div>
<div class='p'>Cataya nepa míac sacal. Huan molalije pani pin sacal in lacames, cataloaya quinami cinco (macuili) mil. 
<span class="verse" id="JN6_11">11&#160;</span>Cuaquín quinmanac Jesús in panes huan quisehuic Dios. Cuaquinon quinxiluilic yehuanten hual molalijtataloaya. Jan yoje quinxiluilic in michimes huan quicuaje moxtin quinami quinequiloaya quicualo. 
<span class="verse" id="JN6_12">12&#160;</span>Quiman pachihuije, quinmilic imonextilinijmes: </div>
<div class='p'>—Xiquinpejpenacan in lajquitos lalapanali hual quincahuaje, pa camo ticpolusi nindeno. </div>
<div class='p'>
<span class="verse" id="JN6_13">13&#160;</span>Quimpejpenaje huan quintemiltije doce chiquihuimes ca inminlajquitos in macuili panes lalapanali. Cataloaya in hual quicahuaje yehuanten hual lacualoaya. </div>
<div class='p'>
<span class="verse" id="JN6_14">14&#160;</span>Yoje, quiman quitaje in míac lacames huan sihuames in hual Jesús quichíac, inon hual lanextilic quinami yihual quipiaya Dios ilahueliltilisli, cuaquín quilije: </div>
<div class='p'>—Neli in se ilajtuni Dios hual yahuiaya huala pin lalticpan. </div>
<div class='p'>
<span class="verse" id="JN6_15">15&#160;</span>Pampín, Jesús quimatic yehuanten yahuiloaya hualalo canalo pa quichihualtije pa yes inminhué. Yoje mijcuanic ihuían oc sejpa pa pani pin loma (tepetzindi). </div>
<div class='s'>Jesús nejnemi pani pa al </div>
<div class='r'>(Mt. 14:22‑27; Mr. 6:45‑52) </div>
<div class='p'>
<span class="verse" id="JN6_16">16&#160;</span>Axan tiolactitiahuiaya, huan temuje imonextilinijmes pa in al huejcalan. 
<span class="verse" id="JN6_17">17&#160;</span>Calaquije pan se barquito, yahuiloaya quipanahuilo in al huejcalan pa ajsisi pa Capernaum. 
<span class="verse" id="JN6_18">18&#160;</span>Pehuac majcoquic in al hué pampa pehuac ijyecac se ijyecal chicahuac. 
<span class="verse" id="JN6_19">19&#160;</span>Quilanilultitiahuiloaya in barquito quinami macuili o chicuase huejcani (cinco o seis kilometros), cuaquín quitaje Jesús pani pin al, nejnemiaya ajsitihualaya capa in barquito, huan momajtiloaya míac. 
<span class="verse" id="JN6_20">20&#160;</span>Huan jan axcan yihual quinmilic: </div>
<div class='p'>—¡Nehual niunca, amo ximomajtican! </div>
<div class='p'>
<span class="verse" id="JN6_21">21&#160;</span>Cuaquinon quinequiloaya pa calaquis pin barquito. Calaquic cuaquín, huan jan ajnaxcan ajsic in barquito pa itenco in lali ca capic yajtiahuiloaya. </div>
<div class='s'>Lacalera quitemulo Jesús </div>
<div class='p'>
<span class="verse" id="JN6_22">22&#160;</span>Mostatica ayamo mohuicaloaya in míac lacalera hual cataloaya ca yoje (analco) in al huejcalan, capa Jesús quinlacualtic. Quitaloaya quinami yalhua pa tiolac amo cataya oc se barquito, jan se san, huan pa in se barquito jan calaquije in monextilinijmes san, huan mohuicaje inminhuían. Quitaloaya quinami Jesús amo calaquic pin barquito ca yehuanten. 
<span class="verse" id="JN6_23">23&#160;</span>Ma yoje ajsitihualaje barquitos hual cayaje pa Tiberias, ajsije capa amo huejca cataloaya in lacalera, capa in Tata Jesús quisehuic Dios pa in pan hual yehuanten quicuaje. 
<span class="verse" id="JN6_24">24&#160;</span>Yoje, quitaje in lacalera quinami yajmo cataya Jesús ca yehuanten, huan noje yajmo cataloaya imonextilinijmes. Cuaquín yehuanten noje calaquije pin barquitos hual ajsije, quipanahuije in al huejcalan, ajsije pa Capernaum, pehuaje quitemuje Jesús. </div>
<div class='s'>Jesús in pan hual layuliltía </div>
<div class='p'>
<span class="verse" id="JN6_25">25&#160;</span>Huan quitaje Jesús nepa pa ca yoje (analco) in al huejcalan, quilajlanije: </div>
<div class='p'>—Rabí, ¿quiman tihualac ca niquic? </div>
<div class='p'>
<span class="verse" id="JN6_26">26&#160;</span>Jesús quinnanquilic: </div>
<div class='p'>—Neli, neli annimitzilía inon: Amo annechtemujtica pampa anquitac len nicchía hual lanextilía quinami nehual nicpía Dios ilahueliltilisli. Jan annechtemujtica san pampa anpachihuic pan ipampa in pan hual anquicuac. 
<span class="verse" id="JN6_27">27&#160;</span>Anquijnamictica san inon hual anquicua. Huan inon moijlacúa, amo huejcahua, amo anmitzyuliltis pa yajmo anmiquis. Pampín, amo ximotolinican pa ancanas inon hual amo anmitzyuliltis. Monequi pa anquichías inon hual nía annimitzilía. Ximotolinican pa ancanas pa anquicuas in hual huejcahua pa yes, hual anmitzmacas iyulilisli cuali hual amo quiman lamis. Inon nehual annimitzmacas, nehual ilacal in cielo. Huan Dios noTajtzin neli nechilic pa annimitzmacas inon. Huan amo quiman quipalas len quijtúa. Unca quinami se layapani pan se amal, quiyapa in hual unca lajcuiluli pan in amal pa camo mopalas. </div>
<div class='p'>
<span class="verse" id="JN6_28">28&#160;</span>Yoje in lacalera quilije: </div>
<div class='p'>—Huan ¿len monequi pa ticchihuasi pa tictequipanuilisi Dios quinami yihual quinequi? </div>
<div class='p'>
<span class="verse" id="JN6_29">29&#160;</span>Jesús quinnanquilic: </div>
<div class='p'>—Inon unca hual Dios quinequi pa anquichías, huan neli, amo unca tequipanulisli. Dios quinequi pa anquineltocas yihual hual yihual Dios quitilanic pan lalticpan, niquijtúa, xichneltocacan nehual. </div>
<div class='p'>
<span class="verse" id="JN6_30">30&#160;</span>Yoje quilije: </div>
<div class='p'>—Huan ¿len tía ticchía pa titechnextilis da Dios neli mitztilanic? Yoje timitzneltocasi. ¿Len tía ticchía? 
<span class="verse" id="JN6_31">31&#160;</span>Totajtzitzían quicuanijme pa yina in maná umpa quiman yultataloaya capa oc sequin amo chantinijme. Quinami unca lajcuiluli pa Dios iamal, quijtúa: “Yihual quinmacac pan hual cataya pin cielo (ilhuicac) pa quicuasi.” </div>
<div class='p'>
<span class="verse" id="JN6_32">32&#160;</span>Jesús quinmilic: </div>
<div class='p'>—Neli, neli annimitzilía, amo cataya Moisés hual anmitzmacaya in pan hual cataya pin cielo huan temuc capa amhuanten, quinami anquijtúa. No, cataya Dios noTajtzin hual anmitzmaca in pan melahuac pin cielo hual neli anmitzyuliltía. 
<span class="verse" id="JN6_33">33&#160;</span>Sinda annimitzlaquetzilía inahuac in pan pin cielo hual Dios quimaca, nicnequi niquijtúa pampa nehual niunca in pan hual Dios quimaca, nehual in lacal hual niquisac pin cielo pa nitemus ca niquic. Nehual in lacal hual niquinmaca yulilisli yehuanten pin lalticpan. </div>
<div class='p'>
<span class="verse" id="JN6_34">34&#160;</span>Cuaquinon quilije: </div>
<div class='p'>—Tata, xitechmaca mojmosta in pan hual titechlaquetzilijtica. </div>
<div class='p'>
<span class="verse" id="JN6_35">35&#160;</span>Jesús quinmilic: </div>
<div class='p'>—Nehual niquinami pan hual quimaca yulilisli. Aqui yes hualas ca nehual pa motemacas, cuaquín in se amo quiman mayanas. Huan aqui yes nechneltocas, in se amo quiman amiquis. 
<span class="verse" id="JN6_36">36&#160;</span>Annimitzilic pampa mas que amhuanten annechitac, amo annechneltocac. 
<span class="verse" id="JN6_37">37&#160;</span>Ma yoje, sequin nechneltocalo. Yehuanten cate innojen hual nechmacac Dios noTajtzin, huan yehuanten hualasi ca nehual. Huan aqui yes hualas ca nehual, amo quiman nijquixtis in se capa niunca. 
<span class="verse" id="JN6_38">38&#160;</span>Amo niquinquixtis, pampa niquisac pin cielo pa nitemus ca niquic amo pa nicchías len nehual nicnequi. Nitemuc pa nicchías quinami quinequi yihual hual nechtilanic. 
<span class="verse" id="JN6_39">39&#160;</span>Huan yihual hual nechtilanic quinequi pa camo nicpolus amaqui ca yehuanten hual yihual nechmaca pa cayasi ca nehual. Yihual quinequi pa niquinyuliltis pan in tonali quiman lamis in lalticpan hual axan unca. 
<span class="verse" id="JN6_40">40&#160;</span>Quema, in unca hual quinequi noTajtzin. Quinequi pa quipías iyulilisli hual amo quiman lamis mochi sejse hual nechita huan nechneltoca nehual iXolol. Huan nehual nicyuliltis mochi sejse pan in tonali quiman lamis in lalticpan hual axan unca. </div>
<div class='p'>
<span class="verse" id="JN6_41">41&#160;</span>Cuaquinon pehuaje laquetzaje in hueyenten judíos pampa amo quixtocaloaya len quinmiliaya Jesús, pampa quinmiliaya yihual yec in pan hual quisac pin cielo huan temuc pan lalticpan. 
<span class="verse" id="JN6_42">42&#160;</span>Quililoaya: </div>
<div class='p'>—In se unca Jesús ixolol José, yihual itajtzin huan inantzin tiquinmiximatilo. Huan techilijtica yihual quisac pin cielo huan temuc ca niquic. Amo ticneltocalo len techilijtica tehuanten. </div>
<div class='p'>
<span class="verse" id="JN6_43">43&#160;</span>Quinnanquilic Jesús, quinmilic: </div>
<div class='p'>—Amo ximolaquetzilican yoje pampa amo anquixtoca len annimitzilic. 
<span class="verse" id="JN6_44">44&#160;</span>Amaqui huil huala ca nehual sinda Dios noTajtzin amo quinequiltía pa hualas ca nehual. Huan nicyuliltis pan in tonali quiman lamis in lalticpan hual axan unca. 
<span class="verse" id="JN6_45">45&#160;</span>Dios ilajtunijmes quijcuiluje inon, huan yoje mocahua melahuac. Quijcuiluje: “Dios quinmaxtis yehuanten moxtin.” Pampín annimitzilía pampa hualasi ca nehual moxtin hual quicaquilo len quijtúa Dios noTajtzin. Quema, monextililo pan ipampa ilajtol pampa yihual quinmaxtilía ilajtol. </div>
<div class='p'>
<span class="verse" id="JN6_46">46&#160;</span>’Amo unca se ca amhuanten hual quitac Dios noTajtzin. Jan nehual san niquitac Dios noTajtzin, nehual hual niquisac pin cielo pa nitemus ca niquic. 
<span class="verse" id="JN6_47">47&#160;</span>Neli, neli annimitzilía, aqui yes nechneltoca quipía Dios iyulilisli cuali hual amo quiman lamis. 
<span class="verse" id="JN6_48">48&#160;</span>Nehual niunca in pan hual layuliltía. 
<span class="verse" id="JN6_49">49&#160;</span>Anmotajtzitzían quicuanijme in maná pa yina nepa capa amaqui cuajmiluni. Ma yoje, yehuanten miquije. 
<span class="verse" id="JN6_50">50&#160;</span>Nehual annimitzlaquetzilijtica inahuac in pan hual quisac pin cielo huan temuc, pa yoje, sinda se lacal quicuas, yoje amo miquis. 
<span class="verse" id="JN6_51">51&#160;</span>Nehual niunca in pan hual layuliltía, nehual in pan hual quisac pin cielo huan temuc. Sinda se lacal quicua in pan, cuaquín amo mocahua pa yulis. Quema, huan in pan hual nehual nía nicmaca, in unca nocuerpo inacal, pa yoje moxtin pin lalticpan quipiasi Dios iyulilisli. </div>
<div class='p'>
<span class="verse" id="JN6_52">52&#160;</span>Inminhueyenten in judíos molaxilije lajtomes se ca oc se, moilijticate: </div>
<div class='p'>—¿Quinami huil in lacal techmaca inacal icuerpo pa tijcuasi? </div>
<div class='p'>
<span class="verse" id="JN6_53">53&#160;</span>Cuaquín Jesús quinmilic: </div>
<div class='p'>—Neli, neli annimitzilía, sinda amo anquicua inacal nocuerpo nehual ilacal in cielo, huan sinda amo ancuni noesli, cuaquín amo anquipías Dios iyulilisli laijtic amhuanten. 
<span class="verse" id="JN6_54">54&#160;</span>Yihual hual quicua nocuerpo inacal huan cuni noesli, unca yihual hual quipía Dios iyulilisli hual amo quiman lamis. Huan nehual nicyuliltis pa in tonali quiman lamis in lalticpan hual axan unca. 
<span class="verse" id="JN6_55">55&#160;</span>Nocuerpo inacal neli unca quinami len quicua huan noesli neli unca quinami len cuni se. 
<span class="verse" id="JN6_56">56&#160;</span>Unca quinami yuli laijtic nehual yihual hual quicua nocuerpo inacal huan cuni noesli. Nicnequi niquijtúa yihual yuli pan ipampa noyulilisli huan nehual niyuli laijtic yihual. 
<span class="verse" id="JN6_57">57&#160;</span>Nechtilanic Dios noTajtzin hual yuli, huan nehual niyuli pan ipampa Dios noTajtzin. Pampín yoje yulis pan nopampa nehual aqui yes hual nechcuas. 
<span class="verse" id="JN6_58">58&#160;</span>Nehual niunca in pan hual quisac pin cielo huan temuc ca niquic. In pan amo unca quinami in pan hual quisac pin cielo hual quicuaje anmotajtzitzían huan miquije. Aqui hual quicua in pan hual niquijtutica amo quiman mocahuas pa yulis. </div>
<div class='p'>
<span class="verse" id="JN6_59">59&#160;</span>Innojen lajtomes quinmilic pin tiopan nepa Capernaum capa lamaxtiaya. </div>
<div class='s'>Lajtomes hual layuliltía </div>
<div class='p'>
<span class="verse" id="JN6_60">60&#160;</span>Quicaquije inon míac ca imonextilinijmes huan quijtuje: </div>
<div class='p'>—Innojen lajtomes lacualantilo huan ejꞌetiaxticate pa ticmatisi len quinequilo quijtulo. Amaqui quinequis quicaquis, amo huil quimati se len quinequilo quijtulo. </div>
<div class='p'>
<span class="verse" id="JN6_61">61&#160;</span>Quimatic Jesús laijtic yihual quinami molaquetzililoaya imonextilinijmes inahuac len quinmiliaya huan amo quixtocaloaya len quilic. Pampín quinmilic: </div>
<div class='p'>—¿Amo anquixtoca in hual annimitzilic? 
<span class="verse" id="JN6_62">62&#160;</span>Cuaquinon, ¿len anyahui anquijtúa pin tonali annechitas nehual ilacal in cielo nilejcutica ca capic nicatani nepa pin cielo quiman ayamo nihualac pan lalticpan? 
<span class="verse" id="JN6_63">63&#160;</span>Xicmatican pampa unca in Espíritu hual layuliltía. Se inacal icuerpo amo lapalehuía nindeno pa layuliltis. In lajtomes hual annimitzilic quiyuliltilo se iyolo huan in yulilisli huejcahuas, amo quiman lamis. 
<span class="verse" id="JN6_64">64&#160;</span>Ma yoje, sequin ca amhuanten amo annechneltoca. </div>
<div class='p'>Quinmilic Jesús inon, pampa yihual quinmiximatic quiman pehuac itequipanulisli yehuanten hual amo quineltocaje. Huan quimatic aqui yahuiaya quitemaca ca yehuanten hual quinequiloaya quimictilo. 
<span class="verse" id="JN6_65">65&#160;</span>Huan quinmilic: </div>
<div class='p'>—Pampa inon annimitzilic amaqui huil huala ca nehual sinda Dios noTajtzin amo quimacahuiltía. </div>
<div class='p'>
<span class="verse" id="JN6_66">66&#160;</span>Quinmilic inon, mocuepaje míac ca imonextilinijmes, yajmo quitocaje. 
<span class="verse" id="JN6_67">67&#160;</span>Cuaquinon Jesús quinmilic in doce imonextilinijmes hual mocahualoaya, quinmilic: </div>
<div class='p'>—¿Amhuanten noje anquinequi anmohuica? </div>
<div class='p'>
<span class="verse" id="JN6_68">68&#160;</span>Quinanquilic Simón Pedro, quilic: </div>
<div class='p'>—Tata, ¿ca aqui tiasi? Tehual tiquinpía lajtomes hual layuliltilo ca Dios iyulilisli hual amo quiman lamis. 
<span class="verse" id="JN6_69">69&#160;</span>Huan tehuanten timitzneltocaje huan ticmatilo pampa tehual tiunca in se hual Dios quilajtultic pa technextilis quinami lajtúa Dios pa iyolo. </div>
<div class='p'>
<span class="verse" id="JN6_70">70&#160;</span>Jesús quinanquilic: </div>
<div class='p'>—Annimitzlajtultic amhuanten doce huan se ca amhuanten unca iyaxca in lili, quitequipanuilía in lili. </div>
<div class='p'>
<span class="verse" id="JN6_71">71&#160;</span>Ca in lajtomes yihual quinequiaya quijtu pampa Judas ixolol Simón Iscariote yec iyaxca in lili. Yihual se ca in doce imonextilinijmes, huan yihual in se hual yahuiaya quitemaca Jesús ca yehuanten hual yahuiloaya quimictilo.  </div>
<div class='psalmlabel' id='JN7_0'> 7</div>
<div class='s'>Jesús icnían amo quineltocalo </div>
<div class='p'>
<span class="verse" id="JN7_1">1&#160;</span>Panuc inon, panujtiahuiaya Jesús pa míac caltilan pin lalticpan Galilea. Yajmo quinequiaya panu pin lalticpan Judea pampa quitemuloaya quinami huil quimictilosquiaya inminhuejueyenten in judíos. 
<span class="verse" id="JN7_2">2&#160;</span>Ma yoje, ajsitihualaya inminfiesta (ilhuil) in judíos itoca in fiesta quiman chantilo pin caltzindis. 
<span class="verse" id="JN7_3">3&#160;</span>Yoje, Jesús icnían quilije: </div>
<div class='p'>—Ximohuica, amo ximocahua nican, xía pa Judea, pa yoje quitasi momonextilinijmes hual cate nepa innojen hual tiquinchía, hual pampa innojen mahuisulo momajtiticate moxtin. 
<span class="verse" id="JN7_4">4&#160;</span>Xicchía yoje, pampa sinda se quitemúa quinami huil quinmachiltía moxtin inahuac yihual, yihual amo quiman yahui quinlatilía in hual quichía. Tiquinchía innojen hual quinlamahuisultilo momajtiticate in lacames. Axan, xiquinchía inminlaixpan moxtin. </div>
<div class='p'>
<span class="verse" id="JN7_5">5&#160;</span>Yojque quilije icnían pampa yehuanten noje amo quineltocaloaya pampa Dios quilajtultic pa temus pa in lalticpan. </div>
<div class='p'>
<span class="verse" id="JN7_6">6&#160;</span>Cuaquinon Jesús quinmilic: </div>
<div class='p'>—Ayamo monequi pa nehual nías nipanquisas ca ompic, pampa ayamo ajsic in tonali. Pa amhuanten mojmosta unca in tonali. 
<span class="verse" id="JN7_7">7&#160;</span>Yehuanten pin lalticpan amo huil quinequilo anmitzmictilo. Ma yoje, nehual quinequilo nechmictilo, pampa niquinmilía neli quinami amo unca cuali in hual yehuanten quichihualo. 
<span class="verse" id="JN7_8">8&#160;</span>Amhuanten xiacan pa in fiesta (ilhuil). Nehual ayamo nías pa in fiesta pampa ayamo ajsic notonali. </div>
<div class='p'>
<span class="verse" id="JN7_9">9&#160;</span>Yoje, lamic quinmilic inon, yihual mocahuac nepa Galilea. </div>
<div class='s'>Jesús yahui pa in fiesta </div>
<div class='p'>
<span class="verse" id="JN7_10">10&#160;</span>Quiman uyaje icnían pa in fiesta (ilhuil), yihual quichiaya je nadita, cuaquinon noje uyac. Ma yoje, amo quimacahuiltic pa oc sequin quitasi yihual yajtataya pan tonali hual uyac, quinami quinmolatilijtiahuiaya. </div>
<div class='p'>
<span class="verse" id="JN7_11">11&#160;</span>Huan quitemuloaya Jesús in huejueyenten judíos nepa pin fiesta (ilhuil), quililoaya: </div>
<div class='p'>—¿Capa unca in se? </div>
<div class='p'>
<span class="verse" id="JN7_12">12&#160;</span>Huan quitenehualoaya in míac lacalera inahuac yihual, molaxilijtinemiloaya lajtomes. Sequin inminhuían moililoaya, quijtuloaya: “Cuali in lacal.” Oc sequin quijtuloaya: “Amo unca cuali. Yihual neli quincuajcuamana moxtin.” </div>
<div class='p'>
<span class="verse" id="JN7_13">13&#160;</span>Ma yoje, amaqui quipiaya iyolo chicahuac pa laquetzas yoje inminlaixpan moxtin. Momajtiloaya, amo quinequiloaya pa quincaquisi in huejueyenten judíos. </div>
<div class='p'>
<span class="verse" id="JN7_14">14&#160;</span>Cuaquinon quiman panuje ilajco inmintonalijmes in fiesta, panquisac Jesús pa in tiopan hué huan lamaxtiaya. 
<span class="verse" id="JN7_15">15&#160;</span>Pampa inon, mahuisuloaya momajtitataloaya in huejueyenten judiós, quilije: </div>
<div class='p'>—¿Quinami quimati lanextilía in se? Amo quiman cataya ca tolamaxtinijmes huejué. </div>
<div class='p'>
<span class="verse" id="JN7_16">16&#160;</span>Quinnanquilic Jesús, quinmilic: </div>
<div class='p'>—In hual nicmaxtitica amo unca nolajtomes nehual, unca ilajtomes yihual hual nechtilanic. 
<span class="verse" id="JN7_17">17&#160;</span>Sinda se quinequi quichía len Dios quinequi, yihual quimatis sinda unca Dios ilamaxtilisli in hual nicmaxtitica, o sinda nehual nilajtutica ca nolajtomes nehual nohuían. 
<span class="verse" id="JN7_18">18&#160;</span>Se quinmilía lacames yihual ilajtomes, sinda yihual quitemuá pa lacames lajtusi niman cuali inahuac yihual. Amo yoje se lacal melahuac. Yihual quitemúa quinami huil quinlaquetzaltis cuali lacames inahuac yihual hual quitilanic pa hualasquiaya lajtu. Amo unca nindeno calica se quijlacultis se lacal melahuac quinami yihual. 
<span class="verse" id="JN7_19">19&#160;</span>Pa yina Moisés quinmacac anmotajtzitzían Dios ilajtol. Ma yoje amo unca se ca amhuanten hual quineltoca. ¿Leca anquitemujtica quinami annechmictis? </div>
<div class='p'>
<span class="verse" id="JN7_20">20&#160;</span>Quinanquilije innojen míac lacames, quilije: </div>
<div class='p'>—Tehual ticpía se ijyecal hual mitzijlacúa. ¿Aqui quitemujtica quinami huil mitzmictis? </div>
<div class='p'>
<span class="verse" id="JN7_21">21&#160;</span>Lananquilic Jesús, quinmilic: </div>
<div class='p'>—Nicchíac se lachihualisli huan pampa inon anmoxtin anmahuisuaya anmomajtitataya. 
<span class="verse" id="JN7_22">22&#160;</span>Moisés anmitzijcuiluilic in lajtol hual quijtúa pa anquitzontequía nadita inmincuilaxli anmoxolomes lacames quiman yes lacatilo. Moisés amo anmitzmacac in lajtol. Cataloaya anmotajtzitzían hual yulinijme pa yina míac xixihuimes quiman ayamo lacatic Moisés, yehuanten anmitzmacaje in lajtol. Huan pan tonali hual in lajtol quijtúa pa anmosehuis, ma yoje anquinchihuilía anmoxolomes quinami quijtúa in lajtol. 
<span class="verse" id="JN7_23">23&#160;</span>Axan, inon anquichihuilía se pan tonali chicome (siete) quiman anmosehuía pa yoje anquineltocas cuali Moisés ilajtol. Ma yoje, nehual, nicpajtic se lacal mochi icocolisli pan tonali chicome, huan pampín ancualantica ca nehual. 
<span class="verse" id="JN7_24">24&#160;</span>Monequi pa anlaijnamiquis quinami Dios laijnamiquía pa anquimatis sinda len unca cuali o amo cuali. Amo xiquijtucan unca cuali o amo cuali pan ipampa quinami amhuanten anmohuían anquijtúa unca cuali o amo cuali se lachihualisli. </div>
<div class='s'>Jesús quijtúa quinami hualac pan lalticpan </div>
<div class='p'>
<span class="verse" id="JN7_25">25&#160;</span>Cuaquinon sequin ca yehuanten hual yuliloaya pa Jerusalén molajlanije: </div>
<div class='p'>—¿Amo unca in se yihual hual quitemujticate quinami huil quimictisi? 
<span class="verse" id="JN7_26">26&#160;</span>Huan ¡xiquitacan! Nepa laqueztica inminlaixpan moxtin huan amo unca se lacal hual quijtúa len pa quitzacuasi yihual. ¿Yes quimatisi in huejueyenten pampa in lacal in Cristo? 
<span class="verse" id="JN7_27">27&#160;</span>Ma yoje, tehuanten ticmatilo in caltilan capa quisac in lacal. Nesis in Cristo, amaqui, quil, quimatis capa quisas. </div>
<div class='p'>
<span class="verse" id="JN7_28">28&#160;</span>Yoje, tzajtzic Jesús pin tiopan hué capa lamaxtitataya, quinmilic: </div>
<div class='p'>—¡Annechiximati huan anquimati noje capa niquisac! Huan amo nihualaya pan ipampa nel nolahueliltilisli huan nolajtol. Unca yihual Dios in melahuac hual nechtilanic, huan yihual amo anquiximati. 
<span class="verse" id="JN7_29">29&#160;</span>Nehual, quema, niquiximati, pampa niquisaya capa yihual unca. Unca yihual hual nechtilanic. </div>
<div class='p'>
<span class="verse" id="JN7_30">30&#160;</span>Yoje, pehuaje ajsije pa quiquitzquilosquiaya. Ma yoje, amo cataya se lacal hual quilalic ima ipan, pampa ayamo ajsic itonali pa miquis. 
<span class="verse" id="JN7_31">31&#160;</span>Ma yoje, ca in lacalera cataloaya míac hual pehuaje quineltocaje pampa yihual in Cristo, quilije: </div>
<div class='p'>—Neli in se in Cristo. Amaqui quinchías in míac quinami yihual quinchía. Innojen technextililo quinami yihual quipía Dios ichicahualisli. </div>
<div class='s'>In fariseos quinequilo quiquitzquilo Jesús </div>
<div class='p'>
<span class="verse" id="JN7_32">32&#160;</span>Quicaquije in fariseos quinami in lacames laqueztataloaya ixtacayito innojen lajtomes inahuac Jesús. Pampín innojen fariseos huan tiopistas huejué quintilanije ipiscales in tiopan hué pa quiquitzquilosquiaya Jesús. 
<span class="verse" id="JN7_33">33&#160;</span>Ma yoje, Jesús laquetzaya inminlaixpan moxtin, quinmilic: </div>
<div class='p'>—Nicayas jan nadita ca amhuanten, cuaquín nías capa aqui nechtilanic. 
<span class="verse" id="JN7_34">34&#160;</span>Annechtemus, huan amo annechitas. Huan capa nicayas, amhuanten amo huil anajsis. </div>
<div class='p'>
<span class="verse" id="JN7_35">35&#160;</span>In judíos moilije se ca oc se: </div>
<div class='p'>—¿Ca capic yas in lacal pa camo tiquitasi? ¿Yas ca capic cate in judíos hual mosemananijme cajcapa ca yehuanten hual lajtulo griego? ¿Yahui quinmaxtía in griegos? 
<span class="verse" id="JN7_36">36&#160;</span>¿Len quinejquijtu in lajtol hual yíal quilic: “Annechtemus, huan amo annechitas. Huan capa nicayas, amhuanten amo huil anajsis”? </div>
<div class='s'>In al hual iyaxca iatenco iEspíritu Dios hual layuliltía </div>
<div class='p'>
<span class="verse" id="JN7_37">37&#160;</span>Cuaquinon ajsic in tonali hual lamiaya in ilhuil (fiesta), cataya itonali niman hué in fiesta. Pa in tonali moquetzac Jesús, quintzajtzilic in lacames, quinmilic: </div>
<div class='p'>—Sinda se quinami amiqui pa iyolo, ma huala ca nehual, huan ma caya quinami launtica. 
<span class="verse" id="JN7_38">38&#160;</span>Aqui yes nechneltoca, ca yihual yes quinami quisas pa iyolo in se míac ajꞌatenco ca al hual quimacas yulilisli, quinami quijtúa Dios ilajtol lajcuiluli. </div>
<div class='p'>
<span class="verse" id="JN7_39">39&#160;</span>Jesús quijtuaya inon inahuac in Espíritu Santo hual yahuiaya calaqui pa inminyolo yehuanten hual yahuiloaya quineltocalo Jesús. Ma yoje, ayamo hualaya in Espíritu Santo, pampa Jesús ayamo yec lalalili capa yahuiaya cana in niman míac lasojlalisli hual amo lami. Dios ayamo quilalic Jesús nepa. </div>
<div class='s'>In lacalera amo cate ca se lajtulisli </div>
<div class='p'>
<span class="verse" id="JN7_40">40&#160;</span>Axcan, sequin ca in lacalera, quiman quicaquije inon hual quijtuc Jesús, quijtuje: </div>
<div class='p'>—Neli in se Dios ilajtuni hual yahuiaya huala pan lalticpan. </div>
<div class='p'>
<span class="verse" id="JN7_41">41&#160;</span>Oc sequin quijtuje: </div>
<div class='p'>—In se in Cristo. </div>
<div class='p'>Ma yoje, sequin quijtuje: </div>
<div class='p'>—Amo yoje, pampa amo yes galileteco in Cristo. 
<span class="verse" id="JN7_42">42&#160;</span>¿Amo quijtúa Dios ilajtol lajcuiluli pampa in Cristo yes imiahuil David huan lacatis pa Belén, in caltilan hual yec iyaxca David? Quema, yoje quijtúa. </div>
<div class='p'>
<span class="verse" id="JN7_43">43&#160;</span>Pampa inon in míac ca yehuanten amo molaliloaya innahuac ca in hual quijtuloaya inahuac Jesús. 
<span class="verse" id="JN7_44">44&#160;</span>Huan sequin quinequiloaya quiquitzquilo. Ma yoje, amo cataya se lacal hual quilalic ima ipan pa quiquitzquis. 
<span class="verse" id="JN7_45">45&#160;</span>Cuaquinon mocuepaje in piscales ca in tiopistas huejué huan in fariseos. Huan in tiopistas huejué huan in fariseos quinmilije: </div>
<div class='p'>—¿Leca amo anquiquitzquic pa anquihualicasquiaya? </div>
<div class='p'>
<span class="verse" id="JN7_46">46&#160;</span>Quinnanquilije in piscales, quinmilije: </div>
<div class='p'>—¡Amo quiman cataya se lacal hual yoje lajtuc quinami in lacal! </div>
<div class='p'>
<span class="verse" id="JN7_47">47&#160;</span>Quinnanquilije in fariseos: </div>
<div class='p'>—¿Amhuanten noje anunca lacuajcuamanali? 
<span class="verse" id="JN7_48">48&#160;</span>Amo unca amaqui ca in huejueyenten huan ca in fariseos hual quineltocalo. 
<span class="verse" id="JN7_49">49&#160;</span>Quema, in míac lacalera quineltocalo. Ma yoje, yehuanten in lacalera amo quimatilo nindeno inahuac in lajtol. Ejꞌelehuis cate. </div>
<div class='p'>
<span class="verse" id="JN7_50">50&#160;</span>Cataya nepa Nicodemo, yihual yec se ca in huejueyenten. Cataya yihual hual hualac capa Jesús pa layúa. Yihual quinmilic: </div>
<div class='p'>
<span class="verse" id="JN7_51">51&#160;</span>—Quinami quijtúa tolajtol, amo tictilanilo se lacal pa yes lacocoltili pampa quichíac in amo cuali sinda ayamo tijcaquije len yihual quijtúa inahuac in hual quichijtica. ¿Amo unca yoje? </div>
<div class='p'>
<span class="verse" id="JN7_52">52&#160;</span>Quinanquilije: </div>
<div class='p'>—¿Tehual noje, tigalileteco elehuis? Xictemu huan ticmatis pampa amo unca se ca Dios ilajtunijmes hual lacatic huan yuliaya pa Galilea. </div>
<div class='p'>
<span class="verse" id="JN7_53">53&#160;</span>Huan moxtin yehuanten uyaje sejse huan sejse pa ichan.  </div>
<div class='psalmlabel' id='JN8_0'> 8</div>
<div class='s'>In sihual hual quichíac laijlaculisli </div>
<div class='p'>
<span class="verse" id="JN8_1">1&#160;</span>Huan uyac Jesús pa iLoma (tepetzindi) in Olivos. 
<span class="verse" id="JN8_2">2&#160;</span>Mostatica ca huajtzinco, calaquic oc sejpa pin tiopan hué. Moxtin in lacames hualaje capa yihual, huan molalic Jesús, quinmaxtiaya. 
<span class="verse" id="JN8_3-4">3-4&#160;</span>Huan inminlamaxtinijmes in lajtol hual quineltocalo judíos huan in fariseos quihualicaloaya se sihual capa Jesús. Quiquitzquije in sihual monilujtataya ca se lacal hual amo ilahuical. Quilalije in sihual lajco ca yehuanten, huan quilije Jesús: </div>
<div class='p'>—Lamaxtini, in sihual ticajsije monilujtataya ca se lacal amo ilahuical. 
<span class="verse" id="JN8_5">5&#160;</span>Axcan, pa ilajtol, Moisés quijtuc pa ticlaxililosquiaya ca tixcalazos yehuanten quinami in se. Axan, tehual ¿len tiquijtúa pa ticchihuilisi in sihual? ¿Ticmictisi ca tixcalazos? </div>
<div class='p'>
<span class="verse" id="JN8_6">6&#160;</span>Inon quilije pa quichihuasi pa Jesús quipías pa quichías o quilis len calica huil quimotexpahuililosquiaya. Cuaquín mopachuc Jesús, lajcuiluc ca ixerixa pan lali. 
<span class="verse" id="JN8_7">7&#160;</span>Huan quinami quilajlaniloaya huan mocuepaloaya quilajlanilo, Jesús moquetzac, quinmilic: </div>
<div class='p'>—Aqui yes ca amhuanten hual unca chipahuac pa iyolo huan amo unca laijlaculi, ma pehua quilaxili se tixcali. </div>
<div class='p'>
<span class="verse" id="JN8_8">8&#160;</span>Huan oc sejpa mopachuc, huan ca ixerixa lajcuiluaya pan lali. 
<span class="verse" id="JN8_9">9&#160;</span>Yehuanten, quiman quicaquije inon, pehualoaya quisalo sejse huan sejse. Pehualoaya quisalo lacames hual quipiaje míac xixihuil quiman lacatije, cuaquinon quisaloaya yehuanten hual yajyancuic. Quimatiloaya laijtic yehuanten moxtin quinami cataloaya laijlaculi pa inminyolo. Cuaquinon, mocahuac Jesús ihuían huan in sihual nepa capa cataya lajco ca yehuanten. 
<span class="verse" id="JN8_10">10&#160;</span>Cuaquinon Jesús moquetzac, quilic in sihual: </div>
<div class='p'>—Nito, ¿capa cate? ¿Amaqui quijtuc pampa ticpía pa tiyes lamictili? </div>
<div class='p'>
<span class="verse" id="JN8_11">11&#160;</span>Huan in sihual quilic: </div>
<div class='p'>—Amaqui, Tata. </div>
<div class='p'>Cuaquín Jesús quilic: </div>
<div class='p'>—Nehual noje amo niquijtus pampa ticpía pa timiquis. Axan, xía huan yajmo xiyuli ticchijtica laijlaculisli. </div>
<div class='s'>Jesús ilahuilisli in lalticpan </div>
<div class='p'>
<span class="verse" id="JN8_12">12&#160;</span>Oc sejpa quinlaquetzilic yehuanten Jesús, quinmilic: </div>
<div class='p'>—Nehual niquinlahuía yehuanten pin lalticpan. Niquijtúa, unca pampa niquinmaca lahuilisli pa iyolo aqui yes hual nechtoca. In se amo yulis quinami se hual nejnemi capa laticumac pan se ojli hual amo quiximati. Yihual quimatis canas Dios iojli. Yihual yulis ca Dios iyulilisli hual unca quinami lahuilisli hual quiyuliltía se iyolo huan iyulilisli hual cate quinami micticate. </div>
<div class='p'>
<span class="verse" id="JN8_13">13&#160;</span>Cuaquinon quilije in fariseos: </div>
<div class='p'>—Inon hual tiquijtutica amo unca melahuac, pampa tehual mohuían tiquilic. Amo ticpía se hual mitzpalehuis quijtutica len unca neli monahuac tehual. </div>
<div class='p'>
<span class="verse" id="JN8_14">14&#160;</span>Quinnanquilic Jesús, quinmilic: </div>
<div class='p'>—Mas que san nehual niquijtúa neli nonahuac nel nohuían, ma yoje in hual niquijtúa unca melahuac. Nicmati capa nihualaya huan ca capic nía. Yoje, unca melác in hual niquijtúa. Amhuanten amo anquimati capa nihualaya huan ca capic nía. 
<span class="verse" id="JN8_15">15&#160;</span>Amhuanten anlajlanía pa anquimatis huan anquimaca iojli se yoje jan quinami laijtic amhuanten anquita san. Huan nel amo nicmaca iojli amaqui. 
<span class="verse" id="JN8_16">16&#160;</span>Quema, huan sinda nicmaca iojli, ma yoje unca melahuac quinami nicmaca iojli. Unca melahuac pampa amo nicmaca iojli nohuían. Dios noTajtzin hual nechtilanic, huan yihual ticmacalo iojli tiomenten. 
<span class="verse" id="JN8_17">17&#160;</span>Huan mocahua lajcuiluli pa anmolajtol sinda omenten quijtulo pampa unca neli len yes, cuaquín moxtin quipialo pa quineltocasi quinami neli. 
<span class="verse" id="JN8_18">18&#160;</span>Nehual nilajtúa neli nonahuac nehual huan inahuac noTajtzin hual nechtilanic, yihual lajtúa neli nonahuac nehual. </div>
<div class='p'>
<span class="verse" id="JN8_19">19&#160;</span>Cuaquinon quilije: </div>
<div class='p'>—¿Capa unca moTajtzin? </div>
<div class='p'>Jesús quinnanquilic: </div>
<div class='p'>—Amo annechiximati nehual huan amo anquiximati noTajtzin. Sinda annechiximatiaya nel, cuaquín noje anquiximatiaya noTajtzin. </div>
<div class='p'>
<span class="verse" id="JN8_20">20&#160;</span>Innojen lajtomes quijtuc Jesús calijtic capa cajcoquiloaya in tomin pin tiopan hué, cataya nepa capa lamaxtiaya. Huan amaqui quiquitzquic, pampa ayamo ajsic in tonali pa yes laquitzquili. </div>
<div class='s'>Yehuanten amo huil yahuilo ca capic Jesús yahui </div>
<div class='p'>
<span class="verse" id="JN8_21">21&#160;</span>Cuaquinon oc sejpa laquetzac inminlaixpan, quinmilic: </div>
<div class='p'>—Nía nimohuica huan amhuanten annechtemus. Ma yoje, anmiquis anquinpixtica anmolaijlaculisli hual anmitzijlacúa, anmiquis laijlaculi. Amhuanten amo huil anajsis capa nehual nías. </div>
<div class='p'>
<span class="verse" id="JN8_22">22&#160;</span>Pampa inon, moilije in judíos: </div>
<div class='p'>—¿Yahui momictía huan pampín techilijtica: “Amo huil anajsis capa nehual nías”? </div>
<div class='p'>
<span class="verse" id="JN8_23">23&#160;</span>Huan Jesús quinmilic: </div>
<div class='p'>—Amhuanten anunca iyaxca in lalticpan nican hual unca itzindan in cielo (ilhuicac). Huan nehual niunca iyaxca in cielo hual pa pani. Amhuanten anunca iyaxca in lalticpan capa mochi unca laijlaculi. Nehual amo niunca iyaxca in lalticpan nican. 
<span class="verse" id="JN8_24">24&#160;</span>Yoje, annimitzilic amhuanten anmiquis laijlaculi, Dios amo anmitzanas. Unca pampa sinda amo annechneltoca nehual in se hual niunca quinami Dios hual nechtilanic pa nihualas nican, cuaquinon anmiquis laijlaculi, anyahui anmiqui anquipixtica anmolaijlaculisli. </div>
<div class='p'>
<span class="verse" id="JN8_25">25&#160;</span>Cuaquinon quilije: </div>
<div class='p'>—¿Aqui tehual, nuso? </div>
<div class='p'>Jesús quinmilic: </div>
<div class='p'>—Nehual niaqui hual annimitzilic quiman nipehuaya annimitzlaquetzili. 
<span class="verse" id="JN8_26">26&#160;</span>Nicpía míac pa niquijtus huan míac calica annimitzmacas anmoꞌojli amhuanten pampa anunca laijlaculi. Huan yihual hual nechtilanic unca melahuac, huan nehual niquinmilía yehuanten pin lalticpan innojen lajtomes hual nijcaqui yihual nechilía. </div>
<div class='p'>
<span class="verse" id="JN8_27">27&#160;</span>Amo quimatije pampa Jesús quinlaquetziliaya inahuac Dios iTajtzin. 
<span class="verse" id="JN8_28">28&#160;</span>Pampín Jesús quinmilic: </div>
<div class='p'>—In tonali quiman yes annechajcoquis nehual ilacal in cielo pa annechmictis, yoje pampa inon Dios nejchías hué. Cuaquín anquimatis pampa neli niunca yihual hual Dios quitilanic. Nehual niunca, huan anquimatis quinami amo nicchía nindeno pan nopampa nehual nohuían. No, jan quinami nechmaxtía Dios noTajtzin, yoje inon niquijtúa. 
<span class="verse" id="JN8_29">29&#160;</span>Unca ca nehual yihual hual nechtilanic pa nicmachiltis ilajtol. Huan amo nechcahuas, pampín amo nicayas nohuían. In unca pampa nehual amo nimocahua pa niquinchías innojen hual quipaquiltilo. </div>
<div class='p'>
<span class="verse" id="JN8_30">30&#160;</span>Quinmilic Jesús innojen lajtomes, cataloaya míac ca inminhuejueyenten in judíos pehuaje quineltocaje pampa yihual yec in lacal hual mojmosta quinmiliaya pampa yec. </div>
<div class='s'>Jesús lajtúa inahuac ixolomes Dios huan yehuanten hual iyaxca in lili hual quinchihualtía laijlaculisli </div>
<div class='p'>
<span class="verse" id="JN8_31">31&#160;</span>Yoje, Jesús quinmilic inminhuejueyenten in judíos hual axan quineltocatataloaya, quinmilic: </div>
<div class='p'>—Sinda ancayas anquineltocatías in hual niquijtúa, cuaquinon neli anunca amhuanten nomonextilinijmes. 
<span class="verse" id="JN8_32">32&#160;</span>Huan anquimatis len unca melahuac inahuac Dios. Huan inon hual unca melahuac anmitzmacahuas pa camo anquineltocas Satanás iislacatilisli huan anmitzmacahuas pa camo anpolehuis pampa anyec laijlaculi. </div>
<div class='p'>
<span class="verse" id="JN8_33">33&#160;</span>Quinanquilije: </div>
<div class='p'>—Tehuanten imiahuimes Abraham, huan ayamo quiman tiyeje itequipanujquimes se toteco hual amo techlaxlahuiaya. Axan, ¿quinami titechilía ticayasi lamacahuali? </div>
<div class='p'>
<span class="verse" id="JN8_34">34&#160;</span>Quinnanquilic Jesús: </div>
<div class='p'>—Neli, neli annimitzilía, mochi sejse hual cayas quichijtica len hual quijlacúa, yoje yihual unca itequipanujquil se teco hual quichihualtía laijlaculisli. 
<span class="verse" id="JN8_35">35&#160;</span>Huan se tequipanujquil amo mocahuas yes iyaxca iteco quinami unca ixól iteco. Ma yoje, se ixól, quema, mocahuas yes ixól itajtzin. 
<span class="verse" id="JN8_36">36&#160;</span>Yoje, sinda ixól in se anmitzilis pampa yihual anmitzmacahua, cuaquín neli unca pampa anunca lamacahuali quinami ixól in se. Yajmo anunca tequipanujquimes amo lalaxlahuili. 
<span class="verse" id="JN8_37">37&#160;</span>Nicmati pampa amhuanten anunca imiahuimes Abraham. Ma yoje, anquitemujtica quinami annechmictis. Inon anquichía pampa pa anmoyolo amo anquinequi anquineltoca inon hual niquijtúa anmonahuac amhuanten. Ma yoje, unca melahuac. 
<span class="verse" id="JN8_38">38&#160;</span>Nehual annimitzlaquetzilía inminahuac innojen hual niquinmitac nepa capa nicataya ca Dios noTajtzin nehual, huan amhuanten noje anquinchía innojen hual anquincaquic inahuac anmotajtzin amhuanten. </div>
<div class='p'>
<span class="verse" id="JN8_39">39&#160;</span>Quinanquilije yihual, quilije: </div>
<div class='p'>—Totajtzin yihual Abraham. </div>
<div class='p'>Jesús quinmilic: </div>
<div class='p'>—Sinda Abraham cataya anmotajtzin, cuaquín anquichihuaya len quichihuani Abraham. 
<span class="verse" id="JN8_40">40&#160;</span>Axan anquitemujtica quinami annechmictis nehual hual niunca lacal hual annimitzilic len unca melahuac, inon hual nijcaquic nechilic Dios. Abraham amo lachihuani quinami amhuanten. Yihual quineltocani Dios huan quipilini lasojlalisli yehuanten hual quilije Dios ilajtol. 
<span class="verse" id="JN8_41">41&#160;</span>Amhuanten anquichía quinami quichía anmotajtzin. </div>
<div class='p'>Quilije: </div>
<div class='p'>—Amo tilacatije inminpampa lacames hual amo monamictije huan hual amo quimolancuacuetzilije Dios. Ticpialo se toTajtzin, yihual Dios. </div>
<div class='p'>
<span class="verse" id="JN8_42">42&#160;</span>Quinmilic Jesús: </div>
<div class='p'>—Sinda Dios cataya anmoTajtzin, cuaquín annechlasojlaya, pampa niquisac capa unca Dios huan nihualac pan lalticpan. Amo nihualaya pan nopampa nehual, nihualaya pampa Dios nechtilanic pa nihualas. 
<span class="verse" id="JN8_43">43&#160;</span>¿Leca amo anquimati len quinejquijtu in hual annimitzilía? Annimitzilía leca. Unca pampa amo anquinequi anquimacahuiltía pa anmitzpatilis anmoyolo in hual niquijtúa. 
<span class="verse" id="JN8_44">44&#160;</span>Amhuanten anunca ixolomes in lili, yihual anmotajtzin, huan in amo cuali hual yihual quinequi quichía, noje amhuanten anquinequi anquichía. Quiman pehuac mochi pa axan, in lili yec lamictini. Yihual amo quiman quixtoca len unca melahuac, pampa ca yihual amo moitilía len unca melahuac. Sinda islacati, yoje unca san pampa yihual quinami inon. Quema, yihual quipehualtic islacatilisli. 
<span class="verse" id="JN8_45">45&#160;</span>Huan amhuanten amo annechneltoca pampa annimitzilía len unca melahuac. 
<span class="verse" id="JN8_46">46&#160;</span>Amo unca se ca amhuanten hual huil lanextilía pampa nel nicchía laijlaculisli. Sinda niquijtúa len unca melahuac, ¿leca amo annechneltoca? 
<span class="verse" id="JN8_47">47&#160;</span>Aqui hual quipía Dios quinami iTajtzin, yoje yihual quinequi quincaqui Dios ilajtomes. Pampa inon amo anquinequi anquicaqui Dios ilajtomes, pampa amo anquipía Dios quinami anmoTajtzin. </div>
<div class='s'>Cristo yuliaya quiman ayamo lacatic Abraham </div>
<div class='p'>
<span class="verse" id="JN8_48">48&#160;</span>Innojen huejueyenten ca in judíos quinanquilije: </div>
<div class='p'>—Unca yoje quinami tiquijtuloaya, tel tisamariteco huan ticpía ijyecal amo cuali. </div>
<div class='p'>
<span class="verse" id="JN8_49">49&#160;</span>Jesús quinnanquilic: </div>
<div class='p'>—Amo nicpía ijyecal amo cuali. Quema, nicpía lasojlalisli pa Dios noTajtzin, huan amhuanten amo annechlasojla. 
<span class="verse" id="JN8_50">50&#160;</span>Nehual amo nictemujtica quinami nimochías hué nohuían. Unca Se hual quichía inon, huan yihual anmitzmacas anmoꞌojli. 
<span class="verse" id="JN8_51">51&#160;</span>Neli, neli annimitzilía, sinda se lacal yuli cantica cuali len niquijtúa, cuaquín yihual amo quiman quimatis miquis. </div>
<div class='p'>
<span class="verse" id="JN8_52">52&#160;</span>In huejueyenten judíos quilije: </div>
<div class='p'>—Axan ticmatilo pampa tehual ticpía se ijyecal amo cuali laijtic moyolo. Miquic Abraham, huan miquije Dios ilajtunijmes, huan tehual titechilía sinda se lacal yuli cantica cuali len tiquijtúa, amo quiman quimatis len yes pa miquis se. 
<span class="verse" id="JN8_53">53&#160;</span>¿Tiquijtúa tiunca niman hué huan totajtzin Abraham hual miquic amo yec yoje hué? ¿Huan Dios ilajtunijmes hual miquije amo yeje yoje huejué? ¿Len timochijtica ca tehual mohuían? </div>
<div class='p'>
<span class="verse" id="JN8_54">54&#160;</span>Jesús quinnanquilic: </div>
<div class='p'>—Sinda nehual niahuiaya nimochía hué, cuaquín nolahueyilisli amo monotzaya nindeno. Unca noTajtzin hual nejchía hué. Amhuanten anquijtúa yihual anmoDios. 
<span class="verse" id="JN8_55">55&#160;</span>Ma yoje, amo quiman anquiximatiaya huan ayamo anquiximati axan. Nehual, quema, niquiximati. Huan sinda niquijtuaya: “Amo niquiximati”, cuaquín nicataya quinami amhuanten, nislacatiaya. Ma yoje, niquiximati huan niyuli nicantica cuali in hual quijtúa. 
<span class="verse" id="JN8_56">56&#160;</span>Quipiaya niman míac paquilisli anmotajtzin Abraham, pampa in tonalijmes quiman yulini pan lalticpan, quimatic pampa yahuiaya quita quinami cayasquiaya in tonali hual niahuiaya nicaya nican pan lalticpan. Huan neli quitac, huan pampín quipiaya míac paquilisli. </div>
<div class='p'>
<span class="verse" id="JN8_57">57&#160;</span>Cuaquinon in huejueyenten judíos quilije: </div>
<div class='p'>—Ayamo tiyulic cincuenta xixíl huan ¿tehual tiquitac Abraham? </div>
<div class='p'>
<span class="verse" id="JN8_58">58&#160;</span>Jesús quinmilic: </div>
<div class='p'>—Neli, neli annimitzilía, nehual niyultataya quiman ayamo lacatic Abraham. </div>
<div class='p'>
<span class="verse" id="JN8_59">59&#160;</span>Cuaquinon quinquitzquije tixcalimes pa quilaxililosquiaya, huan Jesús quinmolatilic, quisac pin tiopan hué huan yoje mohuicac  </div>
<div class='psalmlabel' id='JN9_0'> 9</div>
<div class='s'>Quipajtía Jesús se lacal hual lacatic pachacal </div>
<div class='p'>
<span class="verse" id="JN9_1">1&#160;</span>Panujtataya Jesús, quitac se lacal pachacal, yoje lacatic. 
<span class="verse" id="JN9_2">2&#160;</span>Huan Jesús imonextilinijmes quilajlanije, quilije: </div>
<div class='p'>—Lamaxtini, ¿aqui quichíac laijlaculisli huan pampín lacatic pachacal in lacal? ¿Cataya yihual in se ihuían, o cataloaya itajtzin huan inantzin? </div>
<div class='p'>
<span class="verse" id="JN9_3">3&#160;</span>Jesús quinnanquilic: </div>
<div class='p'>—Amo cataya in lacal hual quichíac laijlaculisli, huan amo cataloaya inantzin huan itajtzin hual quichihuaje. Jan quipanuc pa yoje pan ipampa yihual moitilisi innojen lachihualisli huejué hual Dios huil quinchía. 
<span class="verse" id="JN9_4">4&#160;</span>Monequi pa nicayas nicchijtica itequipanulisli Dios hual nechtilanic huan monequi pa nicchijtías quiman unca semilhuil. Ajsitihuala in layúa, cuaquín amaqui huil tequipanúa. Nicnequi niquijtúa, ajsitihualalo tonalijmes hual yajmo nicayas nican. 
<span class="verse" id="JN9_5">5&#160;</span>Pan mochi in tonalijmes hual niunca nican pan lalticpan, niunca quinami lahuilisli pa yehuanten pin lalticpan. Unca quinami niquinlahuilijtica Dios iojli. </div>
<div class='p'>
<span class="verse" id="JN9_6">6&#160;</span>Lamic quijtuc inon, lachijchac pan lali, quichíac sucuil ca ilachijchal huan ca in sucuil quixahuilic iixtololojmes in pachacal. 
<span class="verse" id="JN9_7">7&#160;</span>Cuaquín quilic: </div>
<div class='p'>—Xía ximoixpaca ca al nepa pin lahuajuanali hual itoca Siloé. (Siloé quinequi quijtúa Latilanili.) </div>
<div class='p'>Yoje uyac in pachacal, moixpacac huan lachixtihualac. 
<span class="verse" id="JN9_8">8&#160;</span>Cuaquinon, quitaje yehuanten hual chantiloaya inahuac huan yehuanten hual quitanijme quinami molajlanilijtinemini tomin, huan moililoaya: </div>
<div class='p'>—¿Amo in se yihual hual molalini huan molajlanini tomin? </div>
<div class='p'>
<span class="verse" id="JN9_9">9&#160;</span>Sequin quililoaya: </div>
<div class='p'>—Unca yihual. </div>
<div class='p'>Oc sequin quililoaya: </div>
<div class='p'>—Amo yihual, san nesi quinami yihual. </div>
<div class='p'>Ma yoje, yihual hual catani pachacal quinmiliaya: </div>
<div class='p'>—Nehual niunca hual nicataya pachacal. </div>
<div class='p'>
<span class="verse" id="JN9_10">10&#160;</span>Pampa inon quililoaya: </div>
<div class='p'>—¿Quinami tipajtic pa yoje huil tilachía axan? </div>
<div class='p'>
<span class="verse" id="JN9_11">11&#160;</span>Quinnanquilic in lacal, quinmilic: </div>
<div class='p'>—In lacal itoca Jesús quichíac sucuil calica quinxahuic noixtololojmes huan nechilic: “Xía ximoixpaca ca al nepa pin lahuajuanali itoca Siloé.” Pampín, níac huan nimoixpacac, yoje nilachixtihualac. </div>
<div class='p'>
<span class="verse" id="JN9_12">12&#160;</span>Huan quilije: </div>
<div class='p'>—¿Capa unca in se? </div>
<div class='p'>Quinmilic: </div>
<div class='p'>—Amo nicmati. </div>
<div class='s'>In fariseos quilajlanilo in pachacal </div>
<div class='p'>
<span class="verse" id="JN9_13">13&#160;</span>Quihuicaje inminlaixpan in fariseos in se hual catani pachacal. 
<span class="verse" id="JN9_14">14&#160;</span>Huan cataya pan tonali chicome (siete) quiman mosehuilo in judíos hual Jesús quichíac in sucuil huan quipajtic in pachacal pa huil lachías. 
<span class="verse" id="JN9_15">15&#160;</span>Pampín in fariseos noje quilajlanije in lacal oc sejpa quinami pehuac lachíac, huan quinmilic: </div>
<div class='p'>—Quilalic sucuil pan noixtololojmes huan nimoixpacac huan nilachixtihualac. </div>
<div class='p'>
<span class="verse" id="JN9_16">16&#160;</span>Cuaquinon quilije sequin ca in fariseos: </div>
<div class='p'>—In lacal amo unca se ilacal Dios pampa amo quimati momajtía tequipanúa pan tonali hual timosehuilo. </div>
<div class='p'>Oc sequin quinmililoaya: </div>
<div class='p'>—¿Quinami huil se lacal laijlaculi quinchía innojen hual cate lachihuali hual techlamahuisultilo timomajtiticate? </div>
<div class='p'>Huan amo cataloaya ca se lajtulisli yehuanten. 
<span class="verse" id="JN9_17">17&#160;</span>Cuaquinon quilije oc sejpa in lacal hual yajmo yec pachacal, quilije: </div>
<div class='p'>—¿Len tiquijtúa tehual inahuac yihual? Pampa tehual tiunca hual mitzlachialtic. </div>
<div class='p'>Quinmilic: </div>
<div class='p'>—Niquijtúa yihual unca se ilajtuni Dios. </div>
<div class='p'>
<span class="verse" id="JN9_18">18&#160;</span>In huejueyenten judíos amo quineltocaje inon hual quinmilije inahuac in lacal, amo quineltocaje pampa yec pachacal huan axan lachiaya. Pampín, quinnotzajque itajtzin huan inantzin. 
<span class="verse" id="JN9_19">19&#160;</span>Quinlajlanije: </div>
<div class='p'>—¿In se anmoxól huan anquijtúa lacatic pachacal? Axcan, ¿quinami huil lachía nuso? </div>
<div class='p'>
<span class="verse" id="JN9_20">20&#160;</span>Huan lananquilije itajtzin huan inantzin, quinmilije: </div>
<div class='p'>—Ticmatilo in se toxól huan lacatic pachacal. 
<span class="verse" id="JN9_21">21&#160;</span>Ma yoje, amo ticmatilo axan quinami huil lachía, huan amo ticmatilo aqui quilachialtic. Xiclajlanican yihual, yihual lacal hué, yíal motilanía, yihual huil lajtúa inahuac yihual ihuían. </div>
<div class='p'>
<span class="verse" id="JN9_22">22&#160;</span>Quilije inon itajtzin huan inantzin pampa momajtiloaya inminlaixpan in huejueyenten judíos. Cataya pampa axan quilalije in huejueyenten pa quiquixtilisi pa quiahuac in tiopan aqui yes hual quijtusquiaya Jesús unca in Cristo. 
<span class="verse" id="JN9_23">23&#160;</span>Pampa inon itajtzin huan inantzin in pachacal quinmilije: “Yihual motilanía, xiclajlanican yihual.” </div>
<div class='p'>
<span class="verse" id="JN9_24">24&#160;</span>Yoje, quinotzaje oc sejpa in lacal hual yajmo yec pachacal, quilije: </div>
<div class='p'>—Amo xitechcuajcuamana, san ilaixpan Dios xitechili melahuac. Tehuanten ticmatilo in lacal se lacal laijlaculi. </div>
<div class='p'>
<span class="verse" id="JN9_25">25&#160;</span>Huan yihual quinnanquilic: </div>
<div class='p'>—Sinda yihual se lacal laijlaculi, amo nicmati. In san nicmati: Niyec pachacal huan axan nilachía. </div>
<div class='p'>
<span class="verse" id="JN9_26">26&#160;</span>Quilije: </div>
<div class='p'>—Cuaquín ¿len mijchihuilic? ¿Quinami mitzlachialtic nuso? </div>
<div class='p'>
<span class="verse" id="JN9_27">27&#160;</span>Quinnanquilic: </div>
<div class='p'>—Annimitzilic huan amo anquinequiaya anquicaqui. ¿Leca anquinequi anquicaqui oc sejpa? Unca neli amo anquinequi anmochía imonextilinijmes. O ¿cuajnesi quema anquinequi? ¿Pampín anquinequi anquicaqui oc sejpa? </div>
<div class='p'>
<span class="verse" id="JN9_28">28&#160;</span>Cuaquín yehuanten quixijxiculoaya, quilije: </div>
<div class='p'>—Tehual imonextilini in se. Tehuanten tiꞌimonextilinijmes Moisés. 
<span class="verse" id="JN9_29">29&#160;</span>Ticmatilo Dios laquetzac ca Moisés. In se amo ticmatilo capa pehuac nesic. </div>
<div class='p'>
<span class="verse" id="JN9_30">30&#160;</span>Lananquilic in lacal, quinmilic: </div>
<div class='p'>—¡Jo, cuaquín, nimolapolultía ca inon! ¡Anquijtúa da amo anquimati capa pehuac nesic huan ma yoje nechlachialtic! 
<span class="verse" id="JN9_31">31&#160;</span>Ticmatilo Dios amo quicaqui yehuanten hual cate laijlaculi sinda molajlanililo len ca yihual. Quema, sinda se quimolancuacuetzilía Dios ca mochi iyolo huan quichía quinami quinequi Dios, cuaquín Dios quicaqui quiman yes quilajlanía. 
<span class="verse" id="JN9_32">32&#160;</span>Quiman yes pehuac in lalticpan amo quiman cayani lacal hual quilachialtic se lacal hual lacatic pachacal. 
<span class="verse" id="JN9_33">33&#160;</span>Sinda in lacal amo cataya iyaxca Dios, amo huil quichihuaya nindeno. </div>
<div class='p'>
<span class="verse" id="JN9_34">34&#160;</span>Lananquilije yehuanten, quilije: </div>
<div class='p'>—Tehual tilacatic jan mochi laijlaculi. Huan tehual ¿tiquijtúa huil titechmaxtía tehuanten? </div>
<div class='p'>Huan quiquixtije pa quiahuac in tiopan. </div>
<div class='s'>Yehuanten pachacames pa inminyolo </div>
<div class='p'>
<span class="verse" id="JN9_35">35&#160;</span>Jesús quicaquic quinami quiquixtije pa quiahuac in tiopan, huan quiman quitac, quilajlanic: </div>
<div class='p'>—Tehual, ¿ticneltoca yihual hual ilacal in cielo? </div>
<div class='p'>
<span class="verse" id="JN9_36">36&#160;</span>Quinanquilic in lacal: </div>
<div class='p'>—Huan ¿aqui yihual, Tata, pa yoje nicneltocas? </div>
<div class='p'>
<span class="verse" id="JN9_37">37&#160;</span>Jesús quilic: </div>
<div class='p'>—Axan tiquitac yihual. Nehual in se hual nilaqueztica ca tehual. </div>
<div class='p'>
<span class="verse" id="JN9_38">38&#160;</span>In lacal quilic: </div>
<div class='p'>—Nicneltoca, Tata. </div>
<div class='p'>Huan quimolancuacuetzilic. </div>
<div class='p'>
<span class="verse" id="JN9_39">39&#160;</span>Cuaquín Jesús quilic: </div>
<div class='p'>—Nihualaya pin lalticpan pa niquinxilus in lacames pan ipampa quinami niquinmacas inminojli. Cate yehuanten hual quimatilo pampa amo lachialo pa inminyolo. Nihualaya pa niquinlachialtis. Yoje niquinxilúa pa camo cayasi ca yehuanten hual quijtulo laijtic yehuanten pampa lachialo cuali pa inminyolo huan ma yoje amo neli lachialo nepa. Nihualaya pa niquinchihuilis yehuanten quinami pachacames pa inminyolo. </div>
<div class='p'>
<span class="verse" id="JN9_40">40&#160;</span>Quicaquije inon sequin fariseos hual nepa moqueztataloaya, quilije: </div>
<div class='p'>—Huan tehuanten, ¿tipachacames noje? </div>
<div class='p'>
<span class="verse" id="JN9_41">41&#160;</span>Jesús quinmilic: </div>
<div class='p'>—Sinda amhuanten ancataya pachacames, cuaquín amo anquipiaya laijlaculisli. Ma yoje, anquijtúa pampa anlachía pa anmoyolo huan amo neli inon. Yoje anmocahua laijlaculi.  </div>
<div class='psalmlabel' id='JN10_0'> 10</div>
<div class='s'>In lanechiculi calijtic pa in borregos </div>
<div class='p'>
<span class="verse" id="JN10_1">1&#160;</span>Neli, neli annimitzilía, aqui yes amo calaqui ca ilalapujquil in borregos inminlaijtic, huan ma yoje calaqui ca yoje, cuaquín yihual quinami se hual laꞌanilía, unca quinami laxtequini. 
<span class="verse" id="JN10_2">2&#160;</span>Huan aqui hual calaqui ca in lalapujquil, yihual in teco, yíal quinmiztía in borregos. 
<span class="verse" id="JN10_3">3&#160;</span>Yihual hual quiztía in lalapujquil quilapulía in teco. Quitencaquilo in borregos inminteco huan yihual quinnotza iborregos, mochi sejse quinami itoca, huan quinlaicana pa quiahuac. 
<span class="verse" id="JN10_4">4&#160;</span>Quiman mochi iborregos pa quiahuac cate, cuaquinon laicantía inminteco huan iborregos quitocatialo pampa quiximatilo yihual quinami quinnotza. 
<span class="verse" id="JN10_5">5&#160;</span>Huan amo quitocasi se hual amo quiximatilo. San cholusi ilaixpan yihual pampa amo quiximatilo yihual quinami quinnotza. </div>
<div class='p'>
<span class="verse" id="JN10_6">6&#160;</span>Quinlaquetzilic Jesús ca in lapuhualisli hual quipiaya se lamaxtilisli lalatili. Ma yoje, yehuanten amo quimatiloaya len quinequiaya quijtu in hual quinmiliaya. </div>
<div class='s'>Jesús unca in teco cuali </div>
<div class='p'>
<span class="verse" id="JN10_7">7&#160;</span>Cuaquinon, Jesús quinmilic oc sejpa: </div>
<div class='p'>—Neli, neli annimitzilía nehual niquinami in lalapujquil pa in borregos. 
<span class="verse" id="JN10_8">8&#160;</span>Pa yina pin tonalijmes hual ayamo niajsiaya pan lalticpan cataloaya yehuanten hual quinmililoaya lacames pampa yehuanten Cristo. Annimitzilía pampa moxtin yehuanten cataloaya quinami laxtequinijmes, yehuanten lacames hual laꞌanililo. Ma yoje, in borregos amo quicaquiloaya pa quintocalosquiaya. Nicnequi niquijtúa, yehuanten hual hualaloaya nechneltocalo amo quicaquiloaya. 
<span class="verse" id="JN10_9">9&#160;</span>Yoje, nehual niquinami in lalapujquil. Pan nopampa, sinda se calaquía, nicnequi niquijtúa, sinda nechneltoca, yoje moitas capa Dios hual cana pa huelitis pan yihual huan yoje yes laquixtili pin polehuilisli ca capic quihuicaya ilaijlaculisli. Yes quinami se borrego huil panúa ca calijtic huan pa quiahuac huan quitas sacal pa quicuas. </div>
<div class='p'>
<span class="verse" id="JN10_10">10&#160;</span>Huala in laxtequini jan pa laxtequis huan pa lamictis huan pa laijlacus. Nehual nihualaya pa yoje lacames quipiasi niman míac in hual Dios quita monequi pa quipías se pa yoje yulis ca paquilisli. 
<span class="verse" id="JN10_11">11&#160;</span>Nehual in teco cuali. In teco cuali motemaca pa miquis pa yoje quinpías laquixtili pin polehuilisli iborregos. 
<span class="verse" id="JN10_12">12&#160;</span>Aqui hual amo unca in teco huan jan unca se hual in teco quilaquehua, yoje yihual amo inminteco in borregos. Pampín, sinda quita hualajtica in coyol, quincajcahua in laquejquil in borregos huan cholúa. Huan in coyol quinhuilantía in borregos huan quinmacajsía pa mosemanasi. 
<span class="verse" id="JN10_13">13&#160;</span>Yoje quichía aqui yes hual unca lalaquehuali, pampa amo motolinía pa in borregos. 
<span class="verse" id="JN10_14">14&#160;</span>Nehual in teco cuali, huan niquinmiximati yehuanten hual noyaxca. Huan yehuanten hual noyaxca nechiximati nehual. 
<span class="verse" id="JN10_15">15&#160;</span>Unca jan quinami nechiximati noTajtzin huan nehual niquiximati noTajtzin. Nimotemacas pa nimiquis pa in borregos hual cate in lacames hual nechneltocalo. 
<span class="verse" id="JN10_16">16&#160;</span>Niquinpía oc sequin borregos hual amo cate ca in laijtic latzacuali, yehuanten hual amo iyaxca Israel. Nicpía pa niquinhualicas pa cayasi ca nehual. Quicaquisi nolajtol huan monechicusi huan mochihuasi jan se ca yehuanten hual ilacames Israel, huan nechpiasi nehual pa inminteco. 
<span class="verse" id="JN10_17">17&#160;</span>Pampa inon noTajtzin nechlasojla pampa nimotemaca pa nimiquis, pa yoje niyulis oc sejpa. 
<span class="verse" id="JN10_18">18&#160;</span>Amaqui nejchihuilis pa nimiquis. Nehual nohuían nimotemaca pa nimiquis. Nicpía lahueliltilisli pa nimotemacas pa nimiquis, huan nicpía lahueliltilisli pa nicanas noyulilisli oc sejpa. In nicchías pampa yoje noTajtzin nechilic pa nicchías. </div>
<div class='p'>
<span class="verse" id="JN10_19">19&#160;</span>Oc sejpa in huejueyenten judíos amo moililoaya ca se lajtulisli inahuac in hual Jesús quinmilic. 
<span class="verse" id="JN10_20">20&#160;</span>Huan míac ca yehuanten quililoaya: </div>
<div class='p'>—Yihual quipía se ijyecal amo cuali laijtic iyolo. Yihual amo quimati in hual quijtutica, yihual quinami yes quichía. ¿Leca anquicactica? </div>
<div class='p'>
<span class="verse" id="JN10_21">21&#160;</span>Oc sequin quililoaya: </div>
<div class='p'>—Se hual quipía ijyecal amo cuali amo lajtúa ca lajtomes quinami innojen. ¿Huil quilachialtía se pachacal se hual quipía ijyecal amo cuali? ¡Amo quiman huil! </div>
<div class='s'>In judíos amo quinequilo quineltocalo Jesús </div>
<div class='p'>
<span class="verse" id="JN10_22">22&#160;</span>Cataya cuaquinon in fiesta (ilhuil) quiman quijnamiquiloaya ilayancuiluilisli in tiopan hué pa Jerusalén, huan pa quiahuac cataya sehua. 
<span class="verse" id="JN10_23">23&#160;</span>Huan nejnentinemiaya Jesús pin tiopan hué, cataya pa se lanejnemijquil hual itocaya Salomón ilanejnemijquil. 
<span class="verse" id="JN10_24">24&#160;</span>Yoje, quiyahualujtihualaloaya in huejueyenten judíos, pehualoaya quililo: </div>
<div class='p'>—Axan, ¿quichi tonalijmes tía titechcahua amo ticmazticate aqui tehual? Sinda tehual tiunca in Cristo, xitechili ca lajtol calica amo timoixpolulo. </div>
<div class='p'>
<span class="verse" id="JN10_25">25&#160;</span>Jesús quinnanquilic: </div>
<div class='p'>—Annimitzilic sejpa huan oc sejpa huan amo anquineltocac. Innojen hual niquinchía pan ipampa noTajtzin ilahueliltilisli, innojen anmitznextilía neli pampa nicpía Dios ilahueliltilisli. 
<span class="verse" id="JN10_26">26&#160;</span>Ma yoje, amhuanten amo annechneltoca pampa amhuanten amo ca noborregos. 
<span class="verse" id="JN10_27">27&#160;</span>Nechtencaquilo noborregos, huan nehual niquinmiximati, huan nechtocalo. 
<span class="verse" id="JN10_28">28&#160;</span>Huan nehual niquinmaca Dios iyulilisli hual amo quiman lamis huan yehuanten amo quiman polehuisi. Huan amaqui huil nechquixtilía yehuanten. Unca quinami yehuanten cate pa noma. 
<span class="verse" id="JN10_29">29&#160;</span>Dios noTajtzin nechmacac yehuanten hual nechneltocalo hual niquijtúa yehuanten noborregos. Huan Dios noTajtzin, yihual in niman hué, amo unca oc se yoje hué. Huan amaqui huil quinquixtilía noTajtzin, unca quinami cate pa ima. 
<span class="verse" id="JN10_30">30&#160;</span>Nehual huan noTajtzin, tehuanten ticate jan se san. </div>
<div class='p'>
<span class="verse" id="JN10_31">31&#160;</span>Oc sejpa quinquitzquije tixcalimes in judíos pa quilaxilisi. 
<span class="verse" id="JN10_32">32&#160;</span>Jesús quinmilic: </div>
<div class='p'>—Cate míac lachihualisli cuajcuali hual annimitznextilic. Huan niquinchíac pampa noTajtzin nechilic pa niquinchíac. ¿Calía ca innojen amo anmitzanac cuali pa yoje anquinequi annechlaxili tixcalimes? </div>
<div class='p'>
<span class="verse" id="JN10_33">33&#160;</span>In judíos quinanquilije: </div>
<div class='p'>—Amo timitzmacalo tixcalazos pampa ticchíac len cuali. Unca pampa ticuejuecaltitica Dios. Unca pampa tehual, mas que tilacal san, tiquijtutica pampa tehual Dios. </div>
<div class='p'>
<span class="verse" id="JN10_34">34&#160;</span>Jesús quinnanquilic: </div>
<div class='p'>—Unca lajcuiluli pa iamal anmolajtol hual noje unca Dios ilajtol, quijtúa: “Niquijtuc: Amhuanten anunca dioses.” 
<span class="verse" id="JN10_35">35&#160;</span>Capa Dios quijtuc inon, yoje quinmiliaya ilajtol yehuanten hual quintilanic pa quinmilisi lacames inon. Huan quema, Dios quinmilic yehuanten yeje dioses mas que yehuanten lacames san. Huan monequi pa anquineltocas inon, pampa unca Dios ilajtol lajcuiluli huan amaqui huil quijtúa pampa amo unca melahuac. 
<span class="verse" id="JN10_36">36&#160;</span>Axan, pa in tonali hual noTajtzin nechtilanic pin lalticpan, nechlalic quinami ilanahuatini. Pampa inon amo unca anmoyaxca pa annechilis niquihuejuecaltitica Dios pampa annimitzilic nehual niunca Dios iXolol. 
<span class="verse" id="JN10_37">37&#160;</span>Sinda amo niquinchía innojen hual Dios noTajtzin nechtilanic pa niquinchías, cuaquín amo xichneltocacan. 
<span class="verse" id="JN10_38">38&#160;</span>Huan sinda quema niquinchía innojen, cuaquinon, mas que amo annechneltoca nehual, xicneltocacan innojen cate hual noTajtzin nechmacac pa niquinchías. Xicneltocacan pa yoje anquimatis huan pa ancayas anquimaztica quinami Dios noTajtzin unca nonahuac, huan yihual tiyulticate, nehual niunca inahuac. Yihual laijtic nehual huan nehual laijtic yihual. </div>
<div class='p'>
<span class="verse" id="JN10_39">39&#160;</span>Cuaquinon motolinije pa quiquitzquilosquiaya oc sejpa, huan yihual mijcuantiquisac inminlaixpan yehuanten. 
<span class="verse" id="JN10_40">40&#160;</span>Uyac oc sejpa ca yoje (analco) in atenco hué Jordán, cataya capa Juan pehuaya lacuayatequi. Nepa Jesús mocahuaya chantitataya. 
<span class="verse" id="JN10_41">41&#160;</span>Huan ca ompic míac lacames uyaje ca yihual, huan quililoaya: </div>
<div class='p'>—Neli amo quichíac Juan nindeno hual techmahuisultiaya ca lamajtilisli. Ma yoje, mochi in hual Juan quijtuc inahuac in lacal cataya melahuac. </div>
<div class='p'>
<span class="verse" id="JN10_42">42&#160;</span>Huan míac pehuaje quineltocaje nepa.  </div>
<div class='psalmlabel' id='JN11_0'> 11</div>
<div class='s'>Lázaro miqui </div>
<div class='p'>
<span class="verse" id="JN11_1">1&#160;</span>Cataya se lacal cocoxqui, yihual Lázaro hual yulic pin caltilan Betania, in caltilan capa chantiloaya María huan icni sihual Marta. 
<span class="verse" id="JN11_2">2&#160;</span>Cataya in se María hual quixahuilic in Tata Jesús ca chahuac hual ajuíac, huan quinhuactic icxihuajmes ca itzondi. Quichihuilic inon pin tonalijmes quiman ayamo quimictije Jesús in judíos. </div>
<div class='p'>Yihual Lázaro in cocoxquil, yihual inmicni María huan Marta. 
<span class="verse" id="JN11_3">3&#160;</span>Yoje, icnían sihuames quitilanilije Jesús lajtol, quilije: </div>
<div class='p'>—Tata, quita, yihual cocoxqui, yihual hual ticnequi. </div>
<div class='p'>
<span class="verse" id="JN11_4">4&#160;</span>Ma yoje, in tonali Jesús quicaquic in lamachiltilisli hual quitilanilije, quinmilic imonextilinijmes: </div>
<div class='p'>—In cocolisli amo unca pa yihual miquis. Unca pa quitasi moxtin quinami unca niman hué Dios ilahueliltilisli, pa yoje nehual hual Dios iXól nejchías hué Dios pan ipampa in cocolisli. </div>
<div class='p'>
<span class="verse" id="JN11_5">5&#160;</span>Jesús quinnequic Marta huan icni sihual huan Lázaro. 
<span class="verse" id="JN11_6">6&#160;</span>Ma yoje, pa in tonali hual quicaquic pampa Lázaro cataya cocoxqui, mocahuaya ome tonalijmes nepa capa cataya. 
<span class="verse" id="JN11_7">7&#160;</span>Cuaquinon, quiman panuje innojen tonalijmes, quinmilic imonextilinijmes: </div>
<div class='p'>—Ma tiacan oc sejpa pa Judea. </div>
<div class='p'>
<span class="verse" id="JN11_8">8&#160;</span>Quilije imonextilinijmes: </div>
<div class='p'>—Lamaxtini, in huejueyenten judíos san huipla quinequiloaya mitzmictilo ca tixcalazos. ¿Leca tías ca ompic oc sejpa? </div>
<div class='p'>
<span class="verse" id="JN11_9">9&#160;</span>Jesús quinnanquilic: </div>
<div class='p'>—Cate doce lajlajco pa se semilhuil, ¿amo yoje? Huan jan yoje Dios quilalic quichi lachihualisli monequi pa nicchías pa se semilhuil. Amo nejtzacuilis nindeno pa camo nicchías mochi hual Dios nechilic pa nicchías. Sinda se nejnemi pa semilhuil, amo motecuas icxían ca se tixcali, pampa lachía pan ipampa in lahuilisli hual quilahuía mochi in lalticpan. 
<span class="verse" id="JN11_10">10&#160;</span>Huan sinda se nejnemi pa layúa, yoje yahui momañajtía, pampa amo unca lahuilisli pa yihual lachías. Huan sinda unca laticumac laijtic iyolo se, momañajtis pampa ilahuilisli Dios amo quinextilis Dios iojli. </div>
<div class='p'>
<span class="verse" id="JN11_11">11&#160;</span>Lamic quijtuc inon, yihual quinmilic: </div>
<div class='p'>—Tocni Lázaro cochic axan. Huan nehual nía pa niquejxiltis. </div>
<div class='p'>
<span class="verse" id="JN11_12">12&#160;</span>Cuaquín imonextilinijmes quilije: </div>
<div class='p'>—Tata, sinda coxtica, cuaquín pajtis. </div>
<div class='p'>
<span class="verse" id="JN11_13">13&#160;</span>Jesús quinequiaya quijtu pampa miquic Lázaro. Huan quijtuje imonextilinijmes pampa yihual quinlaquetziliaya quinami cochiaya. 
<span class="verse" id="JN11_14">14&#160;</span>Pampín, quinmilic Jesús ca lajtol calica amo moixpolulosquiaya: </div>
<div class='p'>—Lázaro miquic. 
<span class="verse" id="JN11_15">15&#160;</span>Huan unca paquilisli pa noyolo pampa amo nicataya nepa, pampa yoje cataya cuali pa amhuanten. Pampa inon, anyahui anquilalía míac laneltocalisli ca nehual. Ma yoje, ma tiacan capa yihual. </div>
<div class='p'>
<span class="verse" id="JN11_16">16&#160;</span>Cuaquinon Tomás hual noje itocaya Seinomenten quinmilic in oc sequin monextilinijmes, quinmilic: </div>
<div class='p'>—Ma tiacan noje ca yihual, pa yoje timiquisi ca yihual. </div>
<div class='s'>Jesús, yihual in se hual quinyuliltía in mijquimes, yihual in yulilisli </div>
<div class='p'>
<span class="verse" id="JN11_17">17&#160;</span>Yoje, ajsiaya Jesús, quilije quinami axan quinpiaya nahui tonalijmes hual Lázaro cataya pin cueva (ostul) capa quilalpachuje. 
<span class="verse" id="JN11_18">18&#160;</span>Betania huan Jerusalén amo cate huejca se ca in oc se, quinami cinco (macuili) kilometros. 
<span class="verse" id="JN11_19">19&#160;</span>Huan míac ca in huejueyenten judíos hualaje ca Marta huan María pa quinlacahualtilisi inmicni Lázaro. 
<span class="verse" id="JN11_20">20&#160;</span>Huan quiman quimatic Marta pampa ajsitihualaya Jesús, uyac quinamiquic. Ma yoje, mocahuac María molalijtataya pin cali. 
<span class="verse" id="JN11_21">21&#160;</span>Huan Marta quilic Jesús: </div>
<div class='p'>—Tata, amo miquiaya nocni sinda ticataya nican. 
<span class="verse" id="JN11_22">22&#160;</span>Ma yoje, axan nicmati len yes ticlajlanis Dios, yihual mitzmacas. </div>
<div class='p'>
<span class="verse" id="JN11_23">23&#160;</span>Jesús quilic: </div>
<div class='p'>—Mocni yulis oc sejpa. </div>
<div class='p'>
<span class="verse" id="JN11_24">24&#160;</span>Marta quilic: </div>
<div class='p'>—Nicmati yihual yulis oc sejpa pan tonali quiman lamis in lalticpan hual axan unca. Yulis nepa ca moxtin hual yulisi oc sejpa. </div>
<div class='p'>
<span class="verse" id="JN11_25">25&#160;</span>Jesús quilic: </div>
<div class='p'>—Nehual in inminlayuliltilisli in mijquimes, nehual in yulilisli. Nehual pan nopampa huil nicyuliltía aqui yes huan quiman yes nicnequi, pampa nicpía yulilisli calica nilayuliltía. Aqui nechneltoca, mas que miquis, ma yoje yihual yulis. 
<span class="verse" id="JN11_26">26&#160;</span>Huan aqui yes yuli nechneltocatica, yihual amo quiman miquis pa moxilus ilaixpan Dios. ¿Ticneltoca inon hual nimitzilijtica? </div>
<div class='p'>
<span class="verse" id="JN11_27">27&#160;</span>Marta quinanquilic: </div>
<div class='p'>—Jo quema, Tata, nehual nicneltoca quinami tehual tiunca in Cristo, tiunca iXolol Dios hual ticchialoaya pa hualas pin lalticpan. </div>
<div class='s'>Jesús choca inahuac capa quilalpachuje Lázaro </div>
<div class='p'>
<span class="verse" id="JN11_28">28&#160;</span>Huan quiman quilic inon, mohuicac, uyac quinotzac ixtacayito icni María, quilic: </div>
<div class='p'>—Axan unca in Lamaxtini huan mitznoztica. </div>
<div class='p'>
<span class="verse" id="JN11_29">29&#160;</span>Huan quicaquic inon María, moqueztiquisac, uyac capa Jesús. 
<span class="verse" id="JN11_30">30&#160;</span>Axan ayamo calaquic Jesús pin caltilan, ayamo mijcuanic capa Marta quinamiquic. 
<span class="verse" id="JN11_31">31&#160;</span>Pin cali cataloaya ca María sequin huejueyenten judíos hual quilacahualtitataloaya. Cuaquinon, quitaje moqueztiquisac huan quisac. Yehuanten quitocaje, quijtutataloaya yihual yahuiaya pa in cueva (ostul) capa quilalije in mijquil. Quijtuloaya yahuiaya quichoquili umpa. </div>
<div class='p'>
<span class="verse" id="JN11_32">32&#160;</span>Yoje, ajsic capa cataya Jesús quimolancuacuetzilijtiquisac, quilijtica: </div>
<div class='p'>—Tata, sinda tehual ticataya nican, nocni amo miquiaya. </div>
<div class='p'>
<span class="verse" id="JN11_33">33&#160;</span>Huan Jesús quitaya chocatataya huan quinmitaya in judíos hual hualaloaya ca yihual María, yehuanten noje chocatataloaya. Cuaquín quicocuc iyolo huan laijtic yihual motoliniaya. 
<span class="verse" id="JN11_34">34&#160;</span>Quinmilic: </div>
<div class='p'>—¿Capa anquilalic? </div>
<div class='p'>Quinmilije: </div>
<div class='p'>—Xihuala huan xiquita. </div>
<div class='p'>
<span class="verse" id="JN11_35">35&#160;</span>Chocac Jesús. 
<span class="verse" id="JN11_36">36&#160;</span>Cuaquín moilije in judíos: </div>
<div class='p'>—Xiquitacan quinami yihual quinequic. </div>
<div class='p'>
<span class="verse" id="JN11_37">37&#160;</span>Huan sequin ca yehuanten quilije: </div>
<div class='p'>—In lacal quilachialtic se pachacal. ¿Leca amo huil quitzacuilic pa camo miquisquiaya in lacal? </div>
<div class='p'>
<span class="verse" id="JN11_38">38&#160;</span>Huan Jesús iyolo quicocujtataya ca icnotilisli, ijyulantic laijtic yihual quiman ajsiaya capa quilalije. Cataya se cueva (ostul) huan se tel quilalilije inahuac pa quitzacuas. 
<span class="verse" id="JN11_39">39&#160;</span>Quinmilic: </div>
<div class='p'>—Xiquijcuanican in tel. </div>
<div class='p'>Marta icni in mijquil quilic: </div>
<div class='p'>—Tata, axan quisas ijyul. Quipía nahui tonalijmes quiman polehuic. </div>
<div class='p'>
<span class="verse" id="JN11_40">40&#160;</span>Jesús quilic: </div>
<div class='p'>—Nimitzilic sinda ticneltocas, tiquitas quinami unca hué Dios ilahueliltilisli. ¿Amo tiquijnamiquía? </div>
<div class='p'>
<span class="verse" id="JN11_41">41&#160;</span>Cuaquín quijcuanije in tel. Huan Jesús lachíac pa in cielo (ilhuicac) huan quilic: </div>
<div class='p'>—Tata, nimijsehuía pampa tichcaquic. 
<span class="verse" id="JN11_42">42&#160;</span>Huan nicmati tehual amo quiman timocahua pa tichcaquis. Ma yoje, nimitzilic inon pampa yehuanten in míac moquezticate notenco, huan yoje quineltocasi tehual tichtilanic nican pan lalticpan. </div>
<div class='p'>
<span class="verse" id="JN11_43">43&#160;</span>Huan quiman lamic lajtuc yoje, tzajtzic ca lajtol chicahuac, quilic: </div>
<div class='p'>—¡Lázaro, xihuala pa quiahuac! </div>
<div class='p'>
<span class="verse" id="JN11_44">44&#160;</span>Huan hualac pa quiahuac Lázaro, yihual hual cataya mijquil, ilpitataya ca in tzotzomajli calica quiliarulo in mijquimes, huan pa iixco ilpitataya oc se tzotzomajli. Jesús quinmilic: </div>
<div class='p'>—Xictomilican pa huil yas. </div>
<div class='s'>Molaquetzililo in huejueyenten quinami quinmictiluililo Jesús </div>
<div class='r'>(Mt. 26:15; Mr. 14:12; Lc. 22:12) </div>
<div class='p'>
<span class="verse" id="JN11_45">45&#160;</span>Yoje, míac ca innojen huejueyenten judíos pehuaje quineltocaje Jesús unca in Cristo, pampa nepa ca María cataloaya huan quitaje in hual quichíac Jesús. 
<span class="verse" id="JN11_46">46&#160;</span>Ma yoje, sequin ca yehuanten uyaje capa in fariseos, quinpuhuilije inon hual Jesús lamic quichíac. 
<span class="verse" id="JN11_47">47&#160;</span>Pampín, lanahuatije in tiopistas huejué huan in fariseos pa monechicusi moxtin yehuanten, moilije: </div>
<div class='p'>¿Len tialo ticchihualo? Pampa in lacal quinchía míac hual quinmahuisultilo ca lamajtilisli moxtin. 
<span class="verse" id="JN11_48">48&#160;</span>Sinda ticmacahuiltilo pa yahuis yoje, moxtin quineltocasi yihual unca in Cristo. Cuaquín hualasi in romanos huan techquixtilisi tolahueliltilisli huan tolali. </div>
<div class='p'>
<span class="verse" id="JN11_49-50">49-50&#160;</span>Cuaquín se ca yehuanten motocaya Caifás, yihual in tiopista hué pa in xihuil, quinmilic: </div>
<div class='p'>—Amo anquimati nindeno, huan amo anmoijnamiquiltía quinami unca cuali pa amhuanten pa san se lacal miquis pa moxtin, yoje pa camo lamisi moxtin huan tolali. </div>
<div class='p'>
<span class="verse" id="JN11_51">51&#160;</span>Yihual Caifás amo quinmilic inon pan ipampa yihual ihuían. Cataya pampa yihual yec tiopista hué pa in xihuil, pampín yihual quijtutataya Dios ilajtol inahuac Jesús. Ma yoje, amo quimatiaya pampa yihual quijtutataya pampa Jesús yahuiaya miqui pa camo quipíasi pa polehuisi yehuanten pin lali Israel. 
<span class="verse" id="JN11_52">52&#160;</span>Huan Jesús amo yahuiaya miqui jan pa yehuanten hual iyaxca Israel san. Noje pan ipampa imiquilisli, Dios yahuiaya quinnechicu Dios ixolomes hual mosemanticate pa mochi in lalticpan, pa yoje ixolomes yesi jan se cali san. 
<span class="verse" id="JN11_53">53&#160;</span>Yoje, pejtataloaya ca in tonali huan pa mochi in tonalijmes hual ajsitihualaloaya, yehuanten molaquetzililoaya quinami yahuiloaya quimictiluililo. 
<span class="verse" id="JN11_54">54&#160;</span>Pampín yajmo mocahuaya Jesús chantitataya capa huil quitaloaya in huejueyenten judíos. Jan mohuicac pa quiahuac nepa pa se caltilan capa amo cataya huejca in lali capa amaqui chantiaya. In caltilan itocaya Efraín. Nepa mocahuac ca imonextilinijmes. </div>
<div class='p'>
<span class="verse" id="JN11_55">55&#160;</span>Ajsitihualaya in fiesta (ilhuil) ipascua in judíos, huan míac lacames pa mochi in lalticpan panquisaloaya pa Jerusalén, quinequiloaya ajsilo pin tonalijmes quiman ayamo pehuac in fiesta (ilhuil) pa huil mochipahuasi quinami quijtúa in lajtol hual lamaxtilía quinami monequi pa mochijchihuililo pa huil quimolancuacuetzilisi Dios. 
<span class="verse" id="JN11_56">56&#160;</span>Innojen lacames quitemuloaya Jesús, moililoaya moqueztataloaya pin tiopan hué, quililoaya: </div>
<div class='p'>—¿Anquijtúa yihual amo hualas pa in ilhuil? </div>
<div class='p'>
<span class="verse" id="JN11_57">57&#160;</span>Quiman ajsitihualaya in fiesta (ilhuil), lanahuatije in tiopistas huejué huan fariseos sinda calía lacal yes quimatic capa cataya Jesús, quipiaya pa quinlamachiltis in huejueyenten pa yoje huil quiquitzquisi.  </div>
<div class='psalmlabel' id='JN12_0'> 12</div>
<div class='s'>Se sihual quixahuilía Jesús itzontecon huan icxían </div>
<div class='r'>(Mt. 26:6‑13; Mr. 14:3‑9) </div>
<div class='p'>
<span class="verse" id="JN12_1">1&#160;</span>Yoje, ca chicuase tonalijmes yahuiaya ajsi in fiesta (ilhuil) itoca pascua, huan Jesús hualac pa Betania capa cataya Lázaro hual miquic hual Jesús quiyuliltic. 
<span class="verse" id="JN12_2">2&#160;</span>Huan quichihualoaya nepa se lacualisli. Marta quinlacualtiaya yehuanten pan capa lacualoaya, huan Lázaro cataya se ca yehuanten hual cataloaya ca Jesús lacuajtataloaya. 
<span class="verse" id="JN12_3">3&#160;</span>Cuaquín María canac se altzindi tetzahuac lachihuali ca nardo puro, quinami lajco kilo, niman ipati. Huan ca inon quixahuilic Jesús icxihuajmes, de umpa quinhuactic icxihuajmes ca itzondi. Yoje, pa mochi in cali quijnecuije quinami ajuíac in altzindi. 
<span class="verse" id="JN12_4">4&#160;</span>Huan nepa cataya Judas Iscariote. Yihual imonextilini Jesús hual yahuiaya quitemaca Jesús ca yehuanten hual yahuiloaya latilanilo pa quimictisi. Quilic: </div>
<div class='p'>
<span class="verse" id="JN12_5">5&#160;</span>—¿Leca amo quinamacaje in altzindi huan quinmacaje in tomin yehuanten hual amo quipialo? Xiquitacan. In altzindi ipati quinami in tomin hual canalo ye cientos lacames tequipanujticate se tonali. </div>
<div class='p'>
<span class="verse" id="JN12_6">6&#160;</span>Judas quilic inon pampa yihual yec laxtequini. Amo quilic pampa quinmicniliaya yehuanten hual amo quipialoaya nindeno. Cataya pampa yihual mojmosta quihuicani in xotopa capa quipixtiahuiloaya inmintomin yehuanten. Huan yihual sejpa huan oc sejpa caniliaya tomin pin xotopa hual yehuanten quilalilije laijtic. 
<span class="verse" id="JN12_7">7&#160;</span>Cuaquín Jesús quilic: </div>
<div class='p'>—Amo xicmaca tequil. Cataya pampa quinequiaya cajcoqui pa nejxahuilis pin tonalijmes capa ayamo nechlalpachuje. 
<span class="verse" id="JN12_8">8&#160;</span>Mojmosta anquinpías ca amhuanten yehuanten hual amo quipialo. Ma yoje, nehual amo annechpías ca amhuanten míac tonalijmes. </div>
<div class='s'>Quitemulo quinami huil quimictisi Lázaro </div>
<div class='p'>
<span class="verse" id="JN12_9">9&#160;</span>Axan, míac lacames judíos amo huejué quimatije Jesús cataya nepa Betania. Pampín hualaje, huan amo jan pa huil quitasi Jesús san. Noje quinequiloaya quitalo Lázaro hual Jesús quiyuliltic oc sejpa. 
<span class="verse" id="JN12_10-11">10-11&#160;</span>Pampín, in tiopistas huejué molaquetzililoaya quinami quimictilosquiaya Lázaro noje. Axan míac judíos mocahuaje pa quinneltocasi quinami quinequiloaya in huejueyenten judíos. Axan quineltocaloaya Jesús pampa yihual quiyuliltic Lázaro. </div>
<div class='s'>Jesús calaquía Jerusalén </div>
<div class='p'>
<span class="verse" id="JN12_12">12&#160;</span>Mostatica monechicuje míac ca yehuanten hual quipialoaya sequin tonalijmes ajsije pa Jerusalén pa in fiesta (ilhuil). Quimatije quinami Jesús ajsitihualaya noje pa Jerusalén. 
<span class="verse" id="JN12_13">13&#160;</span>Pampín quinmanaje isacayo in palmas huan quisaje pa quinamiquisi, huan tzajtziloaya, quijtutataloaya: </div>
<div class='p'>—¡Hosana! (In lajtol quinequi quijtúa: “¡Xitejchihuili cuali axcan!”) ¡Ma lajtucan cuali moxtin inahuac yihual hual huala ca in Tata ilahueliltilisli! ¡Yihual ihué Israel! </div>
<div class='p'>
<span class="verse" id="JN12_14">14&#160;</span>Quitac Jesús se burro yancuic, molalic ipan, jan quinami Dios ilajtol quijtuc pa yina inahuac yihual, yoje unca lajcuiluli: </div>
<div class='q'>
<span class="verse" id="JN12_15">15&#160;</span>Amo ximomajtican amhuanten hual anchanti pa Sión. Xiquitacan, huala anmohué capa amhuanten, molalijtica pani ixolol se burra. </div>
<div class='p'>
<span class="verse" id="JN12_16">16&#160;</span>Amo quimatije imonextilinijmes len quinequije quijtuje mochi innojen pa in tonali hual panujtataloaya. Ma yoje, in tonali hual Jesús yuliaya oc sejpa, cuaquinon quimatije. Quijnamiquiloaya quinami cataya lajcuiluli pa Dios ilajtol pampa lacames yahuiloaya quichihuililo innojen lachihualisli. Huan imonextilinijmes quinmitaje yehuanten capa quichihuilije mochi innojen. </div>
<div class='p'>
<span class="verse" id="JN12_17">17&#160;</span>Huan nepa noje cataloaya in míac hual cataloaya ca Jesús in tonali hual yihual quinotzac Lázaro pa quisasquiaya pa quiahuac capa quilalije imijquil, in tonali hual yihual quiyuliltic oc sejpa. Axcan yehuanten quinlaquetzilijtinemiloaya neli inahuac míac oc sequin innojen lachihualisli hual quitaje panuje. 
<span class="verse" id="JN12_18">18&#160;</span>Pampa inon uyaje pa quinamiquisi Jesús in míac oc sequin, pampa quimatije inon hual Jesús quichihuilic Lázaro. Yoje quimahuisujtiahuiloaya ca lamajtilisli. 
<span class="verse" id="JN12_19">19&#160;</span>Pampín, moililoaya in fariseos, quijtuloaya: </div>
<div class='p'>—Xiquitacan. Yajmo huil ticchihualo nindeno. Quitocaticate moxtin in lacalera pin lali. </div>
<div class='s'>Sequin lacames griegos quitemulo Jesús </div>
<div class='p'>
<span class="verse" id="JN12_20">20&#160;</span>Huan cataloaya sequin lacames griegos ca yehuanten hual panquisaje pa Jerusalén pa quimolancuacuetzilisi Dios nepa pin fiesta (ilhuil). 
<span class="verse" id="JN12_21">21&#160;</span>Hualaje in griegos capa Felipe, yihual cataya se hual chantiaya pin caltilan Betsaida pin lalticpan Galilea. Quilajlanije quilije: </div>
<div class='p'>—Tata, ticnequilo tiquitalo Jesús. </div>
<div class='p'>
<span class="verse" id="JN12_22">22&#160;</span>Uyac Felipe, quilic Andrés, huan Andrés uyac ca Felipe huan yehuanten quilije Jesús. 
<span class="verse" id="JN12_23">23&#160;</span>Jesús quinnanquilic, quinmilic: </div>
<div class='p'>—Axan ajsic in tonali hual nel nicanas lahueyilisli hual nejchihuilis niman hué nehual ilacal in cielo. 
<span class="verse" id="JN12_24">24&#160;</span>Neli, neli annimitzilía inon: Se latocli mocahua jan se san sinda amo huetzis pin lali huan polehuis. Huan sinda quema polehuis, cuaquín ixuas huan quilalis míac. 
<span class="verse" id="JN12_25">25&#160;</span>Aqui hual quinequi yultía pa yoje canas mochi hual huil cana pa yulis pan lalticpan quinami yihual quinequi, yoje yihual polehuis amo quipixtica in yulilisli hual amo quiman lamis. Huan aqui hual motzacua pa camo yulis yoje, cuaquín yihual quimajcoquilis iyulilisli huan amo quiman quipolus. 
<span class="verse" id="JN12_26">26&#160;</span>Sinda se lacal, aqui yes, quinequi nechtequipanuilía, ma nechtoca. Huan capa niunca, nepa noje cayas yihual hual nechtequipanuilía. Sinda se lacal aqui yes nechtequipanuilía, cuaquín Dios noTajtzin quichihuilía hué in se. </div>
<div class='s'>Jesús quinlamachiltía quinami yalo quimictilo </div>
<div class='p'>
<span class="verse" id="JN12_27">27&#160;</span>’Axan nimoita nietiaxtica laijtic noyolo, huan nehual, ¿len nía niquijtúa inahuac inon? ¿Niclajlanis Dios noTajtzin pa yihual nechquixtis pa camo nipanus in miquilisli hual yahui nechpanúa? No, inon amo niclajlanis, pampa nihualac pan lalticpan pa yoje nechpanus, pampín nechajsitihuala in tonali. 
<span class="verse" id="JN12_28">28&#160;</span>Tata, xicchía niman hué motoca tehual. Ximochía niman hué inminlaixpan moxtin, pa quilasojlasi niman míac motoca. </div>
<div class='p'>Mocactihualac se lajtol pin cielo, quilic: </div>
<div class='p'>—Nimochíac niman hué, huan oc sejpa nimochías niman hué pa moxtin quilasojlasi notoca. </div>
<div class='p'>
<span class="verse" id="JN12_29">29&#160;</span>Quijtuje pampa comunic in míac ca yehuanten hual nepa moquetzaloaya huan quicaquije. Oc sequin quijtuje: </div>
<div class='p'>—Lajtuc ca yihual se ilanahuatini in cielo. </div>
<div class='p'>
<span class="verse" id="JN12_30">30&#160;</span>Jesús quinnanquilic: </div>
<div class='p'>—Amo mocactihualac in lajtol pa nehual nijcaquis. Mocactihualac pa amhuanten anquicaquis. 
<span class="verse" id="JN12_31">31&#160;</span>Axan Dios yahui quinmaca ojli yehuanten pin lalticpan, axan Satanás yahui caya laquixtili capa quipía ilahueliltilisli. 
<span class="verse" id="JN12_32">32&#160;</span>Huan nehual niyes lachihuali hué pa in tonali hual nechajcoquisi. Yoje niquinchihuilis pa moxtin hualasi ca nehual, yehuanten pa mochi lali niquinlaneltocaltis pa nechtocasi. </div>
<div class='p'>
<span class="verse" id="JN12_33">33&#160;</span>Inon Jesús quilic, pa yoje quimatisi quinami yahuiaya miqui. 
<span class="verse" id="JN12_34">34&#160;</span>Pampín, innojen míac lacames quinanquilije: </div>
<div class='p'>—Quinami techmomaxtililo len quijtúa ilajtol Dios hual quilic Moisés, tijcaquilo quinami quijtúa pampa in Cristo mocahua yultica huan amo quiman miquis. ¿Quinami huil titechilía monequi pa yes laꞌajcoquili pa quimictisi yihual hual cataya inahuac Dios, hual Dios quitilanic pin lalticpan? ¿Aqui unca in ilacal in cielo? </div>
<div class='p'>
<span class="verse" id="JN12_35">35&#160;</span>Jesús quinmilic: </div>
<div class='p'>—Jan nadita san nicayas ca amhuanten, nehual hual niquinami lahuilisli pa annimitzlahuis pan Dios iojli. Xiyén quinami yehuanten hual quimatilo nejnemilo pan se ojli mopalejticate ca in lahuilisli. Xicchihuacan inon pa yoje amo anmitzajsis in laticumactilisli. Pampa yihual hual nejnemía capa laticumac amo quimati ca capic yahui. 
<span class="verse" id="JN12_36">36&#160;</span>Axan anquipía Dios ilahuilisli, inon hual annimitzilía. Xicneltocacan, pa yoje anmochías Dios ixolomes anquipixtica Dios ilahuilisli laijtic amhuanten anmoyolo. </div>
<div class='p'>Quinmilic Jesús innojen lajtomes, huan cuaquinon moxiluc inminlaixpan yehuanten, quinmolatilic. </div>
<div class='s'>In unca leca in judíos amo quineltocaje Jesús </div>
<div class='p'>
<span class="verse" id="JN12_37">37&#160;</span>Huan mas que yihual quinchíac inminlaixpan míac lachihualisli hual lanextiloaya quinami yihual neli quipiaya in hual iyaxca Dios, ma yoje amo quineltocaloaya. 
<span class="verse" id="JN12_38">38&#160;</span>Amo quineltocaloaya pa yoje panus quinami quijtuc inminahuac yehuanten Dios ilajtuni itocac Isaías. Yoje unca lajcuiluli quinami yihual quijtuc: </div>
<div class='q'>Tata, amaqui quineltocac len ticlamachiltijque. </div>
<div class='q'>Huan amo unca amaqui hual cataya lanextili quinami unca hué Dios ilahueliltilisli. </div>
<div class='p'>
<span class="verse" id="JN12_39">39&#160;</span>Pampa inon amo huil quineltocaloaya, pampa ca oc se lajtol pa iamal Isaías quijtuc: </div>
<div class='q'>
<span class="verse" id="JN12_40">40&#160;</span>Unca quinami Dios quinpachacaruc inmixtololojmes huan quinchihuilic pa camo huil quimatisi len Dios quinequi. </div>
<div class='q'>Dios quinchihuilic yoje pa yoje yes quinami amo quitasi ca inmixtololojmes, </div>
<div class='q'>quinchihuilic pa yoje amo quimatisi pa inminyolo, </div>
<div class='q'>quinchihuilic pa yoje amo quimatisi len quinequi quijtúa pa inminyolo, </div>
<div class='q'>quinchihuilic pa yoje amo mopalasi quinami amo quineltocaloaya, </div>
<div class='q'>pampa sinda mopalaloaya, cuaquinon niquinquixtiaya, quilía in Tata, pa inminpolehuilisli. </div>
<div class='p'>
<span class="verse" id="JN12_41">41&#160;</span>Innojen lajtomes quijtuc Isaías pampa yihual quitac Cristo ca mochi ilaixpelalisli chicahuac, huan pampa inon Isaías quijtuc quinami quitac Cristo. 
<span class="verse" id="JN12_42">42&#160;</span>Huan quema, míac ca in huejueyenten judios quineltocaje Cristo. Ma yoje, momajtije inminlaixpan in fariseos, huan pampín amo quililoaya pampa quema, quineltocaje. Sinda quililoaya yoje, cuaquín in fariseos quinquixtiloaya mochi hual inminyaxca pa quichihualosquiaya pin tiopan hué. Yoje yajmo huil calaquiloaya pa se tiopan, huan yoje in míac judíos molaliloaya inminpan. 
<span class="verse" id="JN12_43">43&#160;</span>Amo quinequiloaya cayalo laquixtili pa camo huil calaquilosquiaya in tiopan hué, pampa quixtocaloaya míac pa lacames lajtulosquiaya cuali inminahuac yehuanten. Pa yehuanten, amo monotzaya pa Dios lajtusquiaya cuali inminahuac. </div>
<div class='s'>Jesús ilajtomes quinmotexpahuililo in lacames pa yoje yesi latojtocali ilaixpan Dios </div>
<div class='p'>
<span class="verse" id="JN12_44">44&#160;</span>Latzajtzilic Jesús, quilic: </div>
<div class='p'>—Aqui hual nechneltoca amo nechneltoca nehual. Quema, quineltoca yihual hual nechtilanic. 
<span class="verse" id="JN12_45">45&#160;</span>Huan aqui hual nechita, yihual quiztica aqui hual nechtilanic. 
<span class="verse" id="JN12_46">46&#160;</span>Nihualaya quinami se lahuilisli pin lalticpan, pa yoje aqui yes nechneltoca amo yulis quinami se hual nejnemía capa laticumac. 
<span class="verse" id="JN12_47">47&#160;</span>Huan sinda aqui lacal yes quicaquía len niquijtúa, huan amo quineltoca, cuaquín nel amo nicmacas iojli. Amo nihualaya pa niquinmacas ojli yehuanten pin lalticpan. Nihualaya pa niquinquixtis pa inminpolehuilisli. 
<span class="verse" id="JN12_48">48&#160;</span>Aqui hual nejxicúa huan amo quineltoca in hual niquijtúa, yihual quipía in hual quimotexpahuilis. Yes in lajtol hual niquijtuc. Pan ipampa in, yihual yes latojtocali pa camo cayas ilaixpan Dios. Polehuis pan tonali quiman lamis in lalticpan hual axan unca, huan amo quiman mocuepas. 
<span class="verse" id="JN12_49">49&#160;</span>Yoje yes latojtocali pa camo cayas iyampa Dios pampa amo niquijtuc nindeno hual nehual nohuían niquijtuc pa noyolo. Cataya Dios noTajtzin hual nechtilanic, yihual nechmacac lajtol. Ca in niquijtúa huan ca in annimitzilía. 
<span class="verse" id="JN12_50">50&#160;</span>Huan nicmati ilajtol unca pa nel annimitzlamachiltis huan pa annimitznextilis quinami huil anquipía iyulilisli hual amo quiman lamis. Huan innojen lajtomes hual niquijtúa cate innojen jan quinami Dios in Tata nechilic, huan jan yoje niquinmilía.  </div>
<div class='psalmlabel' id='JN13_0'> 13</div>
<div class='s'>Jesús quinmaltilía inmicxihuajmes imonextilinijmes </div>
<div class='p'>
<span class="verse" id="JN13_1">1&#160;</span>Ayamo ajsiaya itonali in fiesta (ilhuil) pascua huan Jesús quimatiaya pampa cataya in tonali capa yes lamictili. Quimatic pampa yahuiaya quisa pa in lalticpan pa mocuepas capa Dios iTajtzin. Amo mocahuaya pa quinnequis yehuanten hual iyaxca huan quinnequiaya ca mochi iyolo. Yoje, quiman calaquic in tonali, mochijchihualoaya pa lacualosquiaya. </div>
<div class='p'>
<span class="verse" id="JN13_2-4">2-4&#160;</span>Satanás calaquic pa iyolo Judas Iscariote, ixolol Simón. Yoje yihual yahuiaya quitemaca Jesús ca yehuanten hual yahuiloaya quitilanilo pa quimictilosquiaya. Jesús quimatiaya quinami Dios iTajtzin quimacac yihual Jesús lahueliltilisli pa mochi. Quimatic quinami yihual cayac capa Dios huan umpa hualac pan lalticpan. Huan axan yahuiaya mocuepa capa Dios. Yoje, quiman lamije quicuaje ilacualisli in pascua, moquetzac Jesús, moquixtilic inahuas huan canac se tzotzomajli calica mohuactía se, huan ca inon mocuejtic. 
<span class="verse" id="JN13_5">5&#160;</span>Cuaquinon quitoyahuac al pa se xicali hué huan pehuac quinpaquilic icxihuajmes imonextilinijmes huan quinhuactic ca in tzotzomajli calica mocuejtic. 
<span class="verse" id="JN13_6">6&#160;</span>Ajsic capa Simón Pedro, hual quilic: </div>
<div class='p'>—Tata, ¿tía tichpaquilía nehual nocxihuajmes? </div>
<div class='p'>
<span class="verse" id="JN13_7">7&#160;</span>Jesús quinanquilic: </div>
<div class='p'>—Ayamo ticmati leca nehual nimijchihuilijtica inon. Ma yoje, ca jan nadita ticmatis. </div>
<div class='p'>
<span class="verse" id="JN13_8">8&#160;</span>Pedro quilic: </div>
<div class='p'>—Amo quiman tichpaquilis nocxihuajmes. </div>
<div class='p'>Jesús quinanquilic: </div>
<div class='p'>—Sinda amo nimitzpaquilis, cuaquín amo huil tiyes nomonextilini. </div>
<div class='p'>
<span class="verse" id="JN13_9">9&#160;</span>Simón Pedro quilic: </div>
<div class='p'>—Tata, amo jan nocxihuajmes san. Noje xichpaquili nomajmajuan huan notzontecon. </div>
<div class='p'>
<span class="verse" id="JN13_10">10&#160;</span>Jesús quilic: </div>
<div class='p'>—Aqui hual unca laꞌaltili amo monequi pa maltis pa mochi icuerpo, jan pa icxihuajmes san, pampa axan yihual unca mochi chipahuac. Amhuanten anunca chipahuac, ma yoje amo anmoxtin. </div>
<div class='p'>
<span class="verse" id="JN13_11">11&#160;</span>Jesús quimatic aqui yahuiaya quitemaca ca yehuanten hual yahuiloaya quimictilo. Pampín quinmilic: “Amo anunca chipahuac anmoxtin.” </div>
<div class='p'>
<span class="verse" id="JN13_12">12&#160;</span>Quimpaquilic inmicxihuajmes huan umpa molaquentic ca inahuas. Cuaquín molalic huan quinmilic: </div>
<div class='p'>—¿Anquimati in hual nilamic annimijchihuilic? 
<span class="verse" id="JN13_13">13&#160;</span>Annechtocayaltía Lamaxtini huan Tata. Huan yoje annechtocayaltía cuali, pampa nehual, quema, nilamaxtini huan niTata. 
<span class="verse" id="JN13_14">14&#160;</span>Huan mas que nehual niunca Tata huan Lamaxtini, ma yoje annimitzpaquilic anmocxihuajmes. Pampín, sinda annimijchihuilic yoje, monequi pa amhuanten anquinpaquilis anmocxihuajmes se huan oc se. Nicnequi niquijtúa, monequi pa amhuanten anmotequipanuilis quinami tequipanujquimes moxtin oc sequin ca amhuanten. 
<span class="verse" id="JN13_15">15&#160;</span>Unca pampa axan annimitznextilic ca in lachihualisli quinami monequi pa anquichías yoje jan quinami nel annimijchihuilic. 
<span class="verse" id="JN13_16">16&#160;</span>Neli, neli annimitzilía inon: Se tequipanujquil amo unca hué quinami iteco unca hué. Huan aqui hual unca latilanili amo unca hué quinami unca hué aqui quitilanic. 
<span class="verse" id="JN13_17">17&#160;</span>Anquimati inon. Sinda anyulis quinami quijtulo in lajtomes, yoje anyulis ca paquilisli. </div>
<div class='p'>
<span class="verse" id="JN13_18">18&#160;</span>’Amo nilaqueztica anmonahuac anmoxtin. Nehual nicmati aquinojen niquinlajtultic. Huan unca se hual niclajtultic hual unca ca tehuanten pa yoje panus quinami quijtúa Dios ilajtol lajcuiluli, quijtúa: “Yihual hual huan nehual tilacuaje, unca quinami nechlaxilic mas que tiyeje quinami icnían.” 
<span class="verse" id="JN13_19">19&#160;</span>Ca nican mosta annimitzilijtica in hual yahui panúa mas que ayamo panuc, pa yoje pa in tonali quiman panus, cuaquín anquineltocas nehual in se hual Dios quitilanic. 
<span class="verse" id="JN13_20">20&#160;</span>Neli, neli annimitzilía, aqui hual quimosehuilía aqui yes nictilanis, unca quinami yihual nechnamiqui cuali nehual. Huan aqui hual nechnamiqui cuali, neli unca quinami quinamictica cuali yihual hual nechtilanic. </div>
<div class='s'>Jesús quinmachiltía pampa Judas yahui quitemaca ca yehuanten hual quimictisi </div>
<div class='r'>(Mt. 26:20‑25; Mr. 14:17‑21; Lc. 22:21‑23) </div>
<div class='p'>
<span class="verse" id="JN13_21">21&#160;</span>Lamic lajtuc Jesús yoje, quitzintecuac pa iyolo huan lajtuc pa huil quicaquisi cuali, quinmilijtica: </div>
<div class='p'>—Neli, neli annimitzilía, se ca amhuanten yahui nechtemaca ca yehuanten hual yalo nechmictilo. </div>
<div class='p'>
<span class="verse" id="JN13_22">22&#160;</span>Moitaloaya imonextilinijmes se ca oc se, quimahuilijtataloaya de aqui quilaquetziliaya. 
<span class="verse" id="JN13_23">23&#160;</span>Cataya inahuac Jesús se imonextilini huilantataya pa Jesús ilaixpan ihuajcol. (Pa yina yoje lacuanijme huilantataloaya yehuanten inahuac inon capa lacuanijme.) Huan Jesús quinequiaya in monextilini. 
<span class="verse" id="JN13_24">24&#160;</span>Cuaquín Simón Pedro quilamachiltic ca ima in monextilini pa quilajlanisquiaya Jesús aqui yahuiaya quitemaca. 
<span class="verse" id="JN13_25">25&#160;</span>Huan huilantiquisac in monextilini pani Jesús ilaixpan huan quilic: </div>
<div class='p'>—Tata, ¿aqui yihual hual yahui mitztemaca? </div>
<div class='p'>
<span class="verse" id="JN13_26">26&#160;</span>Jesús quinanquilic: </div>
<div class='p'>—Yihual unca hual nía nicpulactilía in pan huan nía nicmaca. </div>
<div class='p'>Quipulactic ilajco in pan pin tapalquita, quimacac Judas ixolol Simón Iscariote. 
<span class="verse" id="JN13_27">27&#160;</span>Canac Judas in pan, cuaquinon Satanás calaquic pa iyolo, quiquitzquic. Cuaquín Jesús quilic Judas: </div>
<div class='p'>—Xicchía jan ajnaxcan in hual tía ticchía. </div>
<div class='p'>
<span class="verse" id="JN13_28">28&#160;</span>Ca yehuanten hual cataloaya nepa lacuajtataloaya, amo cataya se hual quimatiaya leca Jesús quilic inon. 
<span class="verse" id="JN13_29">29&#160;</span>Sequin quijtuje cataya pampa quipiaya Judas in tomin, huan pampín Jesús quilijtataya pa quincuhuas innojen hual yahuiloaya quinequilo pa in fiesta (ilhuil). O quijtuje pampa quilijtataya pa quimacas len yehuanten hual amo quipialoaya nindeno. 
<span class="verse" id="JN13_30">30&#160;</span>Yoje, canac Judas ilajco in pan, uyajtiquisac. Cataya layúa. </div>
<div class='s'>In lajtol yancuic hual monequi pa quineltocasi </div>
<div class='p'>
<span class="verse" id="JN13_31">31&#160;</span>Quiman quisac Judas, Jesús quinmilic: </div>
<div class='p'>—Axan, nehual ilacal in cielo niyes lachihuali niman hué. Huan Dios yes lachihuali hué pan nopampa. 
<span class="verse" id="JN13_32">32&#160;</span>Huan pampa Dios yes lachihuali niman hué pan nopampa, noje yihual nejchías nel niman hué pan ipampa yihual. Nicayas jan quinami yihual Dios. 
<span class="verse" id="JN13_33">33&#160;</span>Nitos, jan nadita nicayas ca amhuanten. Annechtemus, huan ma yoje, quinami niquinmilic in huejueyenten judíos, yoje axan annimitzilijtica, ca capic nías, amo huil anyas amhuanten. 
<span class="verse" id="JN13_34">34&#160;</span>Annimitzilijtica se lajtol yancuic, unca inon: Ximolasojlacan se huan oc se. Jan quinami nehual annimitzlasojlac, noje amhuanten ximolasojlacan. 
<span class="verse" id="JN13_35">35&#160;</span>Pan ipampa inon, moxtin quimatisi amhuanten anunca nomonextilinijmes, sinda anmolasojlas se huan oc se. </div>
<div class='s'>Jesús quilía Pedro pampa yahui quijtúa pampa amo quiximati </div>
<div class='r'>(Mt. 26:31‑35; Mr. 14:27‑31; Lc. 22:31‑34) </div>
<div class='p'>
<span class="verse" id="JN13_36">36&#160;</span>Simón Pedro quilic: </div>
<div class='p'>—Tata, ¿ca capic tía? </div>
<div class='p'>Jesús quinanquilic: </div>
<div class='p'>—Amo huil tichtoca axan ca capic nía. Ma yoje, tichtocas innojen tonalijmes hual ajsitihualalo. </div>
<div class='p'>
<span class="verse" id="JN13_37">37&#160;</span>Pedro quilic: </div>
<div class='p'>—Tata, ¿leca amo huil nimitztoca axan in layúa? Nimiquisquiaya ca tehual. </div>
<div class='p'>
<span class="verse" id="JN13_38">38&#160;</span>Quinanquilic Jesús: </div>
<div class='p'>—¿Timiquisquiaya ca nehual? Neli, neli annimitzilía, tehual axan in layúa tía tiquilía ca ye lajtulisli pampa amo tichiximati, huan inon tía tiquilía quiman ayamo xahuanis in gallo.  </div>
<div class='psalmlabel' id='JN14_0'> 14</div>
<div class='s'>Jesús yihual in ojli hual techhuicas ca toTajtzin Dios </div>
<div class='p'>
<span class="verse" id="JN14_1">1&#160;</span>’Ma camo anmitzcocu anmoyolo. Anquineltoca Dios, xichneltocacan nehual noje. 
<span class="verse" id="JN14_2">2&#160;</span>Pin cielo capa chanti noTajtzin cate míac calimes capa chantisi yehuanten hual nechlasojlalo. Sinda amo cataya yoje pin cielo, cuaquín amo annimitziliaya quinami nía ca ompic pa annimijchijchihuilis capa ancayas. 
<span class="verse" id="JN14_3">3&#160;</span>Huan sinda nías pa annimijchijchihuilis capa ancayas, cuaquín nihualas oc sejpa pa annimitzanas, pa yoje ancayas amhuanten capa nehual niunca. 
<span class="verse" id="JN14_4">4&#160;</span>Huan anquimati ca capic nía huan in ojli anquimati. </div>
<div class='p'>
<span class="verse" id="JN14_5">5&#160;</span>Tomás quilic: </div>
<div class='p'>—Tata, amo ticmatilo ca capic tía. ¿Quinami ticmatisi in ojli? </div>
<div class='p'>
<span class="verse" id="JN14_6">6&#160;</span>Quinanquilic Jesús: </div>
<div class='p'>—Nehual in ojli hual lahuica capa Dios, amo unca oc se. Nehual niaqui hual niquijtúa mochi hual unca melahuac inahuac Dios. Huan nehual niunca in yulilisli, nicnequi niquijtúa nehual nicmaca moxtin Dios iyulilisli. Amaqui huil ajsis capa Dios sinda amo ajsis pan nopampa nel. 
<span class="verse" id="JN14_7">7&#160;</span>Sinda annechiximatiaya nehual, noje anquiximatiaya Dios noTajtzin. Quiman anpehuac annechtocac pa axan, annechiximatijtica. Yoje anquiximatis Dios noTajtzin noje. Ca nican mosta anquiximati huan yihual anquitac. </div>
<div class='p'>
<span class="verse" id="JN14_8">8&#160;</span>Felipe quilic: </div>
<div class='p'>—Tata, xitechnextili Dios toTajtzin, ja in san ticnequilo. </div>
<div class='p'>
<span class="verse" id="JN14_9">9&#160;</span>Jesús quilic: </div>
<div class='p'>—Míac tonalijmes niunca ca amhuanten huan ma yoje ¿ayamo tichiximati, Felipe? Aqui hual nechitac nel, yihual noje quitac Dios noTajtzin. ¿Quinami tichilía pa annimitznextilis Dios noTajtzin? 
<span class="verse" id="JN14_10">10&#160;</span>¿Amo ticlalijtica molaneltocalisli ca in lajtol hual mitznextilía quinami nehual niunca ca Dios noTajtzin huan Dios noTajtzin unca laijtic nehual? Innojen lajtomes hual annimitzilijtica amo niquijtutica ca nolaijnamiquilis nehual nohuían. Unca Dios noTajtzin hual unca laijtic nehual, huan yihual tequipanujtica pan nopampa. 
<span class="verse" id="JN14_11">11&#160;</span>Xichneltocacan quiman annimitzilía quinami nehual niunca ca Dios noTajtzin huan Dios noTajtzin unca laijtic nehual. O, sinda amo anquineltoca inon, xichneltocacan pan ipampa innojen hual niquinchíac hual quinextiliaya quinami nehual nicpía Dios ilahueliltilisli. 
<span class="verse" id="JN14_12">12&#160;</span>Neli, neli annimitzilía inon: Aqui hual nechneltoca, yihual quinchías noje innojen huejué hual nehual niquinchía. Quema, huan quinchías lachihualisli hual cayasi niman huejué hual innojen hual niquinchíac amo yeje yoje huejué. Huil quinchías pampa nehual nías capa unca Dios noTajtzin. 
<span class="verse" id="JN14_13">13&#160;</span>Huan len yes pan ipampa notoca ilahueliltilisli anquilajlanis hual nel niquita cuali, cuaquinon annimijchihuilis, pa yoje pan nopampa nel lacames quitasi Dios noTajtzin niman hué. 
<span class="verse" id="JN14_14">14&#160;</span>Quema, sinda anquilajlanis len yes pan ipampa notoca ilahueliltilisli, cuaquín annimijchihuilis inon. </div>
<div class='s'>Jesús quijtúa neli pampa yahui techtilanilía in Espíritu Santo </div>
<div class='p'>
<span class="verse" id="JN14_15">15&#160;</span>’Sinda annechlasojla, anquinchías quinami quijtulo nolajtomes. 
<span class="verse" id="JN14_16">16&#160;</span>Huan niclajlanis Dios noTajtzin huan yihual anmitztilanilis oc se, pa yihual amo quiman anmitzcajcahuas amhuanten. Anmijchicahualtis huan anmitzlaicanas, yihual yes anmolapalehuini. 
<span class="verse" id="JN14_17">17&#160;</span>Yihual in Espíritu Santo. Mochi hual yihual quijtúa unca melahuac. Yehuanten pin lalticpan quixtocalo yulilo quinami Satanás quinnextilía. Yoje amo huil canalo in Espíritu Santo, pampa amo quitalo huan amo huil quiximatilo. Ma yoje, amhuanten anquiximatis, pampa yihual mocahuas chantitica ca amhuanten huan cayas laijtic amhuanten anmoyolo. 
<span class="verse" id="JN14_18">18&#160;</span>No, amo nía annimitzcajcahua quinami xolomes hual amo quipialo inmintajtzitzían. Nimocuepas nihualas ca amhuanten. 
<span class="verse" id="JN14_19">19&#160;</span>Jan nadita san huan yehuanten pin lalticpan yajmo nechitasi. Ma yoje, amhuanten annechitas pampa niyulis. Huan pampa niyuli, amhuanten noje anyulis. 
<span class="verse" id="JN14_20">20&#160;</span>Pa in tonali quiman niyulis oc sejpa, anquimatis quinami nehual niunca ca laijtic Dios noTajtzin huan amhuanten anunca ca laijtic nehual huan nehual niunca ca laijtic amhuanten. 
<span class="verse" id="JN14_21">21&#160;</span>Aqui hual quimati nolajtomes huan yas yultica quinami quijtulo, yoje yihual unca se hual yas nechlasojlatica. Huan aqui hual nechlasojla, yoje noTajtzin quilasojlas, huan nehual niclasojlas huan nicmonextilis yihual. </div>
<div class='p'>
<span class="verse" id="JN14_22">22&#160;</span>Cataya oc se imonextilini itocaya Judas, yihual amo Judas Iscariote, quilic: </div>
<div class='p'>—Tata, ¿quinami panúa pa tehual titechmonextilis tehuanten huan amo tía tiquinmonextilía yehuanten oc sequin pin lalticpan? </div>
<div class='p'>
<span class="verse" id="JN14_23">23&#160;</span>Jesús quinanquilic: </div>
<div class='p'>—Sinda se lacal nechlasojla, yihual yulis ca se lajtulisli ca nehual nolajtol hual niquijtúa. Huan Dios noTajtzin quilasojlas yihual huan tehuanten tihualasi capa yihual huan tichantisi laijtic iyolo. 
<span class="verse" id="JN14_24">24&#160;</span>Aqui hual amo nechlasojla amo yuli ca se lajtulisli ca nel nolajtol hual niquijtúa. Huan in lajtol hual anquicaquic quiman nehual annimitzilic amo unca nehual nolajtol. Unca ilajtol Dios noTajtzin hual nechtilanic ca niquic. 
<span class="verse" id="JN14_25">25&#160;</span>Innojen lajtomes annimitzilic pin tonalijmes quiman nicataya niyultataya ca amhuanten. 
<span class="verse" id="JN14_26">26&#160;</span>Ma yoje, hualas in Lalacahualtini hual anmijchicahualtis huan anmitzlaicanas, yihual in Espíritu Santo. Huan Dios noTajtzin quitilanis pan ipampa ilahueliltilisli notoca nehual. Yihual in Espíritu Santo anmitzmaxtis mochi, huan anmitzlaijnamiquiltis mochi hual annimitzilic. 
<span class="verse" id="JN14_27">27&#160;</span>Annimitzcahua anquinpixtica mosehuilisli huan laneltocalisli, huan inon amo cayas quinami in mosehuilisli huan laneltocalisli hual anquinpías sinda anyuliaya quinami quijtulo yehuanten pin lalticpan. Amo huejcahua in mosehuilisli huan laneltocalisli hual iyaxca in lalticpan. Pampín, ma camo anmitzcocu anmoyolo, noje ma camo momajti. 
<span class="verse" id="JN14_28">28&#160;</span>Annechcaquic annimitzilic nía nimohuica huan nimocuepas nihualas ca amhuanten. Sinda annechlasojlaya, anquipiaya paquilisli, pampa nía ca capic Dios noTajtzin, pampa Dios noTajtzin yihual unca niman hué huan nehual amo yoje hué. 
<span class="verse" id="JN14_29">29&#160;</span>Axan annimitzilic quiman ayamo panúa, pa yoje quiman panus, amhuanten anquineltocas. </div>
<div class='p'>
<span class="verse" id="JN14_30">30&#160;</span>Yajmo nilaquetzas míac ca amhuanten, pampa huala Satanás, yihual aqui lahueliltía pa moxtin hual amo Dios ilacames. Ma yoje, amo quipía lahueliltilisli nindeno ca nehual. 
<span class="verse" id="JN14_31">31&#160;</span>Inon nechpanujtica pa yoje quimatisi yehuanten pin lalticpan quinami nehual niclasojla Dios noTajtzin. Huan quinami yihual noTajtzin nechmacac lajtol, jan yoje nicchía. Ximoquetzacan, ma tiquisacan pa quiahuac nican.  </div>
<div class='psalmlabel' id='JN15_0'> 15</div>
<div class='s'>Ipacholi uva huan itzmolinilisli </div>
<div class='p'>
<span class="verse" id="JN15_1">1&#160;</span>’Nehual niquinami icuajmecal uva neli hual Dios quitocac. Huan Dios noTajtzin, yihual quinami iteco icuajmecal uva hual quiztía pa quichijchías. 
<span class="verse" id="JN15_2">2&#160;</span>Mochi hual itzmolinía ca nehual in icuajmecal uva, Dios quicotona sinda amo quilalía laquilyo. Huan mochi hual itzmolinía hual quema quilalía laquilyo, iteco quichipahua, quipujpuhua pa yoje quilalis míac laquilyo. 
<span class="verse" id="JN15_3">3&#160;</span>Axan amhuanten anunca chipahuac pan ipampa in lajtol hual annimitzilic. 
<span class="verse" id="JN15_4">4&#160;</span>Xicayacan anyultica ca nehual annimitzlanextilijtica amhuanten. Huan xichmacahuiltican pa nehual nicayas niyultica laijtic amhuanten. Se itzmolinquil amo huil quilalía laquilyo ihuían sinda amo mocahua ca in icuajmecal uva. Huan jan yoje, amhuanten amo huil anquichía nindeno hual Dios quita cuali sinda amo ancayas anyultica ca nehual annimitzlanextilijtica. </div>
<div class='p'>
<span class="verse" id="JN15_5">5&#160;</span>’Nehual niquinami in icuajmecal uva, huan amhuanten in itzmolinquimes. Aqui hual caya yultica ca nehual niclanextilijtica huan jan yoje nechmacahuiltía pa niyulis laijtic yihual, yoje yihual quichías míac hual Dios quita cuali, yes quinami in icuajmecal uva hual quilalía míac laquilyo. Pampa sinda nehual amo niyultica laijtic amhuanten annimitzlanextilijtica, amhuanten amo huil anquichía nindeno hual Dios quita cuali. 
<span class="verse" id="JN15_6">6&#160;</span>Huan sinda se lacal amo yuli ca nehual niclanextilijtica, yihual yes quinami se itzmolinquil hual huaqui. Quicotonalo huan quilasalo. Quema, quinechiculo huan quilasalo pin tixuxli huan quichichinulo. </div>
<div class='p'>
<span class="verse" id="JN15_7">7&#160;</span>’Sinda anyuli ca nehual annimitzlanextilijtica huan sinda anyultía ca nel nolajtomes, cuaquín xiclajlanican Dios len yes anquinequi, huan yihual anmijchihuilis. 
<span class="verse" id="JN15_8">8&#160;</span>Sinda anquichía míac hual quita cuali Dios noTajtzin, cuaquín ancayas quinami se icuajmecal uva hual laqui míac. Huan yoje yesi lajtuli lajtomes niman hué inahuac Dios noTajtzin. Yoje anyes nomonextilinijmes. 
<span class="verse" id="JN15_9">9&#160;</span>Jan quinami Dios noTajtzin nechlasojlaya, jan yoje annimitzlasojlaya. Xiyulican annechlasojlatica. 
<span class="verse" id="JN15_10">10&#160;</span>Sinda ancayas anyultica ca nehual nolajtomes, yoje anyulis annechlasojlatica. Ancayas jan quinami nehual. Niyuli ca yihual Dios noTajtzin ilajtomes huan niyuli niclasojlatica. </div>
<div class='p'>
<span class="verse" id="JN15_11">11&#160;</span>’Innojen lajtomes annimitzilic pa yoje anquipías in paquilisli hual nel nicpía huan pa yoje anmopaquilisli yes míac huan pa anyulis antentica ca niman míac paquilisli. 
<span class="verse" id="JN15_12">12&#160;</span>Inon nolajtol: Nicnequi pa amhuanten anmolasojlas jan quinami nehual amo nimocahua pa annimitzlasojlas. 
<span class="verse" id="JN15_13">13&#160;</span>Sinda se miqui pa yehuanten hual quinlasojla pa yoje yehuanten mocahuasi yulticate, cuaquín amo unca oc se lasojlalisli hué quinami inon. 
<span class="verse" id="JN15_14">14&#160;</span>Amhuanten anunca yehuanten hual niquinlasojla sinda anyuli anquichijtica quinami quijtulo innojen lajtomes hual annimitzilía. 
<span class="verse" id="JN15_15">15&#160;</span>Yajmo annimitzilía amhuanten anunca notequipanujquimes, pampa amo quimati je tequipanujquil leca quichía iteco len yes quichía. Axcan, annimitzilía amhuanten anunca hual annimitzlasojla pampa annimitzlamachiltic mochi hual nijcaquic nechilic Dios noTajtzin. 
<span class="verse" id="JN15_16">16&#160;</span>Amhuanten amo anquilalic pa anmochías nomonextilinijmes. Cataya pampa nehual annimitzlajtultic amhuanten. Huan annimitzlajtultic pa anyulis anquinmantica lacames pa nechneltocasi huan pa anquitequipanuilis Dios ca mochi hual unca quinami yihual quita cuali. Yoje anyes quinami icuajmecal uva hual quilalía ilaquilyo hual amo lamis huejcahuas, pampa yehuanten hual nechneltocalo yalo yulilo ca nehual. Noje annimitzlajtultic pa yoje Dios noTajtzin anmitzmacas len yes anquilajlanis pan ipampa notoca ilahueliltilisli. 
<span class="verse" id="JN15_17">17&#160;</span>Inon annimitzilijtica pa anquichías, pa yoje anmolasojlas se huan oc se. </div>
<div class='s'>Yehuanten pin lalticpan quincocolilo Jesús huan yehuanten hual quineltocalo </div>
<div class='p'>
<span class="verse" id="JN15_18">18&#160;</span>’Sinda yehuanten pin lalticpan amo quinequilo anmitzitalo, cuaquinon anquimati pampa yehuanten amo quinequiloaya nechitalo nehual nepa capa ayamo pehuaje anmitzcocolije amhuanten. 
<span class="verse" id="JN15_19">19&#160;</span>Sinda ancataya quinami yehuanten pin lalticpan hual amo nechneltocalo, cuaquín yehuanten anmitzitaloaya lajlasojli lacames ca yehuanten, pampa anyesquiaya quinami yehuanten. Ma yoje, amhuanten amo inminyaxca yehuanten pin lalticpan hual amo nechneltocalo. Nehual annimitzlajtultic pa anquincahuas yehuanten. Yoje amo quinequilo anmitzitalo. 
<span class="verse" id="JN15_20">20&#160;</span>Xiquijnamiquican in hual annimitzilic: “Se tequipanujquil san huil ajsis yes hué quinami iteco unca hué. Amo huil quipanahuía yoje in hué hual unca iteco.” Pampín, quinami nejchihuilije nehual anmoteco, yoje anmijchihuilisi. Nechtojtocaje pa nejchihuililosquiaya tetzcuinuc. Noje anmitztojtocasi pa anmijchihuilisi tetzcuinuc. Sinda yuliloaya ca nel nolajtol hual niquijtúa, cuaquín yulisi ca amhuanten anmolajtol hual anquijtúa, pampa anquijtúa jan quinami nehual. 
<span class="verse" id="JN15_21">21&#160;</span>Huan mochi inon anmijchihuilisi pampa annechneltoca, pampa amo quiximatilo Dios hual nechtilanic. </div>
<div class='p'>
<span class="verse" id="JN15_22">22&#160;</span>’Sinda amo nihualaya pa nilajtusquiaya ca yehuanten, yoje amo quipialoaya laijlaculisli. Huan axan amo huil mocahualo amo quipixticate laijlaculisli pampa nihualac huan ma yoje amo nechneltocalo. Inon inminlaijlaculisli. 
<span class="verse" id="JN15_23">23&#160;</span>Aqui hual nechcocolía, yihual noje quicocolía Dios noTajtzin. 
<span class="verse" id="JN15_24">24&#160;</span>Sinda nehual amo niquinchihuaya capa yehuanten innojen hual amo quiman quinchihuaya oc se, cuaquín yehuanten amo quipialoaya laijlaculisli. Axan quinmitaje len niquinchíac, huan yoje quimatije pampa neli nicpía ilahueliltilisli noTajtzin. Yihual quinchía innojen pan nopampa. Ma yoje amo mocahualo pa nechcocolisi nehual huan amo mocahualo pa quicocolisi Dios noTajtzin. 
<span class="verse" id="JN15_25">25&#160;</span>Huan inon panujtica pa yoje panus mochi quinami unca lajcuiluli pa yehuanten inminlajtol hual noje unca Dios ilajtol, quijtúa: “Yehuanten amo mocahuaje pa nechcocolisi, mas que amo cataya nindeno calica huil nechmotexpahuilije.” </div>
<div class='p'>
<span class="verse" id="JN15_26">26&#160;</span>’Ma yoje, amo huejcahuas pa hualas in Lalacahualtini hual anmitzlaicanas huan anmijchicahualtis. Yihual annimitztilanis pa quisas capa unca Dios noTajtzin. Yihual in Espíritu hual jan quijtúa len melahuac san. Yihual quisa capa unca noTajtzin Dios. In tonali hual yihual hualas, yihual lajtus neli nonahuac nehual. 
<span class="verse" id="JN15_27">27&#160;</span>Huan amhuanten anlajtus neli nonahuac nehual pampa ca nehual anunca amhuanten quiman nipehuaya nicchía Dios itequipanulisli huan pa axan.  </div>
<div class='psalmlabel' id='JN16_0'> 16</div>
<div class='p'>
<span class="verse" id="JN16_1">1&#160;</span>’Innojen lajtomes annimitzilic pa yoje amo anmocahuas pa annechneltocas pa in tonalijmes hual anmijchihuilisi amo cuali pampa annechneltoca. 
<span class="verse" id="JN16_2">2&#160;</span>Anmitzquixtisi pin tiopajmes. Quema, huan ajsis in tonali hual aqui yes anmitzmictis quijtus yihual quichijtica len lachihualisli pa Dios. 
<span class="verse" id="JN16_3">3&#160;</span>Huan quinchihuasi innojen pampa amo quiman quiximatic Dios noTajtzin huan amo quiman nechiximatic nehual. 
<span class="verse" id="JN16_4">4&#160;</span>Ma yoje, annimitzilic innojen lajtomes, pa yoje pa in tonalijmes hual ajsisi, huan anmitzpanus inon, cuaquín anquinmijnamiquis quinami annimitzilic. Unca inon hual quichía in Espíritu Santo. </div>
<div class='p'>’Quipía míac tonalijmes quiman nipehuac annimitzilic nolajtomes. Annimitzmaxtitihualac, axan nican ticate, huan ayamo annimitzilic innojen lajtomes hual axan annimitzilijtica. Amo annimitzilic pampa mojmosta nicataya ca amhuanten. 
<span class="verse" id="JN16_5">5&#160;</span>Axan nía ca capic unca yihual hual nechtilanic, huan ma yoje, amo unca se ca amhuanten hual nechlajlanía, quil, ¿ca capic tía? 
<span class="verse" id="JN16_6">6&#160;</span>Huan anmitzcocúa míac anmoyolo pampa annimitzilic innojen lajtomes. 
<span class="verse" id="JN16_7">7&#160;</span>Ma yoje, annimitzilía neli pampa unca cuali pa amhuanten pa nimohuicas. Sinda amo nimohuicas, cuaquinon amo hualas ca amhuanten in Lalacahualtini. Yoje, in tonali hual nimohuicas, nictilanis in Lalacahualtini pa amhuanten. 
<span class="verse" id="JN16_8">8&#160;</span>Huan yihual, in tonali hual hualas, quinnextilis chicahuac yehuanten pin lalticpan quinami yehuanten cate laijlaculi, quinnextilis chicahuac yehuanten inahuac nomelahualisli, huan quinnextilis chicahuac quinami Dios neli yahui quintojtoca ilaixpan yihual yehuanten hual yulilo quichijtica in hual amo cuali. 
<span class="verse" id="JN16_9">9&#160;</span>Quinnextilis yehuanten cate laijlaculi pan ipampa quinami amo nechneltocalo. 
<span class="verse" id="JN16_10">10&#160;</span>Quinnextilis pampa nehual nimelahuac pan ipampa quinami nehual nías ca Dios noTajtzin huan yajmo annechitas, mas que nehual nicayas nicchijtica mochi quinami Dios noTajtzin quixtoca. 
<span class="verse" id="JN16_11">11&#160;</span>Quinnextilis quinami Dios neli yahui quintojtoca ilaixpan yihual yehuanten hual amo yulilo cuali, pan ipampa quinami axan quitojtocac ilaixpan yihual Satanás in lili. Yihual in hué pin lalticpan hual huelitía pan yehuanten hual amo Dios ilacames. </div>
<div class='p'>
<span class="verse" id="JN16_12">12&#160;</span>’Niquinpía míac lajtomes pa annimitzilis hual ayamo huil anquimati len quinequilo quijtulo pampa cate lajtomes ejꞌetic. 
<span class="verse" id="JN16_13">13&#160;</span>Ma yoje, in tonali hual hualas yihual in Espíritu hual quijtúa mochi hual unca melahuac, cuaquín yihual anmitznextilis mochi hual unca melahuac inahuac Dios. Huil quichía inon, pampa amo yahui lajtúa pan ipampa yihual ihuían. Cayas len yes quicaquis Dios quijtus, inon yihual quijtus. Huan anmitzlaquetzilis ca lajtol hual moxtin quimatisi len quinequi quijtúa, anmitzlaquetzilis inminahuac mochi innojen hual yahuilo panulo. 
<span class="verse" id="JN16_14">14&#160;</span>Annejchías niman hué pampa yihual canas len niquijtúa huan anmitznextilis len quinequi quijtúa. 
<span class="verse" id="JN16_15">15&#160;</span>Mochi hual Dios noTajtzin quipía, xicmatican pampa in noyaxca. Yoje, annimitzilic pampa yihual in Espíritu Santo cana in hual niquijtúa huan yihual anmitzilis len quinequi quijtúa. </div>
<div class='s'>Inmicnotilisli mopalas pa mochías paquilisli </div>
<div class='p'>
<span class="verse" id="JN16_16">16&#160;</span>’Jan nadita san huan yajmo annechitas. Huan cuaquín jan nadita san huan oc sejpa annechitas, pampa nías ca capic unca in Tajtzin. </div>
<div class='p'>
<span class="verse" id="JN16_17">17&#160;</span>Sequin ca imonextilinijmes moilije se ca oc se: </div>
<div class='p'>—¿Len quinequi quijtúa inon hual techilijtica? Techilía: “Jan nadita san huan amo annechitas. Huan cuaquín annechitas oc sejpa quiman panus jan nadita san.” Huan noje techilía unca pampa yihual yahui ca capic Dios in Tajtzin. 
<span class="verse" id="JN16_18">18&#160;</span>¿Len inon hual techilía: “Jan nadita san?” Amo ticmatilo len quinequi quijtúa. </div>
<div class='p'>
<span class="verse" id="JN16_19">19&#160;</span>Jesús quimatic laijtic yihual quinami yehuanten quinequiloaya quilajlanilo inahuac inon hual quinmilijtataya, huan quinmilic: </div>
<div class='p'>—¿Anmolajlantica amhuanten inahuac inon hual annimitzilic: “Jan nadita san huan yajmo annechitas huan cuaquín jan nadita san huan annechitas oc sejpa”? 
<span class="verse" id="JN16_20">20&#160;</span>Neli, neli annimitzilía, anchocas huan anlaquetzas inahuac quinami anmitzcocúa anmoyolo. Huan yehuanten hual yulilo pin lalticpan huan amo quineltocalo Dios, jan quinami quinequi Satanás hual huelitía pin lalticpan, yehuanten quipiasi paquilisli. Quema, amhuanten anmitzcocus anmoyolo. Ma yoje, amo anmocahuas yoje. Anmopalas huan anquipías míac paquilisli. 
<span class="verse" id="JN16_21">21&#160;</span>Quiman yes se sihual lalacatiltía, mococúa pampa ajsic in tonali pa lalacatiltis. Ma yoje, quiman lacatic in xól, cuaquín in sihual yajmo quijnamiquía mochi in lacocoltilisli. Axan paqui míac pa iyolo pampa lacatic se xól pin lalticpan. 
<span class="verse" id="JN16_22">22&#160;</span>Huan amhuanten axan anquipía icnotilisli. Ma yoje, annimitzitas oc sejpa huan ancayas anquipixtica míac paquilisli pa anmoyolo. Huan amaqui huil anmitzquixtilía anmopaquilisli. </div>
<div class='p'>
<span class="verse" id="JN16_23">23&#160;</span>’Pan in tonali amo anquipías pa annechlajlanis nindeno inahuac ca capic nía, quinami axan annechlajlanic, pampa pan in tonali anquimatis. Neli, neli annimitzilía, sinda anquilajlanis Dios noTajtzin len yes, yihual anmitzmacas pan ipampa notoca ilahueliltilisli. 
<span class="verse" id="JN16_24">24&#160;</span>Pa mochi tonalijmes hual nicayac ca amhuanten, ayamo anquilajlanic nindeno pan ipampa notoca ilahueliltilisli. Axan xiclajlanican huan anquipías pa yoje ancayas ca niman míac paquilisli. </div>
<div class='s'>Jesucristo quinsulahua yehuanten pin lalticpan </div>
<div class='p'>
<span class="verse" id="JN16_25">25&#160;</span>’Innojen lajtomes annimitzilic ca lajtol hual amo anquimati len quinequi quijtúa. Ajsis in tonali hual yajmo annimitzilis len ca lajtol hual amo anquimati. San annimitzlaquetzilis inahuac Dios noTajtzin ca lajtol hual anquimatis neli len quinequi quijtúa. 
<span class="verse" id="JN16_26">26&#160;</span>In tonali anlajlanis pan ipampa notoca ilahueliltilisli. Huan amo annimitzilijtica pampa nía niclajlanía Dios noTajtzin pa yihual anmitzmacas len anquilajlanis. Amo monequis pa nicchías yoje. 
<span class="verse" id="JN16_27">27&#160;</span>Inon unca pampa yihual Dios noTajtzin anmitzlasojla. Anmitzlasojla pampa amhuanten annechlasojla huan amo anmocahua pa anquineltocas quinami nehual niquisac nepa capa unca Dios noTajtzin. 
<span class="verse" id="JN16_28">28&#160;</span>Niquisac pa in cielo capa ticataloaya huan Dios noTajtzin, huan nihualac pin lalticpan, nican niunca. Axan nijcahua in lalticpan huan nimocuepas ca capic Dios noTajtzin. </div>
<div class='p'>
<span class="verse" id="JN16_29">29&#160;</span>Imonextilinijmes quilije: </div>
<div class='p'>—Xiquita, axan tilaqueztica ca lajtol hual ticmatilo len quinequi quijtúa. Amo tilajtutica ca lajtol hual amo ticmatilo. 
<span class="verse" id="JN16_30">30&#160;</span>Axan ticmatilo tehual ticmati mochi, huan amo monequi pa se mitzlajlanis len, pampa ticmati len yes quinequi mitzlajlanía quiman ayamo mitzlajlanic. Pan ipampa inon, ticneltocalo tehual tiquisac pin cielo nepa capa mitztilanic Dios. </div>
<div class='p'>
<span class="verse" id="JN16_31">31&#160;</span>Jesús quinnanquilic: </div>
<div class='p'>—¿Axan anlaneltoca? 
<span class="verse" id="JN16_32">32&#160;</span>Xiquitacan. Ajsitica, quema, axan ajsic in tonali hual ancayas lasemanali mochi sejse pa ichan, annechcahuas nohuían. Ma yoje amo niunca nohuían, pampa unca ca nehual Dios noTajtzin. 
<span class="verse" id="JN16_33">33&#160;</span>Innojen lajtomes annimitzilic, huan mocahualo ca amhuanten, pa yoje pan nopampa amo anquipías pa anmomajtis. Nican pin lalticpan anpanus mochi hual anmitzcocoltis. Ma yoje xicpiacan míac paquilisli. Nehual niquinsulahuac yehuanten hual iyaxca in lalticpan hual quinequilosquiaya anmitzlamilo. Quema, axan niquinsulahuac yehuanten.  </div>
<div class='psalmlabel' id='JN17_0'> 17</div>
<div class='s'>Jesús quilajlanía Dios pa imonextilinijmes </div>
<div class='p'>
<span class="verse" id="JN17_1">1&#160;</span>Ca innojen lajtomes, Jesús laquisac laquetzac ca imonextilinijmes. Cuaquinon lachíac pa in cielo (ilhuicac) huan quilic: </div>
<div class='p'>—Tata, axan ajsitihualac in hual yahuiaya huala. Xijchía niman hué nehual moxolol, pa yoje nehual moxolol huil nimijchía niman hué. Nicnextic quinami tiunca niman hué pan ipampa quinami niquinmacas moyulilisli hual amo quiman lamis. 
<span class="verse" id="JN17_2">2&#160;</span>Niquinmacas moxtin yehuanten hual tichmacac pa yesi nomonextilinijmes. In nicchías pan ipampa quinami tichmacac lahueliltilisli ca moxtin pin lalticpan. 
<span class="verse" id="JN17_3">3&#160;</span>Huan sinda mitziximatilo tehual in se Dios, amo unca oc se, tehual in Dios melahuac, huan sinda nechiximatilo nehual Jesucristo hual tichtilanic pan lalticpan, cuaquinon yoje quipialo moyulilisli hual amo quiman lamis. </div>
<div class='p'>
<span class="verse" id="JN17_4">4&#160;</span>’Niclamachiltic nican pan lalticpan quinami tehual tiunca niman hué pan ipampa quinami niclamic nicchíac in motequipanulisli hual tichmacac pa nicchías. 
<span class="verse" id="JN17_5">5&#160;</span>Huan axan, Tata, xiclamachilti quinami niunca niman hué quiman nicayas oc sejpa monahuac, pa yoje nicayas lachihuali niman hué, jan quinami nicatani quiman huan tehual ticatanijme huan ayamo pehuac in lalticpan. </div>
<div class='p'>
<span class="verse" id="JN17_6">6&#160;</span>’Niquinnextilic quinami tehual tiunca noTajtzin, inon niquinnextilic yehuanten hual tichmacac pa yesi nomonextilinijmes. Tiquinlajtultic, cataloaya ca yehuanten pin lalticpan. Yehuanten yeje moyaxca tehual, huan tichmacac yehuanten huan yalo yultialo lachijticate quinami tiquijtúa. 
<span class="verse" id="JN17_7">7&#160;</span>Axan quimatilo mochi len yes tichmacac nehual, huan inon moyaxca tehual. 
<span class="verse" id="JN17_8">8&#160;</span>Inon quimatilo, pampa in lajtol hual tichmacac, inon niquinmilic. Huan quineltocaje in hual niquinmilic, huan quimatije neli pampa nehual nihualac niquistataya capa tehual. Huan quineltocaje pampa tehual tichtilanic. </div>
<div class='p'>
<span class="verse" id="JN17_9">9&#160;</span>’Nimitzlajlanía pa tehual tiquinlachilis. Amo nimitzlajlantica in pa yehuanten pin lalticpan axan. San nimitzlajlantica inon pa yehuanten hual tichmacac pa yesi tolacames, pampa yehuanten cate molacames tehual. 
<span class="verse" id="JN17_10">10&#160;</span>Huan mochi hual noyaxca, noje unca moyaxca, huan mochi hual unca moyaxca, noje in noyaxca. Huan yehuanten quinlamachiltije nochicahualisli niman hué huan nolaixpelalisli cualtichin. Huan yalo quinlamachiltitialo, huil moita inon pan ipampa quinami yulilo. </div>
<div class='p'>
<span class="verse" id="JN17_11">11&#160;</span>’Nehual yajmo nicayas pin lalticpan. Yehuanten cate pin lalticpan, huan nía nihuala capa tehual. Tata, ma ye lamachiltili quinami unca niman hué motoca. Xiquinmiztía yehuanten pa cayasi quinami tehual motoca quinnextilía quinami monequi pa yulisi yehuanten hual moyaxca. Huan tehual tichtocayaltic quinami tehual timotoca. Yoje, pampa inon yehuanten yesi se san, jan quinami tehual huan nehual ticate se. 
<span class="verse" id="JN17_12">12&#160;</span>Innojen tonalijmes hual nicataya ca yehuanten, niquintzacuiliaya pa camo mopolulosquiaya. Niquintzacuiliaya pan ipampa motoca ilahueliltilisli, yehuanten hual tichmacac pa yesi nolacames. Niquinlachiliaya pa camo mopolulosquiaya, huan yehuanten amo nicmacahuiltic pa Satanás quinpolehuiltis. Jan in se hual quipiaya pa polehuis pa camo quiman quisas pin ipolehuilisli, yihual nicmacahuiltic pa quipolehuiltis Satanás. Inon quipanuc pa yoje panus quinami unca lajcuiluli molajtol. </div>
<div class='p'>
<span class="verse" id="JN17_13">13&#160;</span>’Huan axan nía nihuala capa tehual. Huan innojen lajtomes nimitzilijtica nican quiman ayamo niquisac pin lalticpan, pa yoje yehuanten mocahuasi ca niman míac paquilisli pa inminyolo, quipixticate nopaquilisli. 
<span class="verse" id="JN17_14">14&#160;</span>Niquinmacac molajtol. Huan yehuanten hual yulilo quichijticate quinami quixtoca Satanás hual huelitía pin lalticpan, yehuanten quincocolilo nomonextilinijmes. Unca pampa nomonextilinijmes amo yulilo quinecticate lachihualo quinami yehuanten pin lalticpan, jan quinami nehual amo nilachía quinami yehuanten pin lalticpan. 
<span class="verse" id="JN17_15">15&#160;</span>Amo nimitzlajlantica pa tehual tiquinquixtis pa camo cayasi ca yehuanten hual amo quinequilo yulilo quinami quijtúa molajtol. Nimitzlajlantica pa tiquinmitas pa camo quinsulahuas Satanás. 
<span class="verse" id="JN17_16">16&#160;</span>Yehuanten amo iyaxca in lalticpan capa Satanás huelitía inminpan moxtin, jan quinami nehual amo niunca iyaxca in lalticpan. 
<span class="verse" id="JN17_17">17&#160;</span>Xiclali pa yulisi quinecticate yulilo quinami tiquita cuali tehual, amo quinami quijtusi yehuanten pin lalticpan. Huan xiquinchihuili inon pan ipampa in hual unca melahuac. Tehual molajtol, in hual unca melahuac. 
<span class="verse" id="JN17_18">18&#160;</span>Huan jan quinami tehual tichtilanic nehual nican pin lalticpan, jan yoje nehual niquintilanic yehuanten pa yasi pa mochi in lalticpan. 
<span class="verse" id="JN17_19">19&#160;</span>Huan pa mochi quisas cuali pa yehuanten, nehual nimolalía pa nimiquis, inon nicchía pampa unca quinami ticnequi tehual. Inon nicchía pa jan yoje yehuanten yesi lalalili pa yulisi quichijticate quinami tehual ticnequi. Quichihuasi inon pan ipampa molajtol melahuac. </div>
<div class='p'>
<span class="verse" id="JN17_20">20&#160;</span>’Ma yoje, amo nimitzlajlantica pa tiquinchihuilis mochi inon jan pa innojen nomonextilinijmes san. Nimitzlajlantica noje pa tiquinchihuilis inon yehuanten hual yalo nechneltocalo pan ipampa quinami innojen nomonextilinijmes quinmilisi yehuanten nonahuac nehual. 
<span class="verse" id="JN17_21">21&#160;</span>Nimitzlajlantica pa tiquinchihuilis inon pa yoje yehuanten moxtin cayasi ca se laijnamiquilisli. Cayasi jan quinami tehual, Tata, tiunca ca nehual huan nehual niunca ca tehual, huan ticate ca se laijnamiquilisli. Yoje yehuanten cayasi ca tehuanten ca se laijnamiquilisli. Yoje quineltocasi yehuanten pin lalticpan pampa tehual tichtilanic. 
<span class="verse" id="JN17_22">22&#160;</span>Huan jan quinami tehual ca jan nadita san tía tilanextía quinami nehual niunca niman hué, jan yoje nehual nía niquinchía yehuanten niman hué ca inon calica tía tijchía nehual niman hué. Inon pa yoje cayasi ca se laijnamiquilisli, jan quinami tehual huan nehual ticate ca se laijnamiquilisli. 
<span class="verse" id="JN17_23">23&#160;</span>Nehual niyultica laijtic ca yehuanten, huan tehual tiyultica laijtic ca nehual, pa yoje yehuanten cayasi yulticate moxtin ca se laijnamiquilisli quinami tehual ticnequi pa yulisi. Yoje quimatisi yehuanten pin lalticpan pampa tehual tichtilanic ca niquic. Quimatisi pampa tehual tiquinlasojlac jan quinami tehual tichlasojla nehual. </div>
<div class='p'>
<span class="verse" id="JN17_24">24&#160;</span>’Tata, nicnequi pa yehuanten noje hual tehual tichmacac cayasi capa nehual nicayas, pa yoje quitasi quinami tehual tijchíac nehual niman hué ca mochicahualisli huan molaixpelalisli niman cualtichin. Inon tichmacac pampa amo timocahua pa tichlasojlas quinami tichlasojlaya quiman ayamo yec lachihuali in lalticpan huan pa axan. 
<span class="verse" id="JN17_25">25&#160;</span>Ah, Tata, tehual ticchía mochi cuali huan melahuac. Yehuanten pin lalticpan amo mitziximatije. Ma yoje, nehual nimitziximatic. Huan innojen nican quimatilo pampa tehual tichtilanic. 
<span class="verse" id="JN17_26">26&#160;</span>Huan nehual niquinnextilic quinami tiunca pa yoje mitziximatisi. Huan amo nimocahuas pa niquinlamachiltis inon, pa yoje yehuanten quimatisi lalasojlasi jan quinami tehual tichlasojla, huan pa yoje nehual nicayas pa laijtic yehuanten inminyolo.  </div>
<div class='psalmlabel' id='JN18_0'> 18</div>
<div class='s'>Quiquitzquilo Jesús </div>
<div class='r'>(Mt. 26:47‑56; Mr. 14:43‑50; Lc. 22:47‑53) </div>
<div class='p'>
<span class="verse" id="JN18_1">1&#160;</span>Quiman Jesús lamic quilic Dios inon, uyajtíac ca imonextilinijmes, quipanahuije in atenco itoca Cedrón. Ca yoje (analco) in atenco cataya se cuajtilan ca cuahuimes hual ilaquilyo yec olivos. Nepa calaquic Jesús ca imonextilinijmes. 
<span class="verse" id="JN18_2">2&#160;</span>Judas yahuiaya quitemaca Jesús ca yehuanten hual yahuiloaya latilanilo pa yesquiaya lamictili. Yihual noje quimatiaya capa cataya in cuajtilan. Sejpa huan oc sejpa Jesús huan imonextilinijmes monechiculoaya umpa. Pampín Judas quimatiaya capa cataya. 
<span class="verse" id="JN18_3">3&#160;</span>Yoje yihual quinmanac míac guaches huan piscales hual in tiopistas huejué huan in fariseos quintilanije, quinlaicantiahuiaya ca umpic. Moxtin quinpialoaya calica molahuilosquiaya huan cuajtzitzindis lalatiahuiloaya huan ca cuahuimes huan teposlimes hual latequilo. Innojen quintequipanulo guaches pa moanalisli. 
<span class="verse" id="JN18_4">4&#160;</span>Huan pampa Jesús quimatiaya mochi hual yahuiaya quipanu, uyac ca yehuanten, quinmilic: </div>
<div class='p'>—¿Aqui anquitemujtica? </div>
<div class='p'>
<span class="verse" id="JN18_5">5&#160;</span>Quinanquilije: </div>
<div class='p'>—Jesús in nazareteco. </div>
<div class='p'>Quinmilic Jesús: </div>
<div class='p'>—Nehual niunca. </div>
<div class='p'>Huan Judas hual quitemacac Jesús ca yehuanten nepa noje huan yehuanten moqueztataloaya. 
<span class="verse" id="JN18_6">6&#160;</span>Yoje, quiman quinmilic Jesús: “Nehual niunca”, yehuanten molasaje pa inmintepotzcon huan huetzije pan lali. 
<span class="verse" id="JN18_7">7&#160;</span>Oc sejpa Jesús quinlajlanic: </div>
<div class='p'>—¿Aqui anquitemujtica? </div>
<div class='p'>Huan quilije: </div>
<div class='p'>—Jesús in nazareteco. </div>
<div class='p'>
<span class="verse" id="JN18_8">8&#160;</span>Jesús quinnanquilic: </div>
<div class='p'>—Annimitzilic nehual niunca. Sinda nehual annechtemujtica, cuaquín xiquinmacahuiltican pa yasi innojen lacames hual cate ca nehual. </div>
<div class='p'>
<span class="verse" id="JN18_9">9&#160;</span>Inon quinmilic Jesús pa yoje panus jan quinami yihual quilic Dios: “Amo niquinpoluc amaqui ca yehuanten hual tichmacac pa nechneltocasi. Quema, amo nicpoluc se.” 
<span class="verse" id="JN18_10">10&#160;</span>Cuaquinon Simón Pedro hual quipíac se teposli latequi quiquixtic huan quitecuac se itequipanujquil in tiopista hué, quicotonilic inacas, cataya inacas pa ima cuali. In tequipanujquil itocaya Malco. 
<span class="verse" id="JN18_11">11&#160;</span>Jesús quilic Pedro: </div>
<div class='p'>—Xicajcoqui moteposli pa capa tijquixtic. Inon hual nechpanujtica unca in hual quinequi Dios noTajtzin pa nechpanus. ¿Tiquijtúa nehual amo nía nicmacahuiltía pa nechpanus mas que yes quinami chichic pa nehual? </div>
<div class='s'>Jesús ilaixpan in tiopista hué </div>
<div class='r'>(Mt. 26:57‑58; Mr. 14:53‑54; Lc. 22:54) </div>
<div class='p'>
<span class="verse" id="JN18_12">12&#160;</span>Cuaquinon quiquitzquije Jesús in guaches huan inminlaicanani huan inminpiscales in judíos huejué, quilpije. 
<span class="verse" id="JN18_13">13&#160;</span>Pehuaje quihuicaje jan axcan capa cataya Anás, yihual itajtzin isihua Caifás huan Caifás yec in tiopista hué pa in xihuil. 
<span class="verse" id="JN18_14">14&#160;</span>Huan cataya yihual in Caifás hual quinmacac lajtol inminhuejueyenten in judíos pa canas se lacal san pa miquis pa moxtin yehuanten. </div>
<div class='s'>Pedro quijtúa pampa amo quiximati Jesús </div>
<div class='r'>(Mt. 26:69‑70; Mr. 14:66‑68; Lc. 22:55‑57) </div>
<div class='p'>
<span class="verse" id="JN18_15">15&#160;</span>Huan Simón Pedro quitocac Jesús huan noje oc se imonextilini quitocac. In tiopista hué quiximatiaya in oc se monextilini. Pampa inon yihual calaquic pa ilajcotiyan in tiopista hué ichan, capa cataya Jesús. 
<span class="verse" id="JN18_16">16&#160;</span>Mocahuac Pedro moqueztataya pa in lalapujquil pa quiahuac. Cuaquín quisac in oc se monextilini hual quiximatiaya in tiopista hué, huan quilic in tequipanujquil sihual hual quilachiliaya in lalapujquil pa quimacahuiltis pa calaquis Pedro. Cuaquinon in monextilini quihuicac Pedro pa calijtic. 
<span class="verse" id="JN18_17">17&#160;</span>In sihual hual quilachilijtataya in lalapujquil quilic Pedro: </div>
<div class='p'>—Tehual noje, ¿tiunca se imonextilini in lacal Jesús? </div>
<div class='p'>Yihual quilic: </div>
<div class='p'>—Amo niunca imonextilini. </div>
<div class='p'>
<span class="verse" id="JN18_18">18&#160;</span>Nepa moqueztataloaya itequipanujquimes in tiopista hué huan in piscales. Quipitzaje se tixuxli pampa quitaloaya sehua huan quiyahualuloaya itenco moutzcutataloaya. Huan noje moqueztataya Pedro nepa moutzcutataya. </div>
<div class='s'>In tiopista hué quilajlanía chicahuac Jesús </div>
<div class='r'>(Mt. 26:59‑66; Mr. 14:55‑64; Lc. 22:66‑71) </div>
<div class='p'>
<span class="verse" id="JN18_19">19&#160;</span>Cuaquinon in tiopista hué quilajlanic Jesús pa quinpuhuilisquiaya inminahuac imonextilinijmes huan len quimaxtiaya. 
<span class="verse" id="JN18_20">20&#160;</span>Jesús quinanquilic: </div>
<div class='p'>—Nehual nilajtuaya mojmosta inminlaixpan moxtin. Mojmosta nilamaxtiaya pin tiopajmes huan in tiopan hué huan capa yes monechiculo mochi in judíos, huan amo niquijtuc nindeno ixtacayito. 
<span class="verse" id="JN18_21">21&#160;</span>¿Leca tichlajlantica inon? Xiquinlajlani aquinojen nechcaquiloaya in hual niquinmiliaya. Xiquita, innojen quimatilo len niquinmiliaya. 
<span class="verse" id="JN18_22">22&#160;</span>Quilic Jesús inon, se piscal nepa moqueztataya inahuac quitecuac Jesús pa iixco, quilic: </div>
<div class='p'>—¿Yoje ticnanquilía in tiopista hué? </div>
<div class='p'>
<span class="verse" id="JN18_23">23&#160;</span>Jesús quinanquilic: </div>
<div class='p'>—Sinda niquijtuc len amo cuali, xitechnextili quinami cataya amo cuali. Huan sinda nilajtuc cuali, ¿leca tichtecuac? </div>
<div class='p'>
<span class="verse" id="JN18_24">24&#160;</span>Cuaquinon Anás quitilanic Jesús lailpili capa cataya Caifás in tiopista hué. </div>
<div class='s'>Pedro quijtúa oc sejpa yihual amo quiximati Jesús </div>
<div class='r'>(Mt. 26:71‑75; Mr. 14:69‑72; Lc. 22:58‑62) </div>
<div class='p'>
<span class="verse" id="JN18_25">25&#160;</span>Huan mocahuac Pedro moqueztataya huan moutzcutataya. In lacames nepa quilije: </div>
<div class='p'>—¿Tehual noje tiunca se ca imonextilinijmes in Jesús? </div>
<div class='p'>Pedro islacatijtataya quinmilic: </div>
<div class='p'>—Amo niunca. </div>
<div class='p'>
<span class="verse" id="JN18_26">26&#160;</span>Nepa cataya se icni pa oc se cali in se hual Pedro quicotonilic inacas, in se icni pa oc se cali noje yec se itequipanujquil in tiopista hué, quilic: </div>
<div class='p'>—¿Amo nimitzitac nepa ca yihual pin cuajtilan capa laquilo olivos? </div>
<div class='p'>
<span class="verse" id="JN18_27">27&#160;</span>Oc sejpa islacatic Pedro quilijtataya pampa no. Jan ajnaxcan xahuanic se gallo. </div>
<div class='s'>Jesús ilaixpan Pilato </div>
<div class='r'>(Mt. 27:12, 11‑14; Mr. 15:15; Lc. 23:15) </div>
<div class='p'>
<span class="verse" id="JN18_28">28&#160;</span>Cuaquinon quiquixtije Jesús ilaixpan Caifás, quihuicaje ca se cali hué itocaya in Pretorio capa chantiaya in gobernador (huelitini) romano. Ca ompic quihuicaje pa yihual in gobernador quitilanisquiaya pa quimictisi Jesús. Yahuiaya lanesi in tonali. Yehuanten in judíos amo calaquiloaya pin Pretorio, pampa inminlajtol hual quinmaxtía quinami monequi pa quimolancuacuetzilisi Dios quijtúa pa yehuanten amo cayasi ca yehuanten hual amo judíos. Sinda yoje quichihualoaya, cuaquinon amo huil quicualoaya iborrego in fiesta (ilhuil) pascua. In lajtol lajcuiluli quijtúa pampa cayalosquiaya laijlaculi sinda yoje quichihualoaya. </div>
<div class='p'>
<span class="verse" id="JN18_29">29&#160;</span>Pampín, quisac Pilato in gobernador (huelitini) ca yehuanten, quinmilic: </div>
<div class='p'>—¿Leca anmotexpahuía? ¿Len anmijchihuilic in lacal? </div>
<div class='p'>
<span class="verse" id="JN18_30">30&#160;</span>Quinanquilije: </div>
<div class='p'>—Sinda in lacal amo quichihuaya len niman amo cuali, cuaquín amo timitztemacaloaya. </div>
<div class='p'>
<span class="verse" id="JN18_31">31&#160;</span>Huan Pilato quinmilic: </div>
<div class='p'>—Xiquihuicacan amhuanten anmohuían huan xictilani pa iojli quinami quijtúa anmolajtol. </div>
<div class='p'>In huejueyenten judíos quilije: </div>
<div class='p'>—In lajtol amo techmacahuiltía pa tehuanten tilatilanisi pa yes lamictili se. </div>
<div class='p'>
<span class="verse" id="JN18_32">32&#160;</span>Inon quijtuje pa yoje panus in hual yihual Jesús quijtuc inahuac quinami yahuiaya miqui. </div>
<div class='p'>
<span class="verse" id="JN18_33">33&#160;</span>Cuaquín Pilato calaquic oc sejpa pin Pretorio calijtic, lanotzac pa hualas Jesús ilaixpan, quilic: </div>
<div class='p'>—¿Tehual inminhué in judíos? </div>
<div class='p'>
<span class="verse" id="JN18_34">34&#160;</span>Jesús quinanquilic: </div>
<div class='p'>—¿Tichlajlantica inon pampa tiquijtúa yoje? O ¿tehual mitzilije inon nonahuac nehual oc sequin lacames? </div>
<div class='p'>
<span class="verse" id="JN18_35">35&#160;</span>Pilato quinanquilic: </div>
<div class='p'>—¿Quinami huil nicmati inon nehual? Nehual amo nijudío. Cataloaya in lacames pa molali tehual huan in tiopistas huejué hual nechtemacaje tehual. ¿Len ticchíac? ¿Leca mitztemacaje ca nehual? </div>
<div class='p'>
<span class="verse" id="JN18_36">36&#160;</span>Jesús quinanquilic: </div>
<div class='p'>—Amo nilahueliltía quinami huelitilo in huejueyenten pin lalticpan pampa nehual amo nihué yoje quinami yehuanten inminhuejueyenten. Sinda yoje cataya, cuaquín moanaloaya nolapalehuinijmes ca yehuanten pa camo nechtemacalosquiaya ca in judíos. Huan jan yoje, amo nechnapatiloaya pampa amo niunca se hué quinami in huejueyenten pin lalticpan. </div>
<div class='p'>
<span class="verse" id="JN18_37">37&#160;</span>Pilato quilic: </div>
<div class='p'>—Cuaquín, tehual tiunca se hué, ¿quema? </div>
<div class='p'>Jesús quinanquilic: </div>
<div class='p'>—Quema, tehual tiquijtuc pampa nehual niunca se hué. Nicpía pa nilajtus neli inahuac in hual unca melahuac. Pampa inon nilacatic, pampa inon nihualac pin lalticpan. Mochi lacal hual quinequi yuli quichijtica huan quilijtica in hual melahuac, yihual yuli quinami quijtulo nolajtomes. </div>
<div class='p'>
<span class="verse" id="JN18_38">38&#160;</span>Pilato quilic: </div>
<div class='p'>—Neli amo huil quimati se len quinequi quijtúa in lajtol “melahuac”. </div>
<div class='s'>Quitilanilo Jesús pa miquis </div>
<div class='r'>(Mt. 27:15‑31; Mr. 15:6‑20; Lc. 23:13‑25) </div>
<div class='p'>Cuaquinon, quijtuc inon Pilato, quisac oc sejpa pa quiahuac capa cataloaya in judíos, quinmilic: </div>
<div class='p'>—Amo niquitilía amo cuali nindeno hual quichíac in lacal. 
<span class="verse" id="JN18_39">39&#160;</span>Axcan, mochi xíl pan in fiestas unca lamacahuali pa amhuanten se lacal hual unca laquitzquili, aqui yes anquinequi. ¿Anquinequi pa annimitzmacahuilis anmohué amhuanten in judíos? </div>
<div class='p'>
<span class="verse" id="JN18_40">40&#160;</span>Cuaquinon oc sejpa tzajtzije, quilijtataloaya: </div>
<div class='p'>—¡Amo in se! ¡Xitechmacahuili Barrabás! </div>
<div class='p'>In Barrabás yec laxtequini.  </div>
<div class='psalmlabel' id='JN19_0'> 19</div>
<div class='p'>
<span class="verse" id="JN19_1">1&#160;</span>Cuaquinon, Pilato canac Jesús, latilanic pa quihuitequisi chicahuac ca mecames hual quitejtequije icuilaxli huan inacal. 
<span class="verse" id="JN19_2">2&#160;</span>Huan in guaches quijquetije len chicuenta se layahuali ca huizlimes xijxilanqui huan quilajlalije pani itzontecon, huan quilaquentije ca se nahuas morado. 
<span class="verse" id="JN19_3">3&#160;</span>Cuaquín yajtiahuiloaya ilaixpan yihual Jesús quilijtataloaya: </div>
<div class='p'>—¡Ma yuli inminhué in judíos! —quilije quitecuatataloaya pa iixco. </div>
<div class='p'>
<span class="verse" id="JN19_4">4&#160;</span>Huan quisac Pilato oc sejpa pa quiahuac ca yehuanten huan quinmilic: </div>
<div class='p'>—Xiquitacan, nijquixtis pa quiahuac ca amhuanten pa yoje anquimatis amo niquitilía ca yihual laijlaculisli nindeno hual quichíac yihual. </div>
<div class='p'>
<span class="verse" id="JN19_5">5&#160;</span>Hualac pa quiahuac Jesús quipixtataya pani itzontecon in layahuali lachihuali ca huizlimes huan cataya lalaquentili ca in nahuas morado. Cuaquín Pilato quinmilic: </div>
<div class='p'>—¡Xiquitacan in lacal! </div>
<div class='p'>
<span class="verse" id="JN19_6">6&#160;</span>Quitaje Jesús in tiopistas huejué huan innojen hual quintequipanuilije, quitzajtzilije: </div>
<div class='p'>—¡Xicpilu pan se cuahuil! ¡Xicpilu pan se cuahuil! </div>
<div class='p'>Quinmilic Pilato: </div>
<div class='p'>—¡Xicanacan amhuanten huan xicpilucan pan se cuahuil! Pampa nehual amo niquitilía nindeno amo cuali ca yihual. </div>
<div class='p'>
<span class="verse" id="JN19_7">7&#160;</span>Quinanquilije in judíos: </div>
<div class='p'>—Tehuanten ticpialo se lajtol, huan quinami quijtúa in lajtol monequi pa miquis, pampa yihual quilic yihual Dios iXolol. </div>
<div class='p'>
<span class="verse" id="JN19_8">8&#160;</span>Quicaquic inon, Pilato momajtic míac. 
<span class="verse" id="JN19_9">9&#160;</span>Calaquic oc sejpa pin Pretorio itenencia, huan quilic Jesús: </div>
<div class='p'>—¿Capa cataya molali quiman tipejtihualaya ca niquic? </div>
<div class='p'>Jesús amo quinanquilic nindeno. 
<span class="verse" id="JN19_10">10&#160;</span>Cuaquinon Pilato quilic: </div>
<div class='p'>—¿Quinami amo tilaquetza ca nehual? ¿Amo ticmati nehual nicpía lahueliltilisli pa nimitzmacahuas, huan nicpía lahueliltilisli pa nilatilanis pa mitzpilusi pan se cuahuil? </div>
<div class='p'>
<span class="verse" id="JN19_11">11&#160;</span>Jesús quinanquilic: </div>
<div class='p'>—Amo ticpiaya lahueliltilisli nindeno pa tijchihuilis len, sinda Dios amo mitzmacaya nepa pin cielo pa pani. Yoje, yihual hual nechtemacac ca tehual quichíac in laijlaculisli hué. Tel molaijlaculisli amo unca yoje hué. </div>
<div class='p'>
<span class="verse" id="JN19_12">12&#160;</span>Pampa inon Pilato quitemuc quinami huil quimacahuac Jesús. Ma yoje, tzajtzije in judíos quilijtataloaya: </div>
<div class='p'>—¡Sinda ticmacahuas in se, cuaquín tehual amo tiyes inahuac César in hué romano! ¡Mochi lacal hual mochía se hué quinequi quiquixtilía ilahueliltilisli César in hué niman hué! </div>
<div class='p'>
<span class="verse" id="JN19_13">13&#160;</span>Quicaquic Pilato len quilije, cuaquín quihualicac Jesús pa quiahuac huan molalic pa in icpali hué capa quimacani ojli yehuanten hual quinmotexpahuilinijme. Cataya pan se tixcaltilan itocaya Tixcaltilan Ajꞌalastic. Ca lajtol hebreo moijtúa Gabata. 
<span class="verse" id="JN19_14">14&#160;</span>In tonali itocaya In Tonali Capa Mochijchihualo, cataya se itonali hué in fiesta (ilhuil) pascua. Cataya quinami lacualispan huan quinmilic Pilato in judíos: </div>
<div class='p'>—¡Xiquitacan anmohué! </div>
<div class='p'>
<span class="verse" id="JN19_15">15&#160;</span>Yehuanten quitzajtzilije: </div>
<div class='p'>—¡Xiquijcuani, xiquijcuani, xicpilu pan cuahuil! </div>
<div class='p'>Quinlajlanic Pilato, quinmilic: </div>
<div class='p'>—¿Nicpilus anmohué pan cuahuil? </div>
<div class='p'>Quinanquilije in tiopistas huejué: </div>
<div class='p'>—¡Amo ticpialo oc se hué, jan César san! </div>
<div class='p'>
<span class="verse" id="JN19_16">16&#160;</span>Cuaquinon, quintemacac Pilato Jesús ca yehuanten pa yes lapiluli pan cuahuil. </div>
<div class='s'>Quipilulo Jesús pan cuahuil </div>
<div class='r'>(Mt. 27:32‑44; Mr. 15:21‑32; Lc. 23:26‑43) </div>
<div class='p'>
<span class="verse" id="JN19_17">17&#160;</span>Canaje Jesús, huan yihual quisac quimantiahuiaya icuahuil, uyaje pa se ixlahuito itocac Itzontecomal in Mijquil, in moijtúa ca hebreo Golgotá. 
<span class="verse" id="JN19_18">18&#160;</span>Cataya nepa capa quipiluje pani in cuahuil, huan ca yihual quinpiluje oc sequin ome pan cuahuimes, quinpiluje in yeyenten huan Jesús lajco capa yehuanten omenten. 
<span class="verse" id="JN19_19">19&#160;</span>Huan noje quijcuiluc Pilato se amal pa quimatisi moxtin leca quipiluje pani in cuahuil, huan quisaluc pan in cuahuil in amal hual quijtuc: “JESÚS IN NAZARETECO, INMINHUÉ IN JUDÍOS.” 
<span class="verse" id="JN19_20">20&#160;</span>Yoje, momaxtije in amal míac judíos, pampa amo cataya huejca pa quiahuac Jerusalén capa quipiluje Jesús pani in cuahuil. Huan in amal quijcuiluc ca lajtol hebreo huan ca lajtol latín huan ca lajtol griego. 
<span class="verse" id="JN19_21">21&#160;</span>Quitaje in amal in judíos inmintiopistas huejué, huan quilije Pilato: </div>
<div class='p'>—Amo xiquijcuilu “Inminhué in judíos”. Xiquijcuilu pampa in se quijtuc: “Nehual niunca inminhué in judíos.” </div>
<div class='p'>
<span class="verse" id="JN19_22">22&#160;</span>Quinnanquilic Pilato: </div>
<div class='p'>—Inon hual niquijcuiluc mocahua lajcuiluli yoje. </div>
<div class='p'>
<span class="verse" id="JN19_23">23&#160;</span>Huan in guaches nepa capa quipiluje Jesús pan in cuahuil, canaje itzotzomajli huan moxiluilije pa yehuanten nahuenten, se tzotzomajli pa se guache. Noje canaje ilaquen. Huan ilaquen cataya lajquetili mochi pa pani, amo quipiaya lajtzomali. 
<span class="verse" id="JN19_24">24&#160;</span>Yoje, moilije se ca oc se: </div>
<div class='p'>—Ma camo tictzayanacan. Ma tiquinlasacan nahui lajquitos cuajtzindi cuixtito pin lasehualoni (sombrero), cuaquín sejse ca tehuanten tijquixtisi se lajquito amo tiquizticate quiman tijquixtisi. Huan aqui hual canas in lajquito xilanqui ca in nahuenten, yihual quipías pa iyaxca in laquen. </div>
<div class='p'>Yoje quichihuaje pa panus quinami unca lajcuiluli pa Dios ilajtol, in Amal itoca Salmos, yoje quijtúa: “Moxiluilije ca yehuanten notzotzomajli huan quinlasaje lajcomes de cuahuil pa se quipías nolaquen pa iyaxca.” 
<span class="verse" id="JN19_25">25&#160;</span>In guaches quichihuaje quinami quijtulo in lajtomes. </div>
<div class='p'>Nepa amo huejca capa cataya Jesús icuahuil moqueztataloaya inantzin, huan icni sihual inantzin huan María isihua Cleofas, huan María hual quisac pin caltilan Magdala. 
<span class="verse" id="JN19_26">26&#160;</span>Jesús quitac inantzin huan quitac imonextilini hual quilasojlac nepa moqueztataya. Cuaquín quilic inantzin: </div>
<div class='p'>—Nana, xiquita. Axan yihual moxól. </div>
<div class='p'>
<span class="verse" id="JN19_27">27&#160;</span>Cuaquín quilic imonextilini: </div>
<div class='p'>—Xiquita. Axan yihual monantzin. </div>
<div class='p'>Huan pa in tonali in monextilini quihuicac Jesús inantzin pa ichan pa mocahuas chantitica ca yihual. </div>
<div class='s'>Jesús miqui </div>
<div class='r'>(Mt. 27:45‑56; Mr. 15:33‑41; Lc. 23:44‑49) </div>
<div class='p'>
<span class="verse" id="JN19_28">28&#160;</span>Panuc inon, cuaquín Jesús quimatiaya quinami mochi panuc quinami unca lajcuiluli Dios ilajtol hual quijtúa quinami yahuiaya panu. Huan quilic: </div>
<div class='p'>—Niamictica. </div>
<div class='p'>
<span class="verse" id="JN19_29">29&#160;</span>Nepa cataya se tapalcal tentataya ca iayo uva xocuc. Yoje quitechcuniltije se pochinquil ca in iayo uva xuc, quilalije pan se acal itoca hisopo, cajcoquije huan quilalije pa icamac pa quipachichinasquiaya. 
<span class="verse" id="JN19_30">30&#160;</span>Cunic in iayo uva xocuc, Jesús quijtuc: </div>
<div class='p'>—Axan nilamic nicchíac mochi hual nicpiaya pa nicchías. </div>
<div class='p'>Huan quipiluc itzontecon huan quimacahuiltic pa quisasquiaya iyulilisli, yoje polehuic. </div>
<div class='s'>Se guache quilapúa Jesús ilanasticali ca se latzopinijquil </div>
<div class='p'>
<span class="verse" id="JN19_31">31&#160;</span>Mostatica yahuiaya caya itonali in pascua. Pampín, in tonali hual quipiluje Jesús pani in cuahuil cataya in tonali capa in judíos mochijchihualoaya pa in pascua. Huan in huejueyenten judíos amo quinequiloaya pa mocahualosquiaya in lacames pilujtataloaya pani in cuahuimes pan in tonali pascua quiman mosehuilo, pampa in tonali yec se tonali hué. Pampa inon, in huejueyenten judíos quilajlanije Pilato pa yihual latilanisquiaya pa in guaches quinpostequililosquiaya inmicxihuajmes yehuanten pan in cuahuimes, pa yoje miquilosquiaya huan yoje huil quinmijcuanilosquiaya in mijquimes. 
<span class="verse" id="JN19_32">32&#160;</span>Cuaquín uyaje in guaches quinpostequilije inmicxihuajmes in se hual pilujtataya pa Jesús ima cuali huan in oc se pa ima amo cuali hual ca yihual pilujtataloaya. Yoje amo huil motzanuije huan pampín polehuiloaya. 
<span class="verse" id="JN19_33">33&#160;</span>Cuaquinon, ajsije capa Jesús, huan quinami quitaje pampa yihual polehuic, pampín amo quipostequilije icxihuajmes. 
<span class="verse" id="JN19_34">34&#160;</span>Ma yoje, se ca in guaches quicoyunic ilanasticali Jesús ca se latzopinijquil, huan jan ajnaxcan quisac esli huan al. 
<span class="verse" id="JN19_35">35&#160;</span>Huan yihual hual quitac inon quiman panuc quijtúa neli pampa inon panuc, huan in hual yihual quijtúa unca melahuac, huan yihual quimati pampa neli quijtúa, pa yoje amhuanten noje anquineltocas. 
<span class="verse" id="JN19_36">36&#160;</span>Panuje innojen pa yoje panusi quinami Dios ilajtol lajcuiluli quijtúa: “Amo quipostequisi se iumil in huendi.” 
<span class="verse" id="JN19_37">37&#160;</span>Huan amo inon san. Pa oc se iamal Dios ilajtol lajcuiluli quijtúa: “Mocahuasi quizticate yihual hual quitzopinije ca in teposli.” </div>
<div class='s'>Quilalilo Jesús imijquil pa se ostul </div>
<div class='r'>(Mt. 27:57‑61; Mr. 15:42‑47; Lc. 23:50‑56) </div>
<div class='p'>
<span class="verse" id="JN19_38">38&#160;</span>Panuje mochi inon, hualaya José hual yuliaya pin caltilan Arimatéa. Yihual yec se imonextilini Jesús. Ma yoje, momajtiaya inminlaixpan in judíos, huan pampa inon amo quimacahuiltiaya pa quimatisquiaya inon amaqui. Huan in José quilajlanic Pilato pa quimacahuiltis pa quihuicas Jesús imijquil. Yoje Pilato quimacahuiltic. Cuaquinon José uyac quihuicac. 
<span class="verse" id="JN19_39">39&#160;</span>Huan yihual hualaje noje Nicodemo, yihual in se hual quimaniyan hualac quitac Jesús pa layúa. In Nicodemo quihualicac ca yihual len laniluli lachihuali ca mirra huan áloes hual ajuíac, cataya quinami treinta kilos. 
<span class="verse" id="JN19_40">40&#160;</span>Canaje Jesús imijquil, quiliaruje ca tzotzomajli lachihuali ca lino, quitechcuniltilijtataloaya ca in altzindi lachihuali ca mirra huan áloes. Yoje unca quinami quichijchihuililo in judíos se mijquil quiman yes yalo quilalilo pin cueva (ostul) capa quilalpachulo. 
<span class="verse" id="JN19_41">41&#160;</span>Huan cataya nepa amo huejca capa quipiluje pan in cuahuil se lajcotiyan latzacuali, huan pin lajcotiyan cataya se cueva (ostul) yancuic capa ayamo quiman quilalije se mijquil. 
<span class="verse" id="JN19_42">42&#160;</span>Huan pampa cataya in tonali hual mochijchihualo in judíos pa in oc se tonali quiman quipialoaya pa mosehuisi, nepa quilalije in mijquil Jesús pampa amo cataya huejca in cueva (ostul).  </div>
<div class='psalmlabel' id='JN20_0'> 20</div>
<div class='s'>Jesús yuli oc sejpa </div>
<div class='r'>(Mt. 28:1‑10; Mr. 16:18; Lc. 24:1‑12) </div>
<div class='p'>
<span class="verse" id="JN20_1">1&#160;</span>Cuaquinon, panuje in tonalijmes. Cataya laxpoyahuita pa in tonali hual quipehualtía in ocho tonalijmes. Laticumac, ayamo lanesiaya, huan hualaya pa in cueva (ostul) María hual chantini pa Magdala, huan quitac quinami cataya laijcuanili in tel hual quitzactataya in cueva. 
<span class="verse" id="JN20_2">2&#160;</span>Jan axcan molalujtíac capa cataloaya Simón Pedro huan in oc se monextilini hual Jesús quinequiaya, quinmilic: </div>
<div class='p'>—Quiquixtilije in Tata pin cueva capa quilalpachuje, huan amo ticmatilo capa quilalije. </div>
<div class='p'>
<span class="verse" id="JN20_3">3&#160;</span>Cuaquín quisaje Pedro huan in oc se monextilini, uyajtiquisaje pa in cueva (ostul). 
<span class="verse" id="JN20_4">4&#160;</span>Molalujtiahuiloaya in omenten, huan in oc se monextilini molaluaya ca mochi ichicahualisli. Amo molalujtiahuiaya Pedro quinami yihual. Pampín, yihual ajsic ihuían capa cataya in cueva (ostul). 
<span class="verse" id="JN20_5">5&#160;</span>Ajsic yihual, mopachuc, quitac in tzotzomajli lastataya, ma yoje amo calaquic laijtic. 
<span class="verse" id="JN20_6">6&#160;</span>Cuaquín ajsic noje Simón Pedro quitocatihualaya huan calaquic laijtic in cueva (ostul). Quitac in tzotzomajli lastataya iliarujtataya. 
<span class="verse" id="JN20_7">7&#160;</span>Huan in tzotzomajli hual quiliaruje pa Jesús itzontecon amo lastataya ca in oc sequin tzotzomajli, lastataya iliarujtataya ihuían. 
<span class="verse" id="JN20_8">8&#160;</span>Cuaquinon, calaquic in oc se monextilini hual ajsic quilaicantataya Pedro. Yihual calaquic in ostul (cueva) laijtic huan quitac mochi huan quineltocac pampa Jesús yajmo cataya nepa. 
<span class="verse" id="JN20_9">9&#160;</span>Yoje quineltocac pampa ayamo quimatiloaya len quinequiaya quijtu Dios ilajtol lajcuiluli hual quijtúa pampa Jesús quipiaya pa yulisquiaya oc sejpa mas que miquic huan cataya ca in mijquimes. 
<span class="verse" id="JN20_10">10&#160;</span>Yoje, mohuicaje in monextilinijmes ca capic chantitataloaya. </div>
<div class='s'>Jesús nesi ca María in magdalena </div>
<div class='r'>(Mr. 16:9‑11) </div>
<div class='p'>
<span class="verse" id="JN20_11">11&#160;</span>Huan María moquetzaya pa in cueva (ostul) pa quiahuac, chocatataya. Huan quinami chocaya, mopachuc pa quitasquiaya pa in ostul laijtic. 
<span class="verse" id="JN20_12">12&#160;</span>Huan nepa quinmitac ome ilanahuatinijmes in cielo lalaquentili ca tzotzomajli iztatataya, molalijtataloaya se pa capa catani Jesús itzontecon huan se capa catanijme icxihuajmes, pani capa catani lastataya Jesús imijquil. 
<span class="verse" id="JN20_13">13&#160;</span>Huan yehuanten quilije: </div>
<div class='p'>—Nito, ¿leca tichocatica? </div>
<div class='p'>Quinmilic: </div>
<div class='p'>—Pampa quijcuanije noTeco huan amo nicmati capa quilalije. 
<span class="verse" id="JN20_14">14&#160;</span>Quinmilic inon, momalinac huan pa itepotzcon quitac Jesús moqueztataya. Ma yoje, amo quimatiaya cataya Jesús. 
<span class="verse" id="JN20_15">15&#160;</span>Huan Jesús quilic: </div>
<div class='p'>—Nito, ¿leca tichocatica? ¿Aqui tictemujtica? </div>
<div class='p'>María quijtuaya pampa yihual yec in lacal hual quiztinemiaya in lajcotiyan, huan quilic: </div>
<div class='p'>—Tata, sinda tel tiquihuicac, xichili capa ticlalic huan nehual nicuicatías. </div>
<div class='p'>
<span class="verse" id="JN20_16">16&#160;</span>Huan Jesús quilic: </div>
<div class='p'>—María. </div>
<div class='p'>Huan yihual momalinac, quilic ca lajtol hebreo: </div>
<div class='p'>—¡Rabboni! —hual quinequi quijtúa ¡Lamaxtini! </div>
<div class='p'>
<span class="verse" id="JN20_17">17&#160;</span>Jesús quilic: </div>
<div class='p'>—Amo xicaya tichquitzquitica, pampa ayamo nilejcuc capa unca noTajtzin. Axcan, xía capa cate nocnían, xiquinmili pampa nilejcus pan cielo capa unca noTajtzin huan anmoTajtzin huan capa unca noDios huan anmoDios. </div>
<div class='p'>
<span class="verse" id="JN20_18">18&#160;</span>Cuaquinon uyajtiquisac María in magdalena pa quinlamachiltis in monextilinijmes, quinmilic: </div>
<div class='p'>—¡Nel niquitac in Tata! —huan quinmilic pampa yihual quilic innojen lajtomes. </div>
<div class='s'>Jesús nesi capa cate in monextilinijmes </div>
<div class='r'>(Mt. 28:16‑20; Mr. 16:14‑18; Lc. 24:36‑49) </div>
<div class='p'>
<span class="verse" id="JN20_19">19&#160;</span>Huan cataya tiolac pa in tonali, in tonali hual quinpehualtía in chicue tonalijmes, huan in monextilinijmes quipialoaya tzactataya in calijtic capa cataloaya pampa momajtiloaya. Quijtuloaya cuajnesi in judíos quinmitalosquiaya. Jesús nesic huan moquetzac lajco capa yehuanten, quinmilic: </div>
<div class='p'>—Ma Dios anmitzmaca mochi hual cuali huan ma anmijchihuili mochi hual cuali. </div>
<div class='p'>
<span class="verse" id="JN20_20">20&#160;</span>Huan quinmilic inon, quinnextilic imajmajuan huan ilanasticali. Yoje quipialoaya míac paquilisli in monextilinijmes pampa quitaloaya Jesús. 
<span class="verse" id="JN20_21">21&#160;</span>Huan quinmilic yehuanten Jesús oc sejpa: </div>
<div class='p'>—Ma Dios anmitzmaca mochi hual cuali huan ma anmijchihuili mochi hual cuali. Quinami in Tata Dios nechtilanic, jan yoje nehual annimitztilanía amhuanten. </div>
<div class='p'>
<span class="verse" id="JN20_22">22&#160;</span>Quiman quinmilic inon, quimacahuiltic pa iijyul quisac inminpan, quinmilijtataya: </div>
<div class='p'>—Xicpiacan yoje in Espíritu Santo. 
<span class="verse" id="JN20_23">23&#160;</span>Sinda anquinmilía aquinojen yesi pampa cate lapujpuhuali inminlaijlaculisli, unca pampa Dios quijtuc pampa cate lapujpuhuali. Huan sinda anquinmilía aquinojen yesi pampa amo cate lapujpuhuali inminlaijlaculisli, unca pampa Dios quijtuc pampa amo cate lapujpuhuali. </div>
<div class='s'>Tomás quita in Tata yultica oc sejpa </div>
<div class='p'>
<span class="verse" id="JN20_24">24&#160;</span>Ma yoje, Tomás, se ca in doce monextilinijmes (yihual yec in se ca yehuanten hual quintocayaltije “Seinomenten”), amo cataya ca yehuanten nepa quiman hualac Jesús. 
<span class="verse" id="JN20_25">25&#160;</span>Pampín, in oc sequin monextilinijmes quilije: </div>
<div class='p'>—Tiquitaje in Tata. </div>
<div class='p'>Huan Tomás quinmilic: </div>
<div class='p'>—Sinda amo niquita pa imajmajuan capa quicoyunilije in teposli huan sinda amo niclalis noma capa quitzopinic pa ilanasticali, cuaquín amo quiman nicneltocas yihual yultica oc sejpa. </div>
<div class='p'>
<span class="verse" id="JN20_26">26&#160;</span>Cuaquinon panuje chicue tonalijmes. Cataloaya in monextilinijmes oc sejpa calijtic, huan ca yehuanten Tomás cataya. Calaquic Jesús calijtic mas que tzactataloaya in calijtic capa cataloaya, huan moqueztiquisac lajco capa yehuanten, quinmilic: </div>
<div class='p'>—Ma Dios anmitzmaca mochi hual cuali huan anmijchihuili mochi hual cuali. </div>
<div class='p'>
<span class="verse" id="JN20_27">27&#160;</span>Cuaquín yihual quilic Tomás: </div>
<div class='p'>—Xiclali moxerixa nican huan xiquinmita nomajmajuan, huan xijcalacti moma pin nolanasticali. Huan amo xiye se hual amo quineltoca, xiye se hual quineltoca. </div>
<div class='p'>
<span class="verse" id="JN20_28">28&#160;</span>Tomás quinanquilic: </div>
<div class='p'>—¡NoTata huan noDios! </div>
<div class='p'>
<span class="verse" id="JN20_29">29&#160;</span>Jesús quilic: </div>
<div class='p'>—Tomás, ticneltocaya pampa tichitac. Ma quipiacan paquilisli yehuanten hual amo nechitac huan ma yoje quineltocalo nehual niyulic oc sejpa. </div>
<div class='s'>Nican quijtúa leca cataya lajcuiluli in amal </div>
<div class='p'>
<span class="verse" id="JN20_30">30&#160;</span>Quinchíac Jesús míac oc sequin lachihualisli inminlaixpan imonextilinijmes hual quinlamahuisultije ca lamajtilisli. Cate lachihualisli hual amo cate lajcuiluli pa in amal. 
<span class="verse" id="JN20_31">31&#160;</span>Ma yoje, innojen hual quema, cate lajcuiluli nican, cate lajcuiluli pa yoje anquineltocas Jesús unca in Cristo hual Dios quilajtultic pa quipías Dios ilahueliltilisli. Huan cate lajcuiluli pa anquineltocas yihual Dios iXolol, cate lajcuiluli pa yoje anquipías yulilisli pan ipampa quinami anquilalilis anmolaneltocalisli ca itoca.  </div>
<div class='psalmlabel' id='JN21_0'> 21</div>
<div class='s'>Jesús monextía ca siete (chicome) imonextilinijmes </div>
<div class='p'>
<span class="verse" id="JN21_1">1&#160;</span>Panuje innojen lachihualisli. Cuaquín Jesús monextilic imonextilinijmes oc sejpa, cataya pa in al huejcalan itoca Tiberias. Huan yojque unca quinami quinmonextilic. 
<span class="verse" id="JN21_2">2&#160;</span>Cataloaya lanechiculi nepa Simón Pedro huan Tomás hual noje quitocayaltiloaya “Seinomenten”. Noje cataya Natanael hual yulini pin caltilan Cana pin lalticpan Galilea, huan cataloaya ixolomes Zebedeo huan oc sequin omenten imonextilinijmes Jesús. 
<span class="verse" id="JN21_3">3&#160;</span>Huan Simón Pedro quinmilic: </div>
<div class='p'>—Nehual nía niquinquitzquía michin. </div>
<div class='p'>Yehuanten quilije: </div>
<div class='p'>—Tehuanten noje tiasi timitztocasi. </div>
<div class='p'>Quisaje huan calaquije pin barquito huan pa in layúa amo quiquitzquiloaya nindeno. 
<span class="verse" id="JN21_4">4&#160;</span>Yahuiaya quisa in tonali, huan nepa xalipan cataya Jesús. Ma yoje in monextilinijmes amo quimatiloaya yihual cataya. 
<span class="verse" id="JN21_5">5&#160;</span>Cuaquinon Jesús quinnotzac: </div>
<div class='p'>—Nitos, ¿amo anquipía michin pa quicuas se? </div>
<div class='p'>Quinanquilije pampa amo quipialoaya. </div>
<div class='p'>
<span class="verse" id="JN21_6">6&#160;</span>Huan yihual quinmilic: </div>
<div class='p'>—Xiclasacan xictzojuican ca ima cuali in barquito huan anquinquitzquis. </div>
<div class='p'>Cuaquín quitzojuije huan jan axcan etíac ca míac michimes, amo huil quejuaje pa quilalilosquiaya in xiquipili hué pin barquito pampa quinmanaje niman míac michimes. 
<span class="verse" id="JN21_7">7&#160;</span>Cuaquinon lajtuc in monextilini hual Jesús quinequiaya, yihual quilic Pedro: </div>
<div class='p'>—¡Unca in Tata! </div>
<div class='p'>Quicaquic Simón Pedro pampa cataya in Tata, molaquentic pampa quiquixtic ilaquen pa tequipanus. Cuaquín molasac pa al. 
<span class="verse" id="JN21_8">8&#160;</span>In oc sequin monextilinijmes ajsije pa xalipan pin barquito quitilantihualaloaya in xiquipili tentataya ca michimes. Amo cataya huejca in xalipan itenco, jan cien metros san. 
<span class="verse" id="JN21_9">9&#160;</span>Ajsije pin xalipan, quitaje tixuxli ca ticahuandera huan michin lalalili ipan, huan noje cataya pan. 
<span class="verse" id="JN21_10">10&#160;</span>Jesús quinmilic: </div>
<div class='p'>—Xiquinhualicacan sequin michimes hual anlamic anquinquitzquic. </div>
<div class='p'>
<span class="verse" id="JN21_11">11&#160;</span>Huan uyac Simón Pedro, quitilanac pa xalipan in xiquipili hué tentataya ca michimes huejué, cataloaya ciento cincuenta y tres (chicomepuhualimajlaclihuanye). Huan mas que cataloaya innojen míac, ma yoje amo cotonic in xiquipili. 
<span class="verse" id="JN21_12">12&#160;</span>Cuaquín Jesús quinmilic: </div>
<div class='p'>—Xihualacan xilacuacan. </div>
<div class='p'>Huan amaqui ca in monextilinijmes laicanac pa quilajlanis: “¿Aqui tehual?”, pampa momajtiloaya, quimatiloaya pampa yihual Jesús. 
<span class="verse" id="JN21_13">13&#160;</span>Huan hualac Jesús, canac in pan huan quinmacac, huan in michin jan yoje quinmacac. </div>
<div class='p'>
<span class="verse" id="JN21_14">14&#160;</span>Ca in, cataya sejpa huan oc sejpa ca ye lanextilisli hual Jesús monextic yultataya oc sejpa ca imonextilinijmes quiman moquetzac huan quisac capa mictataya ca in mijquimes. </div>
<div class='s'>Jesús laquetza ca Simón Pedro </div>
<div class='p'>
<span class="verse" id="JN21_15">15&#160;</span>Yoje, quiman lamije lacuaje, Jesús quilic Simón Pedro: </div>
<div class='p'>—Simón, tiꞌixól Juan, ¿tilaicana tichlasojla ca innojen oc sequin quinami nechlasojlalo? </div>
<div class='p'>Pedro quilic: </div>
<div class='p'>—Quema, Tata, ticmati nimitznequi. </div>
<div class='p'>Jesús quilic: </div>
<div class='p'>—Xiquinmita huan xiquinlacualti noborreguitos. </div>
<div class='p'>
<span class="verse" id="JN21_16">16&#160;</span>Jesús quilic oc sejpa: </div>
<div class='p'>—Simón, tiꞌixól Jonás, ¿tichlasojla nehual? </div>
<div class='p'>Pedro quilic: </div>
<div class='p'>—Quema, Tata, ticmati nimitznequi. </div>
<div class='p'>Jesús quilic: </div>
<div class='p'>—Xiquinlachili huan xiquinlacualti noborregos. </div>
<div class='p'>
<span class="verse" id="JN21_17">17&#160;</span>Jesús quilic oc sejpa, huan ca in cataya ca ye lajlanilisli, quilic: </div>
<div class='p'>—Simón, tiꞌixól Jonás, ¿tichnequi nehual? </div>
<div class='p'>Huan quicocuc Pedro iyolo pampa Jesús quilic ca in ye lajlanilisli: “¿Tichnequi nehual?” Huan quilic: </div>
<div class='p'>—Tata, ticmati mochi, ticmati nimitznequi. </div>
<div class='p'>Jesús quilic: </div>
<div class='p'>—Xiquinlachili huan xiquinlacualti noborreguitos. 
<span class="verse" id="JN21_18">18&#160;</span>Neli, nimitzilía inon: Ticatani yancuic, timolalilini molacuejtiloni, timocuejtini tehual huan tinejnemini ca capic catani ticnequini. Huan quiman tiviejojtis, tiquinxilanis momajmajuan huan oc se mitzlalilis molacuejtiloni huan mitzhuicas ca capic amo ticnequis tías. </div>
<div class='p'>
<span class="verse" id="JN21_19">19&#160;</span>Inon quilic pa quimachiltis Pedro quinami yahuiaya miqui huan pan ipampa imiquilisli quinami yahuiaya quichihuili hué Dios. Huan lamic Jesús quilic inon, cuaquín quilic: </div>
<div class='p'>—Xichtoca pa tiyes nomonextilini. </div>
<div class='s'>In monextilini lalasojlali </div>
<div class='p'>
<span class="verse" id="JN21_20">20&#160;</span>Pedro momalinac, quitac in monextilini hual Jesús quilasojlaya, quintocatataya. Yihual in monextilini hual mohuilaniaya pa ilaixpan ihuajcol Jesús nepa capa lacuajtataloaya, yihual hual quilajlanic: “Tata, ¿aqui yihual hual yahui mitztemaca ca yehuanten hual yalo mitzmictilo?” 
<span class="verse" id="JN21_21">21&#160;</span>Huan quiman Pedro quitac in monextilini, quilajlanic Jesús: </div>
<div class='p'>—Tata, huan ¿len yahui quichía nepa unca? </div>
<div class='p'>
<span class="verse" id="JN21_22">22&#160;</span>Jesús quilic: </div>
<div class='p'>—Sinda nehual nicnequi pa yihual mocahuas nican pan lalticpan pa quiman ajsis in tonali hual nihualas oc sejpa pan lalticpan, cuaquín ¿len ticpías tehual pa tiquitas ca inon? Tehual xichtoca pa timochías nomonextilini. </div>
<div class='p'>
<span class="verse" id="JN21_23">23&#160;</span>Yoje, ca moxtin tocnían hual quineltocalo in Tata, mosemanac in lajtol, huan pampa inon yehuanten quijtuloaya in se monextilini amo quiman yahuiaya miqui. Ma yoje, Jesús amo quilic pampa amo quiman yahuiaya miqui. San quilic: “Sinda nehual nicnequi pa yihual mocahuas nican pan lalticpan pa quiman ajsis in tonali hual nihualas oc sejpa pan lalticpan, cuaquín ¿len ticpías tehual pa tiquitas ca inon?” </div>
<div class='p'>
<span class="verse" id="JN21_24">24&#160;</span>Huan in monextilini nehual niunca. Huan neli niquilía innojen lajtomes. Noje niunca in monextilini hual niquinmijcuiluc mochi innojen lajtomes. Huan ticmatilo pampa unca melahuac in lajtol hual nehual neli niquijtúa. </div>
<div class='p'>
<span class="verse" id="JN21_25">25&#160;</span>Cate noje míac oc sequin lachihualisli hual Jesús quinchíac. Huan sinda quinmijcuiluloaya (quinmescribiruloaya) mochi sejse, niquijtúa pampa mochi in lalticpan amo huil cajxiltiaya mochi in amames hual quipialoaya pa moijcuilulosquiaya (moescribirulosquiaya). Yoje ma ye.</div><div class="footnote">
<hr />
</div>
</div></body></html>
