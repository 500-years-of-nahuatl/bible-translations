<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhi" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In Yancuic Tlahtolsintilil SAN JUAN 1</title>
</head>
<body dir='ltr'>
<ul class='tnav'>
<li><a href='index.xhtml'>SAN JUAN</a></li>
</ul><ul class='tnav'><li><a href='JHN.xhtml#JN1_0'>1</a></li>
<li><a href='JHN.xhtml#JN2_0'>2</a></li>
<li><a href='JHN.xhtml#JN3_0'>3</a></li>
<li><a href='JHN.xhtml#JN4_0'>4</a></li>
<li><a href='JHN.xhtml#JN5_0'>5</a></li>
<li><a href='JHN.xhtml#JN6_0'>6</a></li>
<li><a href='JHN.xhtml#JN7_0'>7</a></li>
<li><a href='JHN.xhtml#JN8_0'>8</a></li>
<li><a href='JHN.xhtml#JN9_0'>9</a></li>
<li><a href='JHN.xhtml#JN10_0'>10</a></li>
</ul><ul class='tnav'>
<li><a href='JHN.xhtml#JN11_0'>11</a></li>
<li><a href='JHN.xhtml#JN12_0'>12</a></li>
<li><a href='JHN.xhtml#JN13_0'>13</a></li>
<li><a href='JHN.xhtml#JN14_0'>14</a></li>
<li><a href='JHN.xhtml#JN15_0'>15</a></li>
<li><a href='JHN.xhtml#JN16_0'>16</a></li>
<li><a href='JHN.xhtml#JN17_0'>17</a></li>
<li><a href='JHN.xhtml#JN18_0'>18</a></li>
<li><a href='JHN.xhtml#JN19_0'>19</a></li>
<li><a href='JHN.xhtml#JN20_0'>20</a></li>
</ul><ul class='tnav'>
<li><a href='JHN.xhtml#JN21_0'>21</a></li>
</ul>

<div class='main' id='JN0_0'>

<div class='mt2'>In tlahtol tlen cualica temaquixtilistli tlen oquihcuiloh </div>
<div class='mt'>San Juan  </div>
<div class='psalmlabel' id='JN1_0'> 1</div>
<div class='s'>In Tlahtol mocuiptzinoua tlacatl </div>
<div class='p'>

<span class="verse" id="JN1_1">1&#160;</span>Itich nipeuyan nochi yocatca in Tlahtol, uan in Tlahtol ometzticatca iuan Dios; uan nin Tlahtol yehua Dios. </div>
<div class='m'>
<span class="verse" id="JN1_2">2&#160;</span>In Tlahtol yometzticatca iuan Dios ihcuac nipeuyan nochi. </div>
<div class='m'>
<span class="verse" id="JN1_3">3&#160;</span>Ica Yehuatzin in Tlahtol omochiu nochi tlen cah, uan amitlah tlen cah oisquia, tla amo ica Yehuatzin. </div>
<div class='m'>
<span class="verse" id="JN1_4">4&#160;</span>Itichtzin in Tlahtol oualmex in yolilistli, uan nin yolilistli yehua intlanes in tlalticpactlacameh. </div>
<div class='m'>
<span class="verse" id="JN1_5">5&#160;</span>Nin tlanestli tlauia itich in tlayouilotl, uan in tlayouilotl amo ouilic oquitlan. </div>
<div class='p'>
<span class="verse" id="JN1_6">6&#160;</span>Ocatca se tlacatl itoocaa Juan, naquin Dios ocualtitlan. </div>
<div class='m'>
<span class="verse" id="JN1_7">7&#160;</span>Juan oualah octematiltico den tlanestli, para nochtin macniltocacan in tlanestli ica yeh nitlahtol. </div>
<div class='m'>
<span class="verse" id="JN1_8">8&#160;</span>Pero Juan amo yehua in tlanestli, yeh ocualtitlanqueh mactematiltiqui in tlanestli. </div>
<div class='m'>
<span class="verse" id="JN1_9">9&#160;</span>Nin milauac tlanestli, tlen quintlauilia nochtin in tlalticpactlacameh, oualah itich nin tlalticpactli. </div>
<div class='p'>
<span class="verse" id="JN1_10">10&#160;</span>In Tlahtol ocatca itich nin tlalticpactli, uan in tlalticpactli omochiu ica Yeh, masqui ohcon in tlalticpactlacameh amo oquixmatqueh. </div>
<div class='m'>
<span class="verse" id="JN1_11">11&#160;</span>Oualah inauac tlen iaxca, uan yeh naquin iaxcauan amo ocsilihqueh. </div>
<div class='m'>
<span class="verse" id="JN1_12">12&#160;</span>Pero nochtin naquin ocsilihqueh, naquin ocniltocaqueh nitoocaatzin, oquichiu mamocuipacan iconeuan Dios. </div>
<div class='m'>
<span class="verse" id="JN1_13">13&#160;</span>Yehuan acmo tlacatih de siuatl uan tlacatl, masequihto amo omochiuqueh nic nintahuan ocniqueh noso ica itlaniquilis tlacatl, tlamo yeh oyancuicanesqueh ica Yehuatzin Dios. </div>
<div class='p'>
<span class="verse" id="JN1_14">14&#160;</span>In Tlahtol omocuiptzinoh tlacatl, uan ochanchiuaco touan. Uan tehuan ottaqueh quen tlailiuis mouisticatzintli. Nochi non quen Yehuatzin mouistic, ocsilih de niTahtzin, nic yehua isintiConetzin. Uan ottaqueh nimictetlasohitalis uan quen chipaucatzintli. </div>
<div class='m'>
<span class="verse" id="JN1_15">15&#160;</span>Uan Juan octematiltih de Yehuatzin uan oquihtouaya chicauac: </div>
<div class='p'>—Yehuatzin yehua de naquin onnamechoniluih: “Naquin uitz nocuitlapan, yeh ocachi ueyi uan amo neh, pues Yehuatzin yometzticatca achtoh uan amo neh.” </div>
<div class='p'>
<span class="verse" id="JN1_16">16&#160;</span>Itnochtin ya itcualsilihtiueh tlen tlailiuis mic icpia Yehuatzin, teicnoitalis uan ocachi teicnoitalis. </div>
<div class='m'>
<span class="verse" id="JN1_17">17&#160;</span>Ica Moisés Dios otechmactih in tlanauatil; pero in teicnoitalis uan in tlen milauac, otsilihqueh ica Jesucristo. </div>
<div class='m'>
<span class="verse" id="JN1_18">18&#160;</span>Ayic acah oquitac Dios. Pero nisintiConetzin, naquin metzticah iuan niTahtzin, Yehuatzin otechixmatiltico quenih ameh Dios. </div>
<div class='s'>In Juan Tlacuatecaani ictematiltia nic yeh amo yen Cristo Temaquixtani </div>
<div class='r'>(Mt. 3:11-12; Mr. 1:7-8; Lc. 3:15-17) </div>
<div class='p'>
<span class="verse" id="JN1_19">19&#160;</span>Ihquin octematiltih in Juan, ihcuac in judiohtiquiuahqueh oquintitlanqueh siquin teopixqueh uan siquin teopantlamatlaninih de Jerusalén octlahtlanitoh: </div>
<div class='p'>—¿Tlenoh mopanti touatzin? </div>
<div class='p'>
<span class="verse" id="JN1_20">20&#160;</span>Juan yec oquintlamilaucailuih: </div>
<div class='p'>—Amo nehua in Cristo Temaquixtani. </div>
<div class='p'>
<span class="verse" id="JN1_21">21&#160;</span>Yehuan octlahtlanihqueh: </div>
<div class='p'>—¿Tla ohcon aquih touatzin? ¿Max touatzin yen Elías? </div>
<div class='p'>Yeh oquinnanquilih: </div>
<div class='p'>—Amo nehua. </div>
<div class='p'>—¿Max touatzin yen teotlanauatani naquin itchiah? </div>
<div class='p'>Yeh oquinnanquilih: </div>
<div class='p'>—Amo. </div>
<div class='p'>
<span class="verse" id="JN1_22">22&#160;</span>Yehuan ocsipa octlahtlanihqueh: </div>
<div class='p'>—¿Tla ohcon, aquih touatzin? Ixtechonilui, pues tlamo, ¿tlenoh itquimiluisqueh naquin otechualtitlanqueh? ¿Tlenoh itcontoua de touatzin, tlenoh mopanti? </div>
<div class='p'>
<span class="verse" id="JN1_23">23&#160;</span>Juan oquinnanquilih: </div>
<div class='p'>—Neh yen tlahtol tlen mocaqui chicauac campa tlauaquilistlah: “Ixconyectlalican namoyolo mai yec ihcuac ehcos in toTecotzin” —ohcon quemeh oquihtoh in teotlanauatani Isaías. </div>
<div class='p'>
<span class="verse" id="JN1_24">24&#160;</span>Naquin oquintitlanqueh inauac in Juan opouiah iuan in fariseos. </div>
<div class='m'>
<span class="verse" id="JN1_25">25&#160;</span>Yehuan occhiuilihqueh ocse tlahtlanilis: </div>
<div class='p'>—¿Tla ohcon, tleca tontlacuatequia, tla amo tonCristo Temaquixtani, dion tonElías, dion yen teotlanauatani? </div>
<div class='p'>
<span class="verse" id="JN1_26">26&#160;</span>Juan oquinnanquilih: </div>
<div class='p'>—Neh intlacuatequia ica atl, pero namouantzin catqui se tlen namehuantzitzin amo nanconixmatih. </div>
<div class='m'>
<span class="verse" id="JN1_27">27&#160;</span>Yehuatzin ualahtoc nocuitlapan. [Uan Yehuatzin yometzticatca achtoh uan amo neh.] Uan ixconmatican, neh dion amo icnamiqui inpias in paquilis inticactohtomas. </div>
<div class='p'>
<span class="verse" id="JN1_28">28&#160;</span>Nochi nin omochiu campa itoocaayan Betábara,<a href='#FN1' epub:type='noteref' class='noteref'>*</a> itich nocse itlaten in ueyatl Jordán, campa Juan otlacuatecaaya. </div>
<div class='s'>Jesús iColelohtzin Dios </div>
<div class='p'>
<span class="verse" id="JN1_29">29&#160;</span>Oualimostic in Juan oquitac in Jesús ualahtoc inauac, uan oquihtoh: </div>
<div class='p'>—Ixconitacan, nicancah yeh niColelohtzin Dios, naquin icpohpoloua nintlahtlacol in tlalticpactlacameh. </div>
<div class='m'>
<span class="verse" id="JN1_30">30&#160;</span>De Yehuatzin ontlahtoh ihcuac onquihtoh: “Nocuitlapan ualahtoc ocse tlacatzin naquin ocachi ueyi uan amo neh, ohcon intoua nic yeh yometzticatca achtoh uan amo neh.” </div>
<div class='m'>
<span class="verse" id="JN1_31">31&#160;</span>Neh amo onquixmatia; pero neh onualah inualtlacuatequihtiu ica atl para mamoteixmatilti innauac in tocniuan tlen pouih Israel. </div>
<div class='p'>
<span class="verse" id="JN1_32">32&#160;</span>Uan Juan noiuqui oquihtoh: </div>
<div class='p'>—Neh onquitac niEspíritu Dios oualtimoc de iluicac quemeh se paloma, uan in Espíritu omocau ipan Jesús. </div>
<div class='m'>
<span class="verse" id="JN1_33">33&#160;</span>Neh amo onquixmatia; pero naquin onechualtitlan mantlacuatequi ica atl, Yehuatzin onechiluih: “Naquin itquitas ipan ualtimos noEspíritu uan mocaua ipan, yeh yehua naquin tlacuatequia ica in Espíritu Santo.” </div>
<div class='m'>
<span class="verse" id="JN1_34">34&#160;</span>Uan neh onquitac, ica non neh intematiltia nic Yehuatzin yehua iConetzin Dios. </div>
<div class='s'>Jesús quinnotza Andrés uan Pedro maican itlasalohcauan </div>
<div class='p'>
<span class="verse" id="JN1_35">35&#160;</span>Oualimostic ocsipa ompa ocatca in Juan iuan ome itlasalohcauan. </div>
<div class='m'>
<span class="verse" id="JN1_36">36&#160;</span>Uan ihcuac oquitac in Jesús ic ompa panotoc, Juan oquihtoh: </div>
<div class='p'>—Ixconitacan, nicancah yeh niColelohtzin Dios. </div>
<div class='p'>
<span class="verse" id="JN1_37">37&#160;</span>Ihcuac non ome itlasalohcauan in Juan occaqueh oquihtoh non, ooneuqueh icuitlapan in Jesús. </div>
<div class='m'>
<span class="verse" id="JN1_38">38&#160;</span>Jesús omocuitlapantlachilih, uan nic oquitac yaueh icuitlapan, oquintlahtlanih: </div>
<div class='p'>—¿Tlenoh nancontemouah? </div>
<div class='p'>Yehuan oquiluihqueh: </div>
<div class='p'>—Rabí —non tlahtol ictosniqui Tlamachtani— ¿canih tonchanchiua? </div>
<div class='p'>
<span class="verse" id="JN1_39">39&#160;</span>Jesús oquinnanquilih: </div>
<div class='p'>—Xouiquican uan ixconitacan. </div>
<div class='p'>Yehuan oyahqueh iuan uan oquitaqueh canih chanchiua, uan ompa omocauqueh non tonal, pues yocatca quemeh naui hora tiotlac. </div>
<div class='p'>
<span class="verse" id="JN1_40">40&#160;</span>Andrés, nicniu in Simón Pedro, yeh semeh non omen tlen ooneuqueh icuitlapan in Jesús ihcuac oquicac tlen oquihtoh in Juan Tlacuatecaani. </div>
<div class='m'>
<span class="verse" id="JN1_41">41&#160;</span>Yeh sanniman octemoh uan ocahsic nicniu Simón, uan oquiluih: </div>
<div class='p'>—Yotcahsiqueh in Mesías —non tlahtol ictosniqui Cristo Temaquixtani. </div>
<div class='p'>
<span class="verse" id="JN1_42">42&#160;</span>Andrés ocuicac in Simón inauac in Jesús. Ihcuac in Jesús oquitac in Simón, oquiluih: </div>
<div class='p'>—Touatzin tonSimón, toniconeu in Juan.<a href='#FN2' epub:type='noteref' class='noteref'>†</a> Motoocaa isqui Quefas —non tlahtol ictosniqui Pedro noso Titl. </div>
<div class='s'>Jesús icnotza in Felipe uan Natanael </div>
<div class='p'>
<span class="verse" id="JN1_43">43&#160;</span>Oualimostic Jesús oquinic yas Galilea. Uan ocahsic in Felipe, uan oquiluih: </div>
<div class='p'>—Xouiqui nouan. </div>
<div class='p'>
<span class="verse" id="JN1_44">44&#160;</span>Felipe opouia itich in altipetl Betsaida, campa opouiah noiuqui in Pedro uan Andrés. </div>
<div class='m'>
<span class="verse" id="JN1_45">45&#160;</span>Felipe oyah octemoto in Natanael uan oquiluih: </div>
<div class='p'>—Yotcahsiqueh naquin in Moisés oquihcuiloh icpia tlen uitz, uan noiuqui in teotlanauatanih. Yeh yen Jesús, iconeu in José, naquin poui Nazaret. </div>
<div class='p'>
<span class="verse" id="JN1_46">46&#160;</span>Natanael oquihtoh: </div>
<div class='p'>—¿Max itich Nazaret uilis itlah cuali quisas? </div>
<div class='p'>Felipe ocnanquilih: </div>
<div class='p'>—Xouiqui uan ixconita. </div>
<div class='p'>
<span class="verse" id="JN1_47">47&#160;</span>Ihcuac Jesús oquitac Natanael oualahtoya inauac, oquihtoh: </div>
<div class='p'>—Ixconitacan, nicancah se milauac israelita, itich yeh amo catqui istlacatilis. </div>
<div class='p'>
<span class="verse" id="JN1_48">48&#160;</span>Natanael octlahtlanih: </div>
<div class='p'>—¿Quenih itnechonixmati? </div>
<div class='p'>Jesús ocnanquilih: </div>
<div class='p'>—Achtoh ihcuac ayamo omitzonnotzaya in Felipe, ihcuac otoncatca itlampa in icoxpouitl, neh onmitzonitac. </div>
<div class='p'>
<span class="verse" id="JN1_49">49&#160;</span>Natanael oquiluih: </div>
<div class='p'>—Notemachtihcatzin, Tehuatzin toniConetzin Dios, touatzin toniueyitiquiuahcau Israel. </div>
<div class='p'>
<span class="verse" id="JN1_50">50&#160;</span>Jesús ocnanquilih: </div>
<div class='p'>—¿Tontlaniltoca nonauac yeh nic onmitzoniluih: “Ihcuac otoncatca itlampa in icoxpouitl, neh onmitzonitac”? Ocachi uehueyi chiualisten uan amo nin itquimonitas. </div>
<div class='p'>
<span class="verse" id="JN1_51">51&#160;</span>Uan noiuqui oquihtoh: </div>
<div class='p'>—Tlamilauca yec innamechoniluia, nanconitasqueh in iluicac tlapohtoc, uan nanquimonitasqueh niiluicactlatitlancauan Dios tlehcosqueh uan timosqueh<a href='#FN3' epub:type='noteref' class='noteref'>‡</a> ipan niConeu in Tlacatl.  </div>
<div class='psalmlabel' id='JN2_0'> 2</div>
<div class='s'>In monamictililuitl itich in altipetl Caná tlen poui Galilea </div>
<div class='p'>
<span class="verse" id="JN2_1">1&#160;</span>Oualiuiptic ocatca se monamictililuitl itich in altipetl Caná tlen poui itich in tlalmeh Galilea. Ompa ocatca nimaman in Jesús. </div>
<div class='m'>
<span class="verse" id="JN2_2">2&#160;</span>Jesús uan nitlasalohcauan noiuqui oquintlaluihqueh itich non monamictililuitl. </div>
<div class='m'>
<span class="verse" id="JN2_3">3&#160;</span>Itich nin iluitl otlan in vino, uan nimaman Jesús oquiluih: </div>
<div class='p'>—Acmo icpiah vino. </div>
<div class='p'>
<span class="verse" id="JN2_4">4&#160;</span>Jesús ocnanquilih: </div>
<div class='p'>—Siuatzintli, ¿tleca itnechoniluia neh? Ayamo ehco nohora. </div>
<div class='p'>
<span class="verse" id="JN2_5">5&#160;</span>Pero nimaman Jesús oquimiluih naquin otlaxixilohtoyah ica in vino: </div>
<div class='p'>—Ixconchiuacan nochi tlen yeh namechoniluis. </div>
<div class='p'>
<span class="verse" id="JN2_6">6&#160;</span>Ompa ocatcah chicuasen atecomeh de titl, campa ocanayah atl tlen ica omochipauayah quemeh in tlanauatil judío quinnauatia. Itich sehse ateconi oaquia quemeh se ciento litro atl. </div>
<div class='m'>
<span class="verse" id="JN2_7">7&#160;</span>Jesús oquintiquitih: </div>
<div class='p'>—Ixquimontetemitican ica atl in atecomeh. </div>
<div class='p'>Uan yehuan yec oquinpiauitihqueh. </div>
<div class='m'>
<span class="verse" id="JN2_8">8&#160;</span>Ihcuacon Jesús oquimiluih: </div>
<div class='p'>—Axan ixconquixtican siqui, uan ixconuiquilican nintlayacancau in tlaxilouanih. </div>
<div class='p'>Yehuan ohcon occhiuqueh. </div>
<div class='m'>
<span class="verse" id="JN2_9">9&#160;</span>Nintlayacancau in tlaxilouanih ocyecoh in atl tlen omocuip vino. Pero yeh amo ocmatia canih oualeuaya non vino. Sayeh in tlaxilouanih naquin ocquixtihqueh in atl itich in atecomeh, yehuan quemah ocmatiah. Ihcuacon nintlayacancau in tlaxilouanih oquinotz in novio </div>
<div class='m'>
<span class="verse" id="JN2_10">10&#160;</span>uan oquiluih: </div>
<div class='p'>—Nochi iluiuahqui achtoh icxiloua in vino non ocachi cuali, uan ihcuac in tlanotzalten simi yoconiqueh, ihcuacon quinmactia in vino non moluehtzin. Pero touatzin yehyeh hasta axan otconquixtih in tlen ocachi cuali vino. </div>
<div class='p'>
<span class="verse" id="JN2_11">11&#160;</span>Nin iluicacchiualistli tlen Jesús oquichiu ompa Caná tlen poui Galilea, yehua tlen achtoh iiluicacchiualis oquichiu, uan ompa ocnextih quen ueyihcatzintli, uan nitlasalohcauan otlaniltocaqueh inauac. </div>
<div class='p'>
<span class="verse" id="JN2_12">12&#160;</span>Satepan ihcuac yopanoc non iluitl, Jesús iuan nimaman, nicniuan uan nitlasalohcauan otimoqueh campa in altipetl Capernaúm, uan ompa omocauqueh quesqui tonalmeh. </div>
<div class='s'>Jesús quinquihquixtia tlen otlanamacayah itich in teopantli </div>
<div class='r'>(Mt. 21:12-13; Mr. 11:15-18; Lc. 19:45-46) </div>
<div class='p'>
<span class="verse" id="JN2_13">13&#160;</span>Yoehcotoya in pascuahiluitl den judíos, uan Jesús otlehcoc oyah Jerusalén. </div>
<div class='m'>
<span class="verse" id="JN2_14">14&#160;</span>Uan oquimahsito icah in teopantli naquin tlanamacah ica cuacuehqueh, ichcameh uan palomas. Uan noiuqui naquin icpatlah tomin ompa otolohtoyah. </div>
<div class='m'>
<span class="verse" id="JN2_15">15&#160;</span>Ihcuacon Jesús ocomixtlalih se micatl, uan ica oquinquihquixtih nochtin den teopantli, ica nochi imichcauan uan incuacuehuan. Ocxinih nintomin in tominpatlanih uan oquimixcuip ninmesas. </div>
<div class='m'>
<span class="verse" id="JN2_16">16&#160;</span>Oquimiluih naquin ocnamacatoyah palomas: </div>
<div class='p'>—Ixconquixtican nochi nin de nican, uan amo ixconchiuacan ichan noTahtzin se tianquisco. </div>
<div class='p'>
<span class="verse" id="JN2_17">17&#160;</span>Ihcuacon, nitlasalohcauan oquilnamiqueh nic ihcuiliutoc itich in Teotlahtolamatl: “Nonichaualis ipampa mochantzin queh se tlitl nechtlatia.”<a href='#FN4' epub:type='noteref' class='noteref'>*</a> </div>
<div class='p'>
<span class="verse" id="JN2_18">18&#160;</span>In tiquiuahqueh judíos octlahtlanihqueh: </div>
<div class='p'>—¿Tlen iluicacnescayotl ittechonnextilis tlen matechmatilti nic tlen otconchiu ualeua de Dios? </div>
<div class='p'>
<span class="verse" id="JN2_19">19&#160;</span>Jesús oquinnanquilih: </div>
<div class='p'>—Ixconxitinican nin teopantli, uan ipan yeyi tonal ocsipa insinquitzas. </div>
<div class='p'>
<span class="verse" id="JN2_20">20&#160;</span>Ihcuacon in tiquiuahqueh judíos oquiluihqueh: </div>
<div class='p'>—Ome poual uan chicuasen xiuitl ouehcauqueh icchiutoqueh nin teopantli. ¿Uan touatzin itconihtoua ipan yeyi tonal itconsinquitzas? </div>
<div class='p'>
<span class="verse" id="JN2_21">21&#160;</span>Pero ihcuac Jesús otlahtoh den teopantli, yeh otlahtohtoya de nitlalnacayo. </div>
<div class='m'>
<span class="verse" id="JN2_22">22&#160;</span>Ica non, ihcuac Jesús oyancuicayol itich miquilistli, nitlasalohcauan oquilnamiqueh nic ohcon yoquihtohca. Uan ocniltocaqueh in Teotlahtolamatl uan in tlahtol tlen yoquihtohca Jesús. </div>
<div class='s'>Jesús quinyolohixmati nochtin in tlacameh </div>
<div class='p'>
<span class="verse" id="JN2_23">23&#160;</span>Ihcuac Jesús ocatca Jerusalén itich in pascuahiluitl, miqueh ocniltocaqueh nitoocaatzin ihcuac oquimitayah in nescayomeh tlen Jesús oquinchiuaya. </div>
<div class='m'>
<span class="verse" id="JN2_24">24&#160;</span>Masqui ohcon, Jesús amo oquinniltoquilaya non, pues yec oquinyolohixmatia. </div>
<div class='m'>
<span class="verse" id="JN2_25">25&#160;</span>Amo omoniquia acah maquilui quenih amehqueh in tlalticpactlacameh, pues yeh cuali oquinyolohixmatia nochtin.  </div>
<div class='psalmlabel' id='JN3_0'> 3</div>
<div class='s'>Quenih secahsis in yancuic yolilistli </div>
<div class='p'>
<span class="verse" id="JN3_1">1&#160;</span>Ocatca se tlacatl naquin opouia iuan in fariseos, itoocaa Nicodemo. Yeh opouia iuan tiquiuahqueh judíos. </div>
<div class='m'>
<span class="verse" id="JN3_2">2&#160;</span>Yeh oualah youac octaco in Jesús, uan oquiluih: </div>
<div class='p'>—Tlamachtani, itmatih nic otoualah de Dios queh se tlamachtihqui, pues amaquin uili quinchiua nescayomeh quemeh touatzin itquimonchiua, tla Dios amo metzticah iuan. </div>
<div class='p'>
<span class="verse" id="JN3_3">3&#160;</span>Jesús oquiluih: </div>
<div class='p'>—Tlamilauca yec inmitzoniluia, naquin amo yancuicanesi, amo uilis calaquis campa motlanauatilia Dios. </div>
<div class='p'>
<span class="verse" id="JN3_4">4&#160;</span>Nicodemo octlahtlanih: </div>
<div class='p'>—¿Quenih uilis ocsipa yancuicanesis se tlacatl tlen yauehcau? ¿Quenat uilis ocsipa calaquis iihtic nimaman uan ocsipa tlacatis? </div>
<div class='p'>
<span class="verse" id="JN3_5">5&#160;</span>Jesús ocnanquilih: </div>
<div class='p'>—Tlamilauca yec inmitzoniluia, naquin amo tlacati ica atl uan ica in Espíritu, amo uilis calaquis campa motlanauatilia Dios. </div>
<div class='m'>
<span class="verse" id="JN3_6">6&#160;</span>Naquin tlalticpacnesi queh tlalticpactlacatl poui queh tlalticpactlacatl, naquin yancuicanesi ica in Espíritu icpia in yolilistli den Espíritu. </div>
<div class='m'>
<span class="verse" id="JN3_7">7&#160;</span>Amo ixconmotetzaui nic onmitzoniluih: “Moniqui namonyancuicanesisqueh.”<a href='#FN5' epub:type='noteref' class='noteref'>*</a> </div>
<div class='m'>
<span class="verse" id="JN3_8">8&#160;</span>In ehecatl yaui canic yeh icniqui. Itconcaqui quen ihcoyoca, masqui tlamilauca amo itconmati canih uitz dion canic yaui. Sannoiuqui ohcon naquin nesi ica niEspíritu Dios. </div>
<div class='p'>
<span class="verse" id="JN3_9">9&#160;</span>Nicodemo octlahtlanih in Jesús: </div>
<div class='p'>—¿Quenih uilis mochiuas non? </div>
<div class='p'>
<span class="verse" id="JN3_10">10&#160;</span>Jesús oquiluih: </div>
<div class='p'>—¿Touatzin se tlamachtihqui innauac in tocniuan de Israel uan amo itconahsicamati non? </div>
<div class='m'>
<span class="verse" id="JN3_11">11&#160;</span>Tlamilauca yec inmitzoniluia, tehuan ittlahtouah ica tlen itmatih, uan ittematiltiah tlen otquitaqueh. Pero namehuantzitzin amo nanconsiliah tlen itnamechonmatiltiah. </div>
<div class='m'>
<span class="verse" id="JN3_12">12&#160;</span>Tla innamechonnonotza itlah tlen poui nican tlalticpactli uan yeh amo nanconniltocah, ¿quenih nanconniltocasqueh tla innamechonnonotzas itlah tlen poui iluicac? </div>
<div class='p'>
<span class="verse" id="JN3_13">13&#160;</span>’Amacah otlehcoc iluicac, tlamo sayeh naquin oualtimoc den iluicac, uan non yeh niConeu in Tlacatl, [naquin catqui iluicac]. </div>
<div class='m'>
<span class="verse" id="JN3_14">14&#160;</span>Uan quemeh Moisés ocahcocu in couatl de bronce campa tlauaquilistlah, ohcon niConeu in Tlacatl noiuqui moniqui cahcocuisqueh,<a href='#FN6' epub:type='noteref' class='noteref'>†</a> </div>
<div class='m'>
<span class="verse" id="JN3_15">15&#160;</span>ohcon nochi naquin tlaniltocas inauac, [amo mapohpoliui,] yehyeh macpia in yolilistli tlen ica in sintitl nochipa. </div>
<div class='s'>Dios tlailiuis quintlasohtla in tlalticpactlacameh </div>
<div class='p'>
<span class="verse" id="JN3_16">16&#160;</span>’Dios tlailiuis oquintlasohtlac in tlalticpactlacameh, ica non octemactih nisintiConetzin, para nochi naquin tlaniltocas inauac amo mapohpoliui, yehyeh macpia in yolilistli tlen ica in sintitl nochipa. </div>
<div class='m'>
<span class="verse" id="JN3_17">17&#160;</span>Dios amo ocualtitlan niConetzin innauac in tlalticpactlacameh oquimiluico intich moniqui in tlatzacuiltilis, yehyeh ocualtitlan maquinmaquixti. </div>
<div class='p'>
<span class="verse" id="JN3_18">18&#160;</span>’Naquin tlaniltoca inauac niConetzin Dios, Dios amo icchialtihtoc in tlatzacuiltilis. Pero naquin amo tlaniltoca inauac, Dios icchialtihtoc in tlatzacuiltilis, nic amo tlaniltoca inauac nitoocaatzin nisintiConetzin Dios. </div>
<div class='m'>
<span class="verse" id="JN3_19">19&#160;</span>Dios quinchialtihtoc in tlatzacuiltilis nic in tlanestli oualah itich nin tlalticpactli, uan yeh in tlalticpactlacameh ocachi octlasohtlaqueh in tlayouilotl uan amo in tlanestli, pues yehuan occhiuayah tlen amo cuali. </div>
<div class='m'>
<span class="verse" id="JN3_20">20&#160;</span>Pues nochi naquin icchiua tlen amo cuali, iccocolia in tlanestli, uan amo motoquia itich in tlanestli, nic quixmouilia mamota tlen amo cuali icchiutoc. </div>
<div class='m'>
<span class="verse" id="JN3_21">21&#160;</span>Pero naquin icchiua tlen milauac, motoquia itich in tlanestli, para mamonexti nic tlen icchiutoc yeh nitlaniquilitzin Dios. </div>
<div class='s'>In Juan Tlacuatecaani ocsipa ictematiltia de Jesús </div>
<div class='p'>
<span class="verse" id="JN3_22">22&#160;</span>Satepan, Jesús iuan nitlasalohcauan oyahqueh campa in tlalmeh Judea. Ompa omocauqueh siqui tonalmeh, uan Jesús otlacuatecaaya. </div>
<div class='m'>
<span class="verse" id="JN3_23">23&#160;</span>Noiuqui in Juan otlacuatequihtoya itich in altipetl Enón inauac in altipetl Salim, nic ompa ocatca mic atl. Uan in tocniuan oyayah uan omocuatecaayah. </div>
<div class='m'>
<span class="verse" id="JN3_24">24&#160;</span>In Juan ihcuacon ayamo octzacuayah. </div>
<div class='p'>
<span class="verse" id="JN3_25">25&#160;</span>Ihcuacon opeuqueh motlahtolixnamiquih siquin itlasalohcauan in Juan iuan se judío<a href='#FN7' epub:type='noteref' class='noteref'>‡</a>, quenih icnamiqui mochipauasqueh. </div>
<div class='m'>
<span class="verse" id="JN3_26">26&#160;</span>Uan oyahqueh oquiluitoh in Juan: </div>
<div class='p'>—Totemachtihcau, in Jesús, naquin ocatca mouantzin itich nocse itlaten in ueyatl Jordán, de naquin touatzin ottechonmatiltih, ixconita, yeh noiuqui ya tlacuatequihtoc uan nochtin yaueh inauac. </div>
<div class='p'>
<span class="verse" id="JN3_27">27&#160;</span>Otlananquilih in Juan: </div>
<div class='p'>—Amo uilis acah icnihnimitis se tiquitl, tla Dios amo catqui iuan. </div>
<div class='m'>
<span class="verse" id="JN3_28">28&#160;</span>Namehuantzitzin namonohmah onanconcaqueh ihcuac onquihtoh: “Neh amo in Cristo Temaquixtani, neh onechualtitlanqueh manualtlayacanto achtoh uan amo yeh.” </div>
<div class='m'>
<span class="verse" id="JN3_29">29&#160;</span>Ohcon quemeh itich se monamictililuitl, naquin monamictia iuan novia yeh yen novio. Niyolohicniu in novio, catqui inauac uan tlailiuis paqui ihcuac iccaqui tlahtoua in novio. Neh inniuilia niyolohicniu in novio, ica non neh noiuqui simi tlailiuis inyolpaqui, </div>
<div class='m'>
<span class="verse" id="JN3_30">30&#160;</span>pues Jesús icnamiqui ocachi mamoueyihcachiua, uan neh mantzocotzintia. </div>
<div class='s'>Naquin ualeua iluicac </div>
<div class='p'>
<span class="verse" id="JN3_31">31&#160;</span>’Naquin ualeua iluicac yehua tlapanauihtoc impan nochtin. Uan naquin ualeua itich nin tlalticpactli yeh poui itich in tlalticpactli, uan tlahtoua ohcon quen tlayoluiah in tlalticpactlacameh. Pero naquin ualeua iluicac yehua tlapanauihtoc impan nochtin, </div>
<div class='m'>
<span class="verse" id="JN3_32">32&#160;</span>uan ictematiltia tlen yeh yoquitac uan tlen yeh yoquicac. Uan yeh amacah icsililia tlen ictematiltia. </div>
<div class='m'>
<span class="verse" id="JN3_33">33&#160;</span>Naquin icsilia tlen yeh ictematiltia, icnextia nic Dios quihtoua tlen milauac. </div>
<div class='m'>
<span class="verse" id="JN3_34">34&#160;</span>NiConetzin Dios, naquin Dios ocualtitlan, tlahtoua yen tlen itlahtol Dios, nic Dios ocmactih mahsic nochi niEspíritu. </div>
<div class='m'>
<span class="verse" id="JN3_35">35&#160;</span>In tePapan ictlasohtla niConetzin, uan octlalih imac nochi tlen catqui. </div>
<div class='m'>
<span class="verse" id="JN3_36">36&#160;</span>Naquin tlaniltoca inauac niConetzin Dios, icpia in yolilistli tlen ica in sintitl nochipa. Pero naquin amo icniqui tlaniltocas inauac niConetzin Dios, amo icpias non yolilistli, tlamo yeh nicualanilitzin Dios catqui ipan non tocniu.  </div>
<div class='psalmlabel' id='JN4_0'> 4</div>
<div class='s'>Jesús tlahtoua iuan se siuatl tlen poui Samaria </div>
<div class='p'>
<span class="verse" id="JN4_1">1&#160;</span>In fariseos ocmatqueh nic Jesús otlacuatequihtoya uan oquintlania ocachi miqueh itlasalohcauan uan amo in Juan, </div>
<div class='m'>
<span class="verse" id="JN4_2">2&#160;</span>masqui Jesús amo yehua otlacuatecaaya, tlamo sayeh nitlasalohcauan. </div>
<div class='m'>
<span class="verse" id="JN4_3">3&#160;</span>Ihcuac Jesús ocmomacac cuenta nic in fariseos ocmatqueh Jesús oquintlania tlailiuis miqueh itlasalohcauan, oyah de Judea uan omocuip ocsipa itich in tlali Galilea. </div>
<div class='p'>
<span class="verse" id="JN4_4">4&#160;</span>Uan nic uilica opanosquia ic Samaria, </div>
<div class='m'>
<span class="verse" id="JN4_5">5&#160;</span>Jesús oahsito ic icah se altipetl tlen poui Samaria, itoocaa Sicar. Non altipetl amo uehca ocatca den tlali tlen Jacob ocaxcatihteu niconeu non itoocaa José. </div>
<div class='m'>
<span class="verse" id="JN4_6">6&#160;</span>Ompa ocatca in pozo tlen oquichiu in Jacob. Ihcuacon Jesús yosiyauca quen onihnin, uan ica non omotlalih inacasco in pozo. Ihcuacon ocatca quemeh tlahco tonal. </div>
<div class='m'>
<span class="verse" id="JN4_7">7&#160;</span>Ihcuacon se siuatl tlen poui Samaria oualah icah in pozo oatlacuico. Jesús oquiluih: </div>
<div class='p'>—Ixnechonmacti atl inconis. </div>
<div class='p'>
<span class="verse" id="JN4_8">8&#160;</span>Nitlasalohcauan yoyahcah itich in altipetl, occouatoh tlen iccuasqueh. </div>
<div class='m'>
<span class="verse" id="JN4_9">9&#160;</span>In siuatl tlen opouia Samaria ocnanquilih in Jesús: </div>
<div class='p'>—Touatzin tonjudío uan neh se siuatl samaritana, ¿tleca itnechontlahtlanilia manmitzonmacti atl? </div>
<div class='p'>Ohcon oquihtoh nic in judíos amo omoyecuicayah iuan in samaritanos. </div>
<div class='m'>
<span class="verse" id="JN4_10">10&#160;</span>Jesús oquiluih: </div>
<div class='p'>—Tla otconixmatisquia tlen tetlaocolil Dios mitzonpialia, uan tla otconmatisquia aquih mitzontlahtlanilihtoc atl, yen touatzin otcontlahtlanilisquia atl, uan yeh omitzonmactisquia atl tlen ictemaca yolilistli.<a href='#FN8' epub:type='noteref' class='noteref'>*</a> </div>
<div class='p'>
<span class="verse" id="JN4_11">11&#160;</span>In siuatl oquiluih: </div>
<div class='p'>—Tlacatzin, in pozo simi uehcatlan, uan dion amo itconpia tlen ica itconquixtis in atl. ¿Tla ohcon canih itconquixtis non atl tlen ictemaca yolilistli? </div>
<div class='m'>
<span class="verse" id="JN4_12">12&#160;</span>In totatah Jacob otechcauilih nin pozo, yeh ompa oatlic, uan niconeuan uan nitlahpialuan. ¿Quenat touatzin ocachi tontlayacantoc uan amo yeh? </div>
<div class='p'>
<span class="verse" id="JN4_13">13&#160;</span>Jesús ocnanquilih: </div>
<div class='p'>—Nochi naquin conis nicancah atl ocsipa amiquis. </div>
<div class='m'>
<span class="verse" id="JN4_14">14&#160;</span>Pero naquin conis in atl tlen neh inmactis, amo queman ocsipa amiquis. Pues in atl tlen neh inmactis mochiuas itich yeh quemeh se amelatl tlen icmactia yolilistli tlen ica in sintitl nochipa. </div>
<div class='p'>
<span class="verse" id="JN4_15">15&#160;</span>In siuatl oquiluih: </div>
<div class='p'>—Tlacatzin, ixnechonmacti non atl ohcon acmo ocsipa inamiquis, uan acmo ocsipa moniquis inquixtiquiu nin atl. </div>
<div class='p'>
<span class="verse" id="JN4_16">16&#160;</span>Jesús oquiluih: </div>
<div class='p'>—Xoyau, ixconnotza motlauical uan ocsipa xouiqui. </div>
<div class='p'>
<span class="verse" id="JN4_17">17&#160;</span>In siuatl ocnanquilih: </div>
<div class='p'>—Neh amo inpia notlauical. </div>
<div class='p'>Jesús oquiluih: </div>
<div class='p'>—Yeh milauac tlen otconihtoh, amo itconpia motlauical. </div>
<div class='m'>
<span class="verse" id="JN4_18">18&#160;</span>Touatzin yotquimonpix macuilten motlauicaluan, uan naquin axan iuan toncah amo motlauical. Tlen otconihtoh, yeh milauac. </div>
<div class='p'>
<span class="verse" id="JN4_19">19&#160;</span>In siuatl oquiluih: </div>
<div class='p'>—Tlacatzin, inquita touatzin tonteotlanauatani. </div>
<div class='m'>
<span class="verse" id="JN4_20">20&#160;</span>In toyauehcautahuan nochipa octlacachiuqueh Dios itich nin tipetl, uan yeh namehuantzitzin namonjudíos nanconihtouah icnamiqui sectlacachiuas Dios nepa Jerusalén. </div>
<div class='p'>
<span class="verse" id="JN4_21">21&#160;</span>Jesús ocnanquilih: </div>
<div class='p'>—Ixnechonniltoca, siuatzintli, ahsis hora ihcuac dion itich nin tipetl dion Jerusalén nancontlacachiuasqueh in toTahtzin Dios. </div>
<div class='m'>
<span class="verse" id="JN4_22">22&#160;</span>Namehuantzitzin tlen namonpouih Samaria amo nanconixmatih naquin nancontlacachiuah. Tehuan quemah itquixmatih naquin ittlacachiuah, pues in temaquixtilistli ualeua tonauac tehuan in judíos. </div>
<div class='m'>
<span class="verse" id="JN4_23">23&#160;</span>Pero ahsis hora, uan yoehcoc axan, ihcuac naquin milauac ictlacachiuah in toTahtzin Dios, ictlacachiuasqueh ica in Espíritu uan ica in tlen milauac. Tlamilauca in toTahtzin Dios quintemoua naquin ohcon mactlacachiuacan. </div>
<div class='m'>
<span class="verse" id="JN4_24">24&#160;</span>Dios yeh Espíritu, uan naquin ictlacachiuah moniqui mactlacachiuacan ica in Espíritu uan ica in tlen milauac. </div>
<div class='p'>
<span class="verse" id="JN4_25">25&#160;</span>In siuatl oquiluih: </div>
<div class='p'>—Neh inmatoc nic uitz in Mesías —naquin yehua Cristo Temaquixtani—; ihcuac yeh ehcos, techyecahsicamatiltis nochi. </div>
<div class='p'>
<span class="verse" id="JN4_26">26&#160;</span>Jesús ocnanquilih: </div>
<div class='p'>—Yeh nehua, naquin tlahtohtoc mouantzin. </div>
<div class='p'>
<span class="verse" id="JN4_27">27&#160;</span>Ihcuacon oehcoqueh nitlasalohcauan uan ocmotetzauihqueh, quen Jesús otlahtohtoya iuan se siuatl.<a href='#FN9' epub:type='noteref' class='noteref'>†</a> Pero amacah omixeuih quihtos: “¿Tleca tonmononotztoc iuan?” noso “¿Tlenoh itconmononotza iuan in siuatzintli?” </div>
<div class='m'>
<span class="verse" id="JN4_28">28&#160;</span>Ihcuacon in siuatl occauteu nitzotzocol uan oyah itich in altipetl, oquimiluito ihquin in tocniuan: </div>
<div class='p'>
<span class="verse" id="JN4_29">29&#160;</span>—Xouiquih uan ixconitaquih se tlacatl tlen onechiluih nochi nochiualis. ¿Xamo isqui yehua in Cristo Temaquixtani? </div>
<div class='p'>
<span class="verse" id="JN4_30">30&#160;</span>Ihcuacon in tocniuan oquisqueh itich non altipetl uan octatoh in Jesús. </div>
<div class='m'>
<span class="verse" id="JN4_31">31&#160;</span>Ihcuac in siuatzintli oyahtoya, nitlasalohcauan octlatlautayah in Jesús: </div>
<div class='p'>—Tlamachtani, xontlacua. </div>
<div class='p'>
<span class="verse" id="JN4_32">32&#160;</span>Yeh oquinnanquilih: </div>
<div class='p'>—Neh inpia se tlacual tlen namehuantzitzin amo nanconixmatih. </div>
<div class='p'>
<span class="verse" id="JN4_33">33&#160;</span>Uan nitlasalohcauan ocmosepantlahtlanayah: </div>
<div class='p'>—¿Xanqui noso acah ocualiquilih tlen quicuas? </div>
<div class='p'>
<span class="verse" id="JN4_34">34&#160;</span>Pero Jesús oquimiluih: </div>
<div class='p'>—Notlacual yeh nin: manchiua nitlaniquilitzin naquin onechualtitlan, uan manyeeco in tiquitl tlen Yehuatzin onechmactih. </div>
<div class='m'>
<span class="verse" id="JN4_35">35&#160;</span>Namehuantzitzin ihquin nanconihtouah: “Ipan naui tlapoual ittlaeuasqueh.” Pero neh innamechoniluia: Ixquimontlapocan namoixtololouan uan xontlachiacan itich in tlamilolmeh. Ixconitacan quen yochicauqueh, ya cuali setlaeuas. </div>
<div class='m'>
<span class="verse" id="JN4_36">36&#160;</span>Uan naquin tlaeua icsilia itlaxtlauil, uan in tlaeualistli icpias yolilistli tlen ica in sintitl nochipa; uan ohcon naquin tlatipeua uan naquin tlaeua, sansican paquisqueh. </div>
<div class='m'>
<span class="verse" id="JN4_37">37&#160;</span>Milauac tlen ictoua in tlahtol: “Se tlatipeua uan ocse tlaeua”, </div>
<div class='m'>
<span class="verse" id="JN4_38">38&#160;</span>pues neh onnamechoualtitlan xontlaeuacan campa amo onamontiquitqueh. Ocsiquin otiquitqueh, uan namehuantzitzin namontlaeuah campa yehuan otlatipeuqueh. </div>
<div class='p'>
<span class="verse" id="JN4_39">39&#160;</span>Miqueh samaritanos tlen opouiah itich non altipetl otlaniltocaqueh inauac in Jesús ica nitlahtol in siuatzintli, ihcuac oquinmatiltih: “Yeh onechiluih nochi nochiualis.” </div>
<div class='m'>
<span class="verse" id="JN4_40">40&#160;</span>Ihcuac in samaritanos oualahqueh inauac in Jesús, octlatlautayah mamocaua inuan. Uan yeh ompa omocau ome tonal inuan. </div>
<div class='m'>
<span class="verse" id="JN4_41">41&#160;</span>Uan ocachi miqueh tocniuan samaritanos otlaniltocaqueh ica nitlahtol in Jesús, </div>
<div class='m'>
<span class="verse" id="JN4_42">42&#160;</span>uan oquiluayah in siuatzintli: </div>
<div class='p'>—Axan ittlaniltocah acmo san ica tlen ottechonnonotz, axan tehuan toixcoyan yotcaqueh uan cuali ya itmatih nic Yehuatzin milauac niTemaquixtihcau in tlalticpactli, [Yehuatzin in Cristo]. </div>
<div class='s'>Jesús icpahtia nitelpocaconeu nitematlancau in ueyitiquiuahtlayacanqui </div>
<div class='p'>
<span class="verse" id="JN4_43">43&#160;</span>Ihcuac opanoc ome tonal, Jesús oyah de Samaria uan oahsic itich in tlalmeh Galilea. </div>
<div class='m'>
<span class="verse" id="JN4_44">44&#160;</span>Jesús inohmah yoquihtohca nic se teotlanauatani amo icyequitah itich nialtipeu campa poui. </div>
<div class='m'>
<span class="verse" id="JN4_45">45&#160;</span>Ihcuac Jesús oahsito Galilea, in tocniuan tlen opouiah ompa ocyecsilihqueh, nic yehuan noiuqui oyahcah Jerusalén itich in pascuahiluitl, uan ompa oquitaqueh nochi tlen yeh oquichiu itich non iluitl. </div>
<div class='p'>
<span class="verse" id="JN4_46">46&#160;</span>Jesús ocsipa oyah itich in altipetl Caná tlen poui Galilea, campa in atl oquicuip vino. Ompa ocatca se itematlancau in ueyitiquiuahtlayacanqui, naquin oualah de Capernaúm. Yeh ocpiaya se itelpocaconeu omococouaya. </div>
<div class='m'>
<span class="verse" id="JN4_47">47&#160;</span>Ihcuac nin tlacatl oquimat nic Jesús youalah den tlalmeh Judea uan yoehcoc Galilea, oyah oquitato uan octlatlautih mayaui Capernaúm macpahtih niconeu, pues simi yotlanautoya. </div>
<div class='m'>
<span class="verse" id="JN4_48">48&#160;</span>Jesús ocnanquilih: </div>
<div class='p'>—Namehuantzitzin tla amo nanconitasqueh uehueyi nescayomeh, amo queman namontlaniltocasqueh. </div>
<div class='p'>
<span class="verse" id="JN4_49">49&#160;</span>Nitematlancau in ueyitiquiuahtlayacanqui oquiluih: </div>
<div class='p'>—NoTecotzin, inmitzontlatlautia, xouiqui sanniman, amo yeh momiquilia noconeu. </div>
<div class='p'>
<span class="verse" id="JN4_50">50&#160;</span>Jesús oquiluih: </div>
<div class='p'>—Xonmocuipa mochantzin, moconetzin yolis. </div>
<div class='p'>In tlacatl ocniltocac tlen Jesús oquiluih, uan omocuip ichan. </div>
<div class='m'>
<span class="verse" id="JN4_51">51&#160;</span>Ihcuac in tlacatl oyahtoya ichan, itich in ohtli siqui itlaqueualuan ocnamiquicoh uan oquiluihqueh: </div>
<div class='p'>—¡Moconetzin yolis! </div>
<div class='p'>
<span class="verse" id="JN4_52">52&#160;</span>Ica non yeh oquintlahtlanih quemeh tlen hora opeu pahti niconeu, uan yehuan ocnanquilihqueh: </div>
<div class='p'>—Yalua quemeh se hora tiotlac ocpanauih in chicauactotonqui. </div>
<div class='p'>
<span class="verse" id="JN4_53">53&#160;</span>In tepapan oquilnamic nic yec ihcuacon Jesús oquiluih: “Moconetzin yolis.” Otlaniltocac in tlacatl, uan noiuqui nochtin tlen ochanchiuayah ichan. </div>
<div class='p'>
<span class="verse" id="JN4_54">54&#160;</span>Nin iluicacnescayotl yehua ya ic ome tlen Jesús oquichiu Galilea, satepan ihcuac oualmocuip de Judea.  </div>
<div class='psalmlabel' id='JN5_0'> 5</div>
<div class='s'>Jesús icpahtia se tlacatl uilanqui </div>
<div class='p'>
<span class="verse" id="JN5_1">1&#160;</span>Satepan Jesús otlehcoc oyah Jerusalén campa in judíos ocpiayah se imiluiu. </div>
<div class='m'>
<span class="verse" id="JN5_2">2&#160;</span>Ompa Jerusalén, icah in Caltentli den Ichcameh, ocatca se aticochamanal, tlen ica hebreohtlahtol itoocaa Betesda. Ocyaualohtoyah macuil caluilanten. </div>
<div class='m'>
<span class="verse" id="JN5_3">3&#160;</span>Itlampa in caluilanten ouitztoyah miqueh cocoxqueh: siquin popoyomeh, siquin coxohten, siqui uilanqueh. [Yehuan occhixtoyah mamolini in atl, </div>
<div class='m'>
<span class="verse" id="JN5_4">4&#160;</span>pues san quemanian se iluicactlatitlantli oualtimouaya icah in atl uan ocolinaya, uan naquin achtoh opancalaquia itich in atl ihcuac opeuaya molinia, opahtia de tlensa cocolistli tlen ocpiaya.] </div>
<div class='m'>
<span class="verse" id="JN5_5">5&#160;</span>Ompa ocatca se tlacatl tlen ocpiaya simpoual uan caxtolomeyi xiuitl omococouaya. </div>
<div class='m'>
<span class="verse" id="JN5_6">6&#160;</span>Ihcuac Jesús oquitac in cocoxqui ouitztoya uan oquimat nic yocpiaya mic xiuitl ohcon mococohtoc, oquiluih: </div>
<div class='p'>—¿Itconniqui tonpahtis? </div>
<div class='p'>
<span class="verse" id="JN5_7">7&#160;</span>In cocoxqui ocnanquilih: </div>
<div class='p'>—Tlacatzin, amo inpia aquih nechpancalaquis itich in aticochamanal ihcuac molinia in atl. Uan ihcuac inmopancalaquitiu, ocse achtoh yomopancalaquih. </div>
<div class='p'>
<span class="verse" id="JN5_8">8&#160;</span>Jesús oquiluih: </div>
<div class='p'>—Xonmoquitzteua, ixconana mocochpitl uan xonnihnimi. </div>
<div class='p'>
<span class="verse" id="JN5_9">9&#160;</span>Uan sanniman opahtitiuitz non tlacatl, oquian nicochpitl uan onihnin. Non ohcon omochiu itich moseuilistonal. </div>
<div class='m'>
<span class="verse" id="JN5_10">10&#160;</span>Ihcuacon in judiohtiquiuahqueh oquiluihqueh in tlacatl non opahtic: </div>
<div class='p'>—Axan moseuilistonal, uan amo tecauilia in tlanauatil itconmemes mocochpitl. </div>
<div class='p'>
<span class="verse" id="JN5_11">11&#160;</span>In tlacatl oquinnanquilih: </div>
<div class='p'>—Naquin onechpahtih onechiluih: “Ixconana mocochpitl uan xonnihnimi.” </div>
<div class='p'>
<span class="verse" id="JN5_12">12&#160;</span>Yehuan octlahtlanihqueh: </div>
<div class='p'>—¿Aquih omitzoniluih: “Ixconana mocochpitl uan xonnihnimi”? </div>
<div class='m'>
<span class="verse" id="JN5_13">13&#160;</span>Pero in tlacatl tlen opahtic amo oquixmat aquih ocpahtih, pues Jesús opoliu itzalan nonqueh miqueh tocniuan tlen ompa ocatcah. </div>
<div class='m'>
<span class="verse" id="JN5_14">14&#160;</span>Satepan Jesús ocsipa oquitac in tlacatl icah in teopantli uan oquiluih: </div>
<div class='p'>—Ixconita, yotonpahtic. Acmo xontlahtlaco, amo yeh mopan uitz itlah ocachi tlailiuis temohtih. </div>
<div class='p'>
<span class="verse" id="JN5_15">15&#160;</span>Ihcuacon in tlacatl oyah oquimiluito in judiohtiquiuahqueh nic yen Jesús naquin ocpahtih. </div>
<div class='m'>
<span class="verse" id="JN5_16">16&#160;</span>Ica non, in judiohtiquiuahqueh tlensaso occhiuilayah [uan ocniquiah icmictisqueh] in Jesús, nic otlapahtaya itich moseuilistonal. </div>
<div class='m'>
<span class="verse" id="JN5_17">17&#160;</span>Pero Jesús oquinnanquilih: </div>
<div class='p'>—NoTahtzin hasta axan nochipa tiquitoc, ica non neh noiuqui intiquiti. </div>
<div class='p'>
<span class="verse" id="JN5_18">18&#160;</span>Ica non in judiohtiquiuahqueh ocachi ocniquiah icmictisqueh, amo sayeh nic amo octlepanitaya in moseuilistonal, tlamo yeh noiuqui nic oquihtouaya Dios yehua iTahtzin uan ohcon yec ocmoniuilihtoya Dios. </div>
<div class='s'>Nichicaualis niConetzin Dios </div>
<div class='p'>
<span class="verse" id="JN5_19">19&#160;</span>Jesús oquimiluih: </div>
<div class='p'>—Tlamilauca yec innamechoniluia, niConeu Dios amo uili icchiua itlah san yeh iixcoyan, tlamo sayeh tlen quita icchiua niTahtzin. Nochi tlen icchiua niTahtzin, noiuqui icchiua niConeu Dios. </div>
<div class='m'>
<span class="verse" id="JN5_20">20&#160;</span>NiTahtzin ictlasohtla niConeu uan icnextilia nochi tlen Yehuatzin icchiua. Uan ocachi uehueyi chiualisten icnextilis, uan namehuantzitzin nanconmotetzauisqueh. </div>
<div class='m'>
<span class="verse" id="JN5_21">21&#160;</span>Ohcon quemeh niTahtzin quinyancuicayolitia miquemeh uan quinmactia yolilistli, ohcon noiuqui niConeu naquin yeh icniqui quinmactia yolilistli. </div>
<div class='m'>
<span class="verse" id="JN5_22">22&#160;</span>Sannoiuqui ohcon niTahtzin amacah quiluia tlenoh itich icnamiqui, yehyeh nochi non chicaualis ocmactih yeh niConetzin, yehua quimiluis sehse tlenoh intich icnamiqui. </div>
<div class='m'>
<span class="verse" id="JN5_23">23&#160;</span>Ohcon oquichiu nic oquinic nochtin mactlacachiuacan niConeu Dios, ohcon quemeh ictlacachiuah niTahtzin. Naquin amo ictlacachiua niConeu Dios, amo ictlacachiua niTahtzin naquin yehua ocualtitlan. </div>
<div class='p'>
<span class="verse" id="JN5_24">24&#160;</span>’Tlamilauca yec innamechoniluia, naquin iccaqui notlahtol uan icniltoca Dios naquin onechualtitlan, ya icpia yolilistli tlen ica in sintitl nochipa, uan amo icsilis tlatzacuiltilis, tlamo yeh yoquis imac in miquilistli uan yopanoc itich in yolilistli. </div>
<div class='m'>
<span class="verse" id="JN5_25">25&#160;</span>’Tlamilauca yec innamechoniluia, ya ehcotoc in tonal, uan yoehcoc axan, ihcuac in miquemeh iccaquisqueh nitlahtol niConetzin Dios, uan naquin icsilis nitlahtol yolis. </div>
<div class='m'>
<span class="verse" id="JN5_26">26&#160;</span>Pues ohcon quemeh niTahtzin itich ualeua in yolilistli, sannoiuqui ohcon ocmactih chicaualistli niConeu itich maualeua yolilistli. </div>
<div class='m'>
<span class="verse" id="JN5_27">27&#160;</span>Sannoiuqui ohcon ocmactih chicaualistli para yeh quitas aquih itich moniqui in tlatzacuiltil noso aquih icnamiqui in yolilistli, nic yeh yehua niConeu in Tlacatl. </div>
<div class='m'>
<span class="verse" id="JN5_28">28&#160;</span>Amo ixconmotetzauican nin, ehcos in hora ihcuac nochtin naquin cateh itich in ticochtli iccaquisqueh nitlahtol; </div>
<div class='m'>
<span class="verse" id="JN5_29">29&#160;</span>uan naquin occhiuqueh tlen cuali, yancuicayolisqueh uan icsilisqueh in yolilistli tlen ica in sintitl nochipa, pero naquin occhiuqueh tlen amo cuali, yancuicayolisqueh uan icsilisqueh in tlatzacuiltilistli. </div>
<div class='s'>Tlen icteixmatiltia aquih Jesús </div>
<div class='p'>
<span class="verse" id="JN5_30">30&#160;</span>’Neh amo uili inchiua itlah san neh noixcoyan. Neh inquihtoua aquih icnamiqui in tlatzacuiltil noso in yolilistli ohcon quemeh noTahtzin nechiluia, uan tlen neh inquihtos, yeh non tlen cuali, pues amo inchiua san tlen neh notlaniquilis, tlayeh inchiua nitlaniquilis noTahtzin naquin onechualtitlan. </div>
<div class='m'>
<span class="verse" id="JN5_31">31&#160;</span>Tla san ica neh notlahtol inmoteixmatiltia, notlahtol amitlah ipatiu.<a href='#FN10' epub:type='noteref' class='noteref'>*</a> </div>
<div class='m'>
<span class="verse" id="JN5_32">32&#160;</span>Pero cah ocse naquin nechteixmatiltia, uan inmatoc nic tlen yeh ictematiltia de neh, yeh milauac. </div>
<div class='m'>
<span class="verse" id="JN5_33">33&#160;</span>Namehuantzitzin onamontlatitlanqueh inauac in Juan mactlahtlanitin max yehua in Cristo Temaquixtani, uan yeh onamechonnanquilih ica tlen milauac.<a href='#FN11' epub:type='noteref' class='noteref'>†</a> </div>
<div class='m'>
<span class="verse" id="JN5_34">34&#160;</span>Tlamilauca amo moniqui acah manechteixmatilti, pero innamechoniluia nochi non nic inniqui xontlaniltocacan, uan ohcon xonican tlamaquixtilten. </div>
<div class='m'>
<span class="verse" id="JN5_35">35&#160;</span>Juan ocatca quemeh se tlauil xotlatoc uan otlauaya, uan namehuantzitzin quesqui tonal onamonpaqueh itich nitlanes. </div>
<div class='m'>
<span class="verse" id="JN5_36">36&#160;</span>Pero neh inpia itlah tlen ocachi ictematiltia aquih neh, itlah tlen icpanauia tlen octematiltih Juan de neh. Uan non yen chiualisten tlen inchiutoc, tlen noTahtzin onechmactih manchiua, yehuanten nechteixmatiltiah, ictematiltiah nic noTahtzin onechualtitlan. </div>
<div class='m'>
<span class="verse" id="JN5_37">37&#160;</span>NoTahtzin naquin onechualtitlan noiuqui ictematiltia aquih neh, masqui amo queman nanconcactoqueh Yehuatzin, dion amo queman nanconitztoqueh, </div>
<div class='m'>
<span class="verse" id="JN5_38">38&#160;</span>dion amo nanconmoyolotiah nitlahtoltzin, nic amo nanconniltocah naquin Yehuatzin ocualtitlan. </div>
<div class='m'>
<span class="verse" id="JN5_39">39&#160;</span>Namehuantzitzin nancontlatemoliah in Teotlahtolamatl, nic nanconyoluiah itich in Teotlahtolamatl nanconahsisqueh in yolilistli tlen ica in sintitl nochipa. Uan yeh in Teotlahtolamatl yehua nechteixmatiltihtoc, </div>
<div class='m'>
<span class="verse" id="JN5_40">40&#160;</span>uan masqui ohcon namehuantzitzin amo nanconniquih namonuitzeh nonauac para nanconpiasqueh yolilistli. </div>
<div class='p'>
<span class="verse" id="JN5_41">41&#160;</span>’Neh amo intemoua manechuehcapantlalican in tlalticpactlacameh. </div>
<div class='m'>
<span class="verse" id="JN5_42">42&#160;</span>Tlamilauca innamechonixmati, uan inmati nic amo milauac nancontlasohtlah Dios. </div>
<div class='m'>
<span class="verse" id="JN5_43">43&#160;</span>Neh onualah ica nitoocaatzin noTahtzin, uan yeh namehuantzitzin amo nannechonsiliah. Pero tla acah ocse uitz san ica yeh itoocaa, yeh quemah nanconsilisqueh. </div>
<div class='m'>
<span class="verse" id="JN5_44">44&#160;</span>¿Quenih uilis namontlaniltocasqueh, tla san nancontemouah manamechonuehcapantlalican nocsiquin, uan amo nancontemouah manamechonuehcapantlali naquin san Yehuatzin Dios? </div>
<div class='m'>
<span class="verse" id="JN5_45">45&#160;</span>Amo ixconyoluican yen neh innamechonteiluis iixpan noTahtzin. Ya cah naquin namechonteiluis, yeh yen Moisés naquin inauac namonmoyolchicauah. </div>
<div class='m'>
<span class="verse" id="JN5_46">46&#160;</span>Tla milauac onanconniltocanih Moisés, neh noiuqui onannechonniltocasquiah, pues yeh otlahcuiloh de neh. </div>
<div class='m'>
<span class="verse" id="JN5_47">47&#160;</span>Pero tla amo nanconniltocah tlen Moisés oquihcuiloh, ¿quenih nanconniltocasqueh tlen neh inquihtoua?  </div>
<div class='psalmlabel' id='JN6_0'> 6</div>
<div class='s'>Jesús quintlamaca macuil mil tlacameh </div>
<div class='r'>(Mt. 14:13-21; Mr. 6:30-44; Lc. 9:10-17) </div>
<div class='p'>
<span class="verse" id="JN6_1">1&#160;</span>Satepan, Jesús oyah itich nocse itlaten in mar Galilea tlen noiuqui itoocaa mar Tiberias. </div>
<div class='m'>
<span class="verse" id="JN6_2">2&#160;</span>Oyayah iuan in Jesús tlailiuis miqueh tocniuan, nic oquitayah in iluicacnescayomeh tlen oquinchiuaya quen oquinpahtaya in cocoxqueh. </div>
<div class='m'>
<span class="verse" id="JN6_3">3&#160;</span>Ihcuacon Jesús otlehcoc itich se tipetl, uan ompa omotlalih iuan nitlasalohcauan. </div>
<div class='m'>
<span class="verse" id="JN6_4">4&#160;</span>Yoahsitoya in tonalmeh ihcuac pascuahiluitl, nimiluiu in judíos. </div>
<div class='m'>
<span class="verse" id="JN6_5">5&#160;</span>Ihcuac Jesús oontlachix uan oquimitac nonqueh tlailiuis miqueh tocniuan tlen youalmonichicohtayah inauac, oquiluih in Felipe: </div>
<div class='p'>—¿Canih itcouatiueh pan tlen ica itquintlamacasqueh ninqueh tocniuan? </div>
<div class='p'>
<span class="verse" id="JN6_6">6&#160;</span>Jesús ohcon oquiluih in Felipe nic san ocniquia ictlatlatas, pues Jesús yocmatoya tlenoh occhiuasquia. </div>
<div class='m'>
<span class="verse" id="JN6_7">7&#160;</span>Felipe ocnanquilih: </div>
<div class='p'>—Ica tlaxtlauil ome ciento tonaltiquitl amo ahsis ica seccouas pan uan sequinuantis sehse camatl. </div>
<div class='p'>
<span class="verse" id="JN6_8">8&#160;</span>Semeh nitlasalohcauan, non itoocaa Andrés, icniu in Simón Pedro, oquiluih: </div>
<div class='p'>
<span class="verse" id="JN6_9">9&#160;</span>—Nican catqui se telpocatl, yeh icpixtoc macuil pan tlachiutli ica cebada uan ome pescados. Pero ¿tlenoh quimahxilani? </div>
<div class='p'>
<span class="verse" id="JN6_10">10&#160;</span>Jesús oquihtoh: </div>
<div class='p'>—Ixquimoniluican nochtin mamotlahtlalican. </div>
<div class='p'>Ompa campa omotlahtlalihqueh ocatca mic sacatl, uan tlen ompa omotlalihqueh ocatcah quemeh macuil mil tlacameh. </div>
<div class='m'>
<span class="verse" id="JN6_11">11&#160;</span>Jesús oquian in pan uan ihcuac omotlasohcamat inauac Dios oquinxihxiluih nitlasalohcauan, uan yehuan oquinxihxiluihqueh naquin ompa otolohtoyah. Sannoiuqui ohcon oquinxihxiloh in pescados, uan nochtin ocsilihqueh quesqui yehuan ocniqueh. </div>
<div class='m'>
<span class="verse" id="JN6_12">12&#160;</span>Ihcuac nochtin in tocniuan oixuiqueh, oquimiluih nitlasalohcauan: </div>
<div class='p'>—Ixconnichicocan tlen oc omocau, amitlah mamotlacauilo. </div>
<div class='p'>
<span class="verse" id="JN6_13">13&#160;</span>Nitlasalohcauan ocnichicohqueh, uan oquintemitihqueh mahtlactlamome chiquiuitl ica pan tlacocotontli tlen oc omocau den macuil pan tlachiutli ica cebada tlen acmo occuahqueh. </div>
<div class='m'>
<span class="verse" id="JN6_14">14&#160;</span>Ihcuac nonqueh tocniuan oquitaqueh in iluicacnescayotl tlen Jesús oquichiu, oquihtohqueh: </div>
<div class='p'>—De milauac, yeh nin in teotlanauatani naquin in Teotlahtolamatl techmatiltia icpia tlen uitz itich nin tlalticpactli. </div>
<div class='p'>
<span class="verse" id="JN6_15">15&#160;</span>Pero Jesús oquimat nic yehuan ocniquiah icchiualtisqueh mai inueyitiquiuahcau. Ica non, oquincauteu uan ocsipa oyah icuac in tipetl sayeh isel. </div>
<div class='s'>Jesús nihnimi iixco in mar </div>
<div class='r'>(Mt. 14:22-27; Mr. 6:45-52) </div>
<div class='p'>
<span class="verse" id="JN6_16">16&#160;</span>Ihcuac ya tlapoyautoc, nitlasalohcauan otimoqueh icah in mar, </div>
<div class='m'>
<span class="verse" id="JN6_17">17&#160;</span>otlehcoqueh itich se barca uan osintlapalpanotoyah oyahtoyah itich in altipetl Capernaúm. Yotlayouaca uan Jesús ayamo oahsia innauac. </div>
<div class='m'>
<span class="verse" id="JN6_18">18&#160;</span>In atl chicauac omahcocuia nic chicauac oehecatoya. </div>
<div class='m'>
<span class="verse" id="JN6_19">19&#160;</span>Ihcuac yoyayah quemeh macuil noso chicuasen kilómetro itich in atl, oquitaqueh in Jesús oualnihnintaya iixco in atl uan yocualahsitaya in barca, uan yehuan omomohtihqueh. </div>
<div class='m'>
<span class="verse" id="JN6_20">20&#160;</span>Pero yeh oquimiluih: </div>
<div class='p'>—¡Yeh nehua, amo xonmomohtican! </div>
<div class='p'>
<span class="verse" id="JN6_21">21&#160;</span>Ihcuacon yehuan ocniqueh icsilisqueh itich in barca, uan yeh in barca sanniman oahsic itich in tlali campa yehuan oyayah. </div>
<div class='s'>In tocniuan ictemouah Jesús </div>
<div class='p'>
<span class="verse" id="JN6_22">22&#160;</span>Oualimostic in tocniuan tlen omocauqueh itich nocse itlaten in mar, campa occuahqueh in pan, oquilnamiqueh nic non yaluatica itich in mar ocatca san se barca, uan Jesús amo ocalac itich non barca iuan nitlasalohcauan, tla yeh nitlasalohcauan oyahqueh insel. </div>
<div class='m'>
<span class="verse" id="JN6_23">23&#160;</span>Ihcuacon ompa campa yaluatica occuahqueh in pan satepan ihcuac in toTecotzin omotlasohcamat, oehcoqueh siquin barcas tlen opouiah Tiberias. </div>
<div class='m'>
<span class="verse" id="JN6_24">24&#160;</span>Uan quen in tocniuan oquitaqueh nic Jesús acmo ompa ocatca, dion nitlasalohcauan, otlehcoqueh itich in barcas uan oyahqueh Capernaúm, octemotoh Jesús. </div>
<div class='s'>Jesús yehua in pan tlen ictemaca yolilistli </div>
<div class='p'>
<span class="verse" id="JN6_25">25&#160;</span>Ihcuac ocahsiqueh in Jesús itich nocse itlaten in mar, octlahtlanihqueh: </div>
<div class='p'>—Tlamachtani, ¿quenih otonehcoc nican? </div>
<div class='p'>
<span class="verse" id="JN6_26">26&#160;</span>Jesús oquimiluih: </div>
<div class='p'>—Tlamilauca yec mannamechonilui, amo nannechontemouah nic onanconahsicamatqueh tlenoh ictosniquih in nescayomeh tlen onquinchiu, tlamo yeh nannechontemouah nic onanconcuahqueh in pan uan onamonixuiqueh. </div>
<div class='m'>
<span class="verse" id="JN6_27">27&#160;</span>Amo xonmotiquipachocan ipampa in tlacual tlen tlami, yehyeh xonmotiquipachocan ipampa in tlacual tlen ayic tlami uan ictemaca yolilistli tlen ica in sintitl nochipa. Nin tlacual namechonmactis niConeu in Tlacatl, naquin in toTahtzin Dios yonamechonnextilih nic Yehuatzin ocualtitlan. </div>
<div class='p'>
<span class="verse" id="JN6_28">28&#160;</span>Ihcuacon yehuan octlahtlanihqueh: </div>
<div class='p'>—¿Tlenoh moniqui itchiuasqueh uan ohcon itpaquilismacasqueh Dios? </div>
<div class='p'>
<span class="verse" id="JN6_29">29&#160;</span>Jesús oquinnanquilih: </div>
<div class='p'>—Tlen Dios namechontlahtlanilia ixconchiuacan yeh yeh nin: xontlaniltocacan inauac naquin Yehuatzin ocualtitlan. </div>
<div class='p'>
<span class="verse" id="JN6_30">30&#160;</span>Yehuan oquiluihqueh: </div>
<div class='p'>—¿Tlen iluicacnescayotl itconchiuas uan ohcon ittasqueh uan itniltocasqueh nic toualeua inauac Dios? ¿Tlenoh chiualistli itconchiuas? </div>
<div class='m'>
<span class="verse" id="JN6_31">31&#160;</span>In toyauehcautahuan occuahqueh in pan tlen itoocaa maná campa tlauaquilistlah,<a href='#FN12' epub:type='noteref' class='noteref'>*</a> pues ohcon ihcuiliutoc: “Oquinmactih in pan tlen ualeua de iluicac maccuacan.”<a href='#FN13' epub:type='noteref' class='noteref'>†</a> </div>
<div class='p'>
<span class="verse" id="JN6_32">32&#160;</span>Jesús oquimiluih: </div>
<div class='p'>—Tlamilauca yec innamechoniluia, amo yeh in Moisés naquin onamechonmactih in pan den iluicac, tla yeh yen noTahtzin naquin namechonmactia in tlen milauac pan den iluicac. </div>
<div class='m'>
<span class="verse" id="JN6_33">33&#160;</span>Ixconmatican, in pan de Dios, yeh naquin oualtimoc den iluicac uan quinmactia yolilistli in tlalticpactlacameh. </div>
<div class='p'>
<span class="verse" id="JN6_34">34&#160;</span>Yehuan oquiluihqueh: </div>
<div class='p'>—ToTecotzin, ixtechonmacti nochipa non pan. </div>
<div class='p'>
<span class="verse" id="JN6_35">35&#160;</span>Jesús oquimiluih: </div>
<div class='p'>—Neh yen pan tlen ictemaca yolilistli. Naquin nonauac uitz ayic mayanas, uan naquin tlaniltoca nonauac ayic amiquis. </div>
<div class='m'>
<span class="verse" id="JN6_36">36&#160;</span>Pero ohcon quen yonnamechoniluih, masqui nannechonitztoqueh amo namontlaniltocah nonauac. </div>
<div class='m'>
<span class="verse" id="JN6_37">37&#160;</span>Nochtin naquin noTahtzin nechinmactia uitzeh nonauac; uan naquin uitz nonauac, amo queman acah amo insilis. </div>
<div class='m'>
<span class="verse" id="JN6_38">38&#160;</span>Tlamilauca, neh onualtimoc de iluicac, uan amo onchiuaco san tlen neh notlaniquilis, tlamo yeh nitlaniquilis naquin onechualtitlan. </div>
<div class='m'>
<span class="verse" id="JN6_39">39&#160;</span>Uan yeh nin itlaniquilis [noTahtzin] naquin onechualtitlan: amo manpolo dion se naquin nechinmactia, yeh manquinyancuicayoliti itich niyacatlamilis in tonalmeh. </div>
<div class='m'>
<span class="verse" id="JN6_40">40&#160;</span>Uan yeh nin nitlaniquilis [naquin onechualtitlan]: nochi naquin ictlalia nitlachialis inauac niConeu in Dios uan tlaniltoca inauac, icpias yolilistli tlen ica in sintitl nochipa. Uan neh inyancuicayolitis itich niyacatlamilis in tonalmeh. </div>
<div class='p'>
<span class="verse" id="JN6_41">41&#160;</span>Ihcuacon in judíos omohsiuqueh nic Jesús oquihtoh: “Neh in pan tlen oualtimoc iluicac.” </div>
<div class='m'>
<span class="verse" id="JN6_42">42&#160;</span>Uan octouayah: </div>
<div class='p'>—¿Nicancah, xamo yen Jesús, niconeu in José? Itquixmatih nipapan uan nimaman. ¿Quenih axan ictoua: “Onualtimoc den iluicac”? </div>
<div class='p'>
<span class="verse" id="JN6_43">43&#160;</span>Ihcuacon Jesús oquimiluih: </div>
<div class='p'>—¡Acmo xonichtacatlahtohtocan! </div>
<div class='m'>
<span class="verse" id="JN6_44">44&#160;</span>Amacah uilis uitz nonauac, tla noTahtzin naquin onechualtitlan amo ictlalia itich niyolo mauiqui nonauac, uan neh inyancuicayolitis itich niyacatlamilis in tonalmeh. </div>
<div class='m'>
<span class="verse" id="JN6_45">45&#160;</span>Ihquin ihcuiliutoc itich nintlahcuilol in teotlanauatanih: “Dios nochtin quinmachtis.”<a href='#FN14' epub:type='noteref' class='noteref'>‡</a> Ica non, nochtin naquin iccaquih noTahtzin uan cahsicamatih nitlahtol, uitzeh nonauac. </div>
<div class='p'>
<span class="verse" id="JN6_46">46&#160;</span>’Amo intosniqui acah yoquitac noTahtzin. Sayeh naquin ualeua inauac Dios, yeh quemah yoquitac noTahtzin. </div>
<div class='m'>
<span class="verse" id="JN6_47">47&#160;</span>Tlamilauca yec innamechoniluia, naquin tlaniltoca [nonauac] icpia in yolilistli tlen ica in sintitl nochipa. </div>
<div class='m'>
<span class="verse" id="JN6_48">48&#160;</span>Neh yen pan tlen ictemaca yolilistli. </div>
<div class='m'>
<span class="verse" id="JN6_49">49&#160;</span>Namoyauehcautahuan occuahqueh in pan tlen itoocaa maná campa tlauaquilistlah, uan masqui occuahqueh yeh omiqueh. </div>
<div class='m'>
<span class="verse" id="JN6_50">50&#160;</span>Namonauac catqui in pan tlen ualtimoua de iluicac, uan naquin quicuas nin pan amo miquis. </div>
<div class='m'>
<span class="verse" id="JN6_51">51&#160;</span>Yen neh in pan tlen yoltoc, tlen oualtimoc iluicac. Naquin quicuas nin pan, yoltos ica in sintitl nochipa. Uan in pan tlen neh intemactis, yeh nonacayo, uan intemactis para ica macpiacan yolilistli in tlalticpactlacameh. </div>
<div class='p'>
<span class="verse" id="JN6_52">52&#160;</span>Ihcuacon in judíos opeuqueh san yehuan motlahtolixnamiquih, uan oquihtouayah: </div>
<div class='p'>—¿Quenih uilis necah techmactis matcuacan ninacayo? </div>
<div class='p'>
<span class="verse" id="JN6_53">53&#160;</span>Jesús oquimiluih: </div>
<div class='p'>—Tlamilauca yec innamechoniluia, tla amo nanconcuah ninacayo niConeu in Tlacatl uan amo nancononih nieso, amo nanconpiasqueh in tlen milauac yolilistli. </div>
<div class='m'>
<span class="verse" id="JN6_54">54&#160;</span>Naquin quicua nonacayo uan coni noeso, ica icpia yolilistli tlen ica in sintitl nochipa, uan neh inyancuicayolitis itich niyacatlamilis in tonalmeh. </div>
<div class='m'>
<span class="verse" id="JN6_55">55&#160;</span>Pues nonacayo yehua tlen milauac tlacual, uan noeso yehua tlen milauac teamicpahtia. </div>
<div class='m'>
<span class="verse" id="JN6_56">56&#160;</span>Naquin quicua nonacayo uan coni noeso, sa se mochiua nouan uan neh iuan. </div>
<div class='m'>
<span class="verse" id="JN6_57">57&#160;</span>NoTahtzin, naquin itich ualeua in yolilistli, onechualtitlan. Uan neh inpia yolilistli ica noTahtzin. Ohcon noiuqui naquin quicua nonacayo, icpias yolilistli ica neh. </div>
<div class='m'>
<span class="verse" id="JN6_58">58&#160;</span>Notlalnacayo yeh yen pan tlen oualtimoc iluicac. Nin pan amo quemeh in maná tlen occuahqueh namotahuan uan omiqueh. Naquin quicuas nin pan yoltos ica in sintitl nochipa. </div>
<div class='p'>
<span class="verse" id="JN6_59">59&#160;</span>Nochi nin oquihtoh Jesús ihcuac otlamachtihtoya Capernaúm itich in teotlanauatilcali. </div>
<div class='s'>In tlahtol tlen ictemaca yolilistli tlen ica in sintitl nochipa </div>
<div class='p'>
<span class="verse" id="JN6_60">60&#160;</span>Ihcuac occaqueh tlen oquihtoh Jesús, miqueh itlasalohcauan oquihtohqueh: </div>
<div class='p'>—Simi oueh nin tlahtol, ¿aquiyeh uilis icsilis? </div>
<div class='p'>
<span class="verse" id="JN6_61">61&#160;</span>Jesús ocmatia nic nitlasalohcauan ocmoichtacanonotztoyah tlen yeh oquihtoh, uan oquimiluih: </div>
<div class='p'>—¿Onnamechontlauelcalaquih ica tlen onnamechoniluih? </div>
<div class='m'>
<span class="verse" id="JN6_62">62&#160;</span>¿Axan quemach tla nanconitasqueh niConeu in Tlacatl tlehcos campa achtoh ocatca? </div>
<div class='m'>
<span class="verse" id="JN6_63">63&#160;</span>In espíritu yehua ictemaca yolilistli, in totlalticpacnacayo inohmah amo icpia yolilis. In tlahtolten tlen yonnamechonnonotz, yehua poui espíritu uan yehua teyolitia. </div>
<div class='m'>
<span class="verse" id="JN6_64">64&#160;</span>Masqui ohcon, siquin namehuantzitzin amo namontlaniltocah. </div>
<div class='p'>Jesús ohcon oquihtoh, nic ocmatia desde achtoh aquihqueh amo otlaniltocayah uan ocmatia aquih octemactisquia. </div>
<div class='m'>
<span class="verse" id="JN6_65">65&#160;</span>Uan oquimiluih: </div>
<div class='p'>—Ica non yonnamechoniluih amacah uilis uitz nonauac, tla noTahtzin amo ictlalilia itich niyolo mauiqui nonauac. </div>
<div class='p'>
<span class="verse" id="JN6_66">66&#160;</span>Miqueh itlasalohcauan itich non tonal opeuqueh iccauah uan acmo iuan oyayah. </div>
<div class='m'>
<span class="verse" id="JN6_67">67&#160;</span>Ihcuacon Jesús oquintlahtlanih in mahtlactlamomeh itlasalohcauan: </div>
<div class='p'>—¿Max namehuantzitzin noiuqui nanconniquih nannechoncauasqueh? </div>
<div class='p'>
<span class="verse" id="JN6_68">68&#160;</span>Simón Pedro ocnanquilih: </div>
<div class='p'>—NoTecotzin, ¿aquih ocse inauac uilis tiasqueh? Sayeh Tehuatzin itconpia tlahtolten tlen ictemactiah yolilistli tlen ica in sintitl nochipa. </div>
<div class='m'>
<span class="verse" id="JN6_69">69&#160;</span>Uan tehuan yotniltocaqueh uan yotcahsicamatqueh nic Tehuatzin yen Cristo Temaquixtani, niTlapihpincatzin Dios.<a href='#FN15' epub:type='noteref' class='noteref'>§</a> </div>
<div class='p'>
<span class="verse" id="JN6_70">70&#160;</span>Jesús oquimiluih: </div>
<div class='p'>—¿Xamo neh onnamechonpihpin namonmahtlactlamome? Uan yeh semeh namehuantzitzin se itlaqueual in amocuali. </div>
<div class='p'>
<span class="verse" id="JN6_71">71&#160;</span>Jesús otlahtohtoya den Judas Iscariote, niconeu in Simón. Masqui opouia iuan in mahtlactlamome itlasalohcauan, yehua naquin satepan octemactih in Jesús.  </div>
<div class='psalmlabel' id='JN7_0'> 7</div>
<div class='s'>Nicniuan Jesús amo icniltocah </div>
<div class='p'>
<span class="verse" id="JN7_1">1&#160;</span>Satepan de nochi non, Jesús oninintinimia itich in tlalmeh Galilea, pues amo ocniquia yas Judea, nic in judiohtiquiuahqueh ocniquiah icmictisqueh. </div>
<div class='m'>
<span class="verse" id="JN7_2">2&#160;</span>Ihcuacon yoehcotoya nimiluiu in judíos non itoocaa iluitl den xiucalmeh, </div>
<div class='m'>
<span class="verse" id="JN7_3">3&#160;</span>uan nicniuan in Jesús oquiluihqueh: </div>
<div class='p'>—Amo xonmocaua nican, yeh xoyau Judea, ohcon motlasalohcauantzitzin tlen chanchiuah ompa noiuqui ictasqueh in chiualisten tlen itquimonchiua, </div>
<div class='m'>
<span class="verse" id="JN7_4">4&#160;</span>pues naquin ictemoua moteixmatiltis amo icchiua itlah san ichtacayan. Tla itquimonchiua nescayomeh, yeh ocachi cuali xonmoteixmatilti imixpan nochtin in tlalticpactlacameh. </div>
<div class='p'>
<span class="verse" id="JN7_5">5&#160;</span>Nicniuan Jesús ohcon oquiluayah nic dion yehuan amo ocniltocayah. </div>
<div class='m'>
<span class="verse" id="JN7_6">6&#160;</span>Jesús oquimiluih: </div>
<div class='p'>—Nohora ayamo ehco. Tlamilauca, namonauac tlensaso hora cuali. </div>
<div class='m'>
<span class="verse" id="JN7_7">7&#160;</span>Namehuan amo uilis namechcocolisqueh in tlalticpactlacameh, pero neh amo nechtasniquih nic neh inquinmatiltia amo cuali ninchiualis. </div>
<div class='m'>
<span class="verse" id="JN7_8">8&#160;</span>Namehuan ixtlehcocan ixyacan itich in iluitl. Neh amo nias, pues ayamo ehco nohora. </div>
<div class='p'>
<span class="verse" id="JN7_9">9&#160;</span>Jesús ohcon oquinnanquilih uan ompa omocau Galilea. </div>
<div class='s'>Jesús yaui itich in iluitl den xiucalmeh </div>
<div class='p'>
<span class="verse" id="JN7_10">10&#160;</span>Pero satepan, ihcuac nicniuan in Jesús yoyahcah iluitl, yeh noiuqui otlehcoc oyah san ichtacatzin, amacah oquiluih. </div>
<div class='m'>
<span class="verse" id="JN7_11">11&#160;</span>Itich in iluitl, in judiohtiquiuahqueh octemouayah in Jesús uan octouayah: </div>
<div class='p'>—¿Canih isqui non tlacatl? </div>
<div class='p'>
<span class="verse" id="JN7_12">12&#160;</span>Mic tlahtol omocaquia de yeh inauac nonqueh tlailiuis miqueh tocniuan. Siquin oquihtouayah: “Yeh simi cuali conetl.” Ocsiquin oquihtouayah: “Amo, pues non tlacatl san quincahcayautinimi in tocniuan.” </div>
<div class='p'>
<span class="verse" id="JN7_13">13&#160;</span>Nochtin otlahtouaya de yeh san ichtacatzin, nic oquimixmouilaya in judiohtiquiuahqueh. </div>
<div class='p'>
<span class="verse" id="JN7_14">14&#160;</span>Tlahco semana, ihcuac ya tlahco iluitl, Jesús oyah icah in teopantli uan opeu tlamachtia. </div>
<div class='m'>
<span class="verse" id="JN7_15">15&#160;</span>In judiohtiquiuahqueh ocmotetzauayah uan oquihtouayah: </div>
<div class='p'>—¿Quenih hasta ohcon quixmati in Teotlahtolamatl, uan yeh amacah ocmachtih? </div>
<div class='p'>
<span class="verse" id="JN7_16">16&#160;</span>Jesús oquimiluih: </div>
<div class='p'>—Notlamachtilis amo notich ualeua, tla yeh ualeua itich naquin onechualtitlan. </div>
<div class='m'>
<span class="verse" id="JN7_17">17&#160;</span>Naquin ictemoua icchiuas nitlaniquilitzin Dios, yec quitas tla notlamachtilis ualeua itich Dios noso san notich ualeutoc. </div>
<div class='m'>
<span class="verse" id="JN7_18">18&#160;</span>Naquin tlahtoua san tlen yeh itich ualeua, ictemoua macuehcapantlalican. Pero naquin ictemoua macuehcapantlalican naquin ocualtitlan, yeh se tocniu tlen tlahtoua ica in tlen milauac uan amo cah tlacahcayaualis itich. </div>
<div class='p'>
<span class="verse" id="JN7_19">19&#160;</span>’¿Moisés xamo onamechonmactih in tlanauatil? Uan yeh masqui ohcon, dion semeh namehuantzitzin amo nanconchiuah tlen ictoua in tlanauatil. ¿Pues tlamo, tleca nanconniquih nannechonmictisqueh? </div>
<div class='p'>
<span class="verse" id="JN7_20">20&#160;</span>In tocniuan onauatqueh: </div>
<div class='p'>—Itconpia amocuali ehecatl. ¿Aquih icniqui mitzonmictis? </div>
<div class='p'>
<span class="verse" id="JN7_21">21&#160;</span>Jesús oquinnanquilih: </div>
<div class='p'>—Nanconmotetzauihtoqueh tleca onicchiu iluicacnescayotl itich moseuilistonal, uan yeh san se cuali tiquitl tlen onicchiu. </div>
<div class='m'>
<span class="verse" id="JN7_22">22&#160;</span>Pero ixcontacan, Moisés onamechonmactih in tlanauatil xonmojudiohnescayotican. Tlen milauac non tlanauatil amo ualeua san itich Moisés, yeh ualeua itich namoyauehcautahuan tlen ocachi achtoh uan amo Moisés. </div>
<div class='m'>
<span class="verse" id="JN7_23">23&#160;</span>Axan, tla namehuantzitzin nanconjudiohnescayotiah se piltzintli masqui mai moseuilistonal, para ohcon nancontlacamatisqueh nitlanauatil Moisés, tla ohcon, ¿tleca namoncualanih nouan nic neh mahsic onpahtih se tlacatl itich moseuilistonal? </div>
<div class='m'>
<span class="verse" id="JN7_24">24&#160;</span>Amo xonmoyacanacan namontlahtosqueh san ica tlen nanconitah, yehyeh achtoh namontlahtosqueh ixcontlatlatacan ica tlen yec. </div>
<div class='s'>Jesús quimiluia canih ualeua </div>
<div class='p'>
<span class="verse" id="JN7_25">25&#160;</span>Siquin tlen ochanchiuayah Jerusalén oquihtouayah: </div>
<div class='p'>—¿Xamo yeh nin tlacatl non ictemohtinimih icniquih icmictisqueh? </div>
<div class='m'>
<span class="verse" id="JN7_26">26&#160;</span>Uan yeh ixconitacan, tlahtohtoc teixpan, uan amacah itlah quiluia. ¿Max in tiquiuahqueh yocniltocaqueh yehua in Cristo Temaquixtani? </div>
<div class='m'>
<span class="verse" id="JN7_27">27&#160;</span>Pero tehuan cuali itmatoqueh canih ualeua nin tlacatl. Pero ihcuac uitz in Cristo Temaquixtani, amacah icmatis canih ualeua. </div>
<div class='p'>
<span class="verse" id="JN7_28">28&#160;</span>Jesús ompa otlamachtihtoya icah in teopantli, uan ihcuac oquincac, otlahtoh chicauac. Oquihtoh: </div>
<div class='p'>—¿Tla ohcon namehuantzitzin nannechonixmatih, uan nanconmatih canih inualeua? Pero neh amo nican onualah san ica neh notlaniquilis, tla yeh onechualtitlan naquin milaucatzintli, naquin namehuantzitzin amo nanconixmatih. </div>
<div class='m'>
<span class="verse" id="JN7_29">29&#160;</span>Neh quemah inquixmati, nic inauac Yehuatzin inualeua, uan Yehuatzin onechualtitlan. </div>
<div class='p'>
<span class="verse" id="JN7_30">30&#160;</span>Ihcuacon ocniquiah ictzitzquisqueh in Jesús, pero amacah octzitzquih, nic ayamo oehcoya nihora. </div>
<div class='m'>
<span class="verse" id="JN7_31">31&#160;</span>Masqui ohcon miqueh tocniuan ocniltocaqueh uan oquihtouayah: </div>
<div class='p'>—Ihcuac uitz in Cristo Temaquixtani, ¿quenat uilis quinchiuas ocachi miqueh nescayomeh uan amo nin tlacatl? </div>
<div class='s'>In fariseos quintitlanih in teananih mactzitzquitin Jesús </div>
<div class='p'>
<span class="verse" id="JN7_32">32&#160;</span>In fariseos ocmatqueh tlen ocmoichtacanonotzayah in tocniuan de Jesús. Ica non in teopixcatlayacanqueh uan fariseos oquintitlanqueh siquin teananih mactzitzquitin. </div>
<div class='m'>
<span class="verse" id="JN7_33">33&#160;</span>Ihcuacon Jesús oquihtohtoya: </div>
<div class='p'>—Oc namouantzin nisqui tipitzin, uan satepan nias inauac naquin onechualtitlan. </div>
<div class='m'>
<span class="verse" id="JN7_34">34&#160;</span>Namehuantzitzin nannechontemosqueh, uan amo nannechonahsisqueh, pues campa neh nisqui, namehuantzitzin amo uilis namonyasqueh. </div>
<div class='p'>
<span class="verse" id="JN7_35">35&#160;</span>Ihcuacon in judiohtiquiuahqueh ocmosepaniluayah: </div>
<div class='p'>—¿Canih yasqui nin tlacatl uan amo uilis itcahsisqueh? ¿Xanqui icyoluihtoc yasqui inauac in judíos tlen chanchiutoqueh itich tlalmeh griegos, uan ompa quinmachtis in griegos? </div>
<div class='m'>
<span class="verse" id="JN7_36">36&#160;</span>¿Tlenoh ictosniqui in tlahtol tlen oquihtoh: “Namehuantzitzin nannechontemosqueh, uan amo nannechonahsisqueh”, uan “campa neh nisqui, namehuantzitzin amo namonuilisqueh namonyasqueh”? </div>
<div class='s'>Jesús yehua in amelatl tlen ictemaca yolilistli </div>
<div class='p'>
<span class="verse" id="JN7_37">37&#160;</span>Itich in tonal ihcuac ya tlami in iluitl, itich in ueyi iluitonal, Jesús omoquitzteu uan chicauac oquihtoh: </div>
<div class='p'>—Tla acah amiqui, mauiqui nonauac uan maatli. </div>
<div class='m'>
<span class="verse" id="JN7_38">38&#160;</span>Naquin tlaniltoca nonauac, quemeh ictoua in Teotlahtolamatl, itich yeh mextos atl tlen ictemaca yolilistli. </div>
<div class='p'>
<span class="verse" id="JN7_39">39&#160;</span>Ohcon otlahtoh Jesús nic otlahtohtoya den Espíritu tlen icsilisqueh naquin tlaniltocah inauac. Ihcuacon in Espíritu Santo ayamo oehcoya, pues Jesús ayamo ocsilaya in uehcapantlalilis. </div>
<div class='s'>In tocniuan motlahcoxilouah </div>
<div class='p'>
<span class="verse" id="JN7_40">40&#160;</span>Ihcuac in tocniuan occaqueh tlen oquihtoh in Jesús, siquin oquihtohqueh: </div>
<div class='p'>—Tlamilauca, nin tlacatl yehua in teotlanauatani tlen itchixtoqueh. </div>
<div class='p'>
<span class="verse" id="JN7_41">41&#160;</span>Ocsiquin oquihtouayah: </div>
<div class='p'>—Yehua nin in Cristo Temaquixtani. </div>
<div class='p'>Pero ocsiquin oquihtouayah: </div>
<div class='p'>—¿Quenat ualeuas Galilea in Cristo Temaquixtani? </div>
<div class='m'>
<span class="verse" id="JN7_42">42&#160;</span>¿Xamo in Teotlahtolamatl quihtoua nic in Cristo Temaquixtani isqui ualeuani de David, uan icpia tlen ualeuas itich in altipetl Belén,<a href='#FN16' epub:type='noteref' class='noteref'>*</a> nialtipeu in David? </div>
<div class='p'>
<span class="verse" id="JN7_43">43&#160;</span>Ica non in tocniuan omoxixilohqueh ipampa in Jesús, nic siquin otlaniltocayah inauac uan siquin amo. </div>
<div class='m'>
<span class="verse" id="JN7_44">44&#160;</span>Siquin yehuan ocniquiah ictzitzquisqueh, pero amacah octzitzquih. </div>
<div class='s'>In tiquiuahqueh amo icniltocah in Jesús </div>
<div class='p'>
<span class="verse" id="JN7_45">45&#160;</span>In teananih omocuipqueh inauac in teopixcatlayacanqueh uan fariseos. Yehuan oquintlahtlanihqueh in teananih: </div>
<div class='p'>—¿Tleca amo onanconualicaqueh? </div>
<div class='p'>
<span class="verse" id="JN7_46">46&#160;</span>In teananih otlananquilihqueh: </div>
<div class='p'>—¡Amo queman acah itcactoqueh tlahtoua quemeh nin tlacatl! </div>
<div class='p'>
<span class="verse" id="JN7_47">47&#160;</span>Ihcuacon in fariseos oquimiluihqueh: </div>
<div class='p'>—¿Namehuantzitzin noiuqui yonamechoncahcayau? </div>
<div class='m'>
<span class="verse" id="JN7_48">48&#160;</span>¿Max nanconitah semeh in tiquiuahqueh noso in fariseos icniltocah in Jesús? </div>
<div class='m'>
<span class="verse" id="JN7_49">49&#160;</span>Necateh naquin icniltocah, yehuan amo quixmatih nitlanauatil Moisés, yehuan impan catqui in tlatzacuiltilis. </div>
<div class='p'>
<span class="verse" id="JN7_50">50&#160;</span>In Nicodemo, non poui inuan, naquin oyahca youac oquitato in Jesús, oquimiluih: </div>
<div class='p'>
<span class="verse" id="JN7_51">51&#160;</span>—¿Max techcauilia in totlanauatil mattlahtlacoltican se tlacatl tla achtoh amo itcaquih uan itmatih tlen oquichiu? </div>
<div class='p'>
<span class="verse" id="JN7_52">52&#160;</span>Ihcuacon, yehuan octlahtlanihqueh: </div>
<div class='p'>—¿Quenat touatzin noiuqui tonpoui Galilea? Cuali ixcontlatemoli in Teotlahtolamatl, uan itconahxilis nic itich Galilea amo queman ualeuas dion se teotlanauatani. </div>
<div class='p'>
<span class="verse" id="JN7_53">53&#160;</span>Ihcuacon nochtin sa oyayahqueh inchahchan.  </div>
<div class='psalmlabel' id='JN8_0'> 8</div>
<div class='s'>Se siuatl cahsih iuan ocse tlacatl </div>
<div class='p'>
<span class="verse" id="JN8_1">1&#160;</span>Pero Jesús oyah itich in tipetl tlen itoocaa Olivos. </div>
<div class='m'>
<span class="verse" id="JN8_2">2&#160;</span>Uan oualimostic, san oc cualcan, ocsipa oyah icah in teopantli, uan nochtin in tocniuan oualayah inauac. Jesús omotlalih uan opeu quinmachtia. </div>
<div class='m'>
<span class="verse" id="JN8_3">3&#160;</span>Ihcuacon in teotlamachtanih uan fariseos ocualicaqueh se siuatl tlen ocahsiqueh ocatca iuan se tlacatl tlen amo itlauical. Uan occauatoh intlahcoyan in tocniuan, </div>
<div class='m'>
<span class="verse" id="JN8_4">4&#160;</span>uan oquiluihqueh in Jesús: </div>
<div class='p'>—Tlamachtani, nin siuatl otcahsiqueh ocatca iuan se tlacatl tlen amo itlauical. </div>
<div class='m'>
<span class="verse" id="JN8_5">5&#160;</span>Itich in tlanauatil, Moisés techtiquitia in siuameh quemeh yeh matquintimictican. ¿Quenih itconita touatzin? </div>
<div class='p'>
<span class="verse" id="JN8_6">6&#160;</span>Yehuan ohcon oquiluihqueh nic ocniquiah san ictlatlatasqueh, uan ohcon icpiasqueh tlen ica icteiluisqueh in Jesús. Pero Jesús omocuilpachoh uan opeu tlahcuiloua ica nimahpil itich in tlali. </div>
<div class='m'>
<span class="verse" id="JN8_7">7&#160;</span>Uan quen yehuan ocachi uan ocachi octlahtlanayah, Jesús omomilau uan oquimiluih: </div>
<div class='p'>—Naquin amo icpia tlahtlacol, yehua achtoh macana se titl uan mactitlanili. </div>
<div class='p'>
<span class="verse" id="JN8_8">8&#160;</span>Uan ocsipa omocuilpachoh uan opeu ocsipa tlahcuiloua itich in tlali. </div>
<div class='m'>
<span class="verse" id="JN8_9">9&#160;</span>Pero yehuan ihcuac occaqueh non, sehse oquistahqueh, [nic cuali ocmatoyah yehuan noiuqui tlahtlacouanih,] otlayacantahqueh in tlen ocachi ya tetahtzitzin. Uan occauqueh isel in Jesús iuan siuatzintli naquin oc ompa omocau. </div>
<div class='m'>
<span class="verse" id="JN8_10">10&#160;</span>Ihcuac Jesús omomilau [amaquin oquitac tlamo sayeh in siuatzintli] uan octlahtlanih: </div>
<div class='p'>—¿Siuatzintli, canih cateh naquin omitzonteiluayah? ¿Amaquin oc oquihtoh uilica tonmiquis? </div>
<div class='p'>
<span class="verse" id="JN8_11">11&#160;</span>Uan in siuatl ocnanquilih: </div>
<div class='p'>—Nocnitzin, acmacah oquihtoh non. </div>
<div class='p'>Jesús oquiluih: </div>
<div class='p'>—Dion neh amo inmitzoniluia non. Xoyau uan acmo ocsipa xontlahtlaco. </div>
<div class='s'>Jesús yehua tlanestli itich in tlalticpactli </div>
<div class='p'>
<span class="verse" id="JN8_12">12&#160;</span>Jesús ocsipa opeu quinnonotza in tocniuan, oquimiluih: </div>
<div class='p'>—Nehua in tlanestli itich in tlalticpactli. Naquin tlasaloua nonauac amo queman ninimis itich in tlayouilotl, yehyeh icpias in tlanestli tlen ictemaca yolilistli. </div>
<div class='p'>
<span class="verse" id="JN8_13">13&#160;</span>Ihcuacon in fariseos oquiluihqueh: </div>
<div class='p'>—San moseltzin itcontematiltihtoc non. Ica non tlen itcontematiltihtoc amotlen icpia ipatiu. </div>
<div class='p'>
<span class="verse" id="JN8_14">14&#160;</span>Jesús oquinnanquilih: </div>
<div class='p'>—Masqui san neh noixcoyan inmoteixmatiltia, tlen neh intoua quemah icpia ipatiu, pues inmatoc canih inualeua uan canih nioh. Pero namehuantzitzin amo nanconmatih canih inualeua dion canih nioh. </div>
<div class='m'>
<span class="verse" id="JN8_15">15&#160;</span>Namehuantzitzin namontetlahtlacoltlatlatah ohcon quemeh in tlalticpactlacameh, pero neh amaquin intlahtlacoltlatlata. </div>
<div class='m'>
<span class="verse" id="JN8_16">16&#160;</span>Pero tla neh intoua tlenoh itich moniqui acah, notlahtol yeh de milauac uan icpia ipatiu, pues notlahtol amo san notich ualeua, tlamo yeh ualeua notich uan itich noTahtzin naquin onechualtitlan. </div>
<div class='m'>
<span class="verse" id="JN8_17">17&#160;</span>Itich namotlanauatil ihcuiliutoc tlen omen icteixpantiah, yehua tlen icpia ipatiu. </div>
<div class='m'>
<span class="verse" id="JN8_18">18&#160;</span>Ixconmatican neh inmoteixmatiltia aquih neh, uan noiuqui noTahtzin naquin onechualtitlan, yeh nechteixmatiltia. </div>
<div class='p'>
<span class="verse" id="JN8_19">19&#160;</span>Yehuan octlahtlanihqueh: </div>
<div class='p'>—¿Canih catqui motahtzin? </div>
<div class='p'>Jesús oquinnanquilih: </div>
<div class='p'>—Namehuantzitzin amo nannechonixmatih, dion noTahtzin amo nanconixmatih, pues tla oxnechonixmatinih, noiuqui noTahtzin onanconixmatisquiah. </div>
<div class='p'>
<span class="verse" id="JN8_20">20&#160;</span>Ninqueh tlahtolten Jesús oquimiluih ihcuac otlamachtihtoya icah in teopantli, campa octlalayah in tomin tlen ocnichicouayah itich in teopantli. Uan amacah octzitzquih, pues ayamo oahsia nihora. </div>
<div class='s'>Jesús quimiluia yeh amo poui itich nin tlalticpactli </div>
<div class='p'>
<span class="verse" id="JN8_21">21&#160;</span>Jesús ocsipa oquimiluih: </div>
<div class='p'>—Neh nias uan nannechontemosqueh, pero namonmiquisqueh itich namotlahtlacol. Campa neh nias, namehuantzitzin amo uilis namonyasqueh. </div>
<div class='p'>
<span class="verse" id="JN8_22">22&#160;</span>In judiohtiquiuahqueh octouayah: </div>
<div class='p'>—¿Max isqui icyoluihtoc sa yeh momictis, ica non ictoua: “Campa neh nias, namehuantzitzin amo uilis namonyasqueh”? </div>
<div class='p'>
<span class="verse" id="JN8_23">23&#160;</span>Jesús oquimiluih: </div>
<div class='p'>—Namehuantzitzin namonpouih tlaniuic, neh inpoui tlacpac. Namehuantzitzin namonpouih nican tlalticpac, pero neh amo inpoui nican tlalticpac. </div>
<div class='m'>
<span class="verse" id="JN8_24">24&#160;</span>Ica non yonnamechoniluih namonmiquisqueh itich namotlahtlacol. Pues tla amo nanconniltocah nic Yeh Nehua, namonmiquisqueh itich namotlahtlacol. </div>
<div class='p'>
<span class="verse" id="JN8_25">25&#160;</span>Uan octlahtlanihqueh: </div>
<div class='p'>—¿Aquih touatzin? </div>
<div class='p'>Jesús oquinnanquilih: </div>
<div class='p'>—Neh yaquin onnamechontlamiiluih. </div>
<div class='m'>
<span class="verse" id="JN8_26">26&#160;</span>Mic tlensa innamechonpialihtoc innamechonixiluis, uan mic amo cuali yonnamechonahxilih. Pero san tlen yonicac de Yehuatzin, sayeh non inquimiluia in tlalticpactlacameh, pues Yehuatzin milaucatzintli. </div>
<div class='p'>
<span class="verse" id="JN8_27">27&#160;</span>Pero yehuan amo ocahsicamatqueh nic Jesús oquinnonotzaya de niTahtzin. </div>
<div class='m'>
<span class="verse" id="JN8_28">28&#160;</span>Ica non Jesús oquimiluih: </div>
<div class='p'>—Ihcuac nanconahcocuisqueh niConeu in Tlacatl, ihcuacon nanconahsicamatisqueh nic Yeh Nehua, uan nanconmatisqueh amitlah inchiua san neh noixcoyan, tla yeh intlahtoua ohcon quen noTahtzin onechmachtih. </div>
<div class='m'>
<span class="verse" id="JN8_29">29&#160;</span>NoTahtzin naquin onechualtitlan metzticah nouan. Yehuatzin amo nechcaua nosel, pues neh nochipa inchiua tlen comopactilia. </div>
<div class='p'>
<span class="verse" id="JN8_30">30&#160;</span>Ihcuac ohcon otlahtoh Jesús, miqueh otlaniltocaqueh inauac. </div>
<div class='s'>In tlen milauac techtohtoma temac </div>
<div class='p'>
<span class="verse" id="JN8_31">31&#160;</span>Ihcuacon Jesús oquimiluih in judíos tlen otlaniltocaqueh inauac: </div>
<div class='p'>—Tla namehuantzitzin namonmocauah itich notlahtol, milauac namonisqueh notlasalohcauan, </div>
<div class='m'>
<span class="verse" id="JN8_32">32&#160;</span>uan nanconixmatisqueh in tlen milauac, uan in tlen milauac namechonquixtis temac. </div>
<div class='p'>
<span class="verse" id="JN8_33">33&#160;</span>Yehuan ocnanquilihqueh: </div>
<div class='p'>—Tehuan itualeuah inauac Abraham, uan ayic itcateh temac queh esclavos. ¿Quenih itconihtoua ittechonquixtis temac? </div>
<div class='p'>
<span class="verse" id="JN8_34">34&#160;</span>Jesús oquimiluih: </div>
<div class='p'>—Neh tlamilauca yec innamechoniluia, nochi naquin tlahtlacolchiua, yeh catqui temac itich in tlahtlacol. </div>
<div class='m'>
<span class="verse" id="JN8_35">35&#160;</span>Se naquin catqui temac queh esclavo amo nochipa ompa pouis ichan niteco, pero niconeu in teteco nochipa ompa pouis. </div>
<div class='m'>
<span class="verse" id="JN8_36">36&#160;</span>Ohcon, tla niConeu Dios namechonquixtia imac in tlahtlacol, namehuantzitzin tlamilauca yec namonisqueh tlamaquixtilten. </div>
<div class='m'>
<span class="verse" id="JN8_37">37&#160;</span>Neh cuali inmatoc nic namehuantzitzin namonualeuah inauac Abraham, uan yeh nanconniquih nannechonmictisqueh, nic amo nanconuilitah notlahtol. </div>
<div class='m'>
<span class="verse" id="JN8_38">38&#160;</span>Neh intlahtoua tlen yonquitac inauac noTahtzin, sannoiuqui ohcon namehuantzitzin nanconchiuah tlen nanconcaquiliah namotatah. </div>
<div class='p'>
<span class="verse" id="JN8_39">39&#160;</span>Yehuan oquiluihqueh: </div>
<div class='p'>—¡In totatah yen Abraham! </div>
<div class='p'>Pero Jesús oquinnanquilih: </div>
<div class='p'>—Tla onamoninih iconeuan in Abraham, namochiualis oisquia quemeh yeh. </div>
<div class='m'>
<span class="verse" id="JN8_40">40&#160;</span>Pero masqui ohcon nanconniquih nannechonmictisqueh, neh naquin onnamechoniluih tlen milauac, tlen onechmactih Dios. ¡Abraham amo ihquin occhiuani! </div>
<div class='m'>
<span class="verse" id="JN8_41">41&#160;</span>Namehuantzitzin namochiualis quemeh nichiualis namotatah. </div>
<div class='p'>Yehuan oquiluihqueh: </div>
<div class='p'>—¡Tehuan amo san ittetlacpapiluan; tehuan itpiah se totatah, uan yeh yen Dios! </div>
<div class='p'>
<span class="verse" id="JN8_42">42&#160;</span>Jesús oquinnanquilih: </div>
<div class='p'>—Tlaqueh Dios oini namoTahtzin, tlamilauca onannechontlasohtlasquiah, pues neh inualeua inauac Dios uan nican nicah. Uan amo onualah san ica neh notlaniquilis, tla yeh Yehuatzin onechualtitlan. </div>
<div class='m'>
<span class="verse" id="JN8_43">43&#160;</span>¿Tleca amo nanconahsicamatih notlahtol? Tlamilauca yeh nic amo nanconniquih nanconsilisqueh. </div>
<div class='m'>
<span class="verse" id="JN8_44">44&#160;</span>Namehuan namotatah yen amocuali, uan namechonpactia nanconchiuasqueh nitlaniquilis. In amocuali, desde nipeualo yeh temictani. Uan ayic ictoua tlen milauac, nic in tlen milauac amo catqui itich. Ihcuac istlacati icnextia aquih yeh, pues yeh istlacatini uan itatah nochi istlacatilis. </div>
<div class='m'>
<span class="verse" id="JN8_45">45&#160;</span>Ica non neh amo nannechonniltocah, nic intoua tlen milauac. </div>
<div class='m'>
<span class="verse" id="JN8_46">46&#160;</span>¿Aquih semeh namehuantzitzin uilis nechahxilis tlahtlacol? Tla ohcon, tla inquihtoua tlen milauac, ¿tleca amo nannechonniltocah? </div>
<div class='m'>
<span class="verse" id="JN8_47">47&#160;</span>Naquin iaxca Dios, iccaqui nitlahtol Dios. Ica non, namehuantzitzin amo nanconcaquih nic amo namoniaxcauan Dios. </div>
<div class='s'>In Cristo Temaquixtani ocachi achtoh uan amo in Abraham </div>
<div class='p'>
<span class="verse" id="JN8_48">48&#160;</span>Ihcuacon in judíos oquiluihqueh: </div>
<div class='p'>—Tehuan amo otmopolohqueh ihcuac ottohqueh touatzin tonsamaritano uan itconpia amocuali ehecatl. </div>
<div class='p'>
<span class="verse" id="JN8_49">49&#160;</span>Jesús oquinnanquilih: </div>
<div class='p'>—Neh amo inpia amocuali ehecatl, tla yeh inuehcapantlalia noTahtzin. Uan yeh namehuantzitzin amo nannechontlepanitah. </div>
<div class='m'>
<span class="verse" id="JN8_50">50&#160;</span>Uan neh amo intemoua nouehcapantlalilis. Catqui naquin ictemoua nouehcapantlalilis, uan Yehuatzin imac catqui teuehcapantlalis noso tetlatzacuiltis. </div>
<div class='m'>
<span class="verse" id="JN8_51">51&#160;</span>Tlamilauca yec innamechoniluia, naquin ictlacamati notlahtol ayic miquis. </div>
<div class='p'>
<span class="verse" id="JN8_52">52&#160;</span>In judíos oquiluihqueh: </div>
<div class='p'>—Axan quemah yec itmatih, touatzin itconpia amocuali ehecatl. Abraham uan nochtin in teotlanauatanih omiqueh, uan yeh touatzin itconihtoua: “Naquin ictlacamatis notlahtol ayic miquis.” </div>
<div class='m'>
<span class="verse" id="JN8_53">53&#160;</span>¿Quenat touatzin ocachi tontlayacantoc uan amo in totatah Abraham? Yeh omic, uan in teotlanauatanih noiuqui omiqueh. ¿Hasta aquih tonmomati touatzin? </div>
<div class='p'>
<span class="verse" id="JN8_54">54&#160;</span>Jesús oquinnanquilih: </div>
<div class='p'>—Tlaqueh sayeh neh inmouehcapantlalis, nouehcapantlalilis amo icpia ipatiu. Pero naquin nechuehcapantlalia yeh yen noTahtzin, naquin namehuantzitzin nanconihtouah namoDios. </div>
<div class='m'>
<span class="verse" id="JN8_55">55&#160;</span>Tlamilauca, namehuantzitzin amo nanconixmatih. Neh quemah inquixmati. Uan tla ontosquia amo inquixmati, nistlacatini quemeh namehuantzitzin. Pero neh inquixmati, uan intlacamati nitlahtoltzin. </div>
<div class='m'>
<span class="verse" id="JN8_56">56&#160;</span>Abraham, namotatah, simi opaquia nic oquitasquia in tonal ihcuac onualasquia itich nin tlalticpactli. Oquitac uan opac. </div>
<div class='p'>
<span class="verse" id="JN8_57">57&#160;</span>In judíos oquiluihqueh: </div>
<div class='p'>—Ayamo itconpia ome poual uan mahtlactli (50) xiuitl, ¿uan yeh yotconitac in Abraham? </div>
<div class='p'>
<span class="verse" id="JN8_58">58&#160;</span>Jesús oquinnanquilih: </div>
<div class='p'>—Tlamilauca yec innamechoniluia, achtoh ihcuac ayamo otlalticpacnesia Abraham, Yeh Nehua yoncatca. </div>
<div class='p'>
<span class="verse" id="JN8_59">59&#160;</span>Ihcuacon yehuan ocanqueh titl ocniqueh ictimictisqueh in Jesús. Pero yeh oquinmotlatilih uan oquis itich in teopantli [oquinpanauih ic tlahcoyan uan oyah].  </div>
<div class='psalmlabel' id='JN9_0'> 9</div>
<div class='s'>Jesús icpahtia se tlacatl tlen otlacat popoyotl </div>
<div class='p'>
<span class="verse" id="JN9_1">1&#160;</span>Ihcuac Jesús opanotoya, oquitac se tlacatl popoyotl tlen ohcon otlacat. </div>
<div class='m'>
<span class="verse" id="JN9_2">2&#160;</span>Nitlasalohcauan octlahtlanihqueh: </div>
<div class='p'>—Tlamachtani, ¿aquih otlahtlacoh, yeh noso yeh nitahuan, tlen oquichiu matlacati ohcon popoyotl? </div>
<div class='p'>
<span class="verse" id="JN9_3">3&#160;</span>Jesús oquinnanquilih: </div>
<div class='p'>—Amo yeh nic yeh otlahtlacoh, dion nitahuan. Yeh ohcon otlacat nic itich motas tlen Dios mouilitia icchiua. </div>
<div class='m'>
<span class="verse" id="JN9_4">4&#160;</span>Axan quen oc tlanestoc uilica moniqui itchiuasqueh<a href='#FN17' epub:type='noteref' class='noteref'>*</a> in tiquitl tlen iyohca naquin onechualtitlan, pues ehcotoc in youal ihcuac acmacah uilis tiquitis. </div>
<div class='m'>
<span class="verse" id="JN9_5">5&#160;</span>Axan quen oc nican nicah itich in tlalticpactli, nehua in tlanestli itich in tlalticpactli. </div>
<div class='p'>
<span class="verse" id="JN9_6">6&#160;</span>Ihcuac ohcon oquihtoh, ochihchac itich in tlali uan ica oquichiu siqui soquitl, uan non soquitl oquimohxilih niixtololouan in popoyotl, </div>
<div class='m'>
<span class="verse" id="JN9_7">7&#160;</span>uan oquiluih: </div>
<div class='p'>—Xoyau xonmihxamih campa in amanal Siloé. (Siloé ictosniqui Tlatitlanqui.) </div>
<div class='p'>In popoyotl oyah uan omihxamih, uan ihcuac oualmocuip yotlachiaya. </div>
<div class='m'>
<span class="verse" id="JN9_8">8&#160;</span>Non ic ompa ochanchiuayah uan naquin achtoh yoquitacah nic popoyotl, ocmotlahtlanayah: </div>
<div class='p'>—¿Xamo yeh nin tlacatl naquin otolohtoya uan ocmihtlanaya tomin? </div>
<div class='p'>
<span class="verse" id="JN9_9">9&#160;</span>Siquin oquihtouayah: </div>
<div class='p'>—Yeh yehua. </div>
<div class='p'>Ocsiquin oquihtouayah: </div>
<div class='p'>—Amo yehua. San tlahtlamati queh yeh. </div>
<div class='p'>Pero yeh oquimiluaya: </div>
<div class='p'>—Quemah, yeh nehua. </div>
<div class='p'>
<span class="verse" id="JN9_10">10&#160;</span>Ica non octlahtlanihqueh: </div>
<div class='p'>—¿Quenih axan ya uili tontlachia? </div>
<div class='p'>
<span class="verse" id="JN9_11">11&#160;</span>Uan yeh oquinnanquilih: </div>
<div class='p'>—In tlacatl tlen itoocaa Jesús oquichiu siqui soquitl uan oquimohxilih noixtololouan, uan onechtitlan manmihxamih campa in amanal Siloé. Ihcuac oniah uan onmihxamih, sanniman ouilic ontlachix. </div>
<div class='p'>
<span class="verse" id="JN9_12">12&#160;</span>Uan octlahtlanihqueh: </div>
<div class='p'>—¿Canih catqui non tlacatl? </div>
<div class='p'>Yeh oquinnanquilih: </div>
<div class='p'>—Amo inmati. </div>
<div class='s'>In fariseos ictlatlahtlaniah quenih opahtic in tlacatl popoyotl </div>
<div class='p'>
<span class="verse" id="JN9_13">13&#160;</span>In tocniuan ocuicaqueh inauac in fariseos naquin ocatca popoyotl, </div>
<div class='m'>
<span class="verse" id="JN9_14">14&#160;</span>ocuicaqueh nic ihcuac in Jesús oquichiu in soquitl uan ocpahtih in popoyotl, ihcuacon ocatca moseuilistonal. </div>
<div class='m'>
<span class="verse" id="JN9_15">15&#160;</span>Ihcuacon in fariseos sannoiuqui octlahtlanihqueh quenih ya uili tlachia. Yeh oquinnanquilih: </div>
<div class='p'>—Onechtlalilih soquitl itich noixtololouan, onmihxamih uan axan ya intlachia. </div>
<div class='p'>
<span class="verse" id="JN9_16">16&#160;</span>Ihcuacon siquin fariseos oquihtouayah: </div>
<div class='p'>—Naquin ohcon oquichiu amo ualeua inauac Dios, pues amo ictlepanita in moseuilistonal. </div>
<div class='p'>Pero ocsiquin fariseos oquihtouayah: </div>
<div class='p'>—¿Quenat se tlahtlacouani uilis quinchiuas ohcon cuahcual nescayomeh? </div>
<div class='p'>Uan ohcon omosepantlahtolixnamiquiah. </div>
<div class='m'>
<span class="verse" id="JN9_17">17&#160;</span>Ihcuacon octlahtlanihqueh naquin amo otlachiaya: </div>
<div class='p'>—¿Touatzin tlenoh itconyoluia ica naquin omitzonpahtih? </div>
<div class='p'>Yeh oquinnanquilih: </div>
<div class='p'>—Neh intoua yeh se teotlanauatani. </div>
<div class='p'>
<span class="verse" id="JN9_18">18&#160;</span>Pero in judiohtiquiuahqueh amo ocniltocaqueh tla achtoh ocatca popoyotl uan axan ya tlachia. Ica non hasta oquinnotzqueh nitahuan naquin axan yotlachiaya, </div>
<div class='m'>
<span class="verse" id="JN9_19">19&#160;</span>uan oquintlahtlanihqueh: </div>
<div class='p'>—¿Yeh nin namoconetzin tlen nancontouah ones popoyotl? ¿Uan axan quenih ya tlachia? </div>
<div class='p'>
<span class="verse" id="JN9_20">20&#160;</span>In tetahmeh otlananquilihqueh: </div>
<div class='p'>—Yec itmatih nin yehua toconeu uan nic ones popoyotl. </div>
<div class='m'>
<span class="verse" id="JN9_21">21&#160;</span>Pero amo itmatih quenih axan ya tlachia. Uan amo itmatih aquih ocpahtih. Ixcontlahtlanican yeh, pues yeh acmo se conetl uan iixcoyan uilis namechonnanquilis. </div>
<div class='p'>
<span class="verse" id="JN9_22">22&#160;</span>In tetahmeh ohcon otlananquilihqueh, nic oquinmouilayah in judiohtiquiuahqueh. Pues yomotlahtolmacacah in judiohtiquiuahqueh icquihquixtisqueh acmo mapoui itich in teotlanauatilcali nochi naquin ictoua Jesús yehua in Cristo Temaquixtani. </div>
<div class='m'>
<span class="verse" id="JN9_23">23&#160;</span>Ica non oquihtohqueh in tetahmeh: “Acmo conetl, ixcontlahtlanican yeh.” </div>
<div class='p'>
<span class="verse" id="JN9_24">24&#160;</span>In tlayacanqueh ocsipa ocnotzqueh naquin ocatca popoyotl ocniqueh ictlahtoltisqueh, oquiluihqueh: </div>
<div class='p'>—Iixpan Dios ixtechonilui tlen milauac, tehuan yec itmatoqueh nic non tlacatl tlahtlacouani. </div>
<div class='p'>
<span class="verse" id="JN9_25">25&#160;</span>Yeh oquinnanquilih: </div>
<div class='p'>—Tla tlahtlacouani neh amo inmati, tlen quemah inmati, neh achtoh oncatca inpopoyotl uan axan ya intlachia. </div>
<div class='p'>
<span class="verse" id="JN9_26">26&#160;</span>Uan ocsipa octlahtlanihqueh: </div>
<div class='p'>—¿Tlenoh omitzonchiuilih? ¿Quenih omitzonpahtih? </div>
<div class='p'>
<span class="verse" id="JN9_27">27&#160;</span>Yeh oquimiluih: </div>
<div class='p'>—Neh yonnamechoniluih, uan yeh amo nannechonniltocah. ¿Tleca ocsipa nanconniquih mannamechonilui? ¿Max noiuqui namehuantzitzin nanconniquih namonmochiuasqueh itlasalohcauan? </div>
<div class='p'>
<span class="verse" id="JN9_28">28&#160;</span>Ihcuacon yehuan ica nintlauel opeu tlensaso quihiluiah, uan oquiluihqueh: </div>
<div class='p'>—Teh xa titlasalohcau, tehuan amo, tehuan titlasalohcauan yen Moisés. </div>
<div class='m'>
<span class="verse" id="JN9_29">29&#160;</span>Tehuan itmatoqueh nic Dios ocnohnotz in Moisés. Pero necah tlacatl, dion amo itmatih canih ualeua. </div>
<div class='p'>
<span class="verse" id="JN9_30">30&#160;</span>In tlacatl oquinnanquilih: </div>
<div class='p'>—¡Nin quemah tetzauitl!, ¡queutoc amo nanconmatih canih ualeua uan yeh ouilic onechpahtih! </div>
<div class='m'>
<span class="verse" id="JN9_31">31&#160;</span>Yec itmatih Dios amo quintencaqui tlen tlahtlacouanih. Pero tla acah tlamouilia inauactzinco Dios, uan icchiua nitlaniquilitzin, Yehuatzin ictencaqui. </div>
<div class='m'>
<span class="verse" id="JN9_32">32&#160;</span>Uan desde ipeuyan in tlalticpactli hasta axan ayic omocactoya tla acah ictlachialtia se naquin ones popoyotl. </div>
<div class='m'>
<span class="verse" id="JN9_33">33&#160;</span>Tlaqueh yeh amo oualeuani inauac Dios, amotlen ouilisquia icchiuas. </div>
<div class='p'>
<span class="verse" id="JN9_34">34&#160;</span>Yehuan oquiluihqueh: </div>
<div class='p'>—Otontlacat mahsic yec tontlahtlacoleh, ¿uan yeh axan itconniqui ittechonmachtis? </div>
<div class='p'>Uan ocquihquixtihqueh acmo ocniqueh mapoui itich in teotlanauatilcali. </div>
<div class='s'>Naquin milauac popoyomeh </div>
<div class='p'>
<span class="verse" id="JN9_35">35&#160;</span>Jesús oquimat nic ocquihquixtihqueh acmo mapoui itich in teotlanauatilcali in tlacatl naquin ocatca popoyotl. Uan ihcuac ocahsic, octlahtlanih: </div>
<div class='p'>—¿Touatzin tontlaniltoca inauac niConeu in Tlacatl? </div>
<div class='p'>
<span class="verse" id="JN9_36">36&#160;</span>Yeh ocnanquilih: </div>
<div class='p'>—Nocnitzin, ixnechonilui aquih, uan ohcon intlaniltocas inauac. </div>
<div class='p'>
<span class="verse" id="JN9_37">37&#160;</span>Jesús ocnanquilih: </div>
<div class='p'>—Touatzin yotconitac, uan naquin monohnotztoc mouantzin yeh yehua. </div>
<div class='p'>
<span class="verse" id="JN9_38">38&#160;</span>Ihcuacon in tlacatl oquihtoh: </div>
<div class='p'>—Intlaniltoca monauactzinco, noTecotzin. </div>
<div class='p'>Uan omotlancuaquitz inauac uan octlacachiu. </div>
<div class='m'>
<span class="verse" id="JN9_39">39&#160;</span>Jesús oquihtoh: </div>
<div class='p'>—Neh onualah itich in tlalticpactli onquinmactico tlen icnamiqui sehse: naquin amo tlachiah matlachiacan, uan naquin mosiniah mach tlachiah amo matlachiacan. </div>
<div class='p'>
<span class="verse" id="JN9_40">40&#160;</span>Siquin fariseos tlen ic ompa ocatcah iuan, ihcuac ohcon occaqueh, oquiluihqueh: </div>
<div class='p'>—¿Xanqui itcontosniqui tehuan noiuqui itpopoyomeh? </div>
<div class='p'>
<span class="verse" id="JN9_41">41&#160;</span>Jesús oquinnanquilih: </div>
<div class='p'>—Tla namehuantzitzin oxoninih namonpopoyomeh amo namotich oini tlahtlacol, pero nic namonmosiniah namontlachiah, namotlahtlacol namotich cah.  </div>
<div class='psalmlabel' id='JN10_0'> 10</div>
<div class='s'>Tlanihniuiltil ica in tlahpixqui uan nichcauan </div>
<div class='p'>
<span class="verse" id="JN10_1">1&#160;</span>Jesús oquimiluih: </div>
<div class='p'>—Tlamilauca yec innamechoniluia, naquin amo calaqui itich nincalten in ichcameh, yehyeh pantzicuini calaqui ic ocsican, yeh se ichtic, naquin cana tlen amo iaxca. </div>
<div class='m'>
<span class="verse" id="JN10_2">2&#160;</span>Pero naquin calaqui itich in caltentli, yeh nintepixcau in ichcameh. </div>
<div class='m'>
<span class="verse" id="JN10_3">3&#160;</span>In caltenpixqui ictlatlapouilia in tlahpixqui, uan ichcameh ictencaquih. Uan yeh quinnotza sehse nichcauan ica nintoocaa uan quinquixtia. </div>
<div class='m'>
<span class="verse" id="JN10_4">4&#160;</span>Uan ihcuac yoquinquixtih nochi nichcauan quinyacana, uan yehuan yaueh icuitlapan nic ictencaquih. </div>
<div class='m'>
<span class="verse" id="JN10_5">5&#160;</span>Pero acah ocse amo icuitlapan yasqueh. Yehyeh iccholouilisqueh, nic tlamilauca amo ictencaquih naquin amo quixmatih. </div>
<div class='p'>
<span class="verse" id="JN10_6">6&#160;</span>Masqui Jesús oquimiluih nin tlanihniuiltil, yehuan amo ocahsicamatqueh tlen ocniquia quimiluis. </div>
<div class='s'>Jesús yehua in cuali tlahpixqui </div>
<div class='p'>
<span class="verse" id="JN10_7">7&#160;</span>Jesús ocsipa oquimiluih: </div>
<div class='p'>—Tlamilauca yec innamechoniluia, nehua in caltentli canic calaquih in ichcameh. </div>
<div class='m'>
<span class="verse" id="JN10_8">8&#160;</span>Nochtin aquihqueh oualahqueh achtoh uan amo neh, yehuan ichtiqueh naquin canah tlen amo imaxca, uan in ichcameh amo oquintencaqueh. </div>
<div class='m'>
<span class="verse" id="JN10_9">9&#160;</span>Nehua in caltentli; naquin ic notich calaqui, isqui tlamaquixtil. Calaquis uan quisas uan cahsis tlen quicuas. </div>
<div class='p'>
<span class="verse" id="JN10_10">10&#160;</span>’In ichtic uitz san tlachtiquiquiu, temictiquiu uan tlaxihxitiniquiu. Neh onualah para macpiacan yolilistli, uan macpiacan se mahsic yolilistli. </div>
<div class='m'>
<span class="verse" id="JN10_11">11&#160;</span>Nehua in cuali tlahpixqui. In cuali tlahpixqui ictemactia niyolilis ipampa nichcauan. </div>
<div class='m'>
<span class="verse" id="JN10_12">12&#160;</span>Amo ohcon in tlaqueual, naquin amo yehua in tlahpixqui uan amo iaxcauan in ichcameh, pues ihcuac quita uitz in itzcuincoyotl quincauteua in ichcameh uan choloua, uan in itzcuincoyotl quintzitzquia siqui uan nocsiqui quinxixinia. </div>
<div class='m'>
<span class="verse" id="JN10_13">13&#160;</span>In tlaqueual icyoltilana sayeh in tomin, [ica non choloua] uan amo quintlasohtla in ichcameh. </div>
<div class='p'>
<span class="verse" id="JN10_14">14&#160;</span>’Nehua in cuali tlahpixqui, uan inquimixmati nochcauan. Uan nochcauan nechixmatih, </div>
<div class='m'>
<span class="verse" id="JN10_15">15&#160;</span>ohcon quemeh noTahtzin nechixmati uan neh inquixmati noTahtzin. Uan neh intemactia noyolilis ipampa nochcauan. </div>
<div class='m'>
<span class="verse" id="JN10_16">16&#160;</span>Noiuqui inquinpia ocsiquin ichcameh tlen amo pouih nican. Yehuan noiuqui moniqui inquinualicas nonauac, uan yehuan nechtencaquisqueh. Uan mochiuaquiu sa se corral ichcameh uan se tlahpixqui. </div>
<div class='p'>
<span class="verse" id="JN10_17">17&#160;</span>’Notahtzin nechtlasohtla nic neh intemactia noyolilis para satepan ocsipa insilis noyolilis. </div>
<div class='m'>
<span class="verse" id="JN10_18">18&#160;</span>Amacah nechquixtilia, yeh neh nonohmah intemactia noyolilis. Inpia in chicaualis intemactis uan ocsipa incanas. Yeh nin tlanauatil tlen onechmactih noTahtzin. </div>
<div class='p'>
<span class="verse" id="JN10_19">19&#160;</span>Uan ocsipa omoxixilohqueh in judiohtiquiuahqueh ica tlen oquihtoh Jesús. </div>
<div class='m'>
<span class="verse" id="JN10_20">20&#160;</span>Miqueh yehuan oquihtouayah: </div>
<div class='p'>—Nin tlacatl icpia amocuali ehecatl uan acmo yec yoltoc. ¿Tleca oc nanconcactoqueh? </div>
<div class='p'>
<span class="verse" id="JN10_21">21&#160;</span>Pero ocsiquin yehuan oquihtouayah: </div>
<div class='p'>—Nin quen tlahtoua amo quemeh se naquin icpia amocuali ehecatl. ¿Quenat se amocuali ehecatl uilis icchiuas matlachiacan in popoyomeh? </div>
<div class='s'>In judiohtiquiuahqueh tlauelcalaquih nic Jesús quimiluia yehua iConeu Dios </div>
<div class='p'>
<span class="verse" id="JN10_22">22&#160;</span>Itich nonqueh tonalmeh ompa Jerusalén omochiutoya in iluitl tlen ica oquilnamiquiah ihcuac ocyancuilihqueh in teopantli. Nonqueh tonalmeh tlasiseyacatlah. </div>
<div class='m'>
<span class="verse" id="JN10_23">23&#160;</span>Jesús oninintoya icah in teopantli, canic in caluilan tlen itoocaa iCaluilan in Salomón. </div>
<div class='m'>
<span class="verse" id="JN10_24">24&#160;</span>Ihcuacon in judíos ocyaualohqueh uan octlahtlanihqueh: </div>
<div class='p'>—¿Hasta quemanian ittechonyequiluis aquih touatzin? Tla touatzin yen Cristo Temaquixtani, ixtechonyequilui. </div>
<div class='p'>
<span class="verse" id="JN10_25">25&#160;</span>Jesús oquinnanquilih: </div>
<div class='p'>—Masqui neh yonnamechoniluih, yeh namehuantzitzin amo nannechonniltocah. Nochi chiualistli tlen inchiua ica nitoocaatzin noTahtzin ictematiltiah aquih neh. </div>
<div class='m'>
<span class="verse" id="JN10_26">26&#160;</span>Tlamilauca, namehuantzitzin amo nanconniltocah yeh nic amo namonpouih nochcauan, [quemeh yonnamechoniluih]. </div>
<div class='m'>
<span class="verse" id="JN10_27">27&#160;</span>Nochcauan nechtencaquih uan neh inquimixmati, uan yehuan yaueh nocuitlapan. </div>
<div class='m'>
<span class="verse" id="JN10_28">28&#160;</span>Uan neh inquinmactia yolilistli tlen ica in sintitl nochipa, uan amo queman miquisqueh, uan amacah uilis nechinmacuilis. </div>
<div class='m'>
<span class="verse" id="JN10_29">29&#160;</span>NoTahtzin naquin onechinmactih, yeh ocachi ueyihcatzintli uan amo nochtin, uan amacah uilis quincuilis noTahtzin quen cateh imac. </div>
<div class='m'>
<span class="verse" id="JN10_30">30&#160;</span>Neh uan noTahtzin itpouih san se. </div>
<div class='p'>
<span class="verse" id="JN10_31">31&#160;</span>Ihcuacon in judíos ocsipa ocanqueh titl ocniqueh ictimictisqueh. </div>
<div class='m'>
<span class="verse" id="JN10_32">32&#160;</span>Jesús oquimiluih: </div>
<div class='p'>—Mic icualichiualis noTahtzin yonnamechonnextilih. ¿Ipampa catliyeh chiualis nanconniquih nannechontimictisqueh? </div>
<div class='p'>
<span class="verse" id="JN10_33">33&#160;</span>In judíos ocnanquilihqueh: </div>
<div class='p'>—Amo itmitzontimictisqueh nic itlah cuali otconchiu, tla yeh yeh nic touatzin tontlalticpactlacatl uan yeh itconihtoua touatzin tonDios, uan ohcon quisa queh itcontihtilchiutoc nitoocaatzin.<a href='#FN18' epub:type='noteref' class='noteref'>*</a> </div>
<div class='p'>
<span class="verse" id="JN10_34">34&#160;</span>Jesús oquinnanquilih: </div>
<div class='p'>—¿Xamo ihcuiliutoc itich in Teotlahtolamatl: “Neh onquihtoh namehuan nandioses”?<a href='#FN19' epub:type='noteref' class='noteref'>†</a> </div>
<div class='m'>
<span class="verse" id="JN10_35">35&#160;</span>Itmatih nic tlen quihtoua in Teotlahtolamatl amo uilis itpatlasqueh, uan yeh itich in Teotlahtolamatl Dios oquintoocaayotih dioses naquin oquinmactih nitlahtol. </div>
<div class='m'>
<span class="verse" id="JN10_36">36&#160;</span>¿Tla ohcon, tleca nannechonpantiah intilchiutoc nitoocaatzin Dios sayeh nic onquihtoh: “Neh niConeu Dios”? Uan yeh Dios onechpihpin uan onechualtitlan itich nin tlalticpac. </div>
<div class='m'>
<span class="verse" id="JN10_37">37&#160;</span>Tla queh nanconitah amo inchiutoc ichiualis noTahtzin, amo ixnechonniltocacan. </div>
<div class='m'>
<span class="verse" id="JN10_38">38&#160;</span>Pero tla quemah, masqui amo ixnechonniltocacan neh, ixconniltocacan in chiualisten tlen inquinchiua, uan ica ixconmatican uan ixconniltocacan nic noTahtzin catqui nouan uan neh iuan. </div>
<div class='p'>
<span class="verse" id="JN10_39">39&#160;</span>Ocsipa ocyehyecohqueh ictzitzquisqueh, masqui ohcon Jesús ocholoh de inmac. </div>
<div class='p'>
<span class="verse" id="JN10_40">40&#160;</span>Uan ocsipa oyah itich nocse itlaten in ueyatl Jordán, campa in Juan achtoh otlacuatecaaya. Uan ompa omocau. </div>
<div class='m'>
<span class="verse" id="JN10_41">41&#160;</span>Miqueh tocniuan oyayah inauac Jesús uan octouayah: </div>
<div class='p'>—Masqui Juan amo se iluicacnescayotl oquichiu, tlamilauca, nochi tlen otechnonotz ica nin tlacatl Jesús yeh milauac. </div>
<div class='p'>
<span class="verse" id="JN10_42">42&#160;</span>Uan miqueh ompa otlaniltocaqueh inauac in Jesús.  </div>
<div class='psalmlabel' id='JN11_0'> 11</div>
<div class='s'>Nimiquilis in Lázaro </div>
<div class='p'>
<span class="verse" id="JN11_1">1&#160;</span>Ocatca se tlacatl naquin omococouaya, itoocaa Lázaro. Yeh ochanchiuaya itich in altipetl Betania, campa ochanchiuayah niueltiuan, yen María uan Marta. </div>
<div class='m'>
<span class="verse" id="JN11_2">2&#160;</span>In María yehua naquin ocxoohxilih in Jesús ahuiyactli uan ocxouatz ica nitzon. Uan in Lázaro naquin omococouaya, yeh icniu. </div>
<div class='m'>
<span class="verse" id="JN11_3">3&#160;</span>Non ome iueltiuan in Lázaro octlatitlanilihqueh in Jesús, oquiluihqueh: </div>
<div class='p'>—ToTecotzin, moyolohicnitzin naquin itcontlasohtla mococoua. </div>
<div class='p'>
<span class="verse" id="JN11_4">4&#160;</span>Ihcuac Jesús oquimat non, oquihtoh: </div>
<div class='p'>—Non cocolistli amo cualicas miquilis, tlayeh ompa monextis nimouisticchicaualitzin Dios, uan niConeu in Dios icuehcapantlalisqueh ica. </div>
<div class='p'>
<span class="verse" id="JN11_5">5&#160;</span>Jesús simi oquintlasohtlaya in icnimeh Marta, María uan Lázaro. </div>
<div class='m'>
<span class="verse" id="JN11_6">6&#160;</span>Masqui ohcon, ihcuac Jesús oquimat nic Lázaro omococouaya, oc omocau ome tonal campa ocatca. </div>
<div class='m'>
<span class="verse" id="JN11_7">7&#160;</span>Satepan, Jesús oquimiluih nitlasalohcauan: </div>
<div class='p'>—Ocsipa matiacan Judea. </div>
<div class='p'>
<span class="verse" id="JN11_8">8&#160;</span>Nitlasalohcauan oquiluihqueh: </div>
<div class='p'>—Tlamachtani, ayamo uehcau in judiohtiquiuahqueh ocniquiah mitzontimictisqueh. ¿Uan yeh ocsipa itconniqui toyas ompa? </div>
<div class='p'>
<span class="verse" id="JN11_9">9&#160;</span>Jesús oquimiluih: </div>
<div class='p'>—¿In tonal, xamo icpia mahtlactlamome hora? Naquin ninimi tlahcah amo mixtipotlamia, nic quita in tlanestli tlen cah itich nin tlalticpactli. </div>
<div class='m'>
<span class="verse" id="JN11_10">10&#160;</span>Pero naquin youalninimi, tlamilauca moxotipotlamia, nic amo catqui in tlanestli itich. </div>
<div class='p'>
<span class="verse" id="JN11_11">11&#160;</span>Octlamiihtoh non, uan satepan in Jesús oquimiluih: </div>
<div class='p'>—In toyolohicniu Lázaro cochtoc, uan axan nioh inquihxititiu. </div>
<div class='p'>
<span class="verse" id="JN11_12">12&#160;</span>Nitlasalohcauan oquiluihqueh: </div>
<div class='p'>—ToTecotzin, tla san cochtoc ictosniqui pahtis. </div>
<div class='p'>
<span class="verse" id="JN11_13">13&#160;</span>Jesús ohcon oquimiluihca nic ocniquia quimahsicamatiltis Lázaro yomic, pero nitlasalohcauan ocyoluayah milauac san cochtoc. </div>
<div class='m'>
<span class="verse" id="JN11_14">14&#160;</span>Ihcuacon Jesús oquinyequiluih: </div>
<div class='p'>—In Lázaro yomomiquilih, </div>
<div class='m'>
<span class="verse" id="JN11_15">15&#160;</span>uan inpaqui namopampa nic amo ompa oncatca, pues ohcon uilis namontlaniltocasqueh. Matyacan, mattatin. </div>
<div class='p'>
<span class="verse" id="JN11_16">16&#160;</span>Ihcuacon Tomás, naquin ocahauiltoocaayotayah Couatzin, oquimiluih nitlasalohcaicniuan: </div>
<div class='p'>—Matyacan tehuan noiuqui, matmiquitin iuan. </div>
<div class='s'>Jesús yehua yancuicayolilistli </div>
<div class='p'>
<span class="verse" id="JN11_17">17&#160;</span>Ihcuac Jesús oahsic, ocmatiltihqueh nic Lázaro yocatca naui tonal itich in ticochtli. </div>
<div class='m'>
<span class="verse" id="JN11_18">18&#160;</span>In altipetl Betania amo uehca omotaya iuan Jerusalén, quemeh yeyi kilómetro, </div>
<div class='m'>
<span class="verse" id="JN11_19">19&#160;</span>uan miqueh judíos oualahqueh inauac in Marta uan María, oquinyolchicauacoh itich nintlaocol nic omic nimicniu. </div>
<div class='m'>
<span class="verse" id="JN11_20">20&#160;</span>Ihcuac Marta oquimat nic Jesús yoahsitoya, ocnamiquito, pero María omocau icalihtic. </div>
<div class='m'>
<span class="verse" id="JN11_21">21&#160;</span>Marta oquiluih in Jesús: </div>
<div class='p'>—NoTecotzin, tla nican otonini, nocniu amo omomiquilani. </div>
<div class='m'>
<span class="verse" id="JN11_22">22&#160;</span>Masqui ohcon, neh noiuqui inmati nic nochi tlen itcontlahtlanilis Dios, Yehuatzin mitzonmactis. </div>
<div class='p'>
<span class="verse" id="JN11_23">23&#160;</span>Jesús oquiluih: </div>
<div class='p'>—Mocnitzin yancuicayolis. </div>
<div class='p'>
<span class="verse" id="JN11_24">24&#160;</span>Marta ocnanquilih: </div>
<div class='p'>—Neh inmatoc nic yancuicayolis ihcuac nochtin in miquemeh yanquicayolisqueh, itich niyacatlamiyan in tonalmeh. </div>
<div class='p'>
<span class="verse" id="JN11_25">25&#160;</span>Jesús oquiluih: </div>
<div class='p'>—Nehua in yancuicayolilistli uan nehua in yolilistli. Naquin tlaniltoca nonauac, masqui miquis, yeh yolis. </div>
<div class='m'>
<span class="verse" id="JN11_26">26&#160;</span>Uan nochi naquin yoltoc uan tlaniltoca nonauac, amo queman miquis. ¿Itconniltoca non? </div>
<div class='p'>
<span class="verse" id="JN11_27">27&#160;</span>Marta ocnanquilih: </div>
<div class='p'>—Quemah, noTecotzin. Inniltoca nic Tehuatzin yen Cristo Temaquixtani, toniConetzin Dios, naquin ocpiaya tlen uitz itich nin tlalticpactli. </div>
<div class='s'>Jesús icchoquilia in Lázaro </div>
<div class='p'>
<span class="verse" id="JN11_28">28&#160;</span>Ihcuac ohcon oquihtoh, Marta oyah uan oquichtacailuih nicniu María: </div>
<div class='p'>—In Tlamachtani ya catqui nican uan mitzonnotza. </div>
<div class='p'>
<span class="verse" id="JN11_29">29&#160;</span>Ihcuac María oquicac, omoquitzteutiuitz uan ocnamiquito. </div>
<div class='m'>
<span class="verse" id="JN11_30">30&#160;</span>Jesús ayamo ocalaquia itich in altipetl, yeh oc ocatca campa ocnamic Marta. </div>
<div class='m'>
<span class="verse" id="JN11_31">31&#160;</span>Ihcuacon in judíos naquin ocatcah calihtic iuan María ocyolchicautoyah, quen octaqueh María omoquitzteutiuitz uan oquis, yehuan oyahqueh icuitlapan, nic ocyoluihqueh yaui icchoquilitiu in Lázaro campa tooctoc. </div>
<div class='p'>
<span class="verse" id="JN11_32">32&#160;</span>Ihcuac María oahsic campa ocatca Jesús uan oquitac, icxitlan omotlancuaquitz uan oquiluih: </div>
<div class='p'>—NoTecotzin, tla nican otonini, nocniu amo omomiquilani. </div>
<div class='p'>
<span class="verse" id="JN11_33">33&#160;</span>Ihcuac Jesús oquitac María chocatoc uan noiuqui in judíos tlen ocyolchicautayah, Jesús oyoltoneu uan oyolten ica tlaocol, </div>
<div class='m'>
<span class="verse" id="JN11_34">34&#160;</span>uan oquintlahtlanih: </div>
<div class='p'>—¿Canih cah in ticochtli campa onanconcauatoh? </div>
<div class='p'>Yehuan ocnanquilihqueh: </div>
<div class='p'>—ToTecotzin xouiqui touan ixconitaqui. </div>
<div class='p'>
<span class="verse" id="JN11_35">35&#160;</span>Jesús ochocac. </div>
<div class='m'>
<span class="verse" id="JN11_36">36&#160;</span>Ihcuacon in judíos oquihtohqueh: </div>
<div class='p'>—¡Ixconitacan, quen tlailiuis octlasohtlaya! </div>
<div class='p'>
<span class="verse" id="JN11_37">37&#160;</span>Uan siquin yehuan yehyeh octouayah: </div>
<div class='p'>—Necah ocpahtih in popoyotl, tla ohcon, ¿xamo ouilisquia itlah occhiuani uan ohcon in Lázaro amo omiquini? </div>
<div class='s'>Jesús icyancuicayolitia in Lázaro </div>
<div class='p'>
<span class="verse" id="JN11_38">38&#160;</span>Jesús ocsipa oyoltoneu, uan oyah icah in ticochtli campa ocatca in Lázaro. Non ticochtli se cueva, uan ocaltentzacutoya ica se titl. </div>
<div class='m'>
<span class="verse" id="JN11_39">39&#160;</span>Jesús oquihtoh: </div>
<div class='p'>—Ixconihcuanican in titl. </div>
<div class='p'>Marta, nicniu naquin omic, oquiluih: </div>
<div class='p'>—NoTecotzin, nitlalnacayo in Lázaro ya machia, ya icuica naui tonal tooctoc. </div>
<div class='p'>
<span class="verse" id="JN11_40">40&#160;</span>Jesús oquiluih: </div>
<div class='p'>—¿Xamo yonmitzoniluih, tla tontlaniltoca itconitas nimouisticchicaualitzin Dios? </div>
<div class='p'>
<span class="verse" id="JN11_41">41&#160;</span>Ihcuacon oquihcuanihqueh in titl [tlen ica ocaltentzacutoya in ticochtli]. Jesús oahcotlachix iluicac uan oquihtoh: </div>
<div class='p'>—NoTahtzin, inmitzontlasohcamatilia nic otnechontencac. </div>
<div class='m'>
<span class="verse" id="JN11_42">42&#160;</span>Neh inmatoc nic nochipa itnechontencaqui. Pero ihquin intoua ipampa in tocniuan tlen nican cateh, uan ohcon macniltocacan nic Tehuatzin otnechoualtitlan. </div>
<div class='p'>
<span class="verse" id="JN11_43">43&#160;</span>Ihcuac ihquin oquihtoh, octzahtzilih chicauac: </div>
<div class='p'>—¡Lázaro, xoualquisa! </div>
<div class='p'>
<span class="verse" id="JN11_44">44&#160;</span>Ihcuacon naquin yomicca oualquis. Nimauan uan nicxiuan otitziliutoyah ica se uiyac tilmahtli, uan oixtzacutoya ica se tilmahtli patlauac. Jesús otlatiquitih: </div>
<div class='p'>—Ixcontotomacan uan ixconcauacan manihnimi. </div>
<div class='s'>In fariseos motlahtolmacah icmictisqueh in Jesús </div>
<div class='r'>(Mt. 26:1-5; Mr. 14:1-2; Lc. 22:1-2) </div>
<div class='p'>
<span class="verse" id="JN11_45">45&#160;</span>Miqueh judíos naquin ocyolchicauatoh María, ihcuac oquitaqueh tlen oquichiu in Jesús, otlaniltocaqueh inauac. </div>
<div class='m'>
<span class="verse" id="JN11_46">46&#160;</span>Pero siquin yehuan oyahqueh oquimitatoh in fariseos, uan oquinnonotzatoh tlen Jesús oquichiu. </div>
<div class='m'>
<span class="verse" id="JN11_47">47&#160;</span>Ihcuacon in teopixcatlayacanqueh uan fariseos omonichicohqueh iuan nochtin tlen pouih itich in tiquiuahcayotl uan oquihtohqueh: </div>
<div class='p'>—¿Tlenoh itchiuasqueh? Nin tlacatl miqueh nescayomeh quinchiutoc. </div>
<div class='m'>
<span class="verse" id="JN11_48">48&#160;</span>Tla itcauiliah ohcon macchiutinimi, nochtin icniltocasqueh, uan ittasqueh in romanos youalahqueh yocxihxitinicoh in totlateochiualteopan uan yocpohpolocoh nochi Israel. </div>
<div class='p'>
<span class="verse" id="JN11_49">49&#160;</span>Pero semeh yehuan, non itoocaa Caifás, naquin itich non xiuitl ocatca ueyiteopixcatlayacanqui, oquimiluih: </div>
<div class='p'>—Namehuantzitzin amotlen nanconmatih, </div>
<div class='m'>
<span class="verse" id="JN11_50">50&#160;</span>queh oisquia amo nanconahsicamatih nic ocachi cuali mamiqui san se tlacatl ipampa nochtin in tocniuan, uan amo yeh macpohpolocan nochi Israel. </div>
<div class='p'>
<span class="verse" id="JN11_51">51&#160;</span>Nin tlahtol amo itlayoluil Caifás. Tla yeh nic yeh ocatca ueyiteopixcatlayacanqui non xiuitl, Dios octlayoluilisyacan maquihto nic Jesús miquis ipampa nochi Israel; </div>
<div class='m'>
<span class="verse" id="JN11_52">52&#160;</span>uan amo san ipampa in tocniuan tlen pouih Israel, tla yeh noiuqui ipampa niconeuan Dios tlen xixintoqueh, uan ohcon maican sa se. </div>
<div class='m'>
<span class="verse" id="JN11_53">53&#160;</span>Ica non, desde non tonal in judiohtiquiuahqueh octohqueh icpia tlen ictemactisqueh itich in miquilis in Jesús. </div>
<div class='p'>
<span class="verse" id="JN11_54">54&#160;</span>Ica non, Jesús acmo omonextaya imixpan in judiohtiquiuahqueh, yehyeh oyah itich ocsiqui tlalmeh campa amo uehca omotaya iuan campa tlauaquilistlah, itich se altipetl itoocaa Efraín. Uan ompa omocau iuan nitlasalohcauan. </div>
<div class='p'>
<span class="verse" id="JN11_55">55&#160;</span>Yoahsitoyah in tonalmeh ihcuac mochiua ninpascuahiluiu in judíos, uan miqueh tocniuan tlen ochanchiuayah itich nonqueh altipemeh otlehcoqueh oyahqueh Jerusalén achtoh ihcuac ayamo opeuaya in pascuahiluitl, omochipauatoh ohcon quemeh in ihmachtilistli judío. </div>
<div class='m'>
<span class="verse" id="JN11_56">56&#160;</span>Yehuan octemouayah in Jesús icah in teopantli uan ocmotlatlahtlanayah: </div>
<div class='p'>—¿Quen nanconitah? ¿Max isqui uitz itich in iluitl? </div>
<div class='p'>
<span class="verse" id="JN11_57">57&#160;</span>In teopixcatlayacanqueh uan in fariseos yotlanauatihcah tla acah icmati canih catqui in Jesús, maquimiluican, uan ohcon yehuan ictzitzquisqueh.  </div>
<div class='psalmlabel' id='JN12_0'> 12</div>
<div class='s'>Jesús icxotlaliliah ahuiyactli itich in altipetl Betania </div>
<div class='r'>(Mt. 26:6-13; Mr. 14:3-9) </div>
<div class='p'>
<span class="verse" id="JN12_1">1&#160;</span>Chicuasen tonal achtoh ihcuac yopeuasquia in pascuahiluitl, Jesús oyah Betania campa ochanchiuaya in Lázaro, naquin Jesús ocyanquicayolitih itich miquilis. </div>
<div class='m'>
<span class="verse" id="JN12_2">2&#160;</span>Non youal occhiuilihqueh se tlacual in Jesús. Marta oquintlacualtequilaya, uan Lázaro yeh semeh naquin otolohtoyah icah mesa iuan in Jesús. </div>
<div class='m'>
<span class="verse" id="JN12_3">3&#160;</span>Ihcuacon in María ocualicac panoua se cuarto litro ahuiyactli tlen nochi yec nardo, simi patioh. Uan non ahuiyactli ocxotlalilih in Jesús, uan ocxouatz ica nitzon. Uan itich nochi in calihtic otlaahuiyayac. </div>
<div class='m'>
<span class="verse" id="JN12_4">4&#160;</span>Ihcuacon semeh nitlasalohcauan in Jesús, yen Judas Iscariote [iconeu in Simón], naquin octemactisquia in Jesús, oquihtoh: </div>
<div class='p'>
<span class="verse" id="JN12_5">5&#160;</span>—¿Tleca amo omonamacac nin ahuiyactli, uan yehyeh otquinmactanih naquin amitlah icpiah? ¡Nin ipatiu se xiuitl tlaxtlauil!<a href='#FN20' epub:type='noteref' class='noteref'>*</a> </div>
<div class='p'>
<span class="verse" id="JN12_6">6&#160;</span>Pero Judas ohcon oquihtoh amo yeh nic oquintlaocolitaya naquin amitlah icpiah, tla yeh ohcon oquihtoh nic yeh ichtic. Yeh occaltichouaya nintomin, uan oquichtiquia in tomin tlen ompa octlalayah. </div>
<div class='m'>
<span class="verse" id="JN12_7">7&#160;</span>Ihcuacon Jesús oquihtoh: </div>
<div class='p'>—Ixconcaua, yeh occaltichohtoya nin ahuiyactli para in tonal ihcuac nechtlalisqueh itich in ticochtli. </div>
<div class='m'>
<span class="verse" id="JN12_8">8&#160;</span>In tocniuan tlen amitlah icpiah nochipa nican nanquimonpiasqueh namouantzin, pero neh amo nochipa nannechonpiasqueh namouan. </div>
<div class='s'>In teopixcatlayacanqueh icniquih icmictisqueh in Lázaro </div>
<div class='p'>
<span class="verse" id="JN12_9">9&#160;</span>Miqueh judíos ocmatqueh nic Jesús ocatca ompa Betania, uan oyahqueh oquitatoh. Uan amo oyahqueh san octatoh in Jesús, tlamo yeh noiuqui oyahqueh octatoh yen Lázaro, naquin Jesús ocyancuicayolitih itich miquilistli. </div>
<div class='m'>
<span class="verse" id="JN12_10">10&#160;</span>Ica non in teopixcatlayacanqueh omotlahtolmacaqueh noiuqui icmictisqueh in Lázaro. </div>
<div class='m'>
<span class="verse" id="JN12_11">11&#160;</span>Ohcon octohqueh nic ica tlen omochiu iuan in Lázaro miqueh judíos opeuqueh moxilouah quincauah in teopixcatlayacanqueh, uan opeu icniltocah Jesús. </div>
<div class='s'>Jesús calaqui Jerusalén </div>
<div class='r'>(Mt. 21:1-11; Mr. 11:1-11; Lc. 19:28-40) </div>
<div class='p'>
<span class="verse" id="JN12_12">12&#160;</span>Oualimostic, ihcuac ocmatqueh Jesús oehcosquia Jerusalén, tlailiuis miqueh naquin oualahqueh itich in pascuahiluitl </div>
<div class='m'>
<span class="verse" id="JN12_13">13&#160;</span>octiqueh tlamayotl tlen tlahtlamati queh soyatl uan oyahqueh ocnamiquitoh, uan octouayah chicauac: </div>
<div class='p'>—¡Itmitzontlacachiuah! ¡Tlateochiual naquin uitz ica nitoocaatzin in toTecotzin! ¡Tlateochiual niueyitiquiuahcau Israel! </div>
<div class='p'>
<span class="verse" id="JN12_14">14&#160;</span>Jesús ocahsic se axnohtzin uan ipan oualtolohtaya. Ohcon quemeh ihcuiliutoc itich in Teotlahtolamatl: </div>
<div class='q'>
<span class="verse" id="JN12_15">15&#160;</span>Amo xonmomohtican, aquihqueh namonpouih itich in altipetl Sión. </div>
<div class='q'>¡Ixconitacan, namoueyitiquiuahcau ualahtoc, </div>
<div class='q'>ualtolohtiu ipan se axnohtzin!<a href='#FN21' epub:type='noteref' class='noteref'>†</a> </div>
<div class='p'>
<span class="verse" id="JN12_16">16&#160;</span>Achtoh nitlasalohcauan amo ocahsicamatqueh tleca ohcon omochiu. Pero satepan, ihcuac Jesús oyancuicayol uan oyah iluicac, ihcuacon nitlasalohcauan oquilnamiqueh nic nochi nin yoihcuiliutoya de yeh uan omochiu itich. </div>
<div class='p'>
<span class="verse" id="JN12_17">17&#160;</span>Naquin ocatcah iuan Jesús ihcuac yeh oquinotz in Lázaro den ticochtli uan ocyancuicayolitih itich miquilistli, yehuan octematiltihtinimiah tlen omochiu. </div>
<div class='m'>
<span class="verse" id="JN12_18">18&#160;</span>Ica non miqueh ocnamiquitoh in Jesús, nic ocmatqueh oquichiu non iluicacnescayotl. </div>
<div class='m'>
<span class="verse" id="JN12_19">19&#160;</span>Pero in fariseos ocmosepaniluayah: </div>
<div class='p'>—Yonanconitaqueh, amotlen uili itchiutoqueh. ¡Ixconitacan, san simi nochtin yaueh inauac Jesús! </div>
<div class='s'>Siquin griegos ictemouah in Jesús </div>
<div class='p'>
<span class="verse" id="JN12_20">20&#160;</span>Ocatcah siquin griegos tlen noiuqui oualahqueh Jerusalén octlacachiuacoh Dios itich in iluitl. </div>
<div class='m'>
<span class="verse" id="JN12_21">21&#160;</span>Yehuan oyahqueh inauac in Felipe tlen opouia Betsaida, se altipetl tlen poui Galilea, uan oquiluihqueh: </div>
<div class='p'>—Tocnitzin, itniquih itquitasqueh in Jesús. </div>
<div class='p'>
<span class="verse" id="JN12_22">22&#160;</span>Felipe oyah oquiluito in Andrés, uan non omen sansican oyahqueh oquiluitoh Jesús. </div>
<div class='m'>
<span class="verse" id="JN12_23">23&#160;</span>Jesús oquinnanquilih: </div>
<div class='p'>—Yoehcoc in hora monextis niuehcapantlalilis niConeu in Tlacatl. </div>
<div class='m'>
<span class="verse" id="JN12_24">24&#160;</span>Tlamilauca yec innamechoniluia: Tla nisemilla in trigo amo uitzi itich tlali uan miqui, tlamilauca non semilla mocaua isel. Pero tla miqui, ictemaca mic tlatiyotl. </div>
<div class='m'>
<span class="verse" id="JN12_25">25&#160;</span>Naquin ictlaocolita niyolilis, icpolos. Pero naquin amo ictlaocolita niyolilis itich nin tlalticpactli, icpias yolilistli tlen ica in sintitl nochipa. </div>
<div class='m'>
<span class="verse" id="JN12_26">26&#160;</span>Naquin icniqui nechtiquitilis, mauiqui nouan. Uan campa neh nisqui, naquin nechtiquitilia noiuqui ompa isqui. Uan naquin nechtiquitilis, noTahtzin icuehcapantlalis. </div>
<div class='s'>Jesús quinmatiltia nimiquilis </div>
<div class='p'>
<span class="verse" id="JN12_27">27&#160;</span>’¡Itich nin hora tlailiuis mic tlaocol inpia itich noyolo! ¿Tlenoh inquihtos? ¿Inquihtos: “NoTahtzin, amo ixnechoncaua manpano nin tlahyouil”? ¡Uan yeh ica non onualah! </div>
<div class='m'>
<span class="verse" id="JN12_28">28&#160;</span>NoTahtzin, ixconuehcapantlali motoocaatzin. </div>
<div class='p'>Ihcuacon omocac se tlahtol itich in iluicac tlen oquihtoh: </div>
<div class='p'>—Yonuehcapantlalih, uan ocsipa inuehcapantlalis. </div>
<div class='p'>
<span class="verse" id="JN12_29">29&#160;</span>Uan in tlen miqueh ic ompa ocatcah uan occaqueh non tlahtol, octouayah otlaticuin. Ocsiquin octouayah: </div>
<div class='p'>—Se iluicactlatitlantli ocnohnotz. </div>
<div class='p'>
<span class="verse" id="JN12_30">30&#160;</span>Ihcuacon Jesús oquimiluih: </div>
<div class='p'>—Nin tlahtol amo oualah mancaqui neh, tla yeh nin tlahtol omocac para ixconcaquican namehuantzitzin. </div>
<div class='m'>
<span class="verse" id="JN12_31">31&#160;</span>Axan yoehcoc in tonal ihcuac Dios ictlalis in tlalticpactli imac in tlatzacuiltilis, Yehuatzin axan icquihquixtis in amocuali, tlen poui iueyitlayacancau nin tlalticpactli. </div>
<div class='m'>
<span class="verse" id="JN12_32">32&#160;</span>Uan neh, ihcuac nechahcocuisqueh itich nin tlalticpactli, inquinyoltilanas nochtin nonauac. </div>
<div class='p'>
<span class="verse" id="JN12_33">33&#160;</span>Ihcuac ohcon oquihtoh, oquimahsicamachitih quenih omiquisquia. </div>
<div class='m'>
<span class="verse" id="JN12_34">34&#160;</span>In tocniuan oquiluihqueh: </div>
<div class='p'>—In Teotlahtolamatl techiluia nic in Cristo Temaquixtani yeh ica in sintitl nochipa mocauas. ¿Quenih touatzin itcontoua niConeu in Tlacatl icpia tlen cahcocuisqueh? ¿Aquih non, iConeu in Tlacatl? </div>
<div class='p'>
<span class="verse" id="JN12_35">35&#160;</span>Jesús oquimiluih: </div>
<div class='p'>—In tlanestli oc isqui namouantzin sa tipitzin. Xonninimican axan que oc nanconpiah tlanestli, amo yeh namopan ehcotiuitziquiu in tlayouilotl. Naquin ninimi itich in tlayouilotl amo icmati canic yaui. </div>
<div class='m'>
<span class="verse" id="JN12_36">36&#160;</span>Axan quen oc nanconpiah in tlanestli, ixconniltocacan non tlanestli, uan ohcon namonpouisqueh iconeuan in tlanestli. </div>
<div class='p'>Satepan ihcuac ohcon oquihtoh, Jesús oyah, acmo oquinmonextilih. </div>
<div class='s'>In judíos amo icniltocah in Jesús </div>
<div class='p'>
<span class="verse" id="JN12_37">37&#160;</span>Masqui miqueh nescayomeh oquinchiu Jesús imixpan in judíos, yehuan amo ocniltocayah, </div>
<div class='m'>
<span class="verse" id="JN12_38">38&#160;</span>ohcon omochiu tlen yoquihtohca in teotlanauatani Isaías: </div>
<div class='q'>NoTecotzin, ¿aquih ocniltocac tlen itquinmatiltiah? </div>
<div class='q'>Masqui octaqueh momouisticchiualitzin, ¿aquih yocahsicamat?<a href='#FN22' epub:type='noteref' class='noteref'>‡</a> </div>
<div class='m'>
<span class="verse" id="JN12_39">39&#160;</span>Ica non amo ouilic otlaniltocaqueh, pues Isaías noiuqui oquihtoh: </div>
<div class='q'>
<span class="verse" id="JN12_40">40&#160;</span>Oquinpopoyotilih uan occhicau ninyolo, </div>
<div class='q'>ica non acmo tlachiah ica nimixtololouan, </div>
<div class='q'>uan acmo tlaahsicamatih ica ninyolo, </div>
<div class='q'>uan amo icniquih mocuipasqueh nonauac manquinpahti.<a href='#FN23' epub:type='noteref' class='noteref'>§</a> </div>
<div class='m'>
<span class="verse" id="JN12_41">41&#160;</span>Isaías ohcon oquihtoh ihcuac oquitac quen tlailiuis mouisticatzintli Jesús, uan otlahtoh de yeh. </div>
<div class='p'>
<span class="verse" id="JN12_42">42&#160;</span>Tlamilauca, masqui nochi non ohcon opanotoya, miqueh ocsiquin, hasta tlen opouiah itich in tiquiuahcayotl, otlaniltocaqueh inauac Jesús. Pero amo ocnextayah, nic oquimixmouilayah in fariseos, uan amo ocniquiah maquinquihquixtican acmo pouisqueh itich in teotlanauatilcali. </div>
<div class='m'>
<span class="verse" id="JN12_43">43&#160;</span>Yehuan ocachi ocuilitayah maquinyequitacan in tlalticpactlacameh uan amo yen Dios. </div>
<div class='s'>In tlahtol tlen oquihtoh Jesús, yehua ica icsilisqueh in tlatzacuiltilis in tlalticpactlacameh </div>
<div class='p'>
<span class="verse" id="JN12_44">44&#160;</span>Jesús otlahtoh chicauac, oquihtoh: </div>
<div class='p'>—Naquin tlaniltoca nonauac, amo san neh nonauac tlaniltoca, tlamo yeh noiuqui tlaniltoca inauac naquin onechualtitlan. </div>
<div class='m'>
<span class="verse" id="JN12_45">45&#160;</span>Uan naquin nechita neh, noiuqui quita naquin onechualtitlan. </div>
<div class='m'>
<span class="verse" id="JN12_46">46&#160;</span>Nehua in tlanestli, uan onualah itich nin tlalticpactli para nochi naquin tlaniltocas nonauac, amo mocauas itich in tlayouilotl. </div>
<div class='m'>
<span class="verse" id="JN12_47">47&#160;</span>Naquin iccaqui notlahtol uan amo ictlacamati, amo yen neh inquihtos itich moniqui tlatzacuiltilis; pues neh amo onualah onquimiluico in tlalticpactlacameh intich moniqui in tlatzacuiltilis, tla yeh onualah onquinmaquixtico. </div>
<div class='m'>
<span class="verse" id="JN12_48">48&#160;</span>Naquin amo nechsilia uan amo icsilia notlahtol, yeh ya icpia naquin quiluis itich moniqui tlatzacuiltilis: in tlahtol tlen yonquihtoh, yehua ica icsilis in tlatzacuiltilis itich niyacatlamiyan in tonalmeh. </div>
<div class='m'>
<span class="verse" id="JN12_49">49&#160;</span>Porque tlen neh onquihtoh amo san notich ualeutoc; noTahtzin naquin onechualtitlan, Yehuatzin onechnauatih tlenoh inquihtos uan quenih moniqui inquihtos. </div>
<div class='m'>
<span class="verse" id="JN12_50">50&#160;</span>Uan inmati nic nitlanauatiltzin, yehua tlen ictemaca yolilistli. Ica non, nochi tlen neh inquihtoua, intoua quemeh noTahtzin onechnauatih.  </div>
<div class='psalmlabel' id='JN13_0'> 13</div>
<div class='s'>Jesús quinxopahpaca nitlasalohcauan </div>
<div class='p'>
<span class="verse" id="JN13_1">1&#160;</span>Ihcuac yopeuasquia in pascuahiluitl, Jesús ocmatia nic yoehcotoya nihora iccauteuas nin tlalticpactli uan cahsitiu niTahtzin. Jesús nochipa oquintlasohtlac niaxcauan tlen iuan ocatcah itich nin tlalticpac, uan ohcon oquintlasohtlac ica mahsic nochi nitetlasohtlalis. </div>
<div class='p'>
<span class="verse" id="JN13_2">2&#160;</span>Ihcuac otlacuahtoyah non youal, in amocuali yoctlalihca itich niyolo in Judas Iscariote, niconeu in Simón, mactemacti Jesús. </div>
<div class='m'>
<span class="verse" id="JN13_3">3&#160;</span>Jesús ocmatia nic niTahtzin nochi yoctlalih imac yehua in Jesús, uan ocmatia nic ualeua inauac Dios uan ocsipa ya mocuipas inauac. </div>
<div class='m'>
<span class="verse" id="JN13_4">4&#160;</span>Ica non, ihcuac otlacuahtoyah non youal, Jesús omoquitzteu de icah mesa, ocquixtih niololol uan ocan se tilmahtli uan ica omotlahcoilpih. </div>
<div class='m'>
<span class="verse" id="JN13_5">5&#160;</span>Ompa octlalih atl itich se tlacaxotl uan opeu quinxopahpaca nitlasalohcauan, uan oquinxouatzaya ica in tilmahtli tlen ica otlahcoilpitoya. </div>
<div class='p'>
<span class="verse" id="JN13_6">6&#160;</span>Ihcuac Jesús yocxopahpacasquia in Simón Pedro, Pedro oquihtoh: </div>
<div class='p'>—NoTecotzin, ¿touatzin itnechonxopahpacas? </div>
<div class='p'>
<span class="verse" id="JN13_7">7&#160;</span>Jesús ocnanquilih: </div>
<div class='p'>—Tlen neh inchiutoc, amo itconahsicamati axan, yehyeh satepan itconahsicamatis. </div>
<div class='p'>
<span class="verse" id="JN13_8">8&#160;</span>Pedro oquiluih: </div>
<div class='p'>—Neh ayic itnechonxopahpacas. </div>
<div class='p'>Jesús oquiluih: </div>
<div class='p'>—Tla amo inmitzonxopahpacas, amo tonpouis nouan. </div>
<div class='p'>
<span class="verse" id="JN13_9">9&#160;</span>Pedro ihcuacon ocnanquilih: </div>
<div class='p'>—NoTecotzin, tla ohcon amo sayeh nocxiuan, tlamo yeh noiuqui nomauan uan notzonticon. </div>
<div class='p'>
<span class="verse" id="JN13_10">10&#160;</span>Jesús oquiluih: </div>
<div class='p'>—Naquin yaquin yomaltih ya nochi chipauac, acmo moniqui itlah ocse tlamo sa moxopahpacas. Uan namehuantzitzin ya namonchipauaqueh, masqui amo namonochtin. </div>
<div class='p'>
<span class="verse" id="JN13_11">11&#160;</span>Jesús ocmatia aquih ictemactis. Ica non oquihtoh: “Amo namonochtin namonchipauaqueh.” </div>
<div class='p'>
<span class="verse" id="JN13_12">12&#160;</span>Ihcuac oquintlamixopahpacac, ocsipa ocaquih nitlaquen, omotlalito icah mesa uan oquimiluih: </div>
<div class='p'>—¿Nanconahsicamatih tleca ohcon onicchiu namouantzin? </div>
<div class='m'>
<span class="verse" id="JN13_13">13&#160;</span>Namehuantzitzin nannechonnotzah “Tlamachtani” uan “noTeco”, uan cuali quen nannechoniluiah, pues yeh milauac. </div>
<div class='m'>
<span class="verse" id="JN13_14">14&#160;</span>Uan tla neh onnamechonxopahpacac, uan yeh innamoTeco uan innamoTlamachtihcau, ohcon noiuqui namehuantzitzin xonmosepanxopahpacacan. </div>
<div class='m'>
<span class="verse" id="JN13_15">15&#160;</span>Neh yonnamechoncauilih nin tlanextilil. Ohcon quemeh neh onicchiu, namehuantzitzin noiuqui ohcon ixconchiuacan. </div>
<div class='m'>
<span class="verse" id="JN13_16">16&#160;</span>Tlamilauca yec innamechoniluia, in tlaqueual amo ocachi ueyi uan amo niteco, dion in tlatitlanqui amo ocachi ueyi uan amo naquin octitlan. </div>
<div class='m'>
<span class="verse" id="JN13_17">17&#160;</span>Ya nanconmatih non, uan tla noiuqui nanconchiuah, namonisqueh namontlateochiualpaquinih. </div>
<div class='p'>
<span class="verse" id="JN13_18">18&#160;</span>’Ohcon innamechoniluia, pero amo namonochtin, pues inquimixmati aquihqueh onquinpihpin. Uan uilica mochiuas tlen ihcuiliutoc itich in Teotlahtolamatl: “Naquin nouan tlacua, yehua naquin onechxotlauih.”<a href='#FN24' epub:type='noteref' class='noteref'>*</a> </div>
<div class='m'>
<span class="verse" id="JN13_19">19&#160;</span>Innamechoniluia nin axan, ihcuac ayamo ohcon mochiua, uan ohcon, ihcuac ohcon mochiuas, nanconniltocasqueh Yeh Nehua. </div>
<div class='m'>
<span class="verse" id="JN13_20">20&#160;</span>Tlamilauca yec innamechoniluia, naquin icsilia naquin neh intitlani, nehua nechsilia. Uan naquin nehua nechsilia, icsilia Yehuatzin naquin onechoualtitlan. </div>
<div class='s'>Jesús ictematiltia nic in Judas ictemactis </div>
<div class='r'>(Mt. 26:20-25; Mr. 14:17-21; Lc. 22:21-23) </div>
<div class='p'>
<span class="verse" id="JN13_21">21&#160;</span>Ihcuac ohcon oquihtoh, Jesús oyolten ica tlaocol uan oquihtoh: </div>
<div class='p'>—Tlamilauca yec innamechoniluia, semeh namehuantzitzin nechtemactis. </div>
<div class='p'>
<span class="verse" id="JN13_22">22&#160;</span>Ihcuacon nitlasalohcauan opeuqueh miitah, pues amo ocmatiah de aquih tlahtohtoc. </div>
<div class='m'>
<span class="verse" id="JN13_23">23&#160;</span>Semeh nitlasalohcauan, naquin in Jesús simi octlasohtlaya, otlacuahtoya inacasco. </div>
<div class='m'>
<span class="verse" id="JN13_24">24&#160;</span>In Simón Pedro oquichtacanaliluih mactlahtlani in Jesús de aquih tlahtohtoc. </div>
<div class='m'>
<span class="verse" id="JN13_25">25&#160;</span>Ihcuacon yeh ocachi omocuatoquih inauac in Jesús uan octlahtlanih: </div>
<div class='p'>—NoTecotzin, ¿aquih naquin mitzontemactis? </div>
<div class='p'>
<span class="verse" id="JN13_26">26&#160;</span>Jesús oquiluih: </div>
<div class='p'>—Naquin inmactis in pan tlen ica intlapalos, yehua nechtemactis. </div>
<div class='p'>Jesús ihcuacon otlapaloh ica in pan uan ocmactih in Judas Iscariote, niconeu in Simón. </div>
<div class='m'>
<span class="verse" id="JN13_27">27&#160;</span>Ihcuac Judas ocsilih in pan, Satanás ocalac itich. Ihcuacon Jesús oquiluih: </div>
<div class='p'>—Tlen itconchiuas, sanniman ixconchiua. </div>
<div class='p'>
<span class="verse" id="JN13_28">28&#160;</span>Pero amo semeh tlen ocatcah icah mesa ocahsicamat tleca Jesús ohcon oquiluih. </div>
<div class='m'>
<span class="verse" id="JN13_29">29&#160;</span>Judas yehua occaltichouaya in tomin, ica non siquin ocyoluihqueh Jesús octiquitihtoya maccoua tlen moniquis itich in iluitl, noso maquintlaocolih itlah naquin amitlah icpiah. </div>
<div class='m'>
<span class="verse" id="JN13_30">30&#160;</span>Ihcuac Judas ocsilih in pan, niman oquis de ompa. Ihcuacon yotlayouaca. </div>
<div class='s'>In yancuic tlanauatil </div>
<div class='p'>
<span class="verse" id="JN13_31">31&#160;</span>Ihcuac in Judas oquis, Jesús oquihtoh: </div>
<div class='p'>—Axan icuehcapantlalisqueh niConeu in Tlacatl, uan Dios icsilis uehcapantlalis ica yeh. </div>
<div class='m'>
<span class="verse" id="JN13_32">32&#160;</span>Uan ohcon quen niConeu in Tlacatl icuehcapantlalis Dios, ohcon Dios noiuqui icuehcapantlalis niConeu in Tlacatl. Uan amo uehcaua ohcon icchiuas. </div>
<div class='m'>
<span class="verse" id="JN13_33">33&#160;</span>Notlasohconeuantzitzin, neh oc nisqui namouantzin sa tipitzin. Namehuantzitzin nannechontemosqueh, pero ohcon quemeh onquimiluih in judiohtiquiuahqueh, axan namehuantzitzin ohcon innamechoniluia: Campa neh nioh, namehuantzitzin amo uilis namonyasqueh. </div>
<div class='m'>
<span class="verse" id="JN13_34">34&#160;</span>Se yancuic tlanauatil neh innamechonmactia: Xonmosepantlasohtlacan namonochtintzitzin. Quemeh neh yonnamechontlasohtlac, ohcon namehuantzitzin xonmosepantlasohtlacan. </div>
<div class='m'>
<span class="verse" id="JN13_35">35&#160;</span>Ohcon nochtin namechonixmatisqueh namonpouih notlasalohcauan, tla namonmosepantlasohtlah namonochtin. </div>
<div class='s'>Jesús quiluia Pedro nic yexpa quihtos amo quixmati </div>
<div class='r'>(Mt. 26:31-35; Mr. 14:27-31; Lc. 22:31-34) </div>
<div class='p'>
<span class="verse" id="JN13_36">36&#160;</span>Pedro octlahtlanih in Jesús: </div>
<div class='p'>—NoTecotzin, ¿canih toyas? </div>
<div class='p'>Jesús ocnanquilih: </div>
<div class='p'>—Campa neh nias, axan amo uilis toyas nouan, yehyeh ocachi satepan toyas ompa campa neh nioh. </div>
<div class='p'>
<span class="verse" id="JN13_37">37&#160;</span>Pedro oquiluih: </div>
<div class='p'>—NoTecotzin, ¿tleca axan amo uilis nias mouantzin? Neh ica paquilis inmiquis mopampatzin. </div>
<div class='p'>
<span class="verse" id="JN13_38">38&#160;</span>Jesús ocnanquilih: </div>
<div class='p'>—¿Tonmiquis nopampa? Tlamilauca yec inmitzoniluia, achtoh ihcuac tzahtzis in gallo, touatzin yexpa itconihtos amo itnechonixmati.  </div>
<div class='psalmlabel' id='JN14_0'> 14</div>
<div class='s'>Jesús yeh in ohtli tlen techuica inauac Dios </div>
<div class='p'>
<span class="verse" id="JN14_1">1&#160;</span>’Amo xontlaocoyacan. Xontlaniltocacan inauac Dios uan xontlaniltocacan noiuqui nonauac. </div>
<div class='m'>
<span class="verse" id="JN14_2">2&#160;</span>Ichan noTahtzin catqui mic chantli campa namonchanchiuasqueh. Tla amo ohcon oini, neh amo onnamechoniluani. Nias inyehyectlalitiu namochantzin. </div>
<div class='m'>
<span class="verse" id="JN14_3">3&#160;</span>Uan satepan ihcuac yoniah uan yonyehyectlalih namochantzin, niuitz ocsipa uan innamechonuicas nouan. Ohcon campa neh nisqui, noiuqui namehuantzitzin ompa namonisqueh. </div>
<div class='m'>
<span class="verse" id="JN14_4">4&#160;</span>Namehuantzitzin nanconixmatih in ohtli tlen teuica campa neh nioh. </div>
<div class='p'>
<span class="verse" id="JN14_5">5&#160;</span>Tomás oquiluih: </div>
<div class='p'>—NoTecotzin, tla amo itmatih canih toyau, ¿ohcon quenih itquixmatisqueh in ohtli? </div>
<div class='p'>
<span class="verse" id="JN14_6">6&#160;</span>Jesús ocnanquilih: </div>
<div class='p'>—Yen nehua in ohtli, nehua tlen milauac, uan nehua in yolilistli. Amaquin ahsi inauac noTahtzin tlamo ica neh. </div>
<div class='m'>
<span class="verse" id="JN14_7">7&#160;</span>Tla nannechonixmatih neh, noiuqui nanconixmatisqueh noTahtzin. Uan desde axan ya nanconixmatih uan yonanconitaqueh. </div>
<div class='p'>
<span class="verse" id="JN14_8">8&#160;</span>Felipe oquiluih: </div>
<div class='p'>—ToTecotzin, ixtechonnextili moTahtzin, uan san ica non acmo tlen ittlahtlanih. </div>
<div class='p'>
<span class="verse" id="JN14_9">9&#160;</span>Jesús oquiluih: </div>
<div class='p'>—Felipe, yauehcau namouantzin nicah, ¿uan yeh ayamo itnechonixmati? Naquin neh yonechitac, yoquitac noTahtzin. ¿Tla ohcon tleca itnechoniluia: “Ixtechonnextili moTahtzin”? </div>
<div class='m'>
<span class="verse" id="JN14_10">10&#160;</span>¿Max amo itconniltoca nic neh nicah itich noTahtzin uan noTahtzin notich catqui? In tlahtol tlen innamechonnonotza amo notich ualeua, tla yeh ualeua itich noTahtzin naquin catqui notich, naquin icnextia ica neh nichiualitzin. </div>
<div class='m'>
<span class="verse" id="JN14_11">11&#160;</span>Ixnechonniltocacan nic neh nicah itich noTahtzin uan noTahtzin notich catqui. Uan tla amo uili namontlaniltocah ica tlen innamechoniluia, xontlaniltocacan ica tlen inchiua. </div>
<div class='m'>
<span class="verse" id="JN14_12">12&#160;</span>Tlamilauca yec innamechoniluia, naquin tlaniltoca nonauac, noiuqui yeh quinchiuas in chiualisten tlen neh inquinchiua, uan ocachi uehueyi chiualisten quinchiuas uan amo neh, porque neh nioh inauac noTahtzin. </div>
<div class='m'>
<span class="verse" id="JN14_13">13&#160;</span>Uan nochi tlen nancontlahtlanilisqueh noTahtzin ica notoocaa, neh inchiuas. Ohcon noTahtzin icsilis uehcapantlalilis ica niConetzin. </div>
<div class='m'>
<span class="verse" id="JN14_14">14&#160;</span>Tla itlah nancontlahtlanih ica notoocaa, neh inchiuas. </div>
<div class='s'>Jesús moyectencaua cualtitlanis in Espíritu Santo </div>
<div class='p'>
<span class="verse" id="JN14_15">15&#160;</span>’Tla nannenchontlasohtlah, ixcontlacamatican tlen innamechonnauatia. </div>
<div class='m'>
<span class="verse" id="JN14_16">16&#160;</span>Uan neh inmotlatlautis inauac noTahtzin, uan Yehuatzin namechoualmactis ocse Teyolchicauani, naquin nochipa mai namouantzin. </div>
<div class='m'>
<span class="verse" id="JN14_17">17&#160;</span>Uan yeh yen Espíritu naquin ictenextilia tlen milauac, naquin in tlalticpactlacameh amo uilih icsiliah, nic amo quitah uan amo quixmatih. Pero namehuantzitzin nanconixmatih, pues chanchiua namouantzin uan isqui namotichtzin. </div>
<div class='m'>
<span class="verse" id="JN14_18">18&#160;</span>Amo innamechoncauas namonicnomeh; tla yeh niuitz ocsipa namonauac. </div>
<div class='m'>
<span class="verse" id="JN14_19">19&#160;</span>Acmo uehcau in tlalticpactlacameh acmo nechitasqueh, masqui ohcon, namehuantzitzin quemah nannechonitasqueh. Uan nic neh inyoltoc, namehuantzitzin noiuqui namonyolisqueh. </div>
<div class='m'>
<span class="verse" id="JN14_20">20&#160;</span>Itich non tonal namehuantzitzin nanconahsicamatisqueh nic neh nicah itich noTahtzin, uan namehuantzitzin notich, uan neh namotichtzin. </div>
<div class='m'>
<span class="verse" id="JN14_21">21&#160;</span>Naquin icsilia tlen innamechonnauatia uan ictlacamati, yehua naquin nechtlasohtla. Uan naquin nechtlasohtla, noTahtzin ictlasohtlas, uan neh intlasohtlas uan inmoteixmatiltis inauac. </div>
<div class='p'>
<span class="verse" id="JN14_22">22&#160;</span>Judas (amo yen Iscariote) octlahtlanih: </div>
<div class='p'>—NoTecotzin, ¿tleca tonmoteixmatiltis tonauac uan amo yehyeh inauac in tlalticpactlacameh? </div>
<div class='p'>
<span class="verse" id="JN14_23">23&#160;</span>Jesús ocnanquilih: </div>
<div class='p'>—Naquin nechtlasohtla, ictlacamatis notlahtol; uan noTahtzin ictlasohtlas, uan ituitzeh inauac uan itchanchiuasqueh itich. </div>
<div class='m'>
<span class="verse" id="JN14_24">24&#160;</span>Naquin amo nechtlasohtla, amo ictlacamati notlahtol. Uan notlahtol tlen yonanconcaqueh amo noaxca, tla yeh iaxca noTahtzin naquin onechualtitlan. </div>
<div class='p'>
<span class="verse" id="JN14_25">25&#160;</span>’Nochi nin yonnamechoniluih axan, ihcuac oc nicah namouantzin. </div>
<div class='m'>
<span class="verse" id="JN14_26">26&#160;</span>Pero in Teyolchicauani, in Espíritu Santo, naquin noTahtzin cualtitlanis nopampa, Yehuatzin namechonmachtis nochi uan namechonilnamictis nochi tlen yonnamechoniluih. </div>
<div class='p'>
<span class="verse" id="JN14_27">27&#160;</span>’Innamechoncauilihteua seuilistli. Innamechonmactia noseuilis. In seuilistli tlen neh innamechonmactia amo quemeh in seuilistli tlen ictemactiah in tlalticpactlacameh. Amo xontlaocoyacan, dion amo xonmomohtican. </div>
<div class='m'>
<span class="verse" id="JN14_28">28&#160;</span>Yonanconcaqueh quen yonnamechoniluihca: “Nias, pero yeh niuitz ocsipa namonauac.” Uan tla onannechontlasohtlanih yonamonpaquinih nic neh nioh inauac noTahtzin, porque noTahtzin ocachi ueyihcatzintli uan amo neh. </div>
<div class='m'>
<span class="verse" id="JN14_29">29&#160;</span>Neh innamechoniluihtoc nin achtoh ihcuac ayamo panoua, ohcon, ihcuac ohcon mochiuas, namehuantzitzin xontlaniltocacan nonauac. </div>
<div class='p'>
<span class="verse" id="JN14_30">30&#160;</span>’Acmo uehcau innamechonnohnotztos, pues ya ehcotoc in amocuali naquin poui tlayacanqui itich nin tlalticpactli. Yeh amo icpia itlah chicaualis notich. </div>
<div class='m'>
<span class="verse" id="JN14_31">31&#160;</span>Pero in tlalticpactlacameh icpia tlen icmatisqueh nic neh intlasohtla noTahtzin, uan nic inchiua yec ohcon quen Yehuatzin onechontiquitih manchiua. ¡Xonmoquitzteuacan uan matiacan de nican!  </div>
<div class='psalmlabel' id='JN15_0'> 15</div>
<div class='s'>Jesús quimiluia yehua in tlen milauac uvaspouitl </div>
<div class='p'>
<span class="verse" id="JN15_1">1&#160;</span>’Nehua in tlen milauac uvaspouitl, uan noTahtzin yehua naquin ictiquitilia. </div>
<div class='m'>
<span class="verse" id="JN15_2">2&#160;</span>Nochi tlamayotl tlen notich amo ictemaca tlatiyotl, ictiquis; uan nochi tlamayotl tlen notich ictemaca tlatiyotl, icchipauas, uan ohcon ictemactis ocachi mic tlatiyotl. </div>
<div class='m'>
<span class="verse" id="JN15_3">3&#160;</span>Namehuantzitzin ya namonchipauaqueh ica in tlahtol tlen yonnamechoniluih. </div>
<div class='m'>
<span class="verse" id="JN15_4">4&#160;</span>Amo xonmihcuanican nonauac, ohcon quemeh neh amo inmihcuania namotichtzin. Quemeh in tlamayotl amo uili ictemaca tlatiyotl iixcoyan, tla amo tlatzicohtoc itich in uvaspouitl, sannoiuqui ohcon namehuantzitzin amono nancontemacasqueh tlatiyotl, tla amo namonmocauah notich. </div>
<div class='p'>
<span class="verse" id="JN15_5">5&#160;</span>’Nehua in uvaspouitl uan namehuantzitzin yen tlamayomeh. Naquin notich mocaua uan neh itich, yeh ictemactis mic tlatiyotl, uan tla amo namonmocauah notich, amo uilis itlah nanconchiuasqueh. </div>
<div class='m'>
<span class="verse" id="JN15_6">6&#160;</span>Naquin amo mocaua notich, ictlatiuisqueh quiyauac quemeh in tlamayotl, uan uaquis. Uan mochiuas itich ohcon quemeh in tlamayotl tlen icnichicouah uan ictlatiuiah itich in tlitl. </div>
<div class='p'>
<span class="verse" id="JN15_7">7&#160;</span>’Tla namonmocauah notich, uan notlahtol namotich mocaua, ixcontlahtlanican tlen nanconniquih, uan Yehuatzin namechonmactis. </div>
<div class='m'>
<span class="verse" id="JN15_8">8&#160;</span>Ihcuac nancontemacah mic tlatiyotl, noTahtzin icsilia uehcapantlalilis, uan ohcon monextia nic milauac nannotlasalohcauan. </div>
<div class='m'>
<span class="verse" id="JN15_9">9&#160;</span>Quen noTahtzin nechtlasohtla, ohcon noiuqui neh innamechontlasohtla. Xonmocauacan itich notetlasohtlalis. </div>
<div class='m'>
<span class="verse" id="JN15_10">10&#160;</span>Tla nancontlacamatih tlen innamechonnauatia, notetlasohtlalis isqui namotich, ohcon quemeh neh yontlacamat tlen onechnauatih noTahtzin uan nitetlasohtlalis cah notich. </div>
<div class='p'>
<span class="verse" id="JN15_11">11&#160;</span>’Nochi nin yonnamechoniluih ohcon nopaquilis mai namotich uan ohcon ixconpiacan mahsic paquilis. </div>
<div class='m'>
<span class="verse" id="JN15_12">12&#160;</span>Yeh nin notlanauatil: Xonmosepantlasohtlacan, ohcon quemeh neh innamechontlasohtla. </div>
<div class='m'>
<span class="verse" id="JN15_13">13&#160;</span>Amo canah sequita ocachi ueyi tetlasohtlalis tlamo sayeh itich naquin ictemactia niyolilis ipampa niyolohicniuan. </div>
<div class='m'>
<span class="verse" id="JN15_14">14&#160;</span>Namehuantzitzin nannoyolohicniuan tla nanconchiuah tlen neh innamechonnauatia. </div>
<div class='m'>
<span class="verse" id="JN15_15">15&#160;</span>Acmo innamechonnotzas tlaqueualten, pues se tlaqueual amo icmati tlen icchiua niteco. Axan innamechonnotza noyolohicniuan, nic yonnamechonmatiltih nochi tlen onechiluih noTahtzin. </div>
<div class='m'>
<span class="verse" id="JN15_16">16&#160;</span>Amo yen namehuantzitzin onannechonpihpinqueh, tla yeh yen neh onnamechonpihpin namehuantzitzin. Uan yonnamechontlatiquitih xonyacan ixcontemactican tlatiyotl, uan non tlatiyotl nochipa mai. Ohcon nochi tlen nancontlahtlanilisqueh noTahtzin ica notoocaa Yehuatzin namechonmactis. </div>
<div class='m'>
<span class="verse" id="JN15_17">17&#160;</span>Yeh nin tlen innamechonnauatia: xonmosepantlasohtlacan namonochtin. </div>
<div class='s'>In Jesús quimiluia nitlasalohcauan nic in tlalticpactlacameh quincocolisqueh </div>
<div class='p'>
<span class="verse" id="JN15_18">18&#160;</span>’Tla in tlalticpactlacameh namechoncocoliah, ixconmatican nic neh yonechcocolihqueh achtoh uan amo namehuantzitzin. </div>
<div class='m'>
<span class="verse" id="JN15_19">19&#160;</span>Tlaqueh onamonpouinih itich in tlalticpactli, in tlalticpactlacameh onamechonyequitasquiah quemeh itlah tlen imaxca. Pero namehuantzitzin acmo namonpouih itich in tlalticpactli, nic neh yonnamechonpihpin acmo xonpouican ompa. Ica non in tlalticpactlacameh namechoncocoliah. </div>
<div class='m'>
<span class="verse" id="JN15_20">20&#160;</span>Ixconilnamiquican in tlahtol tlen yonnamechoniluih: “In tlaqueual amo ocachi ueyi uan amo niteco.” Tla neh tlensaso onechchiuilihqueh, noiuqui namehuantzitzin tlensaso namechonchiuilisqueh; uan tla octlacamatqueh notlahtol, noiuqui ictlacamatisqueh namotlahtol. </div>
<div class='m'>
<span class="verse" id="JN15_21">21&#160;</span>Nochi nin namechonchiuilisqueh nic nanconniltocah notoocaa, nic amo quixmatih naquin onechualtitlan. </div>
<div class='p'>
<span class="verse" id="JN15_22">22&#160;</span>’Tla neh amo onualani uan amo onquinnotzani, amo onquinpantisquia itlah intlahtlacol. Pero axan nic yonualah uan yonquinnonotz, acmo icpiah tlenoh ica mopaleuisqueh ictosqueh amitlah intlahtlacol. </div>
<div class='m'>
<span class="verse" id="JN15_23">23&#160;</span>Naquin neh nechcocolia, noiuqui iccocolia noTahtzin. </div>
<div class='m'>
<span class="verse" id="JN15_24">24&#160;</span>Tla neh amo onchiuani imixpan in iluicacchiualisten tlen ayic acah ohcon occhiutoya, amo onquinpantisquia itlah intlahtlacol. Pero axan yehuan yoquitaqueh, uan masqui ohcon onechcocolihqueh neh, uan noiuqui noTahtzin. </div>
<div class='m'>
<span class="verse" id="JN15_25">25&#160;</span>Tlamilauca, nochi nin ohcon panotoc para ohcon mochiuas tlen ihcuiliutoc itich in Teotlahtolamatl: “Sannenpeua onechcocolihqueh.”<a href='#FN25' epub:type='noteref' class='noteref'>*</a> </div>
<div class='p'>
<span class="verse" id="JN15_26">26&#160;</span>’Neh innamechoualtitlanilis in Teyolchicauani naquin ualeua itich noTahtzin. In Teyolchicauani yehua in Espíritu tlen ictematiltia tlen milauac, uan ualeua itich noTahtzin. Ihcuac yeh uitz, nechtematiltis. </div>
<div class='m'>
<span class="verse" id="JN15_27">27&#160;</span>Uan namehuantzitzin noiuqui nannechontematiltisqueh, pues namehuantzitzin namoncateh nouan desde ipeuyan notiquiu.  </div>
<div class='psalmlabel' id='JN16_0'> 16</div>
<div class='p'>
<span class="verse" id="JN16_1">1&#160;</span>’Innamechoniluia nochi non nic amo inniqui ixconpolocan namoyolchicaualis nonauac. </div>
<div class='m'>
<span class="verse" id="JN16_2">2&#160;</span>Namechonquihquixtisqueh acmo xonpouican itich in teotlanauatilcalmeh, uan ahsis in tonal tla acah namechonmictia icyoluis icchiutoc nitlaniquilitzin Dios. </div>
<div class='m'>
<span class="verse" id="JN16_3">3&#160;</span>Ohcon icchiuasqueh nic amo quixmatih noTahtzin uan dion neh. </div>
<div class='m'>
<span class="verse" id="JN16_4">4&#160;</span>Ihquin innamechoniluia, uan ohcon ihcuac ohcon mochiuas, ixconilnamiquican nic yonnamechoniluihca. </div>
<div class='s'>Nichiualis in Espíritu Santo </div>
<div class='p'>’Nochi non amo onnamechoniluih achtoh, nic oc oncatca namouantzin. </div>
<div class='m'>
<span class="verse" id="JN16_5">5&#160;</span>Pero axan nioh inauac naquin onechualtitlan. Uan dion semeh namehuantzitzin nannechontlahtlaniah “¿Canih toyau?” </div>
<div class='m'>
<span class="verse" id="JN16_6">6&#160;</span>Yehyeh tlailiuis yonamontlaocoxqueh, nic onnamechoniluih nochi non. </div>
<div class='m'>
<span class="verse" id="JN16_7">7&#160;</span>Innamechoniluia tlen milauac: isqui se cuali namonauac tla neh nioh; pues tla neh amo nioh, in Teyolchicauani amo uitz namonauac. Pero tla nioh, innamechoualtitlanilis. </div>
<div class='m'>
<span class="verse" id="JN16_8">8&#160;</span>Uan ihcuac in Teyolchicauani ualmouicas, quimitaltis in tlalticpactlacameh nintlahtlacol, noyolchipaualis, uan quen Yehuatzin tetlaxtlauia. </div>
<div class='m'>
<span class="verse" id="JN16_9">9&#160;</span>Quimitaltis nintlahtlacol, nic amo tlaniltocah nonauac; </div>
<div class='m'>
<span class="verse" id="JN16_10">10&#160;</span>quimitaltis noyolchipaualis, nic neh nias inauac noTahtzin, uan acmo nechitasqueh; </div>
<div class='m'>
<span class="verse" id="JN16_11">11&#160;</span>uan quimitaltis quen Dios tetlaxtlauia, nic in amocuali tlen poui tlayacanqui itich nin tlalticpac, Dios yoctlalih itlampa nitlatzacuiltilis. </div>
<div class='p'>
<span class="verse" id="JN16_12">12&#160;</span>’Oc inpia mic tlen innamechoniluis, pero axan ayamo uilis nanconahsicamatisqueh. </div>
<div class='m'>
<span class="verse" id="JN16_13">13&#160;</span>Pero ihcuac uitz in Espíritu tlen ictematiltia tlen milauac, Yehuatzin namechonahsicamatiltis nochi tlen milauac, nic yeh amo tlahtos san tlen yehua itich ualeua, tla yeh quihtos nochi tlen iccaquis de noTahtzin, uan namechonmatiltis nochi tlen mochiuas. </div>
<div class='m'>
<span class="verse" id="JN16_14">14&#160;</span>In Espíritu Santo nechuehcapantlalis, pues yeh icsilis tlen neh noaxca uan namechonmatiltis. </div>
<div class='m'>
<span class="verse" id="JN16_15">15&#160;</span>Nochi tlen icpia noTahtzin, noaxca; ica non onnamechoniluih in Espíritu Santo icsilis tlen noaxca uan namechonmatiltis. </div>
<div class='s'>In tlaocol mocuipas paquilistli </div>
<div class='p'>
<span class="verse" id="JN16_16">16&#160;</span>’Sa tzocotzin poliui uan acmo nannechonitasqueh. Pero tipitzin satepan ocsipa nannechonitasqueh, [nic neh nioh inauac noTahtzin]. </div>
<div class='p'>
<span class="verse" id="JN16_17">17&#160;</span>Ihcuacon siqui itlasalohcauan ocmosepantlahtlanayah: </div>
<div class='p'>—¿Tlenoh ictosniqui nin, tlen techiluia: “Sa tzocotzin poliui uan acmo nannechonitasqueh, pero tipitzin satepan ocsipa nannechonitasqueh”?, uan ¿tlenoh ictosniqui “nic neh nioh inauac noTahtzin”? </div>
<div class='p'>
<span class="verse" id="JN16_18">18&#160;</span>Uan ocmotlahtlanayah: </div>
<div class='p'>—¿Tlenoh ictosniqui “sa tzocotzin poliui”? Amo itcahsicamatih tlenoh techiluia. </div>
<div class='p'>
<span class="verse" id="JN16_19">19&#160;</span>Jesús ocmatia nic ocniquiah ictlahtlanisqueh non, uan oquimiluih: </div>
<div class='p'>—¿Namehuantzitzin nanconmosepantlahtlaniah tlenoh ictosniqui tlen onquihtoh: “Sa tzocotzin poliui uan acmo nannechonitasqueh, pero tipitzin satepan ocsipa nannechonitasqueh”? </div>
<div class='m'>
<span class="verse" id="JN16_20">20&#160;</span>Tlamilauca yec innamechoniluia: Namehuantzitzin namonchocasqueh uan namontlaocoyasqueh, pero in tlalticpactlacameh paquisqueh. Uan masqui namehuantzitzin namontlaocoxtosqueh, namotlaocol mocuipas paquilistli. </div>
<div class='m'>
<span class="verse" id="JN16_21">21&#160;</span>Se siuatl, ihcuac ya ictlalticpacnextis niconeu, icpia toneualistli nic yoehcoc in tonal. Pero ihcuac yotlacat niconeu quilcaua in toneualistli ica in paquilistli nic yoctlalticpacnextih se conetl. </div>
<div class='m'>
<span class="verse" id="JN16_22">22&#160;</span>Sannoiuqui ohcon namehuantzitzin axan nanconpiah toneualistli itich namoyolo, pero ocsipa innamechonitas uan namonpaquisqueh ica nochi namoyolo, uan amacah uilis namechoncuilis non paquilistli. </div>
<div class='p'>
<span class="verse" id="JN16_23">23&#160;</span>’Itich non tonal acmo itlah nannechontlahtlanisqueh. Tlamilauca yec innamechoniluia, nochi tlen nancontlahtlanilisqueh noTahtzin ica notoocaa, Yehuatzin namechonmactis. </div>
<div class='m'>
<span class="verse" id="JN16_24">24&#160;</span>Hasta axan amitlah nancontlahtlantoqueh ica notoocaa. Ixcontlahtlanican, uan nanconsilisqueh, uan ohcon ixconpiacan mahsic paquilis. </div>
<div class='s'>Jesús yotlatlan ipan nin tlalticpac </div>
<div class='p'>
<span class="verse" id="JN16_25">25&#160;</span>’Hasta axan innamechoualnonotztiu ica tlanihniuiltilten. Pero ya ehcotoc in hora ihcuac acmo innamechonnonotzas ica tlanihniuiltilten, yehyeh innamechonnonotzas de noTahtzin ica tlahtolten tlen yec nanconahsicamatisqueh. </div>
<div class='m'>
<span class="verse" id="JN16_26">26&#160;</span>Itich necah tonal namehuantzitzin namonmotlatlautisqueh inauactzinco Dios ica notoocaa, uan amo moniquis neh intlatlautis noTahtzin namopampa, </div>
<div class='m'>
<span class="verse" id="JN16_27">27&#160;</span>pues noTahtzin inohmah namechontlasohtla, nic namehuantzitzin nannechontlasohtlah uan yonanconniltocaqueh nic inualeua inauac Dios. </div>
<div class='m'>
<span class="verse" id="JN16_28">28&#160;</span>Neh onualeu itich noTahtzin uan onualah itich nin tlalticpactli, uan axan incauteua nin tlalticpactli uan nioh inauac noTahtzin. </div>
<div class='p'>
<span class="verse" id="JN16_29">29&#160;</span>Nitlasalohcauan oquiluihqueh: </div>
<div class='p'>—Axan quemah tontlahtohtoc ica tlahtol tlen yec itcahsicamatih, uan acmo itconcui tlanihniuiltil. </div>
<div class='m'>
<span class="verse" id="JN16_30">30&#160;</span>Axan ya itcahsicamatih nic nochi itconmati, uan amo tzocotzin moniqui mattenquixtican in totlahtlanilis. Ica non itniltocah nic tonualeua inauac Dios. </div>
<div class='p'>
<span class="verse" id="JN16_31">31&#160;</span>Jesús oquinnanquilih: </div>
<div class='p'>—¿Tla ohcon axan quemah ya nanconniltocah? </div>
<div class='m'>
<span class="verse" id="JN16_32">32&#160;</span>Ya ehcotoc in hora, uan ya itcateh itich, ihcuac namehuantzitzin nanmonxixinisqueh uan namonchocholosqueh uan sehse canas niohui, uan nannechoncauasqueh nosel. Masqui ohcon amo nicah nosel, tlamilauca noTahtzin metzticah nouan. </div>
<div class='m'>
<span class="verse" id="JN16_33">33&#160;</span>Nochi nin yonnamechonnonotz nic inniqui ixconpiacan seuilistli nonauac. Itich in tlalticpactli namontlapanosqueh. ¡Masqui ohcon, xonmoyolchicauacan, neh yotlatlan ipan nin tlalticpactli!  </div>
<div class='psalmlabel' id='JN17_0'> 17</div>
<div class='s'>Jesús quintlatlautilia Dios nitlasalohcauan </div>
<div class='p'>
<span class="verse" id="JN17_1">1&#160;</span>Satepan ihcuac ohcon oquimiluih, Jesús oahcotlachix iluicac uan oquihtoh: </div>
<div class='p'>—NoTahtzin, in tonal yoehcoc. Ixconuehcapantlali moConetzin, uan ohcon moConetzin noiuqui mamitzonuehcapantlali. </div>
<div class='m'>
<span class="verse" id="JN17_2">2&#160;</span>Tehuatzin otconmactih chicaualistli ipan nochtin in tlalticpactlacameh maquinmacti yolilistli tlen ica in sintitl nochipa nochtin naquin otquimontlalih imac. </div>
<div class='m'>
<span class="verse" id="JN17_3">3&#160;</span>Uan yeh nin in yolilistli tlen ica in sintitl nochipa: mamitzonixmatican Tehuatzin naquin sayen Tehuatzin Dios milaucatzintli, uan maquixmatican Jesucristo naquin Tehuatzin otcoualtitlan. </div>
<div class='p'>
<span class="verse" id="JN17_4">4&#160;</span>’Neh yonmitzonuehcapantlalih itich nin tlalticpactli, uan yonyeecoh in tiquitl tlen otnechonmactih manchiua. </div>
<div class='m'>
<span class="verse" id="JN17_5">5&#160;</span>Axan, noTahtzin, ixnechonuehcapantlali monauactzinco ica necah uehcapantlalilis tlen onpiaya mouantzin achtoh, ihcuac ayamo ocatca in tlalticpactli. </div>
<div class='p'>
<span class="verse" id="JN17_6">6&#160;</span>’Yonquimixmatiltih motoocaatzin naquin Tehuatzin otquimonpihpin itich in tlalticpactli uan otnechimonmactih. Ocatcah moyohcatzitzin, uan otnechimonmactih, uan yoctlacamatqueh motlahtoltzin. </div>
<div class='m'>
<span class="verse" id="JN17_7">7&#160;</span>Axan ya icmatih nic nochi tlen otnechonmactih, ualeua motichtzin; </div>
<div class='m'>
<span class="verse" id="JN17_8">8&#160;</span>nic motlahtoltzin tlen Tehuatzin otnechonmactih, onquinnonotz, uan yehuan ocsilihqueh, uan yec yocahsicamatqueh nic inualeua motichtzin, uan ocniltocaqueh nic Tehuatzin otnechoualtitlan. </div>
<div class='p'>
<span class="verse" id="JN17_9">9&#160;</span>’Neh inmotlatlautia monauactzinco inpampa yehuan. Amo inmotlatlautia monauactzinco inpampa naquin pouih itich nin tlalticpactli, tlamo yeh san inpampa naquin otnechimonmactih, nic yehuan moaxcatzitzin. </div>
<div class='m'>
<span class="verse" id="JN17_10">10&#160;</span>Nochi tlen noaxca, moaxcatzin, uan tlen moaxcatzin, noaxca; uan neh ica yehuan onsilih uehcapantlalilis. </div>
<div class='p'>
<span class="verse" id="JN17_11">11&#160;</span>’Neh acmo nisqui itich nin tlalticpactli, pero yehuan oc mocauah itich nin tlalticpactli, uan neh nioh monauactzinco. NomouisticchipaucaTahtzin, ixquimonpaleui ica mochicaualitzin naquin otnechimonmactih, uan ohcon maican sa se quemeh Tehuatzin uan neh. </div>
<div class='m'>
<span class="verse" id="JN17_12">12&#160;</span>Ihcuac oncatca inuan itich in tlalticpactli, neh onquinpaleuih ica mochicaualitzin naquin otnechimonmactih. Onquinpaleuih uan amaquin yehuan opoliu, tlamo sayeh naquin yocatca poliuis, ohcon opanoc para mamochiua tlen ihcuiliutoc itich in Teotlahtolamatl.<a href='#FN26' epub:type='noteref' class='noteref'>*</a> </div>
<div class='p'>
<span class="verse" id="JN17_13">13&#160;</span>’Axan ya nioh monauactzinco, pero quen oc nicah itich in tlalticpactli inmitzmotlatlautilia nochi nin, nic inniqui ohcon yehuan macpiacan mahsic paquilis quemeh tlen neh inpia. </div>
<div class='m'>
<span class="verse" id="JN17_14">14&#160;</span>Neh onquinmactih motlahtoltzin, uan in tlalticpactlacameh quincocoliah nic acmo pouih itich nin tlalticpactli, ohcon quemeh neh amo inpoui itich nin tlalticpactli. </div>
<div class='m'>
<span class="verse" id="JN17_15">15&#160;</span>Amo inmitzontlatlautia ixquimonquixti itich nin tlalticpactli, tlamo yeh ixquimonpaleui amo mauitzican imac in tlen amocuali. </div>
<div class='m'>
<span class="verse" id="JN17_16">16&#160;</span>Yehuan amo pouih itich nin tlalticpactli, ohcon quemeh neh amo inpoui itich nin tlalticpactli. </div>
<div class='m'>
<span class="verse" id="JN17_17">17&#160;</span>Ixquimonsicantlali den tlahtlacol ica in tlen milauac; motlahtoltzin yehua in tlen milauac. </div>
<div class='m'>
<span class="verse" id="JN17_18">18&#160;</span>Ohcon quemeh Tehuatzin otnechoualtitlan itich in tlalticpactli, ohcon neh noiuqui inquintitlani itich in tlalticpactli. </div>
<div class='m'>
<span class="verse" id="JN17_19">19&#160;</span>Inpampa yehuan neh nonohmah intemactia noyolilis monauactzinco, para ohcon noiuqui yehuan mamotemactican monauactzinco mosicantlalisqueh den tlahtlacol ica in tlen milauac. </div>
<div class='p'>
<span class="verse" id="JN17_20">20&#160;</span>’Pero amo inmitzontlatlautia san inpampa yehuan, tlamo noiuqui inpampa naquin tlaniltocasqueh nonauac ica tlen yehuan ictematiltisqueh de neh; </div>
<div class='m'>
<span class="verse" id="JN17_21">21&#160;</span>para ohcon nochtin maican sa se. Quemeh Tehuatzin, noTahtzin, tonmetzticah notich uan neh motichtzin, ohcon yehuan noiuqui maican sa se touan, uan ohcon in tlalticpactlacameh macniltocacan nic Tehuatzin otnechoualtitlan. </div>
<div class='m'>
<span class="verse" id="JN17_22">22&#160;</span>Neh yonquinmactih tlen mouistic tlen Tehuatzin otnechonmactih, para maican sa se, ohcon quemeh tehuan itpouih se: </div>
<div class='m'>
<span class="verse" id="JN17_23">23&#160;</span>neh nicah intich uan Tehuatzin notich. Ixconmochiuilihtzino yehuan ohcon maican sa se. Uan ohcon in tlalticpactlacameh macmatican nic Tehuatzin otnechoualtitlan uan itquimontlasohtla quemeh neh itnechontlasohtla. </div>
<div class='p'>
<span class="verse" id="JN17_24">24&#160;</span>’NoTahtzin, naquin otnechimonmactih, inniqui campa neh nisqui noiuqui ompa maican nouan, uan ohcon mactacan in uehcapantlalilis tlen Tehuatzin otnechonmactih, nic itnechontlasohtla nepa achtoh ihcuac ayamo ocatca in tlalticpactli. </div>
<div class='m'>
<span class="verse" id="JN17_25">25&#160;</span>NoTahtzin naquin itcomochiuilia tlen yec, in tlalticpactlacameh amo mitzonixmatih, pero neh inmitzonixmati, uan naquin otnechimonmactih ocahsicamatqueh nic Tehuatzin otnechoualtitlan. </div>
<div class='m'>
<span class="verse" id="JN17_26">26&#160;</span>Neh onquinmatiltih aquih Tehuatzin, uan oc inquinmatiltis, para ohcon in tetlasohtlalistli tlen itnechonpialia mai intich, uan neh intich yehuan.  </div>
<div class='psalmlabel' id='JN18_0'> 18</div>
<div class='s'>Ictzitzquiah Jesús </div>
<div class='r'>(Mt. 26:47-56; Mr. 14:43-50; Lc. 22:47-53) </div>
<div class='p'>
<span class="verse" id="JN18_1">1&#160;</span>Ihcuac Jesús octlamiihtoh non, oyah iuan nitlasalohcauan itich nocse isintlapal in atlautli tlen itoocaa Cedrón. Ompa ocatca se xocotlamilolah, uan Jesús ompa ocalac iuan nitlasalohcauan. </div>
<div class='m'>
<span class="verse" id="JN18_2">2&#160;</span>In Judas, naquin octemactisquia in Jesús, yeh noiuqui oquixmatia non xocotlamilolah, nic ompa micpa omonichicouaya Jesús iuan nitlasalohcauan. </div>
<div class='m'>
<span class="verse" id="JN18_3">3&#160;</span>Judas oquinyacanaya miqueh soldados, uan siquin teananih tlen oquintitlanqueh in teopixcatlayacanqueh uan in fariseos. Yehuan ocuicayah tlipomeh xotlatiueh uan espadas. </div>
<div class='m'>
<span class="verse" id="JN18_4">4&#160;</span>Uan nic Jesús ocmatia nochi tlen ipan oualahtoya, oquis itich non xocotlamilolah uan oquintlahtlanih: </div>
<div class='p'>—¿Aquih nancontemouah? </div>
<div class='p'>
<span class="verse" id="JN18_5">5&#160;</span>Yehuan ocnanquilihqueh: </div>
<div class='p'>—Ittemouah yen Jesús de Nazaret. </div>
<div class='p'>Yeh oquinnanquilih: </div>
<div class='p'>—Yeh nehua. </div>
<div class='p'>Uan Judas, naquin octemactih in Jesús, inuan ocatca. </div>
<div class='m'>
<span class="verse" id="JN18_6">6&#160;</span>Ihcuac Jesús oquimiluih: “Yeh nehua”, yehuan sansipa otzinnihninqueh uan oahquitztahqueh. </div>
<div class='m'>
<span class="verse" id="JN18_7">7&#160;</span>Jesús ocsipa oquintlahtlanih: </div>
<div class='p'>—¿Aquih nancontemouah? </div>
<div class='p'>Yehuan ocnanquilihqueh: </div>
<div class='p'>—Ittemouah yen Jesús de Nazaret. </div>
<div class='p'>
<span class="verse" id="JN18_8">8&#160;</span>Jesús ocsipa oquimiluih: </div>
<div class='p'>—Yonnamechoniluih nic yeh nehua. Uan tla nannechontemouah neh, ixquimoncauacan mayacan nicancateh. </div>
<div class='p'>
<span class="verse" id="JN18_9">9&#160;</span>Ohcon oquihtoh Jesús uan ohcon omochiu tlen yoquihtohca: “Nochtin naquin Tehuatzin otnechimonmactih, amaquin yehuan onpoloh.” </div>
<div class='m'>
<span class="verse" id="JN18_10">10&#160;</span>Simón Pedro ocpixtoya se espada. Ihcuacon ocquixtih uan occohcocoh se itlaqueual in ueyiteopixcatlayacanqui, octiquilih niyecmapannacas. In tlaqueual itoocaa Malco. </div>
<div class='m'>
<span class="verse" id="JN18_11">11&#160;</span>Pero Jesús oquiluih in Pedro: </div>
<div class='p'>—¡Ixconcalticho moespada campa ocatca! In xaloh tlahyouilis tlen noTahtzin onechmactih, ¿quenat amo inconis? </div>
<div class='s'>Jesús icuicah inauac in tiquiuahqueh judíos </div>
<div class='r'>(Mt. 26:57-58; Mr. 14:53-54; Lc. 22:54) </div>
<div class='p'>
<span class="verse" id="JN18_12">12&#160;</span>Ihcuacon in soldados, uan nintlayacancau, uan in teananih intlatitlancauan in tiquiuahqueh judíos, octzitzquihqueh in Jesús uan oquihilpihqueh. </div>
<div class='m'>
<span class="verse" id="JN18_13">13&#160;</span>Uan ocuicaqueh achtoh inauac in Anás, pues yeh imontah in Caifás. Caifás itich non xiuitl yeh ocatca ueyiteopixcatlayacanqui. </div>
<div class='m'>
<span class="verse" id="JN18_14">14&#160;</span>Nin Caifás, yehua naquin oquimiluih in judiohtiquiuahqueh: “Ocachi cuali mamiqui san se tlacatl, ipampa nochi Israel.” </div>
<div class='s'>Pedro ictoua amo quixmati Jesús </div>
<div class='r'>(Mt. 26:69-70; Mr. 14:66-68; Lc. 22:55-57) </div>
<div class='p'>
<span class="verse" id="JN18_15">15&#160;</span>San uehca oyayah icuitlapan in Jesús in Simón Pedro uan ocse itlasalohcau. Uan nic nocse itlasalohcau Jesús oquixmatia in ueyiteopixcatlayacanqui, ouilic ocalac iuan Jesús tlahtic icah niquiyau in ueyiteopixcatlayacanqui. </div>
<div class='m'>
<span class="verse" id="JN18_16">16&#160;</span>Pero in Pedro omocau quiyauac icah in caltentli. Ica non, nocse itlasalohcau in Jesús naquin oquixmatia in ueyiteopixcatlayacanqui, oquis octlatlautih in siuatl caltenpixqui uan occalaquih in Pedro. </div>
<div class='m'>
<span class="verse" id="JN18_17">17&#160;</span>Ihcuacon in siuatl caltenpixqui oquiluih in Pedro: </div>
<div class='p'>—¿Touatzin xamo noiuqui tonitlasalohcau non tlacatl? </div>
<div class='p'>Pedro ocnanquilih: </div>
<div class='p'>—Neh amo. </div>
<div class='p'>
<span class="verse" id="JN18_18">18&#160;</span>In tlaqueualten uan in teananih otlatlatihqueh uan omoscohtoyah, nic otlasiseyaya. Pedro noiuqui inuan oihcatoya omoscohtoya. </div>
<div class='s'>Anás ictlahtoltia in Jesús </div>
<div class='r'>(Mt. 26:59-66; Mr. 14:55-64; Lc. 22:66-71) </div>
<div class='p'>
<span class="verse" id="JN18_19">19&#160;</span>In ueyiteopixcatlayacanqui Anás opeu ictlatlahtlania in Jesús ica nitlasalohcauan uan ica nitlamachtilis. </div>
<div class='m'>
<span class="verse" id="JN18_20">20&#160;</span>Jesús ocnanquilih: </div>
<div class='p'>—Neh nochipa ontlahtouaya imixpan nochtin in tocniuan. Uan nochipa ontlamachtih campa in teotlanauatilcalmeh uan icah in teopantli, campa monichicouah nochtin in judíos; uan amotlen onquinmachtih san ichtacatzin. </div>
<div class='m'>
<span class="verse" id="JN18_21">21&#160;</span>¿Tleca itnechontlahtlania neh? Ixquimontlahtlani naquin yonechcaqueh tlenoh onquinmachtih. Yehuan icmatoqueh tlenoh yonquihtoh. </div>
<div class='p'>
<span class="verse" id="JN18_22">22&#160;</span>Ihcuac Jesús ohcon oquihtoh, semeh in teananih non ocatcah inauac in Jesús oquixtlatzinih uan oquiluih: </div>
<div class='p'>—¿Ohcon itconnanquilia in ueyiteopixcatlayacanqui? </div>
<div class='p'>
<span class="verse" id="JN18_23">23&#160;</span>Jesús oquiluih: </div>
<div class='p'>—Tla amo iuqui quen ontlananquilih, ixconihto tlenoh amo cuali onquihtoh. Uan tla ontlananquilih cuali, ¿tleca itnechonixtlatzinia? </div>
<div class='p'>
<span class="verse" id="JN18_24">24&#160;</span>Ihcuacon Anás otlatiquitih macuicacan Jesús oc ohcon ihilpitiu inauac in Caifás, in ueyiteopixcatlayacanqui. </div>
<div class='s'>Pedro ocsipa ictoua amo quixmati Jesús </div>
<div class='r'>(Mt. 26:71-75; Mr. 14:69-72; Lc. 22:58-62) </div>
<div class='p'>
<span class="verse" id="JN18_25">25&#160;</span>Pedro oc oihcatoya inauac in tlitl omoscohtoya, uan octlahtlanihqueh: </div>
<div class='p'>—¿Touatzin xamo noiuqui tonpoui iuan nitlasalohcauan? </div>
<div class='p'>Pedro oquihtoh: </div>
<div class='p'>—Neh amo. </div>
<div class='p'>
<span class="verse" id="JN18_26">26&#160;</span>Semeh nitlaqueualuan in ueyiteopixcatlayacanqui, naquin oc quenquita in tlacatl naquin in Pedro octiquilihca ninacas, noiuqui oquiluih: </div>
<div class='p'>—¿Xamo onmitzonitac iuan icah in xocotlamilolah? </div>
<div class='p'>
<span class="verse" id="JN18_27">27&#160;</span>Pedro ocsipa oquihtoh amo quixmati. Uan sanniman ihcuacon otzahtzic in gallo. </div>
<div class='s'>Jesús icteixpantiah inauac Pilato </div>
<div class='r'>(Mt. 27:1-2, 11-14; Mr. 15:1-5; Lc. 23:1-5) </div>
<div class='p'>
<span class="verse" id="JN18_28">28&#160;</span>Satepan ocquixtihqueh Jesús ichan in Caifás uan ocuicaqueh icah nipalacio in Pilato, in gobernador romano. Non hora yotlalixnestaya, uan in tiquiuahqueh judíos amo ocalaqueh tlahtic, nic amo ocniquiah mopitzotilisqueh, nic ompa ichan se naquin amo judío, pues tla ocalaquinih amo ouilisquia iccuasqueh in pascuahtlacual non youal. </div>
<div class='m'>
<span class="verse" id="JN18_29">29&#160;</span>Ica non in Pilato oquis campa yehuan ocatcah, uan oquintlahtlanih: </div>
<div class='p'>—¿Tlenoh ica nanconteiluiah nin tlacatl? </div>
<div class='p'>
<span class="verse" id="JN18_30">30&#160;</span>Yehuan ocnanquilihqueh: </div>
<div class='p'>—Tlaqueh nin tlacatl amo itlah oayini, amo otmitzonualiquilisquiah. </div>
<div class='p'>
<span class="verse" id="JN18_31">31&#160;</span>Pilato oquimiluih: </div>
<div class='p'>—Ixconuicacan namehuantzitzin, uan ixcontlatzacuiltican quemeh ictoua namotlanauatiltzin. </div>
<div class='p'>In judiohtiquiuahqueh ocnanquilihqueh: </div>
<div class='p'>—¿Tleca ohcon ittechoniluia? Uan yeh namotlanauatil amo techcauilia acah mattlatzacuiltican ica miquilis. </div>
<div class='p'>
<span class="verse" id="JN18_32">32&#160;</span>Ica non tlahtol omochiu tlen yoquihtohca Jesús ihcuac oquihtoh quenih omiquisquia. </div>
<div class='m'>
<span class="verse" id="JN18_33">33&#160;</span>Pilato ocsipa ocalac itich in palacio, oquinotz in Jesús, uan octlahtlanih: </div>
<div class='p'>—¿Max yen touatzin toninUeyitiquiuahcau in judíos? </div>
<div class='p'>
<span class="verse" id="JN18_34">34&#160;</span>Jesús ocnanquilih: </div>
<div class='p'>—¿Motichtzin quisa itnechontlahtlania, noso yeh nic ocsiquin otquimoncaquilih neh inueyitiquiuahqui? </div>
<div class='p'>
<span class="verse" id="JN18_35">35&#160;</span>Pilato ocnanquilih: </div>
<div class='p'>—¿Quenat neh injudío? Mochancaicniuan judíos uan teopixcatlayacanqueh omitztemacticoh nomac. ¿Tlenoh otconchiu? </div>
<div class='p'>
<span class="verse" id="JN18_36">36&#160;</span>Ihcuacon Jesús ocnanquilih: </div>
<div class='p'>—Notiquiuahcayo amo poui nican tlalticpac, tla notiquiuahcayo oini nican tlalticpac, notepaleuihcauan onechpaleuisquiah, uan ohcon amo onuitzisquia inmac in tiquiuahqueh judíos. Pero notiquiuahcayo amo poui nican tlalticpac. </div>
<div class='p'>
<span class="verse" id="JN18_37">37&#160;</span>Ihcuacon in Pilato octlahtlanih: </div>
<div class='p'>—¿Tla ohcon touatzin quemah tonueyitiquiuahqui? </div>
<div class='p'>Jesús ocnanquilih: </div>
<div class='p'>—Touatzin yotconihtoh nic neh inueyitiquiuahqui. Neh ica non onualah uan ica non onines nican tlalticpac nic ontematiltico in tlen milauac. Nochtin naquin pouih itich in tlen milauac iccaquih notlahtol. </div>
<div class='p'>
<span class="verse" id="JN18_38">38&#160;</span>Pilato oquiluih: </div>
<div class='p'>—¿Tlenoh in tlen milauac? </div>
<div class='s'>In Pilato ictemactia Jesús macmictican </div>
<div class='r'>(Mt. 27:15-31; Mr. 15:6-20; Lc. 23:13-25) </div>
<div class='p'>Satepan Pilato ocsipa oquis campa ocatcah in judíos, uan oquimiluih: </div>
<div class='p'>—Neh amo incahxilia itlah tlen ica icnamiqui intlatzacuiltis. </div>
<div class='m'>
<span class="verse" id="JN18_39">39&#160;</span>Pero nic namehuantzitzin namonmihmatoqueh xiutica itich in pascuahiluitl mancahcaua se naquin tzacutoc, ¿tla ohcon, max nanconniquih mancahcaua namoueyitiquiuahcau namehuantzitzin namonjudíos? </div>
<div class='p'>
<span class="verse" id="JN18_40">40&#160;</span>Ihcuacon yehuan opeuqueh chicauac pohtzahtzih: </div>
<div class='p'>—¡Non tlacatl amo! ¡Ixconcahcaua yen Barrabás! </div>
<div class='p'>Uan yeh Barrabás ocatca se ichtictemictani.  </div>
<div class='psalmlabel' id='JN19_0'> 19</div>
<div class='p'>
<span class="verse" id="JN19_1">1&#160;</span>Ihcuacon in Pilato otlanauatih mactacapitzocan Jesús. </div>
<div class='m'>
<span class="verse" id="JN19_2">2&#160;</span>In soldados occuacoscatihqueh ica uitztli, uan ocahaquiltihqueh se tlaquentli chicauac chichiltic. </div>
<div class='m'>
<span class="verse" id="JN19_3">3&#160;</span>Omopachouayah inauac uan oquiluayah: </div>
<div class='p'>—¡Itmitzmotlahpaluiliah, inUeyitiquiuahcau in judíos! </div>
<div class='p'>Uan oquixtlatzinayah. </div>
<div class='p'>
<span class="verse" id="JN19_4">4&#160;</span>Pilato ocsipa oquis uan oquimiluito: </div>
<div class='p'>—Ixcontacan, incualicas ocsipa nican quiyauac, uan ixconmatican neh amo incahxilia itlah tlen ica icnamiqui intlatzacuiltis. </div>
<div class='p'>
<span class="verse" id="JN19_5">5&#160;</span>Uan oualquis in Jesús cuacoscatitoc ica uitztli uan ocualquentaya in tlaquemitl chichiltic. Pilato oquimiluih: </div>
<div class='p'>—¡Nicancah in tlacatl! </div>
<div class='p'>
<span class="verse" id="JN19_6">6&#160;</span>Ihcuac oquitaqueh in teopixcatlayacanqueh uan in teananih, chicauac opohtzahtziqueh: </div>
<div class='p'>—¡Ixconsohsa! ¡Ixconsohsa! </div>
<div class='p'>Pilato oquimiluih: </div>
<div class='p'>—Ixconuicacan uan ixconsohsacan namehuantzitzin, neh amo incahxilia itlah tlen ica icnamiqui intlatzacuiltis. </div>
<div class='p'>
<span class="verse" id="JN19_7">7&#160;</span>In judiohtiquiuahqueh ocnanquilihqueh: </div>
<div class='p'>—Tehuan itpiah in totlanauatil, uan in totlanauatil ictoua uilica miquis, nic yeh inohmah moteneua iConeu Dios. </div>
<div class='p'>
<span class="verse" id="JN19_8">8&#160;</span>Ihcuac Pilato ohcon oquicac, ocachi omomohtih. </div>
<div class='m'>
<span class="verse" id="JN19_9">9&#160;</span>Uan ocsipa ocalac itich in palacio uan octlahtlanih in Jesús: </div>
<div class='p'>—¿Touatzin canih toualeua? </div>
<div class='p'>Pero Jesús amo ocnanquilih. </div>
<div class='p'>
<span class="verse" id="JN19_10">10&#160;</span>Ihcuacon in Pilato oquiluih: </div>
<div class='p'>—¿Neh amo itnechonnanquilis? ¿Max amo itconmati neh inpia in chicaualis tlen ica uilis intlatiquitis mamitzonsohsacan noso mamitzoncahcauacan? </div>
<div class='p'>
<span class="verse" id="JN19_11">11&#160;</span>Jesús ocnanquilih: </div>
<div class='p'>—Touatzin amo otconpiasquia itlah chicaualistli notich, tla amo otconsilani de iluicac. Ica non, naquin onechtemactih monauac, yeh ocachi tlahtlacoleh uan amo touatzin. </div>
<div class='p'>
<span class="verse" id="JN19_12">12&#160;</span>Ihcuacon in Pilato ocachi octemouaya quenih icchiuas uan ohcon uilis iccahcauas in Jesús. Pero in judiohtiquiuahqueh ocachi opohtzahtziqueh: </div>
<div class='p'>—¡Tla itconcahcaua, ictosniqui itconcocolia in César! ¡Pues naquin iixcoyan moteneua ueyitiquiuahqui quixnamiqui in César, in ueyitiquiuahtlayacanqui! </div>
<div class='p'>
<span class="verse" id="JN19_13">13&#160;</span>Ihcuac Pilato oquicac non tlahtol ocquixtih in Jesús, uan yeh omotlalih campa nitiquiuahcapan icah in quiyautli Ticalzada tlen ica hebreohtlahtol Gábata. </div>
<div class='m'>
<span class="verse" id="JN19_14">14&#160;</span>Itich non tonal tlayectlaliah icchiah in pascuahiluitl.<a href='#FN27' epub:type='noteref' class='noteref'>*</a> Quemeh tlahco tonal, Pilato oquimiluih in judíos: </div>
<div class='p'>—¡Nicancah namoueyitiquiuahcau! </div>
<div class='p'>
<span class="verse" id="JN19_15">15&#160;</span>Pero yehuan ihcuacon chicauac octohqueh: </div>
<div class='p'>—¡Ixconquixtican! ¡Ixconquixtican! ¡Ixconsohsacan! </div>
<div class='p'>Pilato oquimiluih: </div>
<div class='p'>—¿Queutoc insohsas namoueyitiquiuahcau? </div>
<div class='p'>Pero in teopixcatlayacanqueh ocnanquilihqueh: </div>
<div class='p'>—¡Amaquin ocse toueyitiquiuahcau tlamo sayen César! </div>
<div class='p'>
<span class="verse" id="JN19_16">16&#160;</span>Ihcuacon in Pilato oquinmactih in Jesús macsohsacan, uan yehuan ocuicaqueh. </div>
<div class='s'>Icsohsah uan momiquilia in Jesús </div>
<div class='r'>(Mt. 27:32-44; Mr. 15:21-32; Lc. 23:26-43) </div>
<div class='p'>
<span class="verse" id="JN19_17">17&#160;</span>Jesús ocquichpanohtah nicruz uan oyah campa itoocaayan Miquetzonticontlah, ica hebreohtlahtol Gólgota. </div>
<div class='m'>
<span class="verse" id="JN19_18">18&#160;</span>Ompa ocsohsaqueh, uan iuan oquinsohsaqueh oc omen, sehse tlanahnacasco, uan Jesús omocau tlahcoyan. </div>
<div class='m'>
<span class="verse" id="JN19_19">19&#160;</span>Pilato otlatiquitih maquihcuilocan se tlahcuilol uan mactlalican tlacuac itich in cruz. Octouaya: “Jesús de Nazaret, inUeyitiquiuahcau in judíos.” </div>
<div class='m'>
<span class="verse" id="JN19_20">20&#160;</span>Miqueh judíos oquitaqueh non tlahcuilol, pues campa ocsohsaqueh Jesús amo uehca ocatca den altipetl, uan in tlahcuilol oihcuiliutoya ica hebreohtlahtol, griego uan latín. </div>
<div class='m'>
<span class="verse" id="JN19_21">21&#160;</span>Ica non in teopixcatlayacanqueh oquiluihqueh in Pilato: </div>
<div class='p'>—Amo ixconihcuilo: “InUeyitiquiuahcau in judíos”, yeh ixconihcuilo: “Nin moteneua inUeyitiquiuahcau in judíos.” </div>
<div class='p'>
<span class="verse" id="JN19_22">22&#160;</span>Pilato oquinnanquilih: </div>
<div class='p'>—Tlen yonquihcuiloh, yonquihcuiloh. </div>
<div class='p'>
<span class="verse" id="JN19_23">23&#160;</span>Ihcuac in soldados yocsohsacah in Jesús, ocanqueh nitilmah uan ocxixilohqueh oquis naui pantli, sehse soldado ocmocauih se pantli. Noiuqui ocanqueh in tlaquemitl non tlatlampa ocaquihtoya. Non tlaquemitl san se oquistoya, amo oihtzontoya. </div>
<div class='m'>
<span class="verse" id="JN19_24">24&#160;</span>In soldados ocmosepaniluayah: </div>
<div class='p'>—Amo mattzatzayanacan, ocachi cuali matmotlatlanilican, uan ohcon ittasqueh aquih icmocauis. </div>
<div class='p'>Ihquin opanoc, uan ohcon omochiu tlen oihcuiliuhtoya itich in Teotlahtolamatl, campa ictoua: “Ocmosepanxixiluihqueh notilmah, uan ocmotlatlanilihqueh notlaquen.”<a href='#FN28' epub:type='noteref' class='noteref'>†</a> Uan ohcon occhiuqueh in soldados. </div>
<div class='p'>
<span class="verse" id="JN19_25">25&#160;</span>Uan ic icah nicruz in Jesús ocatca nimaman uan niueltiu nimaman, uan in María nisiuau in Cleofas uan in María Magdalena. </div>
<div class='m'>
<span class="verse" id="JN19_26">26&#160;</span>Ihcuac Jesús oquitac nimaman, uan nitlasalohcau naquin simi octlasohtlaya ompa ocatca, Jesús oquiluih nimaman: </div>
<div class='p'>—Siuatzintli, ixconita quemeh moconetzin. </div>
<div class='p'>
<span class="verse" id="JN19_27">27&#160;</span>Satepan oquiluih nitlasalohcau: </div>
<div class='p'>—Ixconita quemeh momamantzin. </div>
<div class='p'>Uan ipeuyan non tonal non itlasalohcau ocuicac ichan. </div>
<div class='s'>Jesús momiquilia </div>
<div class='r'>(Mt. 27:45-56; Mr. 15:33-41; Lc. 23:44-49) </div>
<div class='p'>
<span class="verse" id="JN19_28">28&#160;</span>Ihcuacon Jesús ocmatoya nic yomahxitih nochi tlen yomochiuasquia ica yeh, uan quen Yehuatzin ocmatoya nic uilica omochiuasquia tlen oihcuiliutoya, oquihtoh: </div>
<div class='p'>—¡Neh namiqui! </div>
<div class='p'>
<span class="verse" id="JN19_29">29&#160;</span>Ompa ocatca se uicol tentoc ica vino xococ. Ihcuacon yehuan ocpaltilihqueh se esponja itich non vino xococ, uan ocyacatlalilihqueh nitlamayo in isopo, uan octenahxitilihqueh. </div>
<div class='m'>
<span class="verse" id="JN19_30">30&#160;</span>Ihcuac Jesús oconic in vino xococ oquihtoh: </div>
<div class='p'>—Mahsic nochi yomahxitih. </div>
<div class='p'>Ihcuacon sa ocuacuitlan uan omomiquilih. </div>
<div class='s'>Se soldado icnacaspoxcoyonia in Jesús </div>
<div class='p'>
<span class="verse" id="JN19_31">31&#160;</span>Itich non tonal in judíos tlayectlaliah uan icchiah in pascuahiluitl. Ica non in judiohtiquiuahqueh oyahqueh octatoh Pilato, matlatiquiti maquinpostiquilican nimicxiuan naquin sohsatoqueh itich in cruz, uan maquintimouican amo mamocauacan ompa itich moseuilistonal, nic non moseuilistonal ocatca ueyi iluitonal. </div>
<div class='m'>
<span class="verse" id="JN19_32">32&#160;</span>Uan ica non in soldadohten oyahqueh uan ocxopostiqueh achtoh se uan noiuqui nocse naquin osohsatoyah inahnacasco Jesús. </div>
<div class='m'>
<span class="verse" id="JN19_33">33&#160;</span>Pero ihcuac ocxopostiquisquiah Jesús, oquitaqueh yomic, uan acmo ocxopostiqueh. </div>
<div class='p'>
<span class="verse" id="JN19_34">34&#160;</span>Pero semeh in soldados ocpoxnacascoyonih ica se lanza, uan sanniman oualquis istli uan atl. </div>
<div class='m'>
<span class="verse" id="JN19_35">35&#160;</span>Uan naquin oquitac, ictematiltia. Uan tlen yeh ictematiltia yeh milauac, uan yeh icmati nic ictoua tlen milauac; uan ictematiltia para namehuantzitzin noiuqui ixconniltocacan. </div>
<div class='m'>
<span class="verse" id="JN19_36">36&#160;</span>Nochi nin ohcon opanoc para ohcon omochiu tlen ihcuiliutoc: “Amo icpostiquisqueh dion se iomiyo.”<a href='#FN29' epub:type='noteref' class='noteref'>‡</a> </div>
<div class='m'>
<span class="verse" id="JN19_37">37&#160;</span>Uan ocsican itich in Teotlahtolamatl noiuqui quihtoua: “Icmotilisqueh naquin ocpoxnacascoyonihqueh.”<a href='#FN30' epub:type='noteref' class='noteref'>§</a> </div>
<div class='s'>Jesús iccauatiueh itich in ticochtli </div>
<div class='r'>(Mt. 27:57-61; Mr. 15:42-47; Lc. 23:50-56) </div>
<div class='p'>
<span class="verse" id="JN19_38">38&#160;</span>Satepan ihcuac opanoc nochi non, José tlen poui Arimatea octlahtlanilito in Pilato maccauili icuicas nitlalnacayo Jesús. In José yeh ocatca itlasalohcau Jesús, pero san ichtacatzin, nic oquinmouilaya in tiquiuahqueh judíos. Pilato occauilih, uan ohcon José oyah ocanato nitlalnacayo Jesús. </div>
<div class='m'>
<span class="verse" id="JN19_39">39&#160;</span>Noiuqui oualah in Nicodemo, naquin se youal oquitato in Jesús. Yeh ocualicaya quemeh simpoual uan mahtlactli kilo ahuiyacpahtli tlen tlachiutli ica mirra uan áloes. </div>
<div class='m'>
<span class="verse" id="JN19_40">40&#160;</span>Ocanqueh nitlalnacayo in Jesús uan ocquiquimilohqueh ica tilmahten tlen yoctlalilihcah in ahuiyactli, ohcon quemeh in judíos omihmatoyah quintoocah ninmiqueuan. </div>
<div class='m'>
<span class="verse" id="JN19_41">41&#160;</span>Campa ocsohsaqueh Jesús ocatca se tlamilolah ica tlatiyotl, uan itich non tlamilolah ocatca se yancuic miqueticochtli campa ayamo acah octlalayah. </div>
<div class='m'>
<span class="verse" id="JN19_42">42&#160;</span>Ompa octlalihqueh nitlalnacayo in Jesús, nic yotlayectlalihtoyah icchiah in pascuahiluitl, uan nic in ticochtli amo uehca ocatca campa ocsohsaqueh in Jesús.  </div>
<div class='psalmlabel' id='JN20_0'> 20</div>
<div class='s'>Jesús yancuicayoli </div>
<div class='r'>(Mt. 28:1-10; Mr. 16:1-8; Lc. 24:1-12) </div>
<div class='p'>
<span class="verse" id="JN20_1">1&#160;</span>Itich nipeuyan in semana, cualcan oc tlayouatoc, María Magdalena oyah octato in ticochtli, uan oquitac in titl tlen ica ocaltentzacutoya in ticochtli yoquihcuanihcah. </div>
<div class='m'>
<span class="verse" id="JN20_2">2&#160;</span>Ihcuacon omotlaloh campa ocatca in Simón Pedro uan non ocse itlasalohcau naquin in Jesús simi octlasohtlaya, uan oquimiluih: </div>
<div class='p'>—Yocuicaqueh in toTeco, acmo catqui itich in ticochtli, uan amo secmati canih octlalitoh. </div>
<div class='p'>
<span class="verse" id="JN20_3">3&#160;</span>Ihcuacon in Pedro uan nocse nitlasalohcau in Jesús oyahqueh campa in ticochtli. </div>
<div class='m'>
<span class="verse" id="JN20_4">4&#160;</span>Non omen omotlalouayah sansican, pero nocse itlasalohcau in Jesús omotlaloh ocachi uan amo in Pedro, uan achtoh oahsic campa niticoch in Jesús. </div>
<div class='m'>
<span class="verse" id="JN20_5">5&#160;</span>Uan ihcuac omotlalpanoh icnalitas, oquinnalitac ompa ocatcah in tilmahten tlen ica oquimiliutoya, pero amo ocalac. </div>
<div class='m'>
<span class="verse" id="JN20_6">6&#160;</span>Ompa oehcoc in Pedro uan ocalac tlahtic itich in ticochtli, uan oquimitac in tilmahten tlen ica oquimiliutoya ompa ocatcah. </div>
<div class='m'>
<span class="verse" id="JN20_7">7&#160;</span>Uan in tilmahtli non ica ocuaquimiliutoya Jesús amo ocatca iuan nocsiqui tilmahtli, yehyeh oeeutoya sican. </div>
<div class='m'>
<span class="verse" id="JN20_8">8&#160;</span>Ihcuacon ocalac noiuqui non ocse itlasalohcau in Jesús non achtoh oahsic icah in ticochtli; uan ica tlen oquitac yotlaniltocac. </div>
<div class='m'>
<span class="verse" id="JN20_9">9&#160;</span>Pues ayamo ocahsicamatiah tlen oihcuiliutoya itich in Teotlahtolamatl, campa ictoua Jesús uilica yancuicayolis itich miquilistli. </div>
<div class='m'>
<span class="verse" id="JN20_10">10&#160;</span>Uan non omen itlasalohcauan Jesús omocuipqueh inchan. </div>
<div class='s'>Jesús monextia inauac in María Magdalena </div>
<div class='r'>(Mr. 16:9-11) </div>
<div class='p'>
<span class="verse" id="JN20_11">11&#160;</span>Pero María omocau chocatoc quiyauac itich in ticochtli. Ihcuac ohcon ochocatoya, omotlalpanoh onaltlachix tlahtic itich in ticochtli, </div>
<div class='m'>
<span class="verse" id="JN20_12">12&#160;</span>uan oquimitac omen iluicactlatitlanten tlaquentoqueh ica istac tlaquemitl. Otolohtoyah campa octlalihcah nitlalnacayo Jesús; se itzoncuac uan ocse icxitlan. </div>
<div class='m'>
<span class="verse" id="JN20_13">13&#160;</span>Yehuan oquiluihqueh: </div>
<div class='p'>—Siuatzintli, ¿tleca tonchoca? </div>
<div class='p'>Yeh oquinnanquilih: </div>
<div class='p'>—Inchoca nic ocuicaqueh noTeco, uan amo inmati canih octlalihqueh. </div>
<div class='p'>
<span class="verse" id="JN20_14">14&#160;</span>Ihcuac ohcon oquihtoh, omocuitlapantlachilih uan oquitac in Jesús ompa ocatca. Masqui ohcon, yeh amo oquixmat tla yen Jesús. </div>
<div class='m'>
<span class="verse" id="JN20_15">15&#160;</span>Jesús octlahtlanih: </div>
<div class='p'>—Siuatzintli, ¿tleca tonchoca? ¿Aquih itcontemoua? </div>
<div class='p'>Yeh ocyoluaya xa yeh non octlachipauilaya non tlatoctli ica tlatiyotl, uan oquiluih: </div>
<div class='p'>—Nocnitzin, tla touatzin otconihcuanih nitlalnacayo noTecotzin, ixnechonilui canih otcontlalih, uan neh inuicas. </div>
<div class='p'>
<span class="verse" id="JN20_16">16&#160;</span>Jesús oquiluih: </div>
<div class='p'>—¡María! </div>
<div class='p'>Yeh omocuip inauac uan oquiluih: </div>
<div class='p'>—¡Raboni!, —non tlahtol ictosniqui Tlamachtani. </div>
<div class='p'>
<span class="verse" id="JN20_17">17&#160;</span>Jesús oquiluih: </div>
<div class='p'>—¡Amo ixnechontzitzqui!,<a href='#FN31' epub:type='noteref' class='noteref'>*</a> pues ayamo intlehco inauac noTahtzin. Tlen quemah, xoyau campa cateh nocniuan uan ixquimonilui nioh inauac noTahtzin, naquin noiuqui namoTahtzin; noDios, naquin noiuqui namoDios. </div>
<div class='p'>
<span class="verse" id="JN20_18">18&#160;</span>Ihcuacon María Magdalena oyah uan oquinnonotzato nitlasalohcauan in Jesús quen yeh oquitac in toTecotzin, uan oquinmatiltih tlen Jesús oquiluih. </div>
<div class='s'>Jesús monextia inauac nitlasalohcauan </div>
<div class='r'>(Mt. 28:16-20; Mr. 16:14-18; Lc. 24:36-49) </div>
<div class='p'>
<span class="verse" id="JN20_19">19&#160;</span>Non tonal ipeuyan in semana. Ihcuac otiotlaquiyac, nitlasalohcauan in Jesús onichicautoyah itich se cali, uan ocaltzacutoyah nic oquinmouilayah in tiquiuahqueh judíos. Ihcuacon omonextih intlahcoyan yehuan, uan oquimiluih: </div>
<div class='p'>—¡In seuilistli mai namouantzin! </div>
<div class='p'>
<span class="verse" id="JN20_20">20&#160;</span>Ihcuac ohcon oquimiluih, oquinnextilih nimauan uan nipoxnacasco. Uan nitlasalohcauan simi opaqueh nic oquitaqueh in toTecotzin. </div>
<div class='m'>
<span class="verse" id="JN20_21">21&#160;</span>Ihcuacon Jesús ocsipa oquimiluih: </div>
<div class='p'>—¡In seuilistli mai namouantzin! Quemeh noTahtzin onechualtitlan, neh noiuqui ohcon innamechontitlani. </div>
<div class='p'>
<span class="verse" id="JN20_22">22&#160;</span>Ihcuac ohcon oquihtoh, oquinpitz uan oquimiluih: </div>
<div class='p'>—Ixconsilican in Espíritu Santo. </div>
<div class='m'>
<span class="verse" id="JN20_23">23&#160;</span>Naquin nanquimontlapohpoluisqueh nintlahtlacol, nintlahtlacol isqueh tlapohpoluilten. Uan naquin amo nanquimontlapohpoluisqueh nintlahtlacol, nintlahtlacol amo isqui tlapohpoluil. </div>
<div class='s'>Tomás amo icniltoca max yen Jesús </div>
<div class='p'>
<span class="verse" id="JN20_24">24&#160;</span>Semeh nimahtlactlamome itlasalohcauan in Jesús, in Tomás, naquin oquiluayah Couatzin, amo ocatca inuan ihcuac Jesús omonextih innauac. </div>
<div class='m'>
<span class="verse" id="JN20_25">25&#160;</span>Nocsiquin nitlasalohcauan Jesús satepan oquiluihqueh: </div>
<div class='p'>—¡Yottaqueh in toTecotzin! </div>
<div class='p'>Pero yeh oquinnanquilih: </div>
<div class='p'>—Hasta namo inquimitas nimauan cohcoyoctiqueh ica in clavos, uan incalaquis nomahpil campa ocatcah in clavos, uan incalaquis noma campa ocnacaspoxcoyonihqueh, hasta ihcuacon quemah inniltocas. </div>
<div class='p'>
<span class="verse" id="JN20_26">26&#160;</span>Chicueyi tonal satepan, nitlasalohcauan Jesús ocsipa omonichicohqueh itich in cali, uan Tomás ocatca inuan. Uan masqui cuali otlatzacutoya in caltenco, Jesús omonextih intlahcoyan yehuan uan oquimiluih: </div>
<div class='p'>—¡In seuilistli mai namouantzin! </div>
<div class='p'>
<span class="verse" id="JN20_27">27&#160;</span>Ihcuacon oquiluih in Tomás: </div>
<div class='p'>—Nican ixconcalaqui momahpil uan ixquimonita nomauan. Uan ixcoualtoqui moma uan ixconcalaqui nopoxnacasco. Uan acmo xoni amo tontlaniltocani. Yehyeh xontlaniltoca. </div>
<div class='p'>
<span class="verse" id="JN20_28">28&#160;</span>Ihcuacon in Tomás oquiluih: </div>
<div class='p'>—¡TonnoTecotzin uan tonnoDios! </div>
<div class='p'>
<span class="verse" id="JN20_29">29&#160;</span>Jesús oquiluih: </div>
<div class='p'>—Nic otnechonitac tontlaniltoca nonauac. ¡Tlateochiualpaquinih naquin tlaniltocah masqui amo onechitaqueh! </div>
<div class='s'>Tleca omihcuiloh nin tlahcuilolamatl </div>
<div class='p'>
<span class="verse" id="JN20_30">30&#160;</span>Jesús noiuqui oquinchiu miqueh ocsiquin iluicacnescayomeh imixpan nitlasalohcauan, tlen amo ihcuiliutoqueh itich nin tlahcuilolamatl. </div>
<div class='m'>
<span class="verse" id="JN20_31">31&#160;</span>Pero nochi tlen nican ihcuiliutoc, ihcuiliutoc para ixconniltocacan nic Jesús yehua in Cristo Temaquixtani, niConetzin Dios, uan ohcon ica namotlaniltoquilis ixconpiacan yolilistli ica nitoocaatzin.  </div>
<div class='psalmlabel' id='JN21_0'> 21</div>
<div class='s'>Jesús monextia innauac chicome itlasalohcauan </div>
<div class='p'>
<span class="verse" id="JN21_1">1&#160;</span>Satepan Jesús ocsipa omonextih innauac nitlasalohcauan itenco in mar Tiberias. Uan ihquin opanoc: </div>
<div class='m'>
<span class="verse" id="JN21_2">2&#160;</span>Ompa sansican ocatcah in Simón Pedro, Tomás naquin oquiluayah Couatzin, Natanael non opouia itich in altipetl Caná de Galilea, uan niconeuan in Zebedeo uan oc ome itlasalohcauan Jesús. </div>
<div class='m'>
<span class="verse" id="JN21_3">3&#160;</span>Simón Pedro oquimiluih: </div>
<div class='p'>—Manioh manpescadohtemoh. </div>
<div class='p'>Yehuan oquiluihqueh: </div>
<div class='p'>—Tehuan noiuqui tiaueh mouantzin. </div>
<div class='p'>Oyahqueh uan otlehcoqueh itich se barca. Pero non youal amotlen ocahsiqueh. </div>
<div class='m'>
<span class="verse" id="JN21_4">4&#160;</span>Ihcuac yotlalixnestaya, Jesús omonextih itenco in mar, pero nitlasalohcauan amo ocmatiah tla yen Jesús. </div>
<div class='m'>
<span class="verse" id="JN21_5">5&#160;</span>Jesús oquimiluih: </div>
<div class='p'>—Notlasohicniuan, ¿xamo yonanconahsiqueh itlah tlen itcuasqueh? </div>
<div class='p'>Yehuan ocnanquilihqueh: </div>
<div class='p'>—Amo. </div>
<div class='p'>
<span class="verse" id="JN21_6">6&#160;</span>Ihcuacon Jesús oquimiluih: </div>
<div class='p'>—Ixcontitlanican in red tlayecmapan den barca uan nanquimonahsisqueh. </div>
<div class='p'>Yehuan ohcon occhiuqueh, uan acmo ouiliah ocquixtayah in red, quen tlailiuis miqueh peces oquintzitzquihqueh. </div>
<div class='m'>
<span class="verse" id="JN21_7">7&#160;</span>Ihcuacon nitlasalohcau Jesús naquin Jesús simi octlasohtlaya oquiluih in Pedro: </div>
<div class='p'>—¡Yeh yen toTecotzin! </div>
<div class='p'>In Simón Pedro ihcuac oquicac nic yeh ninTecotzin, ocmoquentih nitlaquen, pues amo otlaquentoya, uan omopantlatiuih itich in mar. </div>
<div class='m'>
<span class="verse" id="JN21_8">8&#160;</span>Nocsiqui itlasalohcauan oualahqueh itich in barca, ocualtilantahqueh in red iuan in peces, pues amo uehca ocatcah itenco in mar, san queh se ciento metro. </div>
<div class='m'>
<span class="verse" id="JN21_9">9&#160;</span>Ihcuac otimoqueh itich in barca oquitaqueh tlixochtli, uan ipan in tlixochtli se pescado, uan pan. </div>
<div class='m'>
<span class="verse" id="JN21_10">10&#160;</span>Jesús oquimiluih: </div>
<div class='p'>—Ixconualicacan siquin pescados tlen yaquin onancoualquixtihqueh. </div>
<div class='p'>
<span class="verse" id="JN21_11">11&#160;</span>Simón Pedro otlehcoc itich barca uan octilan in red hasta itenco in atl, tentoc ica se ciento ome poual uan mahtlactlameyi (153) peces uehueyinten. Uan masqui hasta ohcon miqueh, in red amo otzayan. </div>
<div class='m'>
<span class="verse" id="JN21_12">12&#160;</span>Jesús oquimiluih: </div>
<div class='p'>—Xouiquih, namontlacuasqueh. </div>
<div class='p'>Uan dion se itlasalohcau amo omixeuaya ictlahtlanis: “¿Aquih in touatzin?”, nic ocmatoyah yehua ninTecotzin. </div>
<div class='m'>
<span class="verse" id="JN21_13">13&#160;</span>Jesús omotoquih, uan oquian in pan uan oquinmahmactih, uan noiuqui ohcon oquichiu ica in pescado. </div>
<div class='p'>
<span class="verse" id="JN21_14">14&#160;</span>Ica nin ya ic yexpa Jesús omonextih innauac nitlasalohcauan satepan ihcuac yoyancuicayol itich miquilistli. </div>
<div class='s'>Jesús tlahtoua iuan Simón Pedro </div>
<div class='p'>
<span class="verse" id="JN21_15">15&#160;</span>Satepan ihcuac otlamitlacuahqueh, Jesús octlahtlanih in Simón Pedro: </div>
<div class='p'>—Simón Pedro, iconeu in Jonás, ¿itnechontlasohtla ocachi uan amo nicancateh? </div>
<div class='p'>Pedro ocnanquilih: </div>
<div class='p'>—Quemah, noTecotzin, touatzin itconmati nic inmitzonniqui. </div>
<div class='p'>Jesús oquiluih: </div>
<div class='p'>—Ixquimonita nocolelohuan. </div>
<div class='p'>
<span class="verse" id="JN21_16">16&#160;</span>Jesús ic opa octlahtlanih: </div>
<div class='p'>—Simón, iconeu in Jonás, ¿itnechontlasohtla? </div>
<div class='p'>Pedro ocnanquilih: </div>
<div class='p'>—Quemah, noTecotzin, touatzin itconmati nic inmitzonniqui. </div>
<div class='p'>Jesús oquiluih: </div>
<div class='p'>—Ixquimonpia nochcauan. </div>
<div class='p'>
<span class="verse" id="JN21_17">17&#160;</span>Jesús ic yexpa octlahtlanih: </div>
<div class='p'>—Simón, iconeu in Jonás, ¿itnechonniqui? </div>
<div class='p'>Pedro otlaocox nic Jesús octlahtlanih ya ica yexpa: “¿Itnechonniqui?”, uan ocnanquilih: </div>
<div class='p'>—NoTecotzin, touatzin itconmati nochi. Touatzin itconmati nic inmitzonniqui. </div>
<div class='p'>Jesús oquiluih: </div>
<div class='p'>—Ixquimonita nochcauan. </div>
<div class='m'>
<span class="verse" id="JN21_18">18&#160;</span>Tlamilauca yec inmitzoniluia, ihcuac otoncatca ocachi oc tontelpocatl, otonmotlaquentaya uan otoyaya campa otconniquia. Pero ihcuac tonisqui tontetahtzin, itquimonahcocuis momauan uan ocse mitzontlahcoilpis uan mitzonuicas campa touatzin amo itconniqui toyas. </div>
<div class='p'>
<span class="verse" id="JN21_19">19&#160;</span>Jesús ohcon oquihtoh uan ohcon ocahsicamatiltih in Pedro quenih omiquisquia, uan ica nimiquilis icuehcapantlalis Dios. Uan ihcuac octlamiihtoh oquiluih: </div>
<div class='p'>—¡Xouiqui nouan! </div>
<div class='s'>Nitlasalohcau Jesús naquin simi tlasohtli </div>
<div class='p'>
<span class="verse" id="JN21_20">20&#160;</span>Ihcuac omocuitlapantlachilih in Pedro, oquitac nic incuitlapan oyaya nitlasalohcau Jesús naquin Jesús simi octlasohtlaya, naquin ihcuac occuahtoyah in pascuahtlacual omocuatoquih inauac Jesús, uan octlahtlanih: “NoTecotzin, ¿aquih mitzontemactis?” </div>
<div class='m'>
<span class="verse" id="JN21_21">21&#160;</span>Ihcuac in Pedro oquitac, octlahtlanih in Jesús: </div>
<div class='p'>—NoTecotzin, ¿uan necah, tlenoh ipan mochiuas? </div>
<div class='p'>
<span class="verse" id="JN21_22">22&#160;</span>Jesús ocnanquilih: </div>
<div class='p'>—Tla neh inniquis mai hasta ihcuac inualmocuipas, ¿touatzin, tlen motiquiu? Touatzin xouiqui nouan. </div>
<div class='p'>
<span class="verse" id="JN21_23">23&#160;</span>Ica non, nin tlahtol omoxinih innauac in tlaniltocanih, octouayah non itlasalohcau in Jesús amo omiquisquia. Pero Jesús amo oquihtoh amo omiquisquia, tlayeh oquihtoh: “Tla neh inniquis mai hasta ihcuac neh inualmocuipas, ¿touatzin, tlen motiquiu?” </div>
<div class='p'>
<span class="verse" id="JN21_24">24&#160;</span>Yeh nin itlasalohcau Jesús naquin ictematiltia tlen omochiu, uan oquihcuiloh nochi nin. Uan itmatih nic tlen icteixmatiltia yeh milauac. </div>
<div class='p'>
<span class="verse" id="JN21_25">25&#160;</span>Cateh noiuqui ocsiquin miqueh chiualisten tlen oquichiu in Jesús. Tla omihcuilosquiah sehse tlen Yehuatzin oquichiu, inyoluia in amatlahcuilolten tlen oquimihcuilosquiah amo oaquisquiah itich in tlalticpactli. [Amén.]</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#JN1_28"><span class="notemark">*</span> 1:28</a>
 <span class="ft">In tlahcuilolten ocachi cuahcualten ictouah “campa itoocaayan Betania”.</span></p></aside>
<aside epub:type='footnote' id="FN2"><p class="f"><a class="notebackref" href="#JN1_42"><span class="notemark">†</span> 1:42</a>
 <span class="ft">Siquin tlahcuilolten ictouah “toniconeu in Jonás”.</span></p></aside>
<aside epub:type='footnote' id="FN3"><p class="f"><a class="notebackref" href="#JN1_51"><span class="notemark">‡</span> 1:51</a>
 <span class="ft">Gn. 28:12</span></p></aside>
<aside epub:type='footnote' id="FN4"><p class="f"><a class="notebackref" href="#JN2_17"><span class="notemark">*</span> 2:17</a>
 <span class="ft">Sal. 69:9</span></p></aside>
<aside epub:type='footnote' id="FN5"><p class="f"><a class="notebackref" href="#JN3_7"><span class="notemark">*</span> 3:7</a>
 <span class="ft">noso “Moniqui namonyancuicanesisqueh de tlacpac.”</span></p></aside>
<aside epub:type='footnote' id="FN6"><p class="f"><a class="notebackref" href="#JN3_14"><span class="notemark">†</span> 3:14</a>
 <span class="ft">Nm. 21:4-9. Ihcuac Dios oquintlatzacuiltih in judíos campa tlauaquilistlah oquintitlan couameh maquincuahcuacan. Uan Dios oquiluih in Moisés macahcocui se couatl de bronce itich se pouitl, uan nochtin naquin otlachiayah icah in couatl opahtiah quen yoquincuahcuahcah in couameh.</span></p></aside>
<aside epub:type='footnote' id="FN7"><p class="f"><a class="notebackref" href="#JN3_25"><span class="notemark">‡</span> 3:25</a>
 <span class="ft">Siquin tlahcuilolten ictouah “iuan siquin judíos”.</span></p></aside>
<aside epub:type='footnote' id="FN8"><p class="f"><a class="notebackref" href="#JN4_10"><span class="notemark">*</span> 4:10</a>
 <span class="ft">noso “amelaatl”</span></p></aside>
<aside epub:type='footnote' id="FN9"><p class="f"><a class="notebackref" href="#JN4_27"><span class="notemark">†</span> 4:27</a>
 <span class="ft">In tlamachtihqueh judíos amo omononotzayah inuan siuameh.</span></p></aside>
<aside epub:type='footnote' id="FN10"><p class="f"><a class="notebackref" href="#JN5_31"><span class="notemark">*</span> 5:31</a>
 <span class="ft">Dt. 17:6 uan </span><span class="ft">Dt. 19:15 ictouah amo uilis sectlatzacuiltis se tocniu san ica nitlahtol san se tocniu, moniquih ome noso yeyin.</span></p></aside>
<aside epub:type='footnote' id="FN11"><p class="f"><a class="notebackref" href="#JN5_33"><span class="notemark">†</span> 5:33</a>
 <span class="ft">Jn. 1:19-34</span></p></aside>
<aside epub:type='footnote' id="FN12"><p class="f"><a class="notebackref" href="#JN6_31"><span class="notemark">*</span> 6:31</a>
 <span class="ft">Éx. 16:4, 15</span></p></aside>
<aside epub:type='footnote' id="FN13"><p class="f"><a class="notebackref" href="#JN6_31"><span class="notemark">†</span> 6:31</a>
 <span class="ft">Sal. 78:24; Éx. 16:4-15</span></p></aside>
<aside epub:type='footnote' id="FN14"><p class="f"><a class="notebackref" href="#JN6_45"><span class="notemark">‡</span> 6:45</a>
 <span class="ft">Is. 54:13; Jer. 31:33-34</span></p></aside>
<aside epub:type='footnote' id="FN15"><p class="f"><a class="notebackref" href="#JN6_69"><span class="notemark">§</span> 6:69</a>
 <span class="ft">Siquin tlahcuilolten ictouah “Tehuatzin in Cristo Temaquixtani, iConetzin Dios naquin meuiltihticah.”</span></p></aside>
<aside epub:type='footnote' id="FN16"><p class="f"><a class="notebackref" href="#JN7_42"><span class="notemark">*</span> 7:42</a>
 <span class="ft">Mi. 5:2</span></p></aside>
<aside epub:type='footnote' id="FN17"><p class="f"><a class="notebackref" href="#JN9_4"><span class="notemark">*</span> 9:4</a>
 <span class="ft">Siquin tlahcuilolten ictouah “inchiuas”.</span></p></aside>
<aside epub:type='footnote' id="FN18"><p class="f"><a class="notebackref" href="#JN10_33"><span class="notemark">*</span> 10:33</a>
 <span class="ft">Lv. 24:16</span></p></aside>
<aside epub:type='footnote' id="FN19"><p class="f"><a class="notebackref" href="#JN10_34"><span class="notemark">†</span> 10:34</a>
 <span class="ft">Sal. 82:6</span></p></aside>
<aside epub:type='footnote' id="FN20"><p class="f"><a class="notebackref" href="#JN12_5"><span class="notemark">*</span> 12:5</a>
 <span class="ft">Literalmente quihtoua “¡Ipatiu yeyi ciento denariohtomin!” Non ipatiu se xiuitl tlaxtlauil.</span></p></aside>
<aside epub:type='footnote' id="FN21"><p class="f"><a class="notebackref" href="#JN12_15"><span class="notemark">†</span> 12:15</a>
 <span class="ft">Zac. 9:9</span></p></aside>
<aside epub:type='footnote' id="FN22"><p class="f"><a class="notebackref" href="#JN12_38"><span class="notemark">‡</span> 12:38</a>
 <span class="ft">Is. 53:1</span></p></aside>
<aside epub:type='footnote' id="FN23"><p class="f"><a class="notebackref" href="#JN12_40"><span class="notemark">§</span> 12:40</a>
 <span class="ft">Is. 6:10</span></p></aside>
<aside epub:type='footnote' id="FN24"><p class="f"><a class="notebackref" href="#JN13_18"><span class="notemark">*</span> 13:18</a>
 <span class="ft">Sal. 41:9</span></p></aside>
<aside epub:type='footnote' id="FN25"><p class="f"><a class="notebackref" href="#JN15_25"><span class="notemark">*</span> 15:25</a>
 <span class="ft">Sal. 35:19</span></p></aside>
<aside epub:type='footnote' id="FN26"><p class="f"><a class="notebackref" href="#JN17_12"><span class="notemark">*</span> 17:12</a>
 <span class="ft">Sal. 41:9</span></p></aside>
<aside epub:type='footnote' id="FN27"><p class="f"><a class="notebackref" href="#JN19_14"><span class="notemark">*</span> 19:14</a>
 <span class="ft">Non tonal ocatca viernes itich in semana den pascuahiluitl.</span></p></aside>
<aside epub:type='footnote' id="FN28"><p class="f"><a class="notebackref" href="#JN19_24"><span class="notemark">†</span> 19:24</a>
 <span class="ft">Sal. 22:18</span></p></aside>
<aside epub:type='footnote' id="FN29"><p class="f"><a class="notebackref" href="#JN19_36"><span class="notemark">‡</span> 19:36</a>
 <span class="ft">Éx. 12:46; Nm. 9:12; Sal. 34:21</span></p></aside>
<aside epub:type='footnote' id="FN30"><p class="f"><a class="notebackref" href="#JN19_37"><span class="notemark">§</span> 19:37</a>
 <span class="ft">Zac. 12:10</span></p></aside>
<aside epub:type='footnote' id="FN31"><p class="f"><a class="notebackref" href="#JN20_17"><span class="notemark">*</span> 20:17</a>
 <span class="ft">In tlahtol griego noiuqui uili ictosniqui “¡Ixnechoncahcaua!”</span></p></aside>

<hr />
</div>
</div></body></html>
