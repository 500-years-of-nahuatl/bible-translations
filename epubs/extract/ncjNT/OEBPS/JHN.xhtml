<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="ncj" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In yancuic mononotzalistli ica Totecohtzin Jesucristo SAN JUAN 1</title>
</head>
<body dir='ltr'>
<ul class='tnav'>
<li><a href='index.xhtml'>SAN JUAN</a></li>
</ul><ul class='tnav'><li><a href='JHN.xhtml#JN1_0'>1</a></li>
<li><a href='JHN.xhtml#JN2_0'>2</a></li>
<li><a href='JHN.xhtml#JN3_0'>3</a></li>
<li><a href='JHN.xhtml#JN4_0'>4</a></li>
<li><a href='JHN.xhtml#JN5_0'>5</a></li>
<li><a href='JHN.xhtml#JN6_0'>6</a></li>
<li><a href='JHN.xhtml#JN7_0'>7</a></li>
<li><a href='JHN.xhtml#JN8_0'>8</a></li>
<li><a href='JHN.xhtml#JN9_0'>9</a></li>
<li><a href='JHN.xhtml#JN10_0'>10</a></li>
</ul><ul class='tnav'>
<li><a href='JHN.xhtml#JN11_0'>11</a></li>
<li><a href='JHN.xhtml#JN12_0'>12</a></li>
<li><a href='JHN.xhtml#JN13_0'>13</a></li>
<li><a href='JHN.xhtml#JN14_0'>14</a></li>
<li><a href='JHN.xhtml#JN15_0'>15</a></li>
<li><a href='JHN.xhtml#JN16_0'>16</a></li>
<li><a href='JHN.xhtml#JN17_0'>17</a></li>
<li><a href='JHN.xhtml#JN18_0'>18</a></li>
<li><a href='JHN.xhtml#JN19_0'>19</a></li>
<li><a href='JHN.xhtml#JN20_0'>20</a></li>
</ul><ul class='tnav'>
<li><a href='JHN.xhtml#JN21_0'>21</a></li>
</ul>

<div class='main' id='JN0_0'>

<div class='mt'>IN YANCUIC TLAHTOLI ICA JESUCRISTO QUEN OQUIHCUILUI IN TETIOTLATILANIL JUAN  </div>
<div class='psalmlabel' id='JN1_0'> 1</div>
<div class='s'>In Teconetzin Dios mochihua tlacatl </div>
<div class='p'>

<span class="verse" id="JN1_1">1&#160;</span>Ihcuac omopehualti in tlalticpactli, onemiyaya in Tecualnextzin in Dios, huan inin Tecualnextzin oilohuac tehuan Dios, huan nele ilohuac in Dios. 
<span class="verse" id="JN1_2">2&#160;</span>Achto ic opeu in tlalticpactli, Yehhuatzin yiilohuac tehuan Dios. 
<span class="verse" id="JN1_3">3&#160;</span>Ica techicahualis Yehhuatzin omochiu nochin tlen oncan, huan in tlahmo ica Yehhuatzin, niyan tlen yesquiyani. 
<span class="verse" id="JN1_4">4&#160;</span>Yehhuatzin in aquin quinmacalos yancuic nemilistli, huan Yehhuatzin quen in tlanextli. Yehhuatzin quinyolnehnehuiltis in tlacamen ica tlen melahuac. 
<span class="verse" id="JN1_5">5&#160;</span>Inin tlanextli petlani ipan in tlalticpactli, huan yehhuan aquin impan tlayohuatoc ahhuel quisehuiyahque. </div>
<div class='p'>
<span class="verse" id="JN1_6">6&#160;</span>Ocatca se tlacatl aquin in Dios omohualtitlan, itoca Juan. 
<span class="verse" id="JN1_7">7&#160;</span>Omohualtitlan quen se tlachipauqui ic tlanonotzas teca Yehhuatzin. Omonec maquineltocacan teca Yehhuatzin aquin quinyolnehnehuiltilo in tlen melahuac. 
<span class="verse" id="JN1_8">8&#160;</span>In Juan ahmo yehhua in aquin quinyolnehnehuiltiya; yehhua san quen se tlachipauqui ic tlanonotzas teca Yehhuatzin. 
<span class="verse" id="JN1_9">9&#160;</span>Yehhuatzin ohualuilohuaya melahuac tlalticpac, huan quinyolnehnehuiltilo nochin tlacatl. </div>
<div class='p'>
<span class="verse" id="JN1_10">10&#160;</span>Huan Yehhuatzin aquin in Iconetzin Dios oilohuac ipan in tlalticpactli. Huan masque Yehhuatzin omochiu in tlalticpactli ica techicahualis, in tlalticpac tlacamen ahmo oteixmatque tla Yehhuatzin nele in Dios. 
<span class="verse" id="JN1_11">11&#160;</span>Ohualtemoloc ipan tetlalticpac, huan in tlalticpac tlacamen oteixtlasque. 
<span class="verse" id="JN1_12">12&#160;</span>Huan nochin aquin otesehuihque huan oteneltocaque quen Intemaquixticahtzin, inohque oquinmonencahuiloc mochihuasque teconehuan Dios. 
<span class="verse" id="JN1_13">13&#160;</span>In netlacatilis ic omochiuque teconehuan Dios ahmo quen in netlacatilis in tlalticpac tlacamen, quen panos ihcuac mononotzahque noso quen quiyectlaliyahque. Inon in netlacatilis quen oquiyectlaliloc in Dios. </div>
<div class='p'>
<span class="verse" id="JN1_14">14&#160;</span>Huan in Tecualnextzin Dios omochihualoc tlacatl huan onemohuayaya tohuan. Oquintlasohtlalo nochin tlalticpac tlacamen huan oquinmonextililoc tlen melahuac. Huan tiquitztoque tehueyilistzin tlen mopiya, quen Yehhuatzin tesel in Iconetzin Tohueyitahtzin Dios. 
<span class="verse" id="JN1_15">15&#160;</span>In Juan otlahto teca Yehhuatzin, huan oquihto: </div>
<div class='p'>―Inin yehhua aquin ica onitlahtohuaya ihcuac oniquihto Yehhuatzin in aquin nechcuitlapanuiya, yeh in aquin ocachi hueyi tequisca, tleca onemohuayaya achto quen ihcuac onitlacat. </div>
<div class='p'>Yeh in tlen oquiniluic in Juan. </div>
<div class='p'>
<span class="verse" id="JN1_16">16&#160;</span>Tinochten ticselihtoque miyac tetlatiochihualis ica tetlasohtlalis tlen ahyic tlamis. 
<span class="verse" id="JN1_17">17&#160;</span>In tetlanahuatil in Dios otechpanolti in Moisés, huan in tetlahtoltzin tlen melahuac techtlahtlapoluis otechualiquilo in Jesucristo. 
<span class="verse" id="JN1_18">18&#160;</span>Ahmo aquin teitztoc in Dios. Iconetzin san seya nochipa ilohuac tehuan Tohueyitahtzin, huan Yehhuatzin in aquin otechualtitlanililoc in Dios ic technotzalos teca Yehhuatzin in Dios. </div>
<div class='s'>In Juan Tlacuatequiyani tlahtohua tepampa in Jesucristo </div>
<div class='p'>
<span class="verse" id="JN1_19">19&#160;</span>In tequihuahten den judeahtecos nepa Jerusalén oquintitlanque sequin tiopixcamen huan intlapalehuihcahuan, maquitlahtlanican in Juan aquin yehhuatl. 
<span class="verse" id="JN1_20">20&#160;</span>Huan yehhua oquinyequiluic: </div>
<div class='p'>―Nehhua ahmo niCristo in aquin oquitetlaliloc matlatequiutilo. </div>
<div class='p'>
<span class="verse" id="JN1_21">21&#160;</span>Oncan oc sepa oquitlahtlanihque: </div>
<div class='p'>―Tel, ¿aquin tehhua? ¿Tehhua tel titlayolchicauqui Elías? </div>
<div class='p'>Huan oquinnanquilic: </div>
<div class='p'>―Ahmo nehhua. </div>
<div class='p'>Oc sepa oquitlahtlanihque: </div>
<div class='p'>―Tel, ¿tehhuatl in tlayolchicauqui aquin quipiya tlen hualas? </div>
<div class='p'>Huan oquinnanquilic: </div>
<div class='p'>―Ahmo. </div>
<div class='p'>
<span class="verse" id="JN1_22">22&#160;</span>Oncan oquiluihque: </div>
<div class='p'>―¿Aquin tehhua, tel? Ticpiyahque tlen tiquinuiquilisque se tlahtoli in aquin otechualtitlanque. Tel, ¿tlen cuali titechiluis ica tehhua? </div>
<div class='p'>
<span class="verse" id="JN1_23">23&#160;</span>In Juan oquinnanquilic: </div>
<div class='p'>―Otlahto ica nehhuatl in tlayolchicauqui Isaías ihcuac oquihto hualas seya aquin coutzahtzis ipan in acahualtlahtli huan quihtos: “Ximoyectlalican quen nanteselisque in Totecohtzin.” </div>
<div class='p'>
<span class="verse" id="JN1_24">24&#160;</span>In aquin oyahque quinonotzahque ica in Juan intlatitlaniluan in fariseos. Yehhuan se ololi den tiopixcamen judeahtecos. 
<span class="verse" id="JN1_25">25&#160;</span>Huan oquitlahtlanihque: </div>
<div class='p'>―Tel, ¿in tlahmo tehhuatl in Cristo, niyan Elías, niyan inon tlayolchicauqui, tleca titlacuatequiya? </div>
<div class='p'>
<span class="verse" id="JN1_26">26&#160;</span>In Juan oquiniluic: </div>
<div class='p'>―Masque nehhua nitlacuatequiya ica atl, yoahxihuaco Yehhuatzin ica aquin nannechtlahtlaniyahque, huan ahmo nanteixmatihque. 
<span class="verse" id="JN1_27">27&#160;</span>Huan ayacmo huehca pehualos ica tetequiu, huan ocachi mopiya tequihuahyotl quen nehhuatl. Nehhua ahmo tlen noquisca niyan ic nimochihua tetlapalehuiyani. </div>
<div class='p'>
<span class="verse" id="JN1_28">28&#160;</span>Nochin inin opanoc ipan in tlali itocahyan Betábara, tlen ca ipan oc se lado den atentli Jordán, ic quixnamictica in Jerusalén canin in Juan otlacuatequiyaya. </div>
<div class='s'>In Jesús quen Tecolelo in Dios </div>
<div class='p'>
<span class="verse" id="JN1_29">29&#160;</span>Huan ic mostla in Juan oteitac in Jesús omopacholotaya inahuac, huan oquihto: </div>
<div class='p'>―Xiquitacan, ompa hualuilohua in aquin quen Tecolelo in Dios quen oc quitemactihticaten ipan in tiopan. Tleca in Dios otetitlaniloc maquixtlapacho intlahtlacol den tlalticpac tlacamen. 
<span class="verse" id="JN1_30">30&#160;</span>Nehhua onamechmatiltiyaya ica Yehhuatzin ihcuac oniquihto: “Satepa ica nehhua hualuilohuas oc seya ocachi hueyixtos quen nehhua, tleca onemohuayaya achto quen ihcuac onitlacat.” 
<span class="verse" id="JN1_31">31&#160;</span>Nehhua noyojqui ahmo oniteixmatiyaya Yehhuatzin in Cristo, huan yeh in ica onihuala niquincuatequiya in tlacamen, in israeltecos aquin noyojqui intoca judeahtecos. Ijcon moyectlalisque ic teselisque Yehhuatzin. </div>
<div class='p'>
<span class="verse" id="JN1_32">32&#160;</span>Noyojqui oquihto in Juan: </div>
<div class='p'>―Nehhua oniquitac in Itiotonaltzin Dios ohualtemoloc ic neluicac quen se huilotl, huan omotlali tepa Yehhuatzin. 
<span class="verse" id="JN1_33">33&#160;</span>Nehhua ayamo oniteixmatiyaya aquinon, huan in aquin onechualtitlaniloc manitlacuatequi ica atl onechiluiloc: “Ihcuac tiquitas in Itiotonaltzin hualtemolos quen huilotl huan motlalilos ihtech inon tlacatzintli, Yehhuatzin in aquin quinmacalos in Itiotonaltzin Dios.” 
<span class="verse" id="JN1_34">34&#160;</span>Nehhua yiniquitztoc ihcuac opanoc ijcon quen onechiluiloc, huan neh niquihtohua nele Yehhuatzin Teconetzin Dios. </div>
<div class='s'>In achto tetlamachticahuan Jesús </div>
<div class='p'>
<span class="verse" id="JN1_35">35&#160;</span>Huan ic mostla, oc sepa ompa ocatca in Juan ihuan ome itlamachticahuan. 
<span class="verse" id="JN1_36">36&#160;</span>Huan ihcuac oteitac panolitiu in Jesús, in Juan oquihto: </div>
<div class='p'>―Xiquitacan, ompa hualuilohua Yehhuatzin aquin quen Tecolelo in Dios. </div>
<div class='p'>
<span class="verse" id="JN1_37">37&#160;</span>In ome itlamachticahuan Juan oquicajque ihcuac oquihto inon, huan otecuitlapanuihque in Jesús. 
<span class="verse" id="JN1_38">38&#160;</span>Oncan Jesús omocuitlapantlachiyaliloc huan omotaque quen tecuitlapanuiyahque, huan omoluihque: </div>
<div class='p'>―¿Tlen nanquitemohuahque? </div>
<div class='p'>Yehhuan otenanquilihque: </div>
<div class='p'>―Tlamachtiyani, ¿canin in techan? </div>
<div class='p'>
<span class="verse" id="JN1_39">39&#160;</span>Jesús omonanquilihque: </div>
<div class='p'>―Xihualacan xiquitacan. </div>
<div class='p'>Oncan oyahque huan oquitaque canin chantilo huan ompa omocauque inon tonali tehuan, oahsique cana mahtlactli hora sancuel. </div>
<div class='p'>
<span class="verse" id="JN1_40">40&#160;</span>Se den inehuan aquin oquicajque in Juan huan otecuitlapanuihque in Jesús itoca Andrés, icniu in Simón Pedro. 
<span class="verse" id="JN1_41">41&#160;</span>In Andrés oya achto quitemohua in icniu Simón huan oquiluic: </div>
<div class='p'>―Otiteahsique in Mesías, tlen quihtosnequi in Cristo, in aquin oquitetlaliloc matlatequiutilo. </div>
<div class='p'>
<span class="verse" id="JN1_42">42&#160;</span>Saniman in Andrés oquihualicac in Simón ic teixmatiltiya in Jesús, huan ihcuac Jesús omoixitztehuac, Yehhuatzin omoluic: </div>
<div class='p'>―Cahso, tehhuatl in tiSimón, ticoneu in Jonás, huan mitztocahhuisque Cefas. </div>
<div class='p'>Huan ica intlahtol quihtosnequi tetl. Huan ica tlahtoli griegohteco quisa Pedro. </div>
<div class='s'>Jesús omoluihque matecuitlapanuican in Felipe huan Natanael </div>
<div class='p'>
<span class="verse" id="JN1_43">43&#160;</span>Huan ic mostla in Jesús omotemacaloc huilohuas ipan in tlalten den Galilea, huan omahsic in Felipe huan omoluic: </div>
<div class='p'>―Xinechcuitlapanui. </div>
<div class='p'>
<span class="verse" id="JN1_44">44&#160;</span>In Felipe chani den altepetl itoca Betsaida, canin noyojqui chantihque in Andrés huan Pedro. 
<span class="verse" id="JN1_45">45&#160;</span>Oncan Felipe oya quitemohua in Natanael huan oquiluic: </div>
<div class='p'>―Otiteahsique in tlacatzintli ica aquin oquihcuiluihque in Moisés huan in tlayolchicaucamen ipan Intlahcuilolamau. Yehhuatzin in Jesús iconeu in José, tealtepeu Nazaret. </div>
<div class='p'>
<span class="verse" id="JN1_46">46&#160;</span>Oquihto in Natanael: </div>
<div class='p'>―Tlen cox, ¿cuali quisas se ixtlamatqui den Nazaret? </div>
<div class='p'>In Felipe oquinanquilic: </div>
<div class='p'>―Xihualau xiteita. </div>
<div class='p'>
<span class="verse" id="JN1_47">47&#160;</span>Queman in Jesús omotac in Natanael yiteahsitiu, omihto: </div>
<div class='p'>―Ompa huitz se cuali judeahteco aquin ahmo tlacahcayauqui. </div>
<div class='p'>
<span class="verse" id="JN1_48">48&#160;</span>Oncan Natanael otetlahtlani: </div>
<div class='p'>―¿Quenin tla nechmatihque tlen noquisca? </div>
<div class='p'>Huan Jesús omoluic: </div>
<div class='p'>―Nehhua onimitzitac achto ic omitznotz in Felipe, ihcuac oticatca itzintla in higoscohuitl, huan onicmat tlen moquisca. </div>
<div class='p'>
<span class="verse" id="JN1_49">49&#160;</span>Oncan oquihto in Natanael: </div>
<div class='p'>―Tlamachtiyani, Tehhuatzin Ticonetzin Dios; Tehhuatzin in aquin tlatequiutilosquiyani ipan in tlali Israel. </div>
<div class='p'>
<span class="verse" id="JN1_50">50&#160;</span>In Jesús omonanquilic: </div>
<div class='p'>―Tel, ¿ticneltoca san tleca onimitziluic quen onicmat tlen moquisca ihcuac onimitzitac itzintla in higoscohuitl? Huan tiquitas ocachi huehhueyi tlachiuten mahuestic quen inon. </div>
<div class='p'>
<span class="verse" id="JN1_51">51&#160;</span>Huan ocachi omoluic in Jesús: </div>
<div class='p'>―Ic nele namechiluiya, quen ica in Jacob, in Dios oquinextiloc in ángeles temohuahque huan tlehcohuahque ipan se escalera tlen ahsitoc neluicac, ijcon ica nehhuatl aquin Nitetiachicau ica nochin tlacatl nanquitasque in ohtli tlen ahsitoc neluicac.  </div>
<div class='psalmlabel' id='JN2_0'> 2</div>
<div class='s'>In mosihuautilistli ipan in altepetl Caná den tlali Galilea </div>
<div class='p'>
<span class="verse" id="JN2_1">1&#160;</span>Hasta ic huiptla ocatca se mosihuautilistli ipan in altepetl Caná den tlali Galilea. In tenanahtzin Jesús ompa ocatca. 
<span class="verse" id="JN2_2">2&#160;</span>In Jesús huan tetlamachticahuan noyojqui ompa oihilohuaya ica inon mosihuautilistli. 
<span class="verse" id="JN2_3">3&#160;</span>Huan otlan in vinohtlayili, huan in tenanahtzin Jesús oteiluic: </div>
<div class='p'>―Ayacmo quipiyahque in vinohtlayili. </div>
<div class='p'>
<span class="verse" id="JN2_4">4&#160;</span>Oncan Jesús omonanquilic: </div>
<div class='p'>―¿Tleca nechiluiyahque ic inon tlahtoli? Ayamo ahsi in tonali ic nimonextis ica tlen cuali nicchihuas. </div>
<div class='p'>
<span class="verse" id="JN2_5">5&#160;</span>Oncan tenanahtzin oquiniluic in aquin tlaxehxelohticaten: </div>
<div class='p'>―Xicchihuacan nochin tlen mechiluisque. </div>
<div class='p'>
<span class="verse" id="JN2_6">6&#160;</span>Ocatcahque chicuasin tzotzocolten ihuan atl tlen ic in judeahtecos mamahtequiyahque. Huan se tzotzocoli quixicohua cana naupohuali noso se ciento litro den atl. 
<span class="verse" id="JN2_7">7&#160;</span>In Jesús omoluihque in tlaxehxelohuanimen: </div>
<div class='p'>―Xiquintemitican ica atl inin tzotzocolten. </div>
<div class='p'>Oncan oquinyectehtemitihque nochin, 
<span class="verse" id="JN2_8">8&#160;</span>huan oncan Jesús oquiniluiloc: </div>
<div class='p'>―Axan xiquixtican chihton, huan xicuiquilican in iluichihuani. </div>
<div class='p'>Huan ijcon oquichiuque. 
<span class="verse" id="JN2_9">9&#160;</span>In iluichihuani oquimachili in atl yomocuep in vinohtlayili, niyan ahmo quimati de canin ocualicaque. San yeh in tlaxehxelohuanimen oquimauticatcahque, tleca yehhuan oquichicoquixtihque inon atl. Ijcon in iluichihuani oquinotz in mosihuautiyani 
<span class="verse" id="JN2_10">10&#160;</span>huan oquiluic: </div>
<div class='p'>―Nochin tlacatl xiquinmahmaca achto in cuali vinohtlayili, huan ihcuac in tetlatlautilten tla tequin yoconihque, oncan ihcuac moxelos in moluihtic vinohtlayili. Huan tehhuatl, ¿tleca tiqueutoc in tlen cuali vinohtlayili hasta axan? </div>
<div class='p'>
<span class="verse" id="JN2_11">11&#160;</span>Inin tlen omochiu in Jesús ipan in altepetl Caná den tlali Galilea. Yeh in achto tlachiutli mahuestic ic tlen oquinnextiloc tehueyilistzin. Huan in tetlamachticahuan oteneltocaque. </div>
<div class='p'>
<span class="verse" id="JN2_12">12&#160;</span>Oncan satepa de inon ohuilohuac ipan in altepetl itoca Capernaum, inuan tenanahtzin huan tecnihuan huan in tetlamachticahuan. Huan ompa oihilohuaya se quesqui tonali. </div>
<div class='s'>Jesús oquintotocaloc in tlanemacanimen ipan in tiopantli </div>
<div class='p'>
<span class="verse" id="JN2_13">13&#160;</span>Quenin yohualahsitaya in pascuahiluitl den judeahtecos, in Jesús ohuilohuac ipan in altepetl Jerusalén. 
<span class="verse" id="JN2_14">14&#160;</span>Ompa oquinahsiloc ipan in tiopantli in aquihque quinemacahque in cuacuehten huan calnelos huan totomen, nochin tlen oquincohuilihque in judeahtecos quen ic quinmactisque. Huan oyehyehuatoya in aquin oquimpatiliyayahque in tomin in tlacamen aquin ohualahque ic huehca. 
<span class="verse" id="JN2_15">15&#160;</span>Ic omotac inon, in Jesús omochiu se tlahuitequiloni den cuitlaxtli huan oquintotocaloc caltenco nochin yehhuan, sansecnin inuan in calnelos huan in cuacuehten. In aquin oquipatlaticatcahque in tomin, oquichayahualoc tlalpa in tomin huan oquinixcuepaloc in mesas. 
<span class="verse" id="JN2_16">16&#160;</span>In tlanemacanimen ica in totomen oquiniluiloc: </div>
<div class='p'>―Xiquixtican nochin tlen nican nanquipiyahque. ¡Ahmo xicchihuacan tiyanquistli techan Notahtzin! </div>
<div class='p'>
<span class="verse" id="JN2_17">17&#160;</span>Oncan in tetlamachticahuan oquilnamijque ica in Itlahcuiloltzin tlen quihtohua: “Nicmahuestiliya techan masque ihcuac nictemactis nonemilis.” </div>
<div class='p'>
<span class="verse" id="JN2_18">18&#160;</span>Oncan in judeahtecos otetlahtlanihque: </div>
<div class='p'>―Tla titechnextilis se tlachiutli mahuestic, maticmatican tla nele ticpiya tequihuahyotl ic ticchihuas inin. </div>
<div class='p'>
<span class="verse" id="JN2_19">19&#160;</span>Huan Jesús omonanquilihque: </div>
<div class='p'>―Xicxitinican inin tiopantli huan ipan yiyi tonali nicchihchihuas oc sepa de yancuic. </div>
<div class='p'>
<span class="verse" id="JN2_20">20&#160;</span>Oncan in tequihuahten den judeahtecos oteiluihque: </div>
<div class='p'>―Ompohuali huan chicuasin xihuitl ic oquichihchiuque inin tiopantli, ¿huan tlemach, cuali ticchihchihuas ipan yiyi tonali? </div>
<div class='p'>
<span class="verse" id="JN2_21">21&#160;</span>Huan in tiopantli tlen ic otlahtolohuaya, yeh in tetlacayo. 
<span class="verse" id="JN2_22">22&#160;</span>Inon tetlamachticahuan oquimatque quen inon tlahtoli oquis den Itlahcuiloltzin, huan ayamo oquinehhnehuilihque tlen quihtosnequi. Huan satepa ic oihxohuac Yehhuatzin de mijcamen, oquinehnehuilihque inon tlahtoli tlen ic otlahtohuaya ica Yehhuatzin, huan ijcon otzonquis inon tlahtoli. </div>
<div class='s'>In Jesús quinyolnehnehuilo nochin tlacatl </div>
<div class='p'>
<span class="verse" id="JN2_23">23&#160;</span>Ihcuac Jesús oilohuaya Jerusalén, ipan in pascuahiluitl, miyacten oteneltocaque ic oquitaque in tlachiuten mahuestic tlen omochiu. 
<span class="verse" id="JN2_24">24&#160;</span>Huan Jesús ahmo oyolmatque ica yehhuan, tleca nochten oquinyolmatiloc ahmo nele teneltocahque. 
<span class="verse" id="JN2_25">25&#160;</span>Ahmo omonequiyaya oc aquin mateilui quen quinehnehuiliyahque inon tlacamen, tleca Yehhuatzin quinyolmatilo quen quinehnehuiliya in tlacatl.  </div>
<div class='psalmlabel' id='JN3_0'> 3</div>
<div class='s'>In Jesús huan in Nicodemo </div>
<div class='p'>
<span class="verse" id="JN3_1">1&#160;</span>Ocatca se fariseo itoca Nicodemo, in aquin ocatca se tequihua den judeahtecos. 
<span class="verse" id="JN3_2">2&#160;</span>Inon Nicodemo oya teita in Jesús ihcuac tlayohua, huan oteiluic: </div>
<div class='p'>―Tlamachtiyani, ticmatihque mach otehualtitlan Dios ic techmachtisque, tleca niyan aquin ahhuel quichihua ica in tlachiuten mahuestic quenin Tehhuatzin mochihua tlahmo tehuan motequiutilo in Dios. </div>
<div class='p'>
<span class="verse" id="JN3_3">3&#160;</span>Oncan Jesús omoluic: </div>
<div class='p'>―Ic nele, nimitziluiya, in aquin ahmo tlacatis oc sepa ahhuel quinehnehuiliya quen motequiutilo in Dios. </div>
<div class='p'>
<span class="verse" id="JN3_4">4&#160;</span>In Nicodemo otetlahtlani: </div>
<div class='p'>―¿Huan quenin tla se hueyi tlacatl oc sepa tlacatis? Tlen, ¿cuali calaquis oc sepa iihtectla inana, ic tlacatis oc sepa? </div>
<div class='p'>
<span class="verse" id="JN3_5">5&#160;</span>Huan Jesús omonanquilic: </div>
<div class='p'>―Ic nele nimitziluiya, in aquin mochihua teconeu in Dios quipiya tlen moyolcuepas ic mocuatequis, huan in Itiotonaltzin Dios quiyolchipahualos huan quimacalos in yancuic nemilistli. 
<span class="verse" id="JN3_6">6&#160;</span>Nican tlalticpac tlacatihque san tlalticpac tlacamen quen intatahhuan, huan quipiyahque nemilistli den tlalticpac. San Yehhuatzin in Itiotonaltzin Dios cuali quinmacalos in nemilistli den neluicac. 
<span class="verse" id="JN3_7">7&#160;</span>Ahmo ximoistlaco ica tlen nimitziluiya: “Nochten quipiyahque tlen tlacatisque de yancuic tla mochihuasque teconehuan Dios.” 
<span class="verse" id="JN3_8">8&#160;</span>In yehyecatl yas san canic quinequi yas. Ticaqui quen xahuantas, huan ahmo ticmati canin huitz, niyan canin yau. Ijcon noyojqui ica in Itiotonaltzin Dios. Ahhuel titeita huan ahmo ticnehnehuiliya quen quinmacalos yancuic nemilistli yehhuan aquin mochihuasque teconehuan Dios. </div>
<div class='p'>
<span class="verse" id="JN3_9">9&#160;</span>Oncan Nicodemo oc sepa otetlahtlani: </div>
<div class='p'>―Tel, ¿tlen quihtosnequi nochin inin? </div>
<div class='p'>
<span class="verse" id="JN3_10">10&#160;</span>In Jesús omonanquilic: </div>
<div class='p'>―Tel, ¿tehhhua in tihueyi tlamachtiyani den israltecos, huan ahmo ticmati tlen quihtosnequi inin tlahtolten? 
<span class="verse" id="JN3_11">11&#160;</span>Ic nele nimitziluiya, tehhuanten titlahtohuahque ica tlen ticmatihque, huan titlachipaucamen ica in tlen tiquitztoque, huan tehhuatl ahmo ticneltoca tlen nimitziluiya. 
<span class="verse" id="JN3_12">12&#160;</span>In tlahmo tinechneltoca ihcuac nimitznonotza ica in tlahtoli den inin tlalticpactli, tel, ¿quenin nimitzneltoctis ica in tlahtoli den neluicac? </div>
<div class='p'>
<span class="verse" id="JN3_13">13&#160;</span>’Niyan aquin ahsitoc in neluicac. San Yehhuatzin in Tetiachicau ica nochin tlacatl cuali tlahtolo ica inon tleca ompa chantilotoc. 
<span class="verse" id="JN3_14">14&#160;</span>Nepa ipan in acahualtlahtli in Moisés oquiahcoc in cohuatl ipan se cohuitl maquitacan in israeltecos ic maquisasque. No ijcon quipiya tlen nechahcocuisque ipan in cruz nehhuatl aquin in Tetiachicau ica nochin tlacatl ic nechmictisque. 
<span class="verse" id="JN3_15">15&#160;</span>Huan nochin aquin nechneltocahque ahmo mapolihuican, ijcon quipiyasque in yancuic nemilistli nochipa. </div>
<div class='s'>In tetlasohtlalistzin Dios ica nochin tlacatl </div>
<div class='p'>
<span class="verse" id="JN3_16">16&#160;</span>’In Dios oquintlasohtlaloc tequin in tlalticpac tlacamen, onechualtitlaniloc nehhuatl aquin Tetlasohconetzin ic manechneltocacan nochten, ic ahmo mapolihuican, huan ijcon maquipiyacan in nemilistli nochipa. 
<span class="verse" id="JN3_17">17&#160;</span>Dios ahmo onechualtitlaniloc ic niquimpohpolos in tlacamen, tlahmo ic niquinmaquixtilos. </div>
<div class='p'>
<span class="verse" id="JN3_18">18&#160;</span>’In aquin nechneltoca ica nehhuatl aquin Teconetzin Dios ahmo polihuis, huan in aquin ahmo nechneltoca yipoliutoc tleca ahmo nechneltoca ica nehhuatl aquin Tetlasohconetzin Dios. 
<span class="verse" id="JN3_19">19&#160;</span>In aquin ahmo nechneltocahque, yehhuan poliutoque ica intlahtlacol. Ijcon quen in tlanextli quintlanextiya nochin, yeh in quen niquinmatiltiya in tlalticpac tlacamen ica intlahtlacol. Huan in tlacamen ahmo quihuelitahque in aquin quinmatiltiya tlahtlacoli in ahmo cuali tlen quichiuticaten. 
<span class="verse" id="JN3_20">20&#160;</span>Nochin aquin quichihuahque san tlen ahmo cuali, yehhuan ahmo quinequihque manesi tlen quichiuticaten. Huan ic inon ahmo nechuelitahque huan ica nehhuatl ahmo mohualpachohuahque. 
<span class="verse" id="JN3_21">21&#160;</span>Huan in aquin catehque tlamelajcanten mopachohuahque ica nehhuatl, manesi in tlen quichiuticaten, nochin quen tepactiya in Dios. </div>
<div class='s'>In Juan Tlacuatequiyani oc sepa tlahtohua teca in Jesús </div>
<div class='p'>
<span class="verse" id="JN3_22">22&#160;</span>Satepa de inin, Jesús ohuilohuac inuan in tetlamachticahuan ipan in tlali Judea, huan ompa quesqui tonali inuan omocahualo huan otlacuatequilohtoya. 
<span class="verse" id="JN3_23">23&#160;</span>Noyojqui in Juan otlacuatequihtoya ipan itlatilanal Enón, inahuac in altepetl Salim, tleca ompa ocatca tequin miyac atl. Huan in tlacamen ohualayahque ica yehhuatl huan omocuatequiyayahque. 
<span class="verse" id="JN3_24">24&#160;</span>Inin opanoc achto de ihcuac ayamo quitzacuahque in Juan. </div>
<div class='p'>
<span class="verse" id="JN3_25">25&#160;</span>Oncan sequin in aquin quicuitlapanuiyahque in Juan opeuque motlahtolchihuiyahque ihuan se judeahteco ica tlen yeh ocachi cuali tlacuatequilistli. 
<span class="verse" id="JN3_26">26&#160;</span>Oyahque quiluiyahque in Juan: </div>
<div class='p'>―Tlamachtiyani, yehhuatl aquin ica otitechnonotz ihcuac mohuan ocatca ipan in oc se lado den atentli Jordán, axan tlacuatequihtoc huan nochin quicuitlapanuihticaten. </div>
<div class='p'>
<span class="verse" id="JN3_27">27&#160;</span>Oncan Juan oquiniluic: </div>
<div class='p'>―Niyan aquin cuali mohueyichihuas in tlahmo momacas in Dios. 
<span class="verse" id="JN3_28">28&#160;</span>Huan namehhuan onanquicajque ic oniquihto quen nehhua ahmo niCristo, tlahmo onihuala tetlamatiyan Yehhuatzin. 
<span class="verse" id="JN3_29">29&#160;</span>Ipan se mosihuautilistli in aquin quipiyas in ichpochtli, yehhua in mosihuautiyani, huan in itetlatlautil tequin paquis ica nochin tlen panos. Nehhua quen itetlatlautil in mosihuautiyani, huan tequin nipaqui axan. 
<span class="verse" id="JN3_30">30&#160;</span>Yehhuatzin mopiya tlen ilohuas ocachi quen hueyixtoc huan nehhua nicpiya tlen nimochihuas ocachi ahmo hueyi noquisca. </div>
<div class='s'>In Juan quiniluiya in Jesús ohualtemoloc den neluicac </div>
<div class='p'>
<span class="verse" id="JN3_31">31&#160;</span>In aquin ohualtemoloc den neluicac, Yehhuatzin ocachi hueyi quen nochin tlacatl. In aquin den tlalticpactli quipiya in itlanehnehuilis den tlalticpac, huan tlahtohua ica in tlen ca ihtech in tlalticpactli. Huan in aquin ohualtemoloc den neluicac ocachi hueyi quen nochin. 
<span class="verse" id="JN3_32">32&#160;</span>Huan Yehhuatzin tlanonotzalo ica tlen motztoc huan tlen mocactoc ompa neluicac, huan san quesqui oncan aquin quineltocahque in tlen mihtohua. 
<span class="verse" id="JN3_33">33&#160;</span>Huan tla seya quineltoca in tlen mihtohua, ijcon quinextiya quen Dios mihtohua in tlen melahuac. 
<span class="verse" id="JN3_34">34&#160;</span>Tleca in aquin Dios otehualtitlanque, Yehhuatzin tlanonotzalo quen otenextililoc in Dios, huan Dios motemaca nochin in Itiotonaltzin. 
<span class="verse" id="JN3_35">35&#160;</span>In Totahtzin Dios motlasohtla Teconetzin, huan quimomaquilihtoc temajco nochin tlen oncan. 
<span class="verse" id="JN3_36">36&#160;</span>In aquin teneltoca in Iconetzin Dios quipiya in nemilistli nochipa, huan in aquin ahmo tetlacamatis in Iconetzin Dios ahmo ahsis ipan in nemilistli nochipa, tlahmo quiselis in chicahuac tlapanolistli den Dios.  </div>
<div class='psalmlabel' id='JN4_0'> 4</div>
<div class='s'>Jesús huan in sihuatl samariahteca </div>
<div class='p'>
<span class="verse" id="JN4_1">1&#160;</span>In fariseos oquiahsicamatque ica in Jesús quen omopiyaya miyac in tecuitlapanuiyanimen huan oquincuatequilohuaya ocachi quen in Juan. 
<span class="verse" id="JN4_2">2&#160;</span>Masque ahmo Yehhuatzin Jesús omocuatequilohuaya, tlahmo yehhuan in tetlamachticahuan oquincuatequiyayahque. 
<span class="verse" id="JN4_3">3&#160;</span>Huan ihcuac Jesús ijcon omomat, oquixohuac den Judea ic mocuepalos Galilea. </div>
<div class='p'>
<span class="verse" id="JN4_4">4&#160;</span>Ipan ohtli tlen ohuilohuac, omopix tlen tlanecuilanalos ic tlali Samaria. 
<span class="verse" id="JN4_5">5&#160;</span>Huan ijcon oahxihuac ipan se altepetl itlatilanal Samaria, itocahyan Sicar, inahuac in tlali tlen oquimacac Jacob in iconeu José. 
<span class="verse" id="JN4_6">6&#160;</span>Ompa ocatca in ameli tlaltoctoc tlen quihtohuahque oquichcuac in Jacob. Quenin Jesús osiahuihuataya ic nehnemohua, oncan omotlaliloc inahuac in ameli. Huan yi cana chicuasin horahtiotlac. 
<span class="verse" id="JN4_7">7&#160;</span>Ic inon se sihuatl den Samaria oahsito ipan in ameli ic quianas in atl, huan Jesús omoluic: </div>
<div class='p'>―Xinechmaca chihton moau. </div>
<div class='p'>
<span class="verse" id="JN4_8">8&#160;</span>Huan in teltamachticahuan oyahtoyahque ipan in altepetl quicohuahque tlen quicuasque. </div>
<div class='p'>
<span class="verse" id="JN4_9">9&#160;</span>Oncan in sihuatl samariahteca otenanquilic: </div>
<div class='p'>―Tehhua tijudeahteco, ¿huan quenin tinechtlahtlaniliya atl, huan nehhuatl nisamariahteca? </div>
<div class='p'>Tleca in judeahtecos ahmo tlen quihtohuahque inca in samariahtecos. 
<span class="verse" id="JN4_10">10&#160;</span>Oncan Jesús omonanquilic: </div>
<div class='p'>―Tla ticmatini in tlen Dios mitzmacalos, huan tla tinechixmatini aquin nehhua, in aquin mitztlahtlanilihtica atl, ic nele tehhua tinechtlahtlanilini nehhuatl, huan nehhuatl nimitzmacani in atl tlen quitemaca nemilistli. </div>
<div class='p'>
<span class="verse" id="JN4_11">11&#160;</span>In sihuatl oteiluic: </div>
<div class='p'>―Tlacatzintli, niyan ahmo mopiya tlen ic moquixtis atl, huan in ameli tequin huehcatla. ¿Quenin cuali nechmacasque in atl tlen quitemaca nemilistli? 
<span class="verse" id="JN4_12">12&#160;</span>In tochichicacoltzin Jacob otechcahuilihteu inin ameli canin yehhua huan ipiluan oatliyayahque, huan canin oquinatliltiyaya iyolcahuan. Tel, ¿ocachi tihueyixtoc quen yehhua? </div>
<div class='p'>
<span class="verse" id="JN4_13">13&#160;</span>Jesús omonanquilic: </div>
<div class='p'>―Nochten aquin quionihque inin atl, oc sepa amiquisque. 
<span class="verse" id="JN4_14">14&#160;</span>Huan in aquin quionis in atl tlen nehhua nicmacas, ayacmo queman amiquis. Huan inon tlen nicmacas mochihua quen se ameli iihtectla in aquin quionis huan quimacas nemilistli nochipa. </div>
<div class='p'>
<span class="verse" id="JN4_15">15&#160;</span>Oncan in sihuatl oteiluic: </div>
<div class='p'>―Tlacatzintli, manechmacalo inon atl, huan ayacmo queman niamiquis, niyan ayacmo nicpiya tlen nihualas niquixtis in atl ihtech inin ameli. </div>
<div class='p'>
<span class="verse" id="JN4_16">16&#160;</span>Jesús omoluic: </div>
<div class='p'>―Xiyau xicnotza motlacau, huan oncan xihualacan nican. </div>
<div class='p'>
<span class="verse" id="JN4_17">17&#160;</span>In sihuatl otenanquilic: </div>
<div class='p'>―Ahmo nicpiya nonamic. </div>
<div class='p'>Oncan Jesús omoluic: </div>
<div class='p'>―Inon melahuac in tlen otiquihto, ahmo ticpiya monamic, 
<span class="verse" id="JN4_18">18&#160;</span>tleca yotiquimpapatlac macuili tlacamen, huan in aquin ticpiya axan ahmo monamic. Ic inin oticyequihto in tlen nele. </div>
<div class='p'>
<span class="verse" id="JN4_19">19&#160;</span>Ic oquicac inin, in sihuatl oteiluic: </div>
<div class='p'>―Tlacatzintli, nicnehnehuiliya tehhuatzin se tlayolchicauqui. 
<span class="verse" id="JN4_20">20&#160;</span>In tochichicacoluan samariahtecos otemahuestilihque in Dios nican ipan inin tepetl, huan namehhuan nanjudeahtecos nanquihtohuahque mach yeh in Jerusalén canin titemahuestilisquiyanihque. </div>
<div class='p'>
<span class="verse" id="JN4_21">21&#160;</span>Jesús omonanquilic: </div>
<div class='p'>―Sihuatl, tla xinechneltoca, tleca ompahuitz tonali queman nantemahuestilisque in Totecohtzin Dios huan ayacmo tlen nanquipiyasque nanyasque Jerusalén niyan ipan inin tepetl. 
<span class="verse" id="JN4_22">22&#160;</span>Namehhuan in samariahtecos ahmo nanteixmatihque in aquin nantemahuestiliyahque, huan tehhuanten tijudeahtecos queme. Tleca in Dios oquitlapehpeniloc seya inca in judeahtecos ic mochihuas in Temaquixticahtzin. 
<span class="verse" id="JN4_23">23&#160;</span>Huan hualahsi in tonali huan nele yohualahsic, queman aquin nele temahuestilisque in Tohueyitahtzin nele quipiyasque tlen quichihuasque ipan inyolo. In Tohueyitahtzin monequi ijcon maquichihuacan in aquin temahuestilisque. 
<span class="verse" id="JN4_24">24&#160;</span>Dios Yehhuatzin nohuiyan ilohuac masque ahhuel teitahque, huan yehhuan aquin quinequihque temahuestilisque nele quipiyahque tlen quichihuasque ipan inyolo melahuac. </div>
<div class='p'>
<span class="verse" id="JN4_25">25&#160;</span>In sihuatl oteiluic: </div>
<div class='p'>―Nehhuatl nicmati hualuilohuas in Mesías, aquin quitocahhuiyahque in Cristo, huan ihcuac hualuilohuas Yehhuatzin, techyecnonotzalos quen titemahuestilisquiyanihque. </div>
<div class='p'>
<span class="verse" id="JN4_26">26&#160;</span>Jesús omoluic: </div>
<div class='p'>―Inon nehhuatl in Cristo, in aquin ihuan timonohnotztica. </div>
<div class='p'>
<span class="verse" id="JN4_27">27&#160;</span>Ic inon oahsitohque in tetlamachticahuan huan omoistlacohque quen in Jesús monohnotzalotica ihuan se sihuatl. Huan niyan aquin ahmo omoixcohyanui tetlahtlanis tlen oquinequiyaya, noso tlen ica ihuan omonohnotzaloticatca. 
<span class="verse" id="JN4_28">28&#160;</span>Oncan in sihuatl oquicauteu in itzotzocol huan oya ipan in altepetl, canin oquiniluito in tlacamen: </div>
<div class='p'>
<span class="verse" id="JN4_29">29&#160;</span>―Xihualacan xiquitacan se tlacatl aquin onechiluic nochin tlen nicchiutoc. Cox, ¿ahmo yehhua yes in Cristo? </div>
<div class='p'>
<span class="verse" id="JN4_30">30&#160;</span>Oncan oquisque den altepetl huan oyahque canin ilohuac in Jesús. 
<span class="verse" id="JN4_31">31&#160;</span>Huan in tetlamachticahuan otetlatlautiticatcahque in Jesús, huan oteiluiyayahque: </div>
<div class='p'>―Tlamachtiyani, matlacualo. </div>
<div class='p'>
<span class="verse" id="JN4_32">32&#160;</span>Huan Yehhuatzin omoluihque: </div>
<div class='p'>―Nehhuatl nicpiya tlen nicuas, in tlen namehhuan ahmo nanquimatihque. </div>
<div class='p'>
<span class="verse" id="JN4_33">33&#160;</span>Oncan in tetlamachticahuan opeuque motlahtlaniyahque ic yehhuan: </div>
<div class='p'>―Cox, ¿yes aquin cana yotehualiquili tlen ic tlacualos? </div>
<div class='p'>
<span class="verse" id="JN4_34">34&#160;</span>Huan Jesús omoluihque: </div>
<div class='p'>―Yeh in quen notlacual ic nicchihuas in tlen monequi in aquin onechualtitlanque, huan ijcon nictlamis in tequitl tlen onechmacaloc. 
<span class="verse" id="JN4_35">35&#160;</span>Namehhuan nanquihtohuahque: “Oc polihui nahue metztli in pixquistli.” Huan namechiluiya: Xiquitacan inin tlacamen tlen ompa huitzen. Ayacmo nanquipiyahque tlen nanquichixticaten ic nechneltocasque in tlacamen. 
<span class="verse" id="JN4_36">36&#160;</span>In aquin tequiti ica in pixquistli quitlanis itlaxtlahuil, huan ijcon noyojqui in aquin quinneltoctis ica nehhuatl quiahsis in nemilistli nochipa. Huan ic inon in aquin quinnotzas in itlahtoltzin Dios huan in aquin quintlaneltoctis ica nehhuatl tequin paquihque san secnin. 
<span class="verse" id="JN4_37">37&#160;</span>Ic nele quen quihtohuahque: “In aquin tlamilohua, yeh in seya, huan in aquin pixca, oc seya yehhua.” 
<span class="verse" id="JN4_38">38&#160;</span>Nehhuatl onamechtitlan ic nanquintlaneltoctisque ica nehhuatl, huan yoquinnonotzque in oc sequin. Ijcon quen oc sequinten oquinnonotzque, namehhuan san nanquintlaneltoctisque. </div>
<div class='p'>
<span class="verse" id="JN4_39">39&#160;</span>Miyacten tlacamen de inon altepetl Sicar, den tlali Samaria, oteneltocaque ica in Jesús ica tlen oquincaquilti inon sihuatl, quen oquiniluic: “Onechiluic nochin tlen nicchiutoc.” 
<span class="verse" id="JN4_40">40&#160;</span>Ijcon, queman in samariahtecos oteitaque, otetlatlautihque mamocahualo inuan. Jesús omocahualoc ompa ome tonali. 
<span class="verse" id="JN4_41">41&#160;</span>Huan miyacten oteneltocaque ic oquicajque tlen omihtohuaya. 
<span class="verse" id="JN4_42">42&#160;</span>Oncan oquiluihque in sihuatl: </div>
<div class='p'>―Axan ticneltocahque ahmo san tlen tehhua otitechiluic, tlahmo noyojqui tehhuan yotitecajque tlen otechnonotzaloc Yehhuatzin, huan ticmatihque ic nele Yehhuatzin in Cristo, in Temaquixticahtzin den tlalticpac. </div>
<div class='s'>Jesús mopahtiya iconeu itlaquehual se tequihua </div>
<div class='p'>
<span class="verse" id="JN4_43">43&#160;</span>Ome tonali satepa, in Jesús oquixohuac den Samaria huan ohuilohuac ipan in tlali den Galilea. 
<span class="verse" id="JN4_44">44&#160;</span>Quenin omihto in Jesús, se tlamachtiyani ahmo quihuelitahque ipan ialtepeu. 
<span class="verse" id="JN4_45">45&#160;</span>Ihcuac oahxihuac Galilea, in chanimen den ompa oteselihque ica paquilistli, tleca noyojqui ompa ocahcatca ipan in altepetl Jerusalén ica in pascuahiluitl, huan oquitaque nochin tlen omochiu ihtech inon iluitl. </div>
<div class='p'>
<span class="verse" id="JN4_46">46&#160;</span>Oncan Jesús omocuepaloc in altepetl Caná den tlali Galilea, canin omopatlac atl in vinohtlayili. Huan ipan in altepetl Capernaum ocatca se hueyi tequihua den hueyixtoc oquipiya se iconeu cocoxqui. 
<span class="verse" id="JN4_47">47&#160;</span>Queman in tequihua oquimat quen in Jesús omocuepaloc den tlali Judea huan oahxihuac ipan in tlali Galilea, oya teita. Huan otetlatlautihtaya mahuilohua ichan mamopahtili iconeu, tleca oyaya miqui. 
<span class="verse" id="JN4_48">48&#160;</span>Oncan Jesús omoluic: </div>
<div class='p'>―Namehhuanten ahmo nanquineltocasque in tlahmo nanquitasque tlachiuten mahuestic. </div>
<div class='p'>
<span class="verse" id="JN4_49">49&#160;</span>Huan inon tequihua oteiluic: </div>
<div class='p'>―Notecohtzin, tla tiyacan, ic oc ayamo miqui in noconeu. </div>
<div class='p'>
<span class="verse" id="JN4_50">50&#160;</span>Oncan Jesús omoluic: </div>
<div class='p'>―Ximocuepa mochan; moconeu yopahtic. </div>
<div class='p'>In tlacatl oteneltocac tlen omoluic in Jesús, huan oya. 
<span class="verse" id="JN4_51">51&#160;</span>Queman yiahsitiu ichan, in itlaquehualuan oyahque quinamiquihque huan oquiluihque: </div>
<div class='p'>―In moconeu yopahtic. </div>
<div class='p'>
<span class="verse" id="JN4_52">52&#160;</span>Oncan oquintlahtlani cana tlen horas opeu mohuelmati in iconeu, huan oquiluihque: </div>
<div class='p'>―Yiyalua cana ic otlapoyauticatca, oquis in icocolis. </div>
<div class='p'>
<span class="verse" id="JN4_53">53&#160;</span>In tetata omomacac cuenta cana inon horas quen Jesús omoluic: “Moconeu yopahtic”; huan yehhua huan ichanihcahuan oteneltocaque in Jesús. </div>
<div class='p'>
<span class="verse" id="JN4_54">54&#160;</span>Inin tlen Jesús omochiu ic oupa in tlachiutli mahuestic queman omocuepaloc den Judea ipan tlali Galilea.  </div>
<div class='psalmlabel' id='JN5_0'> 5</div>
<div class='s'>Jesús mopahtiya se cocoxqui ican coupitzahuistli </div>
<div class='p'>
<span class="verse" id="JN5_1">1&#160;</span>Satepa den inin in Jesús omocuepaloc Jerusalén canin in judeahtecos oquitlaolichtiyayahque se iluitl. 
<span class="verse" id="JN5_2">2&#160;</span>Ipan inon altepetl, inahuac in puerta den calnelohten, oncan se tanque tlen quitocahhuiyahque Betesda ica in tlahtoli hebreo, tlen quipiya macuili icalten. 
<span class="verse" id="JN5_3">3&#160;</span>Ompa ohuehhuetztoyahque miyacten cocoxcamen san tlalpa: sequin ixpatzacten, sequin xonecuilten, huan oc sequin ica in coupitzahuistli. Ompa omochixticatcahque queman molinis in atl. 
<span class="verse" id="JN5_4">4&#160;</span>Tleca san quequemanian se ángel ohualtemohuaya caninca in atl huan oquioliniyaya, huan in aquin achto ocalac ipan in atl satepa ic moliniya, inon yipahti ican icocolis tlen oquipiyaya. 
<span class="verse" id="JN5_5">5&#160;</span>Ocatca ompa se tlacatl mach yoquichiu sempohuali huan caxtoli huan yiyi xihuitl ic mococohua. 
<span class="verse" id="JN5_6">6&#160;</span>Queman Jesús omotac quen huetztoc, huan omomacaloc cuenta quen yihuehcau ijconon, oncan omotlahtlani: </div>
<div class='p'>―¿Ticnequi tipahtis? </div>
<div class='p'>
<span class="verse" id="JN5_7">7&#160;</span>In cocoxqui otenanquilic: </div>
<div class='p'>―Queme, tlacatzintli, huan ahmo nicpiya aquin nechcalaquis ihtech in atl queman moliniya. Queman nicnequi nicalaquis, oc seya achto calaqui. </div>
<div class='p'>
<span class="verse" id="JN5_8">8&#160;</span>Jesús omoluic: </div>
<div class='p'>―Ximehua. Xicololo mopehpech, huan xiyau. </div>
<div class='p'>
<span class="verse" id="JN5_9">9&#160;</span>Ihcuac omihto inon, niman inon tlacatl opahtic, huan oquiololo in ipehpech huan opeu nehnemi. Huan inon tonali yeh den nesehuilistli. 
<span class="verse" id="JN5_10">10&#160;</span>In tequihuahten den judeahtecos oquiluihque in aquin opahtic: </div>
<div class='p'>―Axan tonali den nesehuilistli. Ahhuel ticmamas mopehpech. </div>
<div class='p'>
<span class="verse" id="JN5_11">11&#160;</span>In tlacatl oquinnanquilic: </div>
<div class='p'>―In aquin onechpahti, onechiluic: “Xicololo mopehpech huan xiyau.” </div>
<div class='p'>
<span class="verse" id="JN5_12">12&#160;</span>Oncan oquitlahtlanihque: </div>
<div class='p'>―¿Aquinon omitziluic: “Xicololo mopehpech huan xiyau”? </div>
<div class='p'>
<span class="verse" id="JN5_13">13&#160;</span>Huan in tlacatl ahmo oteixmatiyaya aquinon oquipahtiloc, tleca in Jesús opolihuihuac canin ocahcatca in miyacatlacatl. 
<span class="verse" id="JN5_14">14&#160;</span>Satepa in Jesús oquinamiquiloc ipan in tiopantli, huan omoluic: </div>
<div class='p'>―Xiquita, axan yotipahtic. Ayacmo tlen xicchihua in ahmo cuali, tlahmo ocachi titlapanos. </div>
<div class='p'>
<span class="verse" id="JN5_15">15&#160;</span>Oncan in tlacatl oya quinnonotza in tequihuahten den judeahtecos quen mach Yehhuatzin in Jesús omopahti. 
<span class="verse" id="JN5_16">16&#160;</span>Yeh in ica inon tequihuahten otepihpiyayayahque in Jesús. Oquinequiyayahque temictisque, tleca otlapahtilohuaya ipan in tonali den nesehuilistli. 
<span class="verse" id="JN5_17">17&#160;</span>Huan Jesús omoluihque: </div>
<div class='p'>―Nohueyitahtzin oc tequitihua, huan nehhua noyojqui nitequiti. </div>
<div class='p'>
<span class="verse" id="JN5_18">18&#160;</span>Ic inon in tequihuahten den judeahtecos ocachi ocualanque huan oquinequiyayahque temictisque, ahmo san ica tlen omochiu ipan in tonali den nesehuilistli, tlahmo no ijcon omochihualohuaya quen in Dios, ic mihtohua Dios Yehhuatzin in Tehueyitahtzin. </div>
<div class='s'>In tequihuahyotl den Iconetzin Dios </div>
<div class='p'>
<span class="verse" id="JN5_19">19&#160;</span>Oncan Jesús omoluihque: </div>
<div class='p'>―Ic nele namechiluiya, nehhuatl aquin in Iconetzin Dios ahhuel nicchihuas tlen neh nicnequi. Cuali nicchihua san yeh in tlen niquita mochihua in Notahtzin. Nochin tlen mochihua in Nohueyitahtzin, noyojqui inon nicchihua nehhuatl aquin in Iconetzin. 
<span class="verse" id="JN5_20">20&#160;</span>Tleca in Notahtzin nechtlasohtlalo nehhuatl aquin Iconetzin huan nechnextililo nochin tlen mochihua. Huan nechchihuililos oc sequin ocachi mahuestic tlachiuten ica tlen tequin nanmoistlacohtiyesque. 
<span class="verse" id="JN5_21">21&#160;</span>Tleca ijcon quen in Nohueyitahtzin moihxitiyahque in mijcamen huan momacahque nemilistli, ijcon nehhuatl aquin Iconetzin no niquinmacas nemilistli in aquin nicnequi nicmacas. 
<span class="verse" id="JN5_22">22&#160;</span>Huan in Nohueyitahtzin ahmo moixcomaca niyan aquin, tlahmo nechmacatoque nochin in tequihuahyotl ic nitlixcomacas. 
<span class="verse" id="JN5_23">23&#160;</span>Huan ic inon, nochten manechmahuestilican nehhuatl aquin in Iconetzin Dios ijcon quen temahuestiliyahque in Nohueyitahtzin. Aquin ahmo nechmahuestiliya, noyojqui ahmo temahuestiliya Nohueyitahtzin aquin onechualtitlaniloc. </div>
<div class='p'>
<span class="verse" id="JN5_24">24&#160;</span>’Ic nele namechiluiya, in aquin quicaqui in tlen niquihtohua, huan quineltoca ica Yehhuatzin aquin onechualtitlaniloc, quipiya in nemilistli nochipa. Huan ahmo motlahtlacoltitos, tleca yipanotoc den miquilistli huan yocahsic in nemilistli. 
<span class="verse" id="JN5_25">25&#160;</span>Ic nele in tlen namechiluiya. Ompahuitz in tonali queman panos quen namechiluihtiu, huan yohualahsic. In tlacamen aquin axan nenticaten, yehhuan quen mijcamen. Huan quen nehhuatl Iconetzin Dios, ihcuac nechcaquisque huan quineltocasque notlahtol, quinmacasque in yancuic nemilistli. 
<span class="verse" id="JN5_26">26&#160;</span>San Yehhuatzin in Tohueyitahtzin mopiya chicahuilistli ic quinmacalos in yancuic nemilistli in tlacamen. Huan ijcon noyojqui onechmacalotoc nehhuatl aquin in Iconetzin in chicahuilistli ic niquinmacas in yancuic nemilistli. 
<span class="verse" id="JN5_27">27&#160;</span>Huan nechmacatoque tequihuahyotl ic nitlixcomacas ica intlahtlacol in tlacamen, tleca nehhuatl in Tetiachicau ica nochin tlacatl. 
<span class="verse" id="JN5_28">28&#160;</span>Ahmo ximotetzahuican ica inin, tleca ahsiquiu in tonali queman in mijcamen nochten quicaquisque notlahtol. 
<span class="verse" id="JN5_29">29&#160;</span>Huan panquisasque den tlaltecohtli. In aquin oquichiuque tlen cuali, ihsasque huan quipiyasque in yancuic nemilistli, huan in aquin oquichiuque in ahmo cuali ihsasque ic quintlahtlacoltisque. </div>
<div class='p'>
<span class="verse" id="JN5_30">30&#160;</span>’Nehhuatl ahhuel nicchihua niyan tlen san noixcohyan. Nehhua niquinixcomaca quen nechtequiutiyahque huan tla san noixcohyan, ahhuel. Ahmo nicchihua tlen nehhua nicnequi, tlahmo tlen monequi in Nohueyitahtzin aquin onechualtitlaniloc. 
<span class="verse" id="JN5_31">31&#160;</span>In tla san nehhuatl onamechiluiyaya aquin nehhuatl, ahmo nannechneltocasquiyanihque. 
<span class="verse" id="JN5_32">32&#160;</span>Huan oncan in oc seya aquin noca tlahtohua huan nicmati yehhua noca tlahtohua ica in tlen melahuac. 
<span class="verse" id="JN5_33">33&#160;</span>Namehhuanten onantlatequiutihque maquitlahtlanican in Juan tla cana yehhuatl in Cristo, huan oquinnanquilic nele melahuac. 
<span class="verse" id="JN5_34">34&#160;</span>Masque ahmo huelica noca tlahtos niyan aquin, namechilnamiqui ica in tlen oquihto in Juan ica nehhuatl huan ic inon namehhuan cuali nanmaquisasque tla nanquineltocasque. 
<span class="verse" id="JN5_35">35&#160;</span>Juan ocatca quen se tlanextli tlen xotla huan tlanextiya, huan tlen quimpacmaca miyacten. Ijcon namehhuan onampactoyahque ica tlen omechnonotz san quesqui tonali. 
<span class="verse" id="JN5_36">36&#160;</span>In tlachiuten mahuestic tlen nehhuatl nicchihua monextiya nele onechualtitlaniloc in Dios. Huan inin tlachiuten ica tlen onechtequiutilo Yehhuatzin, yehhuan ocachi tlachipajque ica nehhuatl quen itlahtol in Juan. 
<span class="verse" id="JN5_37">37&#160;</span>Noyojqui in Tohueyitahtzin aquin onechualtitlaniloc momatiltiyahque quen nehhuatl tetlatitlanil huan namehhuan ahyic nantetlahtolcactoque huan niyan ahmo nanteitztoque. 
<span class="verse" id="JN5_38">38&#160;</span>Huan ahmo nanquichihuahque cuenta ica itlahtoltzin tleca ahmo nanquineltocahque ica nehhuatl aquin in Tohueyitahtzin onechualtitlaniloc. 
<span class="verse" id="JN5_39">39&#160;</span>Namehhuan molui nanmoyehyelcamachtiyahque ipan in Tlahcuilolamamen tleca onanquimatiyayahque ompa nanquiahsisque in nemilistli nochipa, huan nele inon Tlahcuilolamamen tlahtohua ica nehhuatl. 
<span class="verse" id="JN5_40">40&#160;</span>Huan namehhuan ahmo nanquinequihque nannechneltocasque ic nanquipiyasque inon nemilistli. </div>
<div class='p'>
<span class="verse" id="JN5_41">41&#160;</span>’Nehhua ahmo nicnequi nechmahuestilican in tlacamen. 
<span class="verse" id="JN5_42">42&#160;</span>Huan namechixyolohmati huan nicmati ahmo nantenequihque in Dios huan ic inon ahmo nannechmahuestiliyahque. 
<span class="verse" id="JN5_43">43&#160;</span>Nehhua onihuala nitetlatitlanil in Nohueyitahtzin, huan namehhuan ahmo nanquineltocahque nele nitetlatitlanil. Huan tla hualas oc seya aquin san ica yeh itlanehnehuilis huan quihtos yehhua itetlatitlanil, inon huelis ocachi nanquineltocasque. 
<span class="verse" id="JN5_44">44&#160;</span>Ahhuel nannechneltocahque tleca ahmo nanquitemohuahque quen nantepacmacasque Yehhuatzin aquin nele Dios. Tlahmo nanquitemohuahque san quen nanmopacmacasque se huan oc seya huan ijcon nanmomahuestilisque. 
<span class="verse" id="JN5_45">45&#160;</span>Ahmo xiquihtocan cana namechteluis teixpa Nohueyitahtzin. In aquin mechteluis yeh in Moisés, in aquin namehhuan nanquitemachiyahque tla cana nanquitlacamatihque itlanahuatil. 
<span class="verse" id="JN5_46">46&#160;</span>In tla namehhuan nanquineltocanihque in tlen oquihto in Moisés, noyojqui nannechneltocanihque nehhua, tleca in Moisés otlahcuilo ica nehhua. 
<span class="verse" id="JN5_47">47&#160;</span>In tlahmo nanquineltocahque in tlen yehhua oquihcuilo, ¿quenin tel nanquineltocasque in tlen namechiluiya?  </div>
<div class='psalmlabel' id='JN6_0'> 6</div>
<div class='s'>Jesús motlamacahque in macuili mil tlacamen </div>
<div class='p'>
<span class="verse" id="JN6_1">1&#160;</span>Satepa de inon, Jesús omocholui in mar den Galilea tlen noyojqui itoca mar de Tiberias. 
<span class="verse" id="JN6_2">2&#160;</span>Miyacatlacatl otecuitlapanuihtayahque, tleca oquitaque in tlachiuten mahuestic tlen omochihuayaya, ic omopahtiyayahque in cocoxcamen. 
<span class="verse" id="JN6_3">3&#160;</span>Oncan Jesús otlehcoloc ipan se tepetl huan omotlaliloc ompa inuan in tetlamachticahuan. 
<span class="verse" id="JN6_4">4&#160;</span>Yohualahsitaya in pascuahiluitl den judeahtecos. 
<span class="verse" id="JN6_5">5&#160;</span>Queman Jesús oixahcocuiloc huan omotaqui miyacatlacatl tehualahsihque, oncan omoluic in Felipe: </div>
<div class='p'>―¿Quenin ticohuasque in tlacuali para nochin inin tlacamen? </div>
<div class='p'>
<span class="verse" id="JN6_6">6&#160;</span>Inon san ic omoluic, tleca momatisnequi tlenon quihtos in Felipe, tleca Yehhuatzin yomomauticatca quen mochihuas. 
<span class="verse" id="JN6_7">7&#160;</span>Oncan in Felipe otenanquilic: </div>
<div class='p'>―Itlaxtlahuil ome ciento itonal den tlacatl ahmo ahsis tla ticohuasque pantzin, mihtosquiyani chihtoton matiquinmacacan cada seya. </div>
<div class='p'>
<span class="verse" id="JN6_8">8&#160;</span>Oncan Andrés, oc se tetlamachticau Yehhuatzin huan icniu in Simón Pedro, yeh oteiluic: </div>
<div class='p'>
<span class="verse" id="JN6_9">9&#160;</span>―Nicanca se telpocatl quipiya macuili pantzin den cebada huan ome michtoton. ¿Huan campa ahsis ica tequin miyacatlacatl? </div>
<div class='p'>
<span class="verse" id="JN6_10">10&#160;</span>Oncan Jesús omihto: </div>
<div class='p'>―Xiquiniluican nochten mamotlalican. </div>
<div class='p'>Ocatca sahsacatla canin ocahcatca, huan omotlahtlalihque inon cana macuili mil tlacamen. 
<span class="verse" id="JN6_11">11&#160;</span>Oncan Jesús omoan in pantzin ica teman, huan ihcuac omotlasohcamatiloc ica in Dios, oncan oquinmacaloc in tetlamachticahuan. Oncan oquinxehxeluihque nochten aquin oyehyehuaticatcahque. Noyojqui ijconon omochiu ica in michtoton. Omomacaque nochin tlen oquinequiyayahque. 
<span class="verse" id="JN6_12">12&#160;</span>Queman nochten yopachiuque, Jesús omoluihque in tetlamachticahuan: </div>
<div class='p'>―Xicpehpenacan in cohcotonque tlen omocau ic ahmo mamotlasohchihua niyan tlen. </div>
<div class='p'>
<span class="verse" id="JN6_13">13&#160;</span>Oquipehpenque in cohcotonque tlen omocau ica in macuili pantzin den cebada huan oquitemitihque mahtlactli huan ome canasta. 
<span class="verse" id="JN6_14">14&#160;</span>Oncan in tlacamen, ic oquitaque inon tlachiutli mahuestic in tlen omochiu Jesús, oquihtohque: </div>
<div class='p'>―Ic nele inin yeh in tlayolchicauqui tlen quipiya hualas ipan in tlalticpac. </div>
<div class='p'>
<span class="verse" id="JN6_15">15&#160;</span>Huan Jesús omonehnehuili quen oquinequiyayahque tehuicasque ica tlahueli ic techihuasque hueyixtoc. Ic inon oquincautehualoc huan otlehcoloc oc sepa ipan coutlahtli, mailohua tesel. </div>
<div class='s'>Jesús nehnemohua iixco in atl </div>
<div class='p'>
<span class="verse" id="JN6_16">16&#160;</span>Ihcuac yitlayohua, in tetlamachticahuan Jesús otemoque caninca in atl. 
<span class="verse" id="JN6_17">17&#160;</span>Huan otlehcohque ipan se barco huan opeuque quitlahcotequihque in atl ic ahsisque Capernaum. Yitlayohuatoc, huan Jesús ahmo omocuepalotoya. 
<span class="verse" id="JN6_18">18&#160;</span>Opeu yehyeca chicahuac, huan in atl omahcocuiyaya ic moxahcalotiu. 
<span class="verse" id="JN6_19">19&#160;</span>Huan queman yoyahtayahque cana nahue noso macuili kilómetro, oteitaque quen Jesús omopacholotaya inahuac in barco. Nehnemohuatiu iixco in atl, huan yehhuan tequin omomoutihque. 
<span class="verse" id="JN6_20">20&#160;</span>Huan Yehhuatzin omoluihque: </div>
<div class='p'>―¡Nehhuatl niJesús, ahmo ximomoutican! </div>
<div class='p'>
<span class="verse" id="JN6_21">21&#160;</span>Oncan yehhuan ica paquilistli oteselihque ipan in barco huan san ic chihton oahsique ipan in tlali canin oyahticatcahque. </div>
<div class='s'>In tlacamen tetemohuahque in Jesús </div>
<div class='p'>
<span class="verse" id="JN6_22">22&#160;</span>Huan ic mostla in tlacamen aquin omocauque isentlapal in atl omomacaque cuenta quen in tetlamachticahuan oyahticatcahque ipan inon se barco tlen ocatca ompa, huan Jesús ahmo ohuilohuatoya inuan. 
<span class="verse" id="JN6_23">23&#160;</span>Huan san ic chihton, oc sequin barcos oahsitohque den altepetl Tiberias inahuac canin oquintlamacaque ican pantzin satepa ic omotlasohcamatiloc in Jesús ica in Dios. 
<span class="verse" id="JN6_24">24&#160;</span>Ijconon, queman in tlacamen ayacmo oteahsique ompa in Jesús, niyan tetlamachticahuan, oncan otlehcohque ipan inon barcos huan oyahque hasta Capernaum tetemohtihue. </div>
<div class='s'>Jesús in pantzin den nemilistli </div>
<div class='p'>
<span class="verse" id="JN6_25">25&#160;</span>Ic oahsique isentlapal in atl, oteahsique in Jesús huan otetlahtlanihque: </div>
<div class='p'>―Tlamachtiyani, ¿queman oahxihuaco nican? </div>
<div class='p'>
<span class="verse" id="JN6_26">26&#160;</span>Oncan Jesús omonanquilihque: </div>
<div class='p'>―Ic nele namechiluia, namehhuan nannechtemohuahque tleca onantlacuahque hasta onanyecpachiuque. Huan ahmo nannechtemohticaten tleca onanquinehnehuilihque tlen quihtosnequi in tlachiuten mahuestic tlen onicchiu. 
<span class="verse" id="JN6_27">27&#160;</span>Ahmo xitequitican san ica in pantzin tlen tlami, tlahmo xictemocan in pantzin tlen mechmaca in nemilistli nochipa. Inin tlen nehhuatl aquin in Tetiachicau ica nochin tlacatl namechmacalos, tleca in Dios Tohueyitahtzin nechmacalotoc in techicahualis huan monextililotoc quen onechualtitlaniloc. </div>
<div class='p'>
<span class="verse" id="JN6_28">28&#160;</span>Oncan otetlahtlanihque: </div>
<div class='p'>―¿Tlenon ticchihuasque ic titetlacamatisque in Dios? </div>
<div class='p'>
<span class="verse" id="JN6_29">29&#160;</span>Huan Jesús omonanquilihque: </div>
<div class='p'>―In tlen Dios monequi xicchihuacan, san xinechneltocacan ica nehhuatl in aquin Yehhuatzin nechualtitlaniloc. </div>
<div class='p'>
<span class="verse" id="JN6_30">30&#160;</span>Oncan otetlahtlanihque: </div>
<div class='p'>―¿Tlen tlachiutli mahuestic technextilisque, ic ticneltocasque in tla mitzualtitlanilotoc? ¿Tlen technextilisque? 
<span class="verse" id="JN6_31">31&#160;</span>In tochichicacoluan oquicuahque in maná ipan in acahualtlahtli ihcuac oquicuitlapanuihtinemiyayahque in Moisés, quen quihtohua ipan in Tlahcuilolamatl: “Oquintlamaca in pantzin den neluicac.” </div>
<div class='p'>
<span class="verse" id="JN6_32">32&#160;</span>Huan Jesús omonanquilihque: </div>
<div class='p'>―Ic nele namechiluiya, ahmo yehhua in Moisés aquin oquinmacac in pantzin den neluicac, tlahmo Nohueyitahtzin. Yehhuatzin in Nohueyitahtzin Dios in aquin tlamacalo noyojqui in tlamelajcan pantzin den neluicac. 
<span class="verse" id="JN6_33">33&#160;</span>Tleca in tlamelajcan pantzin tlen Dios tlamacalo, Yehhuatzin in aquin ohualtemoloc den neluicac huan quinmacalo yancuic nemilistli in tlalticpac tlacamen. </div>
<div class='p'>
<span class="verse" id="JN6_34">34&#160;</span>Oncan oteiluihque: </div>
<div class='p'>―Totecohtzin, matechmacalo inon pantzin. </div>
<div class='p'>
<span class="verse" id="JN6_35">35&#160;</span>Huan omoluihque in Jesús: </div>
<div class='p'>―Nehhuatl in pantzin tlen quitemaca yancuic nemilistli. Aquin mosetilis nohuan ahyic apismiquis, huan aquin nechneltoca, ahyic amiquis. 
<span class="verse" id="JN6_36">36&#160;</span>Huan yonamechiluic namehhuanten ahmo nannechneltocahque masque yinechitztoque. 
<span class="verse" id="JN6_37">37&#160;</span>Nochin in aquin Nohueyitahtzin nechmacalo, huitz nechahsi, huan in aquin huitz nechahsi, nele nicselis. 
<span class="verse" id="JN6_38">38&#160;</span>Tleca nehhuatl ahmo onihuala den neluicac ic nicchihuas tlen san noixcohyan, tlahmo ic nicchihuas in tetlamatiyan den aquin onechualtitlaniloc. 
<span class="verse" id="JN6_39">39&#160;</span>Huan tetlamatiyan Nohueyitahtzin aquin onechualtitlaniloc ahmo maniquimpolo niyan aquin de yehhuan aquin nechmacalotoc, tlahmo maniquinihxiti den mijcamen ipan in sayohpa tonali. 
<span class="verse" id="JN6_40">40&#160;</span>In tetlamatiyan in aquin onechualtitlaniloc maquipiyacan nemilistli nochipa nochten aquin nechixmatihque quen nehhuatl in Iconetzin Dios huan nechneltocahque. Huan nehhua niquinihxitis ihcuac in sayohpa tonali. </div>
<div class='p'>
<span class="verse" id="JN6_41">41&#160;</span>Ihcuac oquiniluiloc inon, in judeahtecos opeuque tetenahuahque in Jesús, tleca omihto: “Nehhuatl in pantzin tlen ohualtemoc den neluicac.” 
<span class="verse" id="JN6_42">42&#160;</span>Huan oquihtohque: </div>
<div class='p'>―¿Ahmo yehhua inin Jesús, in iconeu José? Tehhuanten tiquixmatihque in itata huan inana. ¿Quenin quihtohua mach ohualtemoc den neluicac? </div>
<div class='p'>
<span class="verse" id="JN6_43">43&#160;</span>Oncan Jesús omoluihque: </div>
<div class='p'>―Ayacmo xinechtenehuacan. 
<span class="verse" id="JN6_44">44&#160;</span>Niyan aquin cuali mosetilis nohuan, in tlahmo nechmatiltilos in Nohueyitahtzin aquin onechualtitlaniloc, huan nehhuatl niquihxitis den mijcamen ipan in sayohpa tonali. 
<span class="verse" id="JN6_45">45&#160;</span>Ipan in Tlahcuilolamamen den tetlayolchicaucahuan ijquin tlahcuiloli: “Dios quinnextililos nochten.” Ijcon nochten aquin tecaquihque in Tohueyitahtzin, huan momachtiyahque ica Yehhuatzin, huitzen nechahsique. </div>
<div class='p'>
<span class="verse" id="JN6_46">46&#160;</span>’Ahmo san cana aquin teitztoc in Tohueyitahtzin, tlahmo san Yehhuatzin aquin ohualuilohuac den Dios. Yehhuatzin teitztoque in Tohueyitahtzin. 
<span class="verse" id="JN6_47">47&#160;</span>Ic nele namechiluiya, in aquin nechneltoca quipiya in nemilistli nochipa. 
<span class="verse" id="JN6_48">48&#160;</span>Nehhuatl in pantzin tlen quitemaca yancuic nemilistli. 
<span class="verse" id="JN6_49">49&#160;</span>In namochichicacoluan oquicuahque in maná ipan in acahualtlahtli, huan masque oquicuahque, yehhuan omijque. 
<span class="verse" id="JN6_50">50&#160;</span>Nehhuatl nitlahtohtica ica in pantzin tlen hualtemohua den neluicac. In tla se tlacatl quicuas inon pantzin, ahmo miquis. 
<span class="verse" id="JN6_51">51&#160;</span>Yi nehhuatl in pantzin tlen nele den neluicac, huan in aquin quicuas inin pantzin nochipa nemis. Huan in pantzin tlen niquinmacas, yeh in notlacayo. Niquinmacas notlacayo maquipiyacan yancuic nemilistli in tlalticpac tlacamen. </div>
<div class='p'>
<span class="verse" id="JN6_52">52&#160;</span>Oncan in judeahtecos opeuque tlahtolchihuahque san ic yehhuan, moluiyahque: </div>
<div class='p'>―¿Quenin cuali techmacas itlacayo maticuacan? </div>
<div class='p'>
<span class="verse" id="JN6_53">53&#160;</span>Jesús omoluihque: </div>
<div class='p'>―Ic nele namechiluiya, tla namehhuan ahmo nanquicuahque in notlacayo nehhuatl aquin Tetiachicau ica nochin tlacatl, huan tlahmo nanquionihque noyes, ahmo nanquipiyasque nemilistli. 
<span class="verse" id="JN6_54">54&#160;</span>In aquin quicua notlacayo huan quioni noyes quipiyas in nemilistli nochipa, huan nehhuatl niquihxitis ipan in sayohpa tonali. 
<span class="verse" id="JN6_55">55&#160;</span>Tleca in notlacayo tlamelajcan tlacuali, huan noyes tlamelajcan tlen apachihuihua. 
<span class="verse" id="JN6_56">56&#160;</span>In aquin quicua notlacayo huan quioni noyes mosetilihtoc nohuan huan nehhua ihuan yehhua. 
<span class="verse" id="JN6_57">57&#160;</span>In Tohueyitahtzin yolihuatoc onechualtitlaniloc huan neh ninemi tepampa. No ijcon, in aquin mosetilihtoc nohuan, yehhua nopampa nemis. 
<span class="verse" id="JN6_58">58&#160;</span>Nitlahtohtica ica in pantzin tlen ohualtemoc den neluicac. Inin pantzin ahmo quen in maná tlen oquicuahque in namochichicacoluan, huan masque oquicuahque, yehhuan omijque. In aquin quicuas inin pantzin, nemis nochipa. </div>
<div class='p'>
<span class="verse" id="JN6_59">59&#160;</span>Jesús omonextilihque inin tlatolten ipan in tiopantli den Capernaum. </div>
<div class='s'>In Jesús tlahtolo ican in nemilistli nochipa </div>
<div class='p'>
<span class="verse" id="JN6_60">60&#160;</span>Ic oquicajque inin tlanextilistli, miyacten aquin otecuitlapanuiyayahque in Jesús oteiluihque: </div>
<div class='p'>―Inin tlen tiquihtohua tequin tequiyo ic ticselisque. ¿Aquin cuali quicaquis? </div>
<div class='p'>
<span class="verse" id="JN6_61">61&#160;</span>Oncan Jesús omoyolnehnehuili tlen oteteneuticatcahque ica Yehhuatzin, huan oquintlahtlaniloc. </div>
<div class='p'>―Tel, ¿mechtlahiltiya inin? 
<span class="verse" id="JN6_62">62&#160;</span>¿Tlen nanquinehnehuilisque tla nanquitasque nehhuatl aquin in Tetiachicau ica nochin tlacatl ic nitlehcos canin onicatca achto? 
<span class="verse" id="JN6_63">63&#160;</span>In itonal in tlacatl yeh in tlen quinemiltiya huan itlacayo ahhuel nemi isel. Huan in tlahtoli tlen yonamechiluic, inon ahmo quihtosnequi nannechcuasquiyanihque tla cana mechahsisquiyani nemilistli ica notlacayo. In Itiotonaltzin quinmacalo in yancuic nemilistli yehhuan aquin quineltocahque notlahtol. 
<span class="verse" id="JN6_64">64&#160;</span>Huan oncaten sequin den namehhuanten aquin ahmo nechneltocahque. </div>
<div class='p'>In Jesús omomatiyaya den achto yehhuan aquin ahmo oteneltocayayahque, huan aquin yau tetemactiya ic temictisque. 
<span class="verse" id="JN6_65">65&#160;</span>Huan omihto: </div>
<div class='p'>―Huan quen sequin de namehhuan ahmo nechneltocahque, ic inin onamechiluic quen niyan aquin cuali mosetilis nohuan in tlahmo nechmatiltilos in Tohueyitahtzin. </div>
<div class='p'>
<span class="verse" id="JN6_66">66&#160;</span>Ihcuac inon otetlamicauque miyacten aquihque otecuitlapanuiyayahque in Jesús, huan ayacmo onemiyayahque tehuan. 
<span class="verse" id="JN6_67">67&#160;</span>Oncan Jesús omotlahtlanihque in mahtlactli huan ome tetlamachticahuan: </div>
<div class='p'>―Tel, ¿namehhuan noyojqui nanquinequihque nannechcahuasque? </div>
<div class='p'>
<span class="verse" id="JN6_68">68&#160;</span>Huan Simón Pedro otenanquilic: </div>
<div class='p'>―Notecohtzin, ¿aquin cuali ihuan tiyasque? Tetlahtoltzin yeh in tlahtoli den nemilistli nochipa. 
<span class="verse" id="JN6_69">69&#160;</span>Tehhuanten yititeneltocatoque, huan ticmatihque quen Tehhuatzin in Cristo, in Iconetzin Dios yolihuatoc. </div>
<div class='p'>
<span class="verse" id="JN6_70">70&#160;</span>Jesús omonanquilihque: </div>
<div class='p'>―Namechtlapehpenihto namehhuan mahtlactli huan ome. Huan masque ijcon ca, se den namehhuan quichihuas itlamatiyan in ahmo cuali tlacatl. </div>
<div class='p'>
<span class="verse" id="JN6_71">71&#160;</span>Ic omihto inon, Jesús otlahtolohuaya ica in Judas Iscariote, iconeu in Simón. Tleca in Judas oyaya teichtacatemactiya, masque ocatca seya den inon mahtlactli huan ome tetlamachticahuan.  </div>
<div class='psalmlabel' id='JN7_0'> 7</div>
<div class='s'>In tecnihuan Jesús ahmo oteneltocayayahque </div>
<div class='p'>
<span class="verse" id="JN7_1">1&#160;</span>Satepa den inon in Jesús onemohuayaya ipan in tlali Galilea. Ahmo omonequiya ilohuas Judea, tleca ompa in tequihuahmen den judeahtecos oquinequiyayahque temictisque. 
<span class="verse" id="JN7_2">2&#160;</span>Huan ohualahsitaya in iluitl queman mocahuahque ipan xahcalten. Yeh seya den iniluiu in judeahtecos. 
<span class="verse" id="JN7_3">3&#160;</span>In tecnihuan oteiluihque: </div>
<div class='p'>―Ahmo ximocahua nican. Xiyau Judea, maquitacan noyojqui in motecuitlapanuicahuan aquin ompacaten ica tlen ticchihua. 
<span class="verse" id="JN7_4">4&#160;</span>In tla seya quinequi quinextilis ica tlen quichiutica, ahmo tlen quichihua san ichtaca. Tla yiticchihuas in tlachiuten mahuestic, xicchihua miyacaixpa. </div>
<div class='p'>
<span class="verse" id="JN7_5">5&#160;</span>Tleca niyan tecnihuan ahmo oteneltocayayahque. 
<span class="verse" id="JN7_6">6&#160;</span>Oncan Jesús omoluihque: </div>
<div class='p'>―Ayamo ahsi in notonal ic niquinmonextilis aquin nehhhuatl. Ica namehhuan san queman nanquinequihque, cuali nanyasque. 
<span class="verse" id="JN7_7">7&#160;</span>Namehhuan san tlalticpac tlacamen huan ic inon ahhuel mechcocoliyahque in oc sequin tlalticpac tlacamen. Nechcocoliyahque tleca niquintlalnamictiya in tlen quichihuahque ahmo cuali. 
<span class="verse" id="JN7_8">8&#160;</span>Xiyacan namehhuan ica in iluitl; nehhua ahmo niyas, tleca ayamo ahsi in tonali ic niyas. </div>
<div class='p'>
<span class="verse" id="JN7_9">9&#160;</span>Huan satepa ic omoluihque inon, omocahualoc ipan in tlali Galilea. </div>
<div class='s'>Jesús ipan in iluitl den xacalten </div>
<div class='p'>
<span class="verse" id="JN7_10">10&#160;</span>Satepa ihcuac yiyahtoque in tecnihuan, in Jesús noyojqui ohuilohuac ica in iluitl, masque ahmo temiyacaixpa, tlahmo san ichtaca. 
<span class="verse" id="JN7_11">11&#160;</span>In tequihuahmen den judeahtecos otetemohuayahque ipan in iluitl, huan oquihtohuayahque: </div>
<div class='p'>―¿Caninon yes inon tlacatl? </div>
<div class='p'>
<span class="verse" id="JN7_12">12&#160;</span>Huan in tlacamen molui otetenehuayayahque. Sequin omoluiyayahque se huan oc seya: “Inon se cuali tlacatl”, huan oc sequinten oquihtohuayahque: “Ahmo cuali, quincahcayahua in tlacamen.” </div>
<div class='p'>
<span class="verse" id="JN7_13">13&#160;</span>Huan niyan aquin oteyequiluiya inmiyacaixpa ica Yehhuatzin, tleca omomoutihque ica in tequihuahten den judeahtecos. </div>
<div class='p'>
<span class="verse" id="JN7_14">14&#160;</span>In iluitl yotlahcotixtaya queman Jesús ocalacohuac ipan in tiopantli, huan opehualoc tlamachtilo. 
<span class="verse" id="JN7_15">15&#160;</span>Huan in judeahtecos oteistlacoticatcahque huan oquihtohuayahque: </div>
<div class='p'>―¿Quenin quimati technextiliya nochin inon huan niyan ahmo momachtihtoc? </div>
<div class='p'>
<span class="verse" id="JN7_16">16&#160;</span>Huan Jesús omonanquilihque: </div>
<div class='p'>―Ahmo nitlanextiliya san ica notlanehnehuilis, tlahmo nitlanextiliya in tlen onechiluihque Yehhuatzin aquin onechualtitlaniloc. 
<span class="verse" id="JN7_17">17&#160;</span>In tla cana aquin motemaca quichihuas tetlamatiyan Dios, quistlacaahsis tla notlanextilis nele huitz den Dios noso tla nitlahtohua san noixcohyan. 
<span class="verse" id="JN7_18">18&#160;</span>In aquin tlahtohua san iixcohyan, quitemohua ihueyilis, huan nehhuatl in aquin nictemo quen tehueyilistzin in aquin onechualtitlaniloc. Nehhuatl niquihtohua in tlen nele, huan ahmo nitlacahcayauqui. </div>
<div class='p'>
<span class="verse" id="JN7_19">19&#160;</span>’¿Tlen, ahmo melahuac yeh in Moisés omechmacac in tlanahuatili? Huan masque ijcon melahuac, niyan aquin den namehhuan ahmo nanquitlacamatihque inon tlanahuatili. ¿Tleca nanquinequihque nannechmictisque? </div>
<div class='p'>
<span class="verse" id="JN7_20">20&#160;</span>In tlacamen otenanquilihque: </div>
<div class='p'>―Ticpiya in ahmo cuali yehyecatl. ¿Aquinon quinequi mitzmictis? </div>
<div class='p'>
<span class="verse" id="JN7_21">21&#160;</span>Jesús omoluihque: </div>
<div class='p'>―San se tlachiutli onicchiu ipan in tonali den nesehuilistli, huan namochtehque nanmotetzahuiyahque. 
<span class="verse" id="JN7_22">22&#160;</span>In Moisés omechiluihtiu xictlalican inon ixmatcayotl den judeahteco ipan in telpocahuan maquinuelitalo in Dios. Nanquipiyahque tlen nanquichihuasque ihcuac quipiyahque chicueyi tonali in cocone, masque yeh in tonali den nesehuilistli. 
<span class="verse" id="JN7_23">23&#160;</span>Axan cuali, ic quihuelitalos in Dios, namehhuan nanquitlalisque ipan in telpocaconetl inon ixmatcayotl, masque ipan in tonali den nesehuilistli. Huan inon quihtosnequi nantequitihque ipan in tonali den nesehuilistli. ¿Huan axan, tleca nannechcocoliyahque tla onitequit ic onicpahti se tlacatl cocoxqui ipan in tonali den nesehuilistli? 
<span class="verse" id="JN7_24">24&#160;</span>Ahmo xinechixcomacan san ica tlen onicchiu. Queman nannechixcomacasque, nanquinehnehuilisquiyanihque tlen quihtosnequi in tlen nicchihua. </div>
<div class='s'>In Jesús mihtohua canin ohualuilohuac </div>
<div class='p'>
<span class="verse" id="JN7_25">25&#160;</span>Oncan sequin aquin ochantiyayahque in Jerusalén opeuque motlahtlaniyahque: </div>
<div class='p'>―Tel, ¿ahmo yehhuatl inin aquin quitemohtinemihque ic quimictisque? 
<span class="verse" id="JN7_26">26&#160;</span>Pos ompa tlahtohtica inepanco in miyacatlacatl, huan ahmo tlen quiluiyahque. Cox, ¿ic nele quineltocahque in tequihuahten ica inin tlacatl cana yehhuatl in Cristo? 
<span class="verse" id="JN7_27">27&#160;</span>Tleca tehhuanten ticmatihque de canin huitz yehhua, huan queman hualas in Cristo, ahmo aquin quimatis de canin huitz. </div>
<div class='p'>
<span class="verse" id="JN7_28">28&#160;</span>Jesús otlamachtilotoya ipan in tiopantli, huan ic omocac inon, otlahtoloc chicahuac: </div>
<div class='p'>―Nanquinehnehuilihque nannechixmatihque huan nanquinehnehuilihque nanquimatihque de canin onihuala. Huan ahmo nele nanquimatihque. Ahmo onihuala san noixcohyan, tlahmo onihuala nitlatitlanil Yehhuatzin aquin tlamelajcan huan namehhuan ahmo nanteixmautoque. 
<span class="verse" id="JN7_29">29&#160;</span>Nehhua niteixmati tleca onihuala de canin ilohuac Yehhuatzin, huan Yehhuatzin onechualtitlaniloc. </div>
<div class='p'>
<span class="verse" id="JN7_30">30&#160;</span>Oncan oquinequiyayahque tehuicasque tetzacuasque, huan niyan aquin ahhuel otequitzqui, tleca ayamo oahsiyaya in tonali ic micohuas. 
<span class="verse" id="JN7_31">31&#160;</span>Huan miyacten oquineltocaque in Jesús Yehhuatzin in Cristo, huan oquihtohque: </div>
<div class='p'>―Inin tlacatl quinchiutoc miyac tlachiuten mahuestic quen quihtohuahque mochihuas in Cristo ihcuac hualuilohuas huan inon quihtosnequi nele yehhuatl in Cristo. </div>
<div class='s'>In fariseos quintequiutiyahque in topilihten matehuicacan tetzacuacan in Jesús </div>
<div class='p'>
<span class="verse" id="JN7_32">32&#160;</span>In fariseos oquicajque in tlen oquihtohuayahque in tlacamen ica in Jesús, huan yehhuan huan in achtohque den tiopixcamen oquintitlanque topilihten den tiopan matehuicacan matetzacuacan. 
<span class="verse" id="JN7_33">33&#160;</span>Oncan Jesús omihto: </div>
<div class='p'>―Oncan niyes namohuan sa quesqui tonali, huan satepa nimocuepas tehuan aquin onechualtitlaniloc. 
<span class="verse" id="JN7_34">34&#160;</span>Namehhuan nannechtemosque huan ahmo nannechahsisque, tleca ahhuel nanyasque canin nehhua niyes. </div>
<div class='p'>
<span class="verse" id="JN7_35">35&#160;</span>Oncan in judeahtecos opeuque motlahtlaniyahque san ic yehhuan: </div>
<div class='p'>―¿Canin yas inin tlacatl mach ahhuel ticahsisque tehhuanten? Cox, ¿yas mochantis inuan in judeahtecos aquihque chantihtoque ihuan in griegohtecos, ic quinmachtis in griegohtecos? 
<span class="verse" id="JN7_36">36&#160;</span>¿Tlen quihtosnequi inon tlen otechiluic: “Nannechtemosque huan ahmo nannechahsisque, tleca ahhuel nanahsisque canin niyes”? </div>
<div class='s'>In ameli den atl tlen quitemaca yancuic nemilistli </div>
<div class='p'>
<span class="verse" id="JN7_37">37&#160;</span>Ic tlantiu in iluitl ocachi oquihueyichiuque. Ipan inon tonali Jesús omoquetzaloc huan omihto ica chicahuac tetlahtol: </div>
<div class='p'>―In tla aquin amiqui, mahualau ica nehhuatl huan maatli. 
<span class="verse" id="JN7_38">38&#160;</span>Quenin quihtohua in Tlahcuilolamatl, in aquin nechneltocas, ipan iyolo panquisas quen ameli den atl tlen quitemaca yancuic nemilistli. </div>
<div class='p'>
<span class="verse" id="JN7_39">39&#160;</span>Ic inon Jesús omihtosnequiyaya quen in aquin teneltocasque, yehhuan teselisque in Itiotonaltzin Dios. Ayamo ohualahtoya in Itiotonaltzin tleca in Jesús ayamo mocuepalo neluicac. </div>
<div class='s'>Moxelolistli ica in tlacamen </div>
<div class='p'>
<span class="verse" id="JN7_40">40&#160;</span>Ihcuac oquicajque inon, sequin den inon miyacatlacatl oquihtohque: </div>
<div class='p'>―Ic nele inin tlacatl yehhua in tlayolchicauqui tlen hualasquiyani. </div>
<div class='p'>
<span class="verse" id="JN7_41">41&#160;</span>Huan oc sequinten oquihtohuayahque: </div>
<div class='p'>―Inin yehhuatl in Cristo. </div>
<div class='p'>Huan oc sequinten oquihtohque: </div>
<div class='p'>―Huan ahmo quixohuani den Galilea in Cristo. 
<span class="verse" id="JN7_42">42&#160;</span>In Itlahcuiloltzin quihtohua quen in Cristo quipiya tlen hualuilohuas quen ichichicaixuiu in hueyixtoc David, huan tealtepeu yeh in Belén, yiyehhua in altepetl canin ochantiyaya in David. </div>
<div class='p'>
<span class="verse" id="JN7_43">43&#160;</span>Ijconon in tlacamen omoxehxelohque tepampa in Jesús. 
<span class="verse" id="JN7_44">44&#160;</span>Sequin oquinequiyayahque tehuicasque tetzacuasque, huan niyan aquin otequitzqui. </div>
<div class='s'>In tequihuahten ahmo teneltocahque in Jesús </div>
<div class='p'>
<span class="verse" id="JN7_45">45&#160;</span>In topilihten den tiopan omocuepque canin ocahcatca in fariseos huan in achtohque den tiopixcamen, huan inohque oquintlahtlanihque: </div>
<div class='p'>―¿Tleca ahmo onanquihualicaque inon tlacatl? </div>
<div class='p'>
<span class="verse" id="JN7_46">46&#160;</span>Huan in topilihten oquinnanquilihque: </div>
<div class='p'>―¡Niyan aquin ahyic tlahtotoc ijconon mahuestic quen inon tlacatl tlahtohua! </div>
<div class='p'>
<span class="verse" id="JN7_47">47&#160;</span>Oncan in fariseos oquiniluihque: </div>
<div class='p'>―¿Tlen, noyojqui nanmocautoque mamechcahcayahua? 
<span class="verse" id="JN7_48">48&#160;</span>¡Xiquitacan tla quineltocatoc ica yehhua seya den tequihuahmen noso den tehhuan fariseos! 
<span class="verse" id="JN7_49">49&#160;</span>Huan inin tlacamen aquin quineltocahque ica yehhua ahmo quimatihque in tlanahuatili, huan yehhuan tlahtlacolyohque. </div>
<div class='p'>
<span class="verse" id="JN7_50">50&#160;</span>Nicodemo, in aquin ohuiya tlayohua teita in Jesús, inon opoutoya inuan in fariseos, huan oquiniluic: </div>
<div class='p'>
<span class="verse" id="JN7_51">51&#160;</span>―In totlanahuatil quihtohua ahhuel tictlapanoltisque se tlacatl san tlaluis. Tlahmo ticpiyahque tlen ticaquisque achto quen mopalehuis ic ticmatisque tla quichiutoc in ahmo cuali. </div>
<div class='p'>
<span class="verse" id="JN7_52">52&#160;</span>Oncan oquinanquilihque: </div>
<div class='p'>―¿Tlen, tehhuatl noyojqui den Galilea? San yehhuan aquin pohuihque den Galilea quineltocahque ica yehhua. Ximomachti ipan in tlahcuiloli huan ticmatis niyan se tlayolchicauqui quisas den Galilea. 
<span class="verse" id="JN7_53">53&#160;</span>Oncan se seya oyahque inchan.  </div>
<div class='psalmlabel' id='JN8_0'> 8</div>
<div class='s'>In sihuatl tlacaahuiltiyani </div>
<div class='p'>
<span class="verse" id="JN8_1">1&#160;</span>Huan in Jesús ohuilohuac ipan in tepetl Olivoscoutla. 
<span class="verse" id="JN8_2">2&#160;</span>Huan ic mostla sancuel, oc sepa ohuilohuac in tiopan. Nochin tlacamen omopachohque tenahuac, huan Yehhuatzin omotlaliloc huan opehualoc momachtiyahque. 
<span class="verse" id="JN8_3">3&#160;</span>Oncan in tlamachtiyanimen den tlanahuatili huan in fariseos otehualiquilihque se sihuatl namicyo aquin ocahsique tlacaahuiltihtoc. Oquitlalihque tlanepantla den tlacamen aquin ompa ocatcahque. 
<span class="verse" id="JN8_4">4&#160;</span>Huan oteiluihque in Jesús: </div>
<div class='p'>―Tlamachtiyani, inin sihuatl oticahsitohque tlacaahuiltihtoc. 
<span class="verse" id="JN8_5">5&#160;</span>In tlanahuatili den Moisés techtequiutiya maticmictican ica tetl in aquin ijcon quichihua. ¿Huan tehhuatl, tlen tiquihtohua? </div>
<div class='p'>
<span class="verse" id="JN8_6">6&#160;</span>Otetlahtlanihque inon ic teahsicamati in tlahtoli tlen quixnamiquis itlanahuatil Moisés, huan ijconon cuali teteluisque. Oncan Jesús omocuelpacholoc huan opehualoc tlahcuilolo tlalpa ica temahpil. 
<span class="verse" id="JN8_7">7&#160;</span>Huan quenin san tetlahtlanihticatcahque, oncan omotelquetzaloc huan omoluihque: </div>
<div class='p'>―In aquin den namehhuan ahmo nanquipiyahque tlahtlacoli, maye yeh in achto aquin quitemacas in sihuatl. </div>
<div class='p'>
<span class="verse" id="JN8_8">8&#160;</span>Huan oc sepa omocuelpacholoc huan ocachi otlahcuiloloc ipan tlali. 
<span class="verse" id="JN8_9">9&#160;</span>Huan yehhuanten, ic oquicajque inon, tequin omoyolmoutihque quen ijcon oquinixpinautilo, huan opeuque ichtacacholohuahque se sehse. Otecauteuque achto in aquin ocachi tectli. Huan ihcuac nochten otecauteuque, in Jesús omocahualoc tesel ihuan in sihuatl. 
<span class="verse" id="JN8_10">10&#160;</span>Oncan Jesús omoixahcocuiloc, huan ahmo aquin omotac tlahmo san yeh in sihuatl. Huan ic inon omoluic: </div>
<div class='p'>―Sihuatl, ¿canin caten in aquihque mitzteluiyahque? ¿Ahmo aquin omitztlahtlacoltihque? </div>
<div class='p'>
<span class="verse" id="JN8_11">11&#160;</span>Yehhua otenanquilic: </div>
<div class='p'>―Notecohtzin, niyan aquin nechtlahtlacoltihtoc. </div>
<div class='p'>Oncan Jesús omoluic: </div>
<div class='p'>―Niyan nehhuatl ahmo nimitztlahtlacoltihtoc. Axan xiyau huan ayacmo xicchihua inon tlahtlacoli. </div>
<div class='s'>Jesús quinyolmatiltilos in tlalticpac tlacamen </div>
<div class='p'>
<span class="verse" id="JN8_12">12&#160;</span>Jesús omonotzque oc sepa in tlacamen, huan omoluihque: </div>
<div class='p'>―Nehhua in aquin niquinyolnehnehuiltiya in tlalticpac tlacamen. Aquin nechcuitlapanuis quipiyas in yancuic nemilistli huan ayacmo nemis ipan in ahmo cuali. </div>
<div class='p'>
<span class="verse" id="JN8_13">13&#160;</span>Oncan in fariseos oteiluihque: </div>
<div class='p'>―Tehhua san tiquihtohtica san moixcohyan, huan inon ahmo quipiya tlachipahualistli. </div>
<div class='p'>
<span class="verse" id="JN8_14">14&#160;</span>In Jesús omonanquilihque: </div>
<div class='p'>―Notlachipahualis quipiya chicahualistli masque san niquihtohtica san noixcohyan. Tleca nehhuatl nicmati den canin onihuala huan canin niyas, huan namehhuanten ahmo nanquimatihque den canin nihuitz huan canin niyas. 
<span class="verse" id="JN8_15">15&#160;</span>Namehhuan nantlahtlacoltiyahque san quen tlalticpac tlacamen. Nehhua ahmo aquin nictlahtlacoltiya. 
<span class="verse" id="JN8_16">16&#160;</span>Huan tla nitlixcomacas, inon tlamelajcan, tleca ahmo nitlixcomaca san nehhua, tlahmo tehuan in Nohueyitahtzin aquin onechualtitlaniloc, tehhuan titlixcomacasque. 
<span class="verse" id="JN8_17">17&#160;</span>Ipan in namotlanahuatil ca tlahcuiloli queman ome tlachipaucamen quihtohuahque san parejo, inon mamoneltocacan. 
<span class="verse" id="JN8_18">18&#160;</span>Cuali tel, nehhuatl nitlachipauqui noixcohyan huan noca noyojqui tlachipahualo in Nohueyitahtzin aquin onechualtitlaniloc. </div>
<div class='p'>
<span class="verse" id="JN8_19">19&#160;</span>Oncan otetlahtlanihque: </div>
<div class='p'>―¿Canin ilohuac Tetahtzin? </div>
<div class='p'>In Jesús omonanquilihque: </div>
<div class='p'>―Namehhuan ahmo nannechixmatihque, niyan in Nohueyitahtzin ahmo nanteixmatihque. In tla nannechixmatinihque nehhuatl, noyojqui nanteixmatinihque in Nohueyitahtzin. </div>
<div class='p'>
<span class="verse" id="JN8_20">20&#160;</span>Jesús omihto inin tlahtoli ihcuac otlamachtiloticatca ipan in tiopantli. Huan oihcatiloticatca canin ocatca in tlen ihtech quitlaliyahque in tomin tlen oquitetlocoliyahque. Huan niyan aquin ahmo otequitzqui tetzacuas, tleca ayamo oahsic in tonali ic micohuas. </div>
<div class='s'>In tlacamen ahhuel tecuitlapanuisque in Jesús canin huilohuas </div>
<div class='p'>
<span class="verse" id="JN8_21">21&#160;</span>Jesús oc sepa omoluihque: </div>
<div class='p'>―Nehhuatl niyau, huan namehhuan nannechtemosque, huan ahmo nannechahsisque. Huan canin nehhuatl niyau, namehhuan ahhuel nanyasque. Huan nanmiquisque huan ahyic namechixtlapacholuis namotlahtlacol. </div>
<div class='p'>
<span class="verse" id="JN8_22">22&#160;</span>Oncan in judeahtecos oquihtoque: </div>
<div class='p'>―Tlen cox, ¿momictis, huan yeh in ica quihtohua ahhuel tiyasque canin yau? </div>
<div class='p'>
<span class="verse" id="JN8_23">23&#160;</span>Oncan Jesús omoluihque: </div>
<div class='p'>―Namehhuan nanquipiyahque namotlanehnehuilis nican tlalticpac, huan nehhuatl nicpiya notlanehnehuilis den neluicac. Namehhuan san tlalticpac tlacamen huan nehhuatl ahmo. 
<span class="verse" id="JN8_24">24&#160;</span>Yeh in ica namechiluiya nanmiquisque huan ahmo namechixtlapacholuis namotlahtlacol, tleca in tlahmo nanquineltocahque in tlen namechiluihtoc ica nehhuatl, nanmiquisque, huan ahmo namechixtlapacholuis namotlahtlacol. </div>
<div class='p'>
<span class="verse" id="JN8_25">25&#160;</span>Oncan otetlahtlanihque: </div>
<div class='p'>―¿Aquinon tehhuatl? </div>
<div class='p'>Huan Jesús oquinnanquililoc: </div>
<div class='p'>―Yonamechiluic den achto aquin nehhuatl. 
<span class="verse" id="JN8_26">26&#160;</span>Nicpiya tequin tlen cuali namechiluis, huan cuali namechtlahtlacoltis. Huan niquihtohua tlen melahuac, ijcon quen in aquin onechualtitlaniloc. Yehhuatzin tlahtolo tlen melahuac. Huan in tlen niquinnonotza in tlacamen, yeh in tlen nechiluilotoc Yehhuatzin. </div>
<div class='p'>
<span class="verse" id="JN8_27">27&#160;</span>Huan yehhuanten ahmo oquinehnehuilihque Yehhuatzin in Tohueyitahtzin in aquin otehualtitlaniloc. 
<span class="verse" id="JN8_28">28&#160;</span>Yeh in ica oquiniluiloc: </div>
<div class='p'>―Queman namehhuanten yinannechtlalihtoque huehcapa nehhuatl aquin in Tetiachicau ica nochin tlacatl, ipan inon tonali nannechixmatisque aquin nehhuatl. Huan ahmo tlen nicchihua san noixcohyan; tlahmo niquihtohua in tlen Nohueyitahtzin nechnextilihtoque. 
<span class="verse" id="JN8_29">29&#160;</span>Tleca ilohuac nohuan in aquin onechualtitlaniloc. Nohueyitahtzin ahmo nechcautoque nosel, tleca nehhuatl nochipa nicchihua in tlen tepactiya. </div>
<div class='p'>
<span class="verse" id="JN8_30">30&#160;</span>Queman Jesús omihto inin, miyacten oteneltocaque. </div>
<div class='s'>In tepiluan Dios huan yehhuan aquin imajco in tlahtlacoli </div>
<div class='p'>
<span class="verse" id="JN8_31">31&#160;</span>Oncan Jesús oquiniluiloc in judeahtecos aquin oteneltocaque: </div>
<div class='p'>―Tla namehhuan nanquichihuahque cuenta ica tlen namechnextiliya, ic nele notlamachticahuan. 
<span class="verse" id="JN8_32">32&#160;</span>Huan nanquixmatisque in tlahtoltzin melahuac huan inon tlahtoltzin melahuac mechmaquixtisque imajco in ahmo cuali. </div>
<div class='p'>
<span class="verse" id="JN8_33">33&#160;</span>Yehhuanten otenanquilihque: </div>
<div class='p'>―Tehhuanten tiixuihuan in Abraham, huan ahyic timotemacatoque imajco niyan aquin. Tel, ¿aquin yehhua imajco mihtohua mach tiyesque timaquistosque? </div>
<div class='p'>
<span class="verse" id="JN8_34">34&#160;</span>In Jesús oquiniluiloc: </div>
<div class='p'>―Ic nele namechiluiya, nochten aquin tlahtlacolanahque mocahuahque imajco in tlahtlacoli. 
<span class="verse" id="JN8_35">35&#160;</span>Nanquinehnehuiliyahque namehhuan techanihcahuan Dios, huan san nanitlaquehualuan in ahmo cuali. Huan ic inon ahhuel nanmocahuasque quen techanihcahuan. Huan quen nehhuatl niconeu iteco in cali, nimocahuas nochipa. 
<span class="verse" id="JN8_36">36&#160;</span>Ijconon tel, tla in Iconetzin Dios mechmaquixtilos, nele nanmocahuasque nantlamaquixtilten. 
<span class="verse" id="JN8_37">37&#160;</span>Yinicmautica namehhuanten nanixuihuan in Abraham, huan nanquinequihque nannechmictisque, tleca ahmo nanquiseliyahque tlen namechiluiya. 
<span class="verse" id="JN8_38">38&#160;</span>Nehhuatl nitlanonotza in tlen Nohueyitahtzin nechnextilihtoque, huan namehhuanten nanquichiutehuahque in tlen namotata mechiluihtoc. </div>
<div class='p'>
<span class="verse" id="JN8_39">39&#160;</span>Yehhuanten otenanquilihque: </div>
<div class='p'>―In totata yeh in Abraham. </div>
<div class='p'>Huan Jesús omoluihque: </div>
<div class='p'>―Huan namehhuan ahmo quen Abraham. Namehhuan ahmo nanquinehnehuiliyahque quen Abraham oquinehnehuili. Huan ahmo nanquichihuahque quen yehhuatl oquichiu. 
<span class="verse" id="JN8_40">40&#160;</span>Masque namechiluihtoc in tlen melahuac, yeh in tlen Dios nechnextilihtoque, namehhuan nanquinequihque nannechmictisque. ¡Ahmo oquichiu ijcon in Abraham! 
<span class="verse" id="JN8_41">41&#160;</span>Namehhuanten nanquichihuahque quen quichihua namotata. </div>
<div class='p'>Oncan yehhuan oteiluihque: </div>
<div class='p'>―Tehhuanten ahmo tiichtacaconemen, ticpiyahque san se Totatahtzin, Yehhuatzin Dios. </div>
<div class='p'>
<span class="verse" id="JN8_42">42&#160;</span>Oncan Jesús omoluihque: </div>
<div class='p'>―In tla nele Dios yeni Namotatahtzin, nannechnequinihque, tleca nehhuatl onihuala den Dios ipan in tlalticpactli. Ahmo onihuala san noixcohyan, in tlahmo Dios onechualtitlaniloc. 
<span class="verse" id="JN8_43">43&#160;</span>¿Tleca ahhuel nanquinehnehuiliyahque in tlen niquihtohua? Ahhuel nanquinehnehuilisque tleca ahmo nanquixicosque in tlen namechiluihtoc. 
<span class="verse" id="JN8_44">44&#160;</span>In namotata yeh in ahmo cuali tlacatl. Namehhuan nanihuaxca, huan nanquichihuasnequihque tlen yehhuatl quinequi. Yehhua saniman temictiyani den achto. Ahmo tlen quita ica tlen melahuac, tleca san tlacahcayauqui. Queman istlacatlahtohua, quihtohua tlen yeh itlamachilis, tleca yehhua tlacahcayauqui, huan nochin istlacatilistli huitz de yehhua. 
<span class="verse" id="JN8_45">45&#160;</span>Huan quenin nehhuatl niquihtohua tlen melahuac, namehhuan ahmo nannechneltocahque. 
<span class="verse" id="JN8_46">46&#160;</span>Niyan aquin de namehhuan cuali nechtlahtlacoltis. Huan quen neh niquihtohua in tlen melahuac, ¿tleca ahmo nannechneltocahque? 
<span class="verse" id="JN8_47">47&#160;</span>In aquin tehuaxca in Dios, quicaqui in tetlahtoltzin Dios, huan quenin namehhuanten ahmo nantehuaxcahuan Dios, yeh in ica ahmo nanquinequihque nantecaquisque. </div>
<div class='s'>Cristo onexohuac achto quen in Abraham </div>
<div class='p'>
<span class="verse" id="JN8_48">48&#160;</span>Oncan in judeahtecos oteiluihque: </div>
<div class='p'>―Cuali quenin tiquihtohuahque queman tiquihtohuahque tehhuatl se samaritano huan ticpiya in ahmo cuali yehyecatl. </div>
<div class='p'>
<span class="verse" id="JN8_49">49&#160;</span>In Jesús omonanquilihque: </div>
<div class='p'>―Ahmo nicpiya tlen ahmo cuali yehyecatl. Nitemahuestiliya Nohueyitahtzin ica tlen nicchihua, huan namehhuan nannechixtlasahque. 
<span class="verse" id="JN8_50">50&#160;</span>Nehhuatl ahmo nictemohua manechmahuestilican, masque oncan aquin monequi manechmahuestilican in tlacamen. Huan Yehhuatzin quinixcomacalos yehhuan aquin ahmo nechmahuestilisque. 
<span class="verse" id="JN8_51">51&#160;</span>Ic nele namechiluiya, in aquin quitlacamati notlahtol ahyic miquis. </div>
<div class='p'>
<span class="verse" id="JN8_52">52&#160;</span>Oncan in judeahtecos otenanquilihque: </div>
<div class='p'>―Axan yoticahsicamatque quen nele ticpiya in ahmo cuali yehyecatl. In Abraham huan nochin tetlayolchicaucahuan omijque, huan tehhuatl tiquihtohua: “Aquin quitlacamatis in tlen niquihtohua, ahyic miquis.” 
<span class="verse" id="JN8_53">53&#160;</span>¿Tlen, ocachi hueyi moquisca quen in totata Abraham? Yehhua omic huan in tetlayolchicaucahuan noyojqui omijque. ¿Tlen ticnehnehuiliya moquisca? </div>
<div class='p'>
<span class="verse" id="JN8_54">54&#160;</span>In Jesús oquinnanquililoc: </div>
<div class='p'>―Tla nehhuatl nictemoni nohueyilis, inon ahmo quisas hueyilistli melahuac. In aquin nechmahuestiliya Yehhuatzin Nohueyitahtzin, in aquin nanquihtohuahque mach namoDios. 
<span class="verse" id="JN8_55">55&#160;</span>Huan namehhuan ahmo nanteixmatihque. Nehhuatl queme niteixmati, huan tla niquihtoni ahmo niteixmati, noyojqui niyeni nitlacahcayauqui quen namehhuanten. Huan nehhuatl nele niteixmati, huan nicchihua cuenta tlen mihtohua. 
<span class="verse" id="JN8_56">56&#160;</span>Abraham, in aquin namochichicacoltzin, tequin opac tleca hualahsisquiyani notonal. Huan ihcuac oquimat quen nihualas, ic inon tequin opac. </div>
<div class='p'>
<span class="verse" id="JN8_57">57&#160;</span>Oncan in judeahtecos oteiluihque in Jesús: </div>
<div class='p'>―Ayamo mopiyas niyan ompohuali huan mahtlactli xihuitl. Huan mihtohua mach omotac in Abraham. </div>
<div class='p'>
<span class="verse" id="JN8_58">58&#160;</span>In Jesús oquinnanquililoc: </div>
<div class='p'>―Ic nele namechiluiya, den achto ic otlacat in Abraham, yonicatca nehhuatl. </div>
<div class='p'>Huan ica inon tlahtoli inon judeahtecos oquinehnehuilihque moixnextilo in Dios. </div>
<div class='p'>
<span class="verse" id="JN8_59">59&#160;</span>Oncan oquipehpenque tetl ic tetemacasque in Jesús; huan Yehhuatzin omotlatiloc huan oquixohuac den tiopantli.  </div>
<div class='psalmlabel' id='JN9_0'> 9</div>
<div class='s'>Jesús mopahtiya se tlacatl aquin otlacat ixpatzac </div>
<div class='p'>
<span class="verse" id="JN9_1">1&#160;</span>Ihcuac panolotiu, in Jesús omotac se tlacatl aquin otlacat ixpatzac. 
<span class="verse" id="JN9_2">2&#160;</span>Huan in tetlamachticahuan otetlahtlanihque: </div>
<div class='p'>―Tlamachtiyani, ¿tleca otlacat ixpatzac inin tlacatl? ¿Cana ica intlahtlacol itatahhuan, noso yehhuatl itlahtlacol? </div>
<div class='p'>
<span class="verse" id="JN9_3">3&#160;</span>Huan Jesús oquiniluiloc: </div>
<div class='p'>―Ahmo ica itlahtlacol, niyan ahmo intlahtlacol itatahhuan. Ocachi nele yes ic mamotenextili ica yehhuatl in tlen cuali mochihua in Dios. 
<span class="verse" id="JN9_4">4&#160;</span>Ic oc ipan tonali, nehhuatl nicpiya tlen nicchihuas in tequitl den aquin onechualtitlaniloc, tleca ipan miquilistli, niyan aquin ayacuel tequitis. 
<span class="verse" id="JN9_5">5&#160;</span>Ic oc nica nican ipan inin tlalticpactli, nehhuatl niquinyolmatiltis in tlalticpac tlacamen. </div>
<div class='p'>
<span class="verse" id="JN9_6">6&#160;</span>Satepa ic omihto inin, Jesús ochihchaloc tlalpa, ic omochiu chihton soquitl ican techihchac, huan omixtlalili ipan iixtelolo in ixpatzac. 
<span class="verse" id="JN9_7">7&#160;</span>Oncan omoluic: </div>
<div class='p'>―Xiyau ximoixpaca ipan in atl nepa Siloé. </div>
<div class='p'>Itocahyan Siloé quihtosnequi Tlatitlanili. In ixpatzac oya huan omoixpacac. Huan queman omocuep, yicuali otlachix. 
<span class="verse" id="JN9_8">8&#160;</span>Oncan in ichantlacahuan, huan in aquihque achto oquitayayahque ixpatzac, oquitohque: </div>
<div class='p'>―¿Ahmo yehhuatl inin in aquin omotlaliyaya quitlahtlani in limosnahtomin? </div>
<div class='p'>
<span class="verse" id="JN9_9">9&#160;</span>Sequin oquihtohuayahque: </div>
<div class='p'>―Queme, yehhuatl. </div>
<div class='p'>Oc sequin oquihtohuayahque: </div>
<div class='p'>―Ahmo yehhua, san ixnesi yehhuatl. </div>
<div class='p'>In tlacatl oquihto: </div>
<div class='p'>―Queme, nehhuatl. </div>
<div class='p'>
<span class="verse" id="JN9_10">10&#160;</span>Oncan oquitlahtlanihque: </div>
<div class='p'>―¿Huan queni yicuali titlachiya? </div>
<div class='p'>
<span class="verse" id="JN9_11">11&#160;</span>Yehhuatl oquinnanquilic: </div>
<div class='p'>―Inon tlacatl mach itoca Jesús oquichiu soquitl, huan onechixtlalili ipan noixtelolohhuan, huan onechiluic: “Xiyau ipan in atl den Siloé huan ximoihxami.” Oniya, tel, huan queman onimoihxami, cuali onitlachix. </div>
<div class='p'>
<span class="verse" id="JN9_12">12&#160;</span>Oncan oquitlahtlanihque: </div>
<div class='p'>―¿Caninca inon tlacatl? </div>
<div class='p'>Huan yehhuatl oquiniluic: </div>
<div class='p'>―Ahmo nicmati. </div>
<div class='s'>In fariseos quiyoluitiyahque in ixpatzac aquin oquitlachiyalti </div>
<div class='p'>
<span class="verse" id="JN9_13">13&#160;</span>Oncan oquihuicaque inixpa in fariseos in aquin ocatca ixpatzac. 
<span class="verse" id="JN9_14">14&#160;</span>Huan yeh in tonali den nesehuilistli ihcuac in Jesús omochiu in soquitl, huan omotlachiyalti in ixpatzac. 
<span class="verse" id="JN9_15">15&#160;</span>Huan ic inon noyojqui in fariseos oquitlahtlanihque in tlacatl quenin axan cuali tlachiya. Yehhuatl oquiniluic: </div>
<div class='p'>―Onechtlalili soquitl ipan noixtelolohhuan, huan onimoihxami huan axan nitlachiya. </div>
<div class='p'>
<span class="verse" id="JN9_16">16&#160;</span>Oncan sequin den fariseos oquihtoque: </div>
<div class='p'>―In tlacatl aquin oquichiu inin ahmo ohuala den Dios, tleca ahmo quichihuas cuenta ica in tonali den nesehuilistli. </div>
<div class='p'>Huan oc sequin oquihtohuayahque: </div>
<div class='p'>―¿Quenin cuali quichihuas tlachiuten mahuestic quen inin in tla san tlahtlacolyo? </div>
<div class='p'>
<span class="verse" id="JN9_17">17&#160;</span>Ic inon omoxexelohque ic yehhuanten, huan oc sepa oquitlahtlanihque in aquin ocatca ixpatzac: </div>
<div class='p'>―¿Huan tehhuatl, tlen tiquihtohua ica in tlacatl aquin omitztlachiyalti? </div>
<div class='p'>Huan yehhuatl oquihto: </div>
<div class='p'>―Nehhuatl niquihtohua inon se tlayolchicahuani. </div>
<div class='p'>
<span class="verse" id="JN9_18">18&#160;</span>Huan in tequihuahten den judeahtecos ahmo oquineltocayayahque in tla ixpatzac ocatca. Huan ic inon oquinnotzque in itatahhuan in aquin ocatca ixpatzac. 
<span class="verse" id="JN9_19">19&#160;</span>Huan oquintlahtlanihque: </div>
<div class='p'>―¿Yeh inin in namoconeu in aquin nanquihtohuahque otlacat ixpatzac? ¿Quenin axan yicuali tlachiya? </div>
<div class='p'>
<span class="verse" id="JN9_20">20&#160;</span>In itatahhuan oquinnanquilihque: </div>
<div class='p'>―Ticmatihque inin yehhuatl in toconeu, huan otlacat ixpatzac. 
<span class="verse" id="JN9_21">21&#160;</span>Huan ahmo ticmatihque quenin axan cuali tlachiya, niyan ahmo ticmatihque aquinon oquitlachiyalti. Xictlahtlanican yehhuatl; ayacmo semi in conetl, huan yehhuatl mechiluis quenin ocatca. </div>
<div class='p'>
<span class="verse" id="JN9_22">22&#160;</span>In itatahhuan oquihtoque inon ica inmoucayo, tleca in tequihuahten den judeahtecos yoquisemauticatcahque ic quinquixtohuetzosque ipan tiopantli yehhuatl in aquin quihtosque in Jesús, yehhua in Cristo. 
<span class="verse" id="JN9_23">23&#160;</span>Yeh in ica in itatahhuan oquihtoque: “Xictlahtlanican yehhuatl, tleca yitlacatl, ayacmo cana conetl.” </div>
<div class='p'>
<span class="verse" id="JN9_24">24&#160;</span>Oncan in tequihuahten den judeahtecos oc sepa oquinotzque in tlacatl in aquin achto ixpatzac ocatca, huan oquiluihque: </div>
<div class='p'>―Xiquihto nele Dios in tlahmo nele tlahtlacolyo inon tlacatl. Tehhuanten ticmatihque inon tlacatl tlahtlacolyo. </div>
<div class='p'>
<span class="verse" id="JN9_25">25&#160;</span>Oncan yehhuatl oquinnanquilic: </div>
<div class='p'>―Nehhuatl ahmo nicmati in tla yehhuatl in tlahtlacolyo noso ahmo. San nicmati quenin onicatca niixpatzac huan axan nitlachiya. </div>
<div class='p'>
<span class="verse" id="JN9_26">26&#160;</span>Huan oc sepa oquitlahtlanihque: </div>
<div class='p'>―¿Tlen omitzchihuilic? ¿Quenin oquichiu ic omitztlachiyalti? </div>
<div class='p'>
<span class="verse" id="JN9_27">27&#160;</span>Oquinnanquilic: </div>
<div class='p'>―Yonamechiluic, huan ahmo nantlacaquihque. ¿Tleca nanquinequihque oc sepa maniquihto? ¿Cana namehhuan noyojqui nanquinequihque nanquicuitlapanuisque? </div>
<div class='p'>
<span class="verse" id="JN9_28">28&#160;</span>Oncan oquipactecahque huan oquiluihque: </div>
<div class='p'>―¡Tehhuatl xicuitlapanui inon tlacatl! Tehhuanten ticuitlapanuisque itlanahuatil in Moisés. 
<span class="verse" id="JN9_29">29&#160;</span>Tehhuanten ticmatihque quen Dios omonotz in Moisés, huan inin Jesús, niyan ahmo ticmatihque de canin. </div>
<div class='p'>
<span class="verse" id="JN9_30">30&#160;</span>Oncan in tlacatl oquinnanquilic: </div>
<div class='p'>―Ahmo nicnehnehuiliya tleca nannechtlahtlanihticaten ica inin tlahtoli. Nanquihtohuahque ahmo nanquimatihque de canin ohuala, huan nehhuatl onechtlachiyalti. 
<span class="verse" id="JN9_31">31&#160;</span>Ticyecmatihque quenin Dios ahmo quincaquilos in tlahtlacolyohque. San quincaquilos in aquihque temahuestiliyahque huan quichihuahque tlen monequi. 
<span class="verse" id="JN9_32">32&#160;</span>Ic opeu in tlalticpac ahyic ticmautoque tla oncan aquin yoquitlachiyalti in aquin otlacat ixpatzac. 
<span class="verse" id="JN9_33">33&#160;</span>In tla inin tlacatl ahmo hualani den Dios, ahhuel tlen quichihuani. </div>
<div class='p'>
<span class="verse" id="JN9_34">34&#160;</span>Oncan oquiluihque in tequihuahten: </div>
<div class='p'>―Tehhuatl otitlacat titlahtlacolyo. Huan axan tel, ¿tehhuatl titlahtlacolyo tiixcohyehuis titechnextilis? </div>
<div class='p'>Huan oquixtohuetzohque den tiopantli. </div>
<div class='s'>In aquin ixpatzacten ipan intlanehnehuilis </div>
<div class='p'>
<span class="verse" id="JN9_35">35&#160;</span>Jesús omomat quen oquixtohuetzohque in ixpatzac, huan queman omoahsiloc, omoluic: </div>
<div class='p'>―¿Ticneltoca ica in Iconetzin Dios? </div>
<div class='p'>
<span class="verse" id="JN9_36">36&#160;</span>In tlacatl oteiluic: </div>
<div class='p'>―Tlacatzintli, manechiluican aquinon, ic niteneltocas. </div>
<div class='p'>
<span class="verse" id="JN9_37">37&#160;</span>In Jesús omonanquilic: </div>
<div class='p'>―Yitiquitztoc; yinehhuatl aquin ihuan timonohnotztica. </div>
<div class='p'>
<span class="verse" id="JN9_38">38&#160;</span>Oncan in tlacatl omotlancuaquetz teixpa in Jesús, huan oteiluic: </div>
<div class='p'>―Nicneltoca, Notecohtzin. </div>
<div class='p'>
<span class="verse" id="JN9_39">39&#160;</span>Saniman omihto in Jesús: </div>
<div class='p'>―Nehhuatl onihuala ipan inin tlalticpactli ic niquinixcomaca in tlalticpac tlacamen, huan ic in ixpatzacten maquinehnehuilican. Huan in aquin quihtohuahque mach tlachiyahque, mocahuasque quen ixpatzacten ica intlahtlacol. </div>
<div class='p'>
<span class="verse" id="JN9_40">40&#160;</span>Oncan sequin fariseos ocahcatca tehuan, huan ic oquicajque inon, otetlahtlanihque: </div>
<div class='p'>―Cox, ¿ticnehnehuiliya tehhuanten noyojqui tiixpatzaque? </div>
<div class='p'>
<span class="verse" id="JN9_41">41&#160;</span>In Jesús oquinnaquililoc: </div>
<div class='p'>―In tla namehhuan nanquihtonihque nanixpatzacten, ahmo mechtlahtlacoltihtonihque. Huan quenin nanquihtohuahque mach nantlachiyahque, ahhuel mechixtlapacholuisque namotlahtlacol.  </div>
<div class='psalmlabel' id='JN10_0'> 10</div>
<div class='s'>In tlalnamictilistli ica in tzacuali </div>
<div class='p'>
<span class="verse" id="JN10_1">1&#160;</span>’Ic nele namechiluiya, in paxtol calaqui ipan in puerta den itzacual den calnelohten, huan aquin calaquis icxitla in itzacual, yeh in ichtejqui. 
<span class="verse" id="JN10_2">2&#160;</span>Huan in aquin calaqui canin calaquihque in calnelohten, yehhua in paxtol, in aquin quinixpiya in calnelohten. 
<span class="verse" id="JN10_3">3&#160;</span>In aquin tlachiya ipan in puerta quitlatlapoluiya ic macalaqui in paxtol, huan in calnelohten quitlahtolcaquihque. Quinnotza ica intoca in icalnelohhuan, huan quinquixtiya den intzacual. 
<span class="verse" id="JN10_4">4&#160;</span>Huan satepa ic quintlamiquixtiya in icalnelohhuan, oncan quinuica quinyecantas. Huan in calnelohten quicuitlapanuiyahque, tleca quitlahtolcaquihque. 
<span class="verse" id="JN10_5">5&#160;</span>Huan ahmo quicuitlapanuiyahque san aquin ahmo quixmatihque, tlahmo quichololiyahque, tleca ahmo quitlahtolcaquihque san aquin. </div>
<div class='p'>
<span class="verse" id="JN10_6">6&#160;</span>In Jesús oquinnonotzaloc ica inin tlalnamictilistli, huan yehhuan aquin otecacticatcahque ahmo oquinehnehuilihque in tlen quihtosnequi. </div>
<div class='s'>Jesús in cuali paxtol </div>
<div class='p'>
<span class="verse" id="JN10_7">7&#160;</span>Oncan Jesús oc sepa omoluihque: </div>
<div class='p'>―Ic nele namechiluiya, nehhuatl quen se puerta canic calaquihque in calnelohten. 
<span class="verse" id="JN10_8">8&#160;</span>Nochten aquin ohualahque achto ic onihuala, inohque ichtejcamen, huan in calnelohten ahmo oquinchiuque cuenta ic oquinnotzque. 
<span class="verse" id="JN10_9">9&#160;</span>Nehhuatl quen in puerta canin calaquisque tenahuac in Dios, huan in aquin nopa panos yes tlamaquixtili. Huan yes quen se calnelo tlen calaqui huan quisa ipan intzacual huan quiahsi itlacual. </div>
<div class='p'>
<span class="verse" id="JN10_10">10&#160;</span>’In ichtejqui huitz san tlachtequi. Yehhua quinmictiya in calnelohten huan quinixpolohua. Huan nehhuatl onihuala ic maquipiyacan in yancuic nemilistli, huan yeh in tepac nemilistli. 
<span class="verse" id="JN10_11">11&#160;</span>Nehhuatl quen in cuali paxtol. In cuali paxtol motemactis inemilis ica in calnelohten. 
<span class="verse" id="JN10_12">12&#160;</span>Huan in aquin san tepaltequiti, queman quita huitz in lobo, quincahua in calnelohten huan cholohua, tleca yehhuatl ahmo nele paxtol huan in calnelohten ahmo ihuaxca. Oncan in lobo quinquitzquiya sequin den calnelohten huan in oc sequinten quinxixiniya. 
<span class="verse" id="JN10_13">13&#160;</span>Inon tlacatl ocholo tleca san tlaquehuali huan yeh in ica ahmo quinchihua cuenta in calnelohten. </div>
<div class='p'>
<span class="verse" id="JN10_14-15">14-15&#160;</span>’Nehhuatl quen in cuali paxtol. Ijcon quen Nohueyitahtzin nechixmatihque nehhuatl, huan nehhuatl niteixmati in Nohueyitahtzin, no ijcon nehhuatl niquinixmati in nocalnelohhuan, huan yehhuan noyojqui nechixmatihque. Huan nehhuatl nimotemactis nonemilis ica in calnelohten. 
<span class="verse" id="JN10_16">16&#160;</span>Niquimpiya noyojqui oc sequin calnelohten tlen ahmo de inin ololi, huan nicpiya tlen niquinualicas noyojqui. Yehhuan nechcaquisque, huan yes san se ololi huan san se paxtol. </div>
<div class='p'>
<span class="verse" id="JN10_17">17&#160;</span>’In Nohueyitahtzin nechnequilo tleca nimotemactis nonemilis ic oc sepa manicahsis nonemilis. 
<span class="verse" id="JN10_18">18&#160;</span>Niyan aquin ahhuel nechmictis, tleca nehhuatl nimotemactis nonemilis ica notlamatiyan. Nicpiya techicahualis ic nimotemactis nonemilis, huan nicpiya techicahualis ic oc sepa nicahsis nonemilis. Inin in tlen onechtequiutihque in Nohueyitahtzin. </div>
<div class='p'>
<span class="verse" id="JN10_19">19&#160;</span>Queman in judeahtecos oquicajque inin tlahtoli, oc sepa omotlahtolchihuihque. 
<span class="verse" id="JN10_20">20&#160;</span>Miyacten de yehhuan oquihtohuayahque: </div>
<div class='p'>―¿Tleca nanquineltoquiliyahque tlen quihtohua, tla quipiya in ahmo cuali yehyecatl huan ixpoliutoc? </div>
<div class='p'>
<span class="verse" id="JN10_21">21&#160;</span>Huan oc sequin oquihtohuayahque: </div>
<div class='p'>―Niyan aquin cuali tlahtos ijquinin in tla quipiyas in ahmo cuali yehyecatl. In aquin quipiya se ahmo cuali yehyecatl ahhuel quintlachiyaltis in ixpatzacten. </div>
<div class='s'>In tequihuahten den judeahtecos teixtlasahque in Jesús </div>
<div class='p'>
<span class="verse" id="JN10_22">22&#160;</span>Ocatca in tonalten den itztic, huan ompa Jerusalén oquitlaolichtihque in iluitl ica iyancuilis den tiopantli. 
<span class="verse" id="JN10_23">23&#160;</span>In Jesús onemohuayaya ipan in tiopantli ic Icaltenco in Salomón. 
<span class="verse" id="JN10_24">24&#160;</span>Huan in judeahtecos oteyehualuihque huan oteiluihque: </div>
<div class='p'>―¿Hasta queman ticahcomantiyesque ica Tehhuatzin? In tla Tehhuatzin in Cristo, mamihto semi. </div>
<div class='p'>
<span class="verse" id="JN10_25">25&#160;</span>In Jesús oquinanquililoc: </div>
<div class='p'>―Yonamechiluic huan ahmo onannechneltocaque. In tlachiuten tlen nicchihua ica tetequihuahyo in Nohueyitahtzin moyectenextiliya quen nehhua niCristo. 
<span class="verse" id="JN10_26">26&#160;</span>Huan namehhuan ahmo nanquineltocahque ica nehhuatl tleca namehhuan ahmo nocalnelohhuan, quen onamechiluic achto. 
<span class="verse" id="JN10_27">27&#160;</span>Nocalnelohhuan nechtlahtolcaquihque, huan nehhuatl niquinixmati huan yehhuan nechcuitlapanuiyahque. 
<span class="verse" id="JN10_28">28&#160;</span>Nehhuatl niquinmaca in yancuic nemilistli nochipa, huan ahyic polihuisque. Huan niyan aquin ahhuel quinquixtis nomajco. 
<span class="verse" id="JN10_29">29&#160;</span>Yeh in Nohueyitahtzin aquin nechmomaquilihtoc nocalnelohhuan huan Yehhuatzin ocachi chicahuac de nochten, huan niyan aquin ahhuel quinquixtis temajco. 
<span class="verse" id="JN10_30">30&#160;</span>Nehhuatl nichicahuac ijcon quen Nohueyitahtzin. </div>
<div class='p'>
<span class="verse" id="JN10_31">31&#160;</span>Oncan in judeahtecos oc sepa oquipehpenque tetl ic tetemacasque. 
<span class="verse" id="JN10_32">32&#160;</span>Huan Jesús oquiniluiloc: </div>
<div class='p'>―Nicchiutoc miyac tlachiuten mahuestic nanmoixpa ica techicahualis Nohueyitahtzin. ¿Ica tlen tlachiutli nanyahue nannechtemacahque? </div>
<div class='p'>
<span class="verse" id="JN10_33">33&#160;</span>In judeahtecos otenanquilihque: </div>
<div class='p'>―Ahmo cana tiohue timitztemacahque ica tlen cuali ticchiutoc, tlahmo tleca teca tiistlacatis in Dios. San noyojqui titlacatl, huan timochiutica Dios. </div>
<div class='p'>
<span class="verse" id="JN10_34">34&#160;</span>Oncan Jesús oquiniluiloc: </div>
<div class='p'>―Ipan in tlanahuatili den namehhuanten ca tlahcuiloli in tlen Dios omoluihque in tlixcomacanimen: “Namehhuan nanquinixcomacahque quen nandioses.” 
<span class="verse" id="JN10_35">35&#160;</span>Ticmatihque in tlen ca tlahcuiloli ipan in Tlahcuilolamamen nochin melahuac, huan Dios oquintocahhuiloc dioses inon tlacamen tleca oquimpanoltilihque tetlahtol. 
<span class="verse" id="JN10_36">36&#160;</span>Huan quen Dios oquinnotzalo dioses yehhuan aquin oquimpanoltilihque tetlahtol, ic inon ahmo nanquihtosquiyanihque teca nicamanalti tleca oniquihto Niconetzin Dios. 
<span class="verse" id="JN10_37">37&#160;</span>In tlahmo nicchihua in tlachiuten ica techicahualis Nohueyitahtzin, ahmo xinechneltocacan. 
<span class="verse" id="JN10_38">38&#160;</span>Huan in tla nele nicchihuas ica techicahualis, masque ahmo nanquineltocahque in tlen onamechiluic, xicneltocacan nele nehhuatl in Cristo, in aquin onechualtitlaniloc. Ic inon semi xicyecmatican nehhuatl huan Nohueyitahtzin san se totlamatilis. </div>
<div class='p'>
<span class="verse" id="JN10_39">39&#160;</span>Oc sepa oquinequiyayahque tehuicasque tetzacuasque, huan Jesús omaquixohuac oc sepa. </div>
<div class='p'>
<span class="verse" id="JN10_40">40&#160;</span>Oncan Jesús omocuepaloc ic in oc se lado den atentli Jordán ic quixnamictica in Jerusalén huan omocahualoc ompa, canin in Juan otlacuatequiyaya achto. 
<span class="verse" id="JN10_41">41&#160;</span>Miyac tlacatl oyahque teitahque, huan oquihtohuayahque: </div>
<div class='p'>―Ic nele, masque in Juan ahmo oquichiu niyan tlen tlachiutli mahuestic, nochin tlen oquihto ica inin tlacatl oquis ic nele. </div>
<div class='p'>
<span class="verse" id="JN10_42">42&#160;</span>Huan miyac oteneltocaque in Jesús ompa canin oilohuaya.  </div>
<div class='psalmlabel' id='JN11_0'> 11</div>
<div class='s'>Imiquilis in Lázaro </div>
<div class='p'>
<span class="verse" id="JN11_1">1&#160;</span>Huan omococohuaya se tlacatl itoca Lázaro, chani den Betania, in ialtepeu María huan in icniu Marta. 
<span class="verse" id="JN11_2">2&#160;</span>Inin María in aquin otexocuepili in aceite ahhueyac in Jesús huan otexohuatz ica itzon. Huan omococuaya in icniu Lázaro. 
<span class="verse" id="JN11_3">3&#160;</span>Ijcon tel, in ome icnimen otlatequiutihque mateiluican in Jesús: </div>
<div class='p'>―Totecohtzin, mococohua in aquin ihuan monequilo. </div>
<div class='p'>
<span class="verse" id="JN11_4">4&#160;</span>Queman Jesús omocac inon, omihto: </div>
<div class='p'>―Ahmo ic miquis inin cocolistli. Tlahmo ic motenextilis ica in tehueyilistzin Dios. Huan ica inon cocolistli motenextilis noyojqui ica in nohueyilistzin nehhuatl aquin Niconetzin Dios. </div>
<div class='p'>
<span class="verse" id="JN11_5">5&#160;</span>In Jesús oquintlasohtlalohuaya tequin in Marta, huan in María, huan in Lázaro. 
<span class="verse" id="JN11_6">6&#160;</span>Masque oteiluihque quen in Lázaro mococohtoc, oc omocahualo ome tonali ompa canin oilohuaya. 
<span class="verse" id="JN11_7">7&#160;</span>Satepa oquiniluiloc in tetlamachticahuan: </div>
<div class='p'>―Tiyohue oc sepa in Judea. </div>
<div class='p'>
<span class="verse" id="JN11_8">8&#160;</span>Oncan in tetlamachticahuan oteiluihque: </div>
<div class='p'>―Tlamachtiyani, ayamo huehcau in judeahtecos temictisquiyanihque ica tetl. Huan axan tel, ¿oc sepa ixcohyehuihua huilohuas ompa? </div>
<div class='p'>
<span class="verse" id="JN11_9">9&#160;</span>In Jesús oquintlalnamictiloc maquinehnehuilican ayamo ahsitoc in tonali ic micohuas. Huan oquiniluiloc: </div>
<div class='p'>―Tel, ¿tlahmo nele in tonali quipiya mahtlactli huan ome hora? In tla seya nemis tlahca, ahmo motecuiniya, tleca tlachiya ica in tlanextli tlen oncan nican tlalticpac. 
<span class="verse" id="JN11_10">10&#160;</span>Huan tla seya nemis in tlayohuilotl, motecuiniya tleca ipan in tlanextli den neluicac ahmo tlayolnehnehuilihtoc. </div>
<div class='p'>
<span class="verse" id="JN11_11">11&#160;</span>Satepa oquiniluiloc in Jesús: </div>
<div class='p'>―In totlanonotzcau Lázaro cochtoc, huan niyau niquihxiti. </div>
<div class='p'>
<span class="verse" id="JN11_12">12&#160;</span>Oncan in tetlamachticahuan oteiluihque: </div>
<div class='p'>―Totecohtzin, in tla cochtoc, huelis mohuelmatis. </div>
<div class='p'>
<span class="verse" id="JN11_13">13&#160;</span>Huan Jesús omonequiyaya mihtos quen in Lázaro yimictoc, huan in tetlamachticahuan oquinehnehuiliyayahque otlahtoloticatca ic nele ica in cochistli. 
<span class="verse" id="JN11_14">14&#160;</span>Oncan Jesús semi oquinyequiluiloc: </div>
<div class='p'>―In Lázaro yimictoc. 
<span class="verse" id="JN11_15">15&#160;</span>Nipaqui tleca ahmo ompa onicatca, tleca axan ijcon ocachi nannechneltocasque. Huan tiyasque tiquitasque. </div>
<div class='p'>
<span class="verse" id="JN11_16">16&#160;</span>Oncan Tomás, in aquin oquitocahhuiyaya in Gemelo, oquiniluic in oc sequin tetlamachticahuan: </div>
<div class='p'>―Tiyohue noyojqui tehhuanten, huan timiquisque san secnin tehuan Yehhuatzin. </div>
<div class='s'>Jesús in ihxohualistli huan in nemilistli </div>
<div class='p'>
<span class="verse" id="JN11_17">17&#160;</span>Ic oahxihuac, in Jesús omoahsito in Lázaro yitoctoc nahue tonali. 
<span class="verse" id="JN11_18">18&#160;</span>Betania ocatca ic inahuac Jerusalén, cana ome kilómetro huan tlahco. 
<span class="verse" id="JN11_19">19&#160;</span>Huan miyacten judeahtecos oyahque quimpanitahque in Marta huan María ic quinyolchicahuahque in imiquilis in icniu. 
<span class="verse" id="JN11_20">20&#160;</span>Queman Marta oquimat quen Jesús yiahxihuatiu, oquis ic oteseli, huan María omocau ipan in cali. 
<span class="verse" id="JN11_21">21&#160;</span>Huan Marta oteiluic in Jesús: </div>
<div class='p'>―Notecohtzin, in tla oncan ilohuani, ahmo miquini in nocniu. 
<span class="verse" id="JN11_22">22&#160;</span>Huan nehhuatl nicmati quen Dios mitzmacalos nochin tlen titetlahtlanilis. </div>
<div class='p'>
<span class="verse" id="JN11_23">23&#160;</span>In Jesús oquiluiloc: </div>
<div class='p'>―In mocniu oc sepa yolis. </div>
<div class='p'>
<span class="verse" id="JN11_24">24&#160;</span>Marta oteiluic: </div>
<div class='p'>―Queme, nehhua nicmati quen oc sepa yolis ihcuac in ihxohualistli den mijcamen ipan sayohpa tonali. </div>
<div class='p'>
<span class="verse" id="JN11_25">25&#160;</span>Oncan Jesús oquiluiloc: </div>
<div class='p'>―Nehhuatl in aquin niquinihxitis in mijcamen, huan niquinmacas in yancuic nemilistli. In aquin nechneltoca, masque miquis, oc sepa yolis. 
<span class="verse" id="JN11_26">26&#160;</span>Huan nochin in aquin oc yolticaten, huan nechneltocahque, ahyic miquisque niyan queman. ¿Ticneltoca inin? </div>
<div class='p'>
<span class="verse" id="JN11_27">27&#160;</span>Yehhuatl oteiluic: </div>
<div class='p'>―Queme, Notecohtzin, nehhuatl nicneltoca quen Tehhuatzin in Cristo, in Iconetzin Dios, in aquin oquipiyaya tlen hualas ipan inin tlalticpactli. </div>
<div class='s'>In Jesús chocohua inahuac in tlaltecochtli den Lázaro </div>
<div class='p'>
<span class="verse" id="JN11_28">28&#160;</span>Satepa ic omihto inin, Marta oya quinotza icniu María, huan oquiluic san ichtaca: </div>
<div class='p'>―In Tlamachtiyanitzin oncan ilohuac huan mitzhualnotzalo. </div>
<div class='p'>
<span class="verse" id="JN11_29">29&#160;</span>Saniman quen oquicac inin, María omotelquetzteu huan oya teita in Jesús. 
<span class="verse" id="JN11_30">30&#160;</span>Huan Jesús ayamo oahxihuatoya ipan in altepetl; oc oilohuaya canin ihuan omahsiloc in Marta. 
<span class="verse" id="JN11_31">31&#160;</span>In judeahtecos aquin ompa ocahcatca ichan inuan oyolchicautoyahque oquitaque in María quen omotelquetzteu huan niman oquisteu. Ic inon yehhuan oquicuitlapanuihque. Oquinehnehuilihque cana yahtica inahuac in tlaltecochtli ic yau choca ompa. </div>
<div class='p'>
<span class="verse" id="JN11_32">32&#160;</span>Huan queman oahsito María canin oilohuaya in Jesús, omotlancuaquetz teixpa, huan teiluihtiu: </div>
<div class='p'>―Notecohtzin, in tla oncan ilohuani, ahmo miquini in nocniu. </div>
<div class='p'>
<span class="verse" id="JN11_33">33&#160;</span>Queman Jesús omotac quen chocaticaten in María huan in judeahtecos aquin ihuan ohualahque, inca otlocoyaloc hasta oyoluehueyocaloc. 
<span class="verse" id="JN11_34">34&#160;</span>Huan oquintlahtlaniloc: </div>
<div class='p'>―¿Canin onanquitocaque? </div>
<div class='p'>Huan oteiluihque: </div>
<div class='p'>―Totecohtzin, mahualuilohua mota. </div>
<div class='p'>
<span class="verse" id="JN11_35">35&#160;</span>Huan Jesús ochocohuac. 
<span class="verse" id="JN11_36">36&#160;</span>Oncan in judeahtecos oquitohque: </div>
<div class='p'>―Xiquitacan tequin oquinequilohuaya. </div>
<div class='p'>
<span class="verse" id="JN11_37">37&#160;</span>Huan oc sequin de yehhuan oquitohque: </div>
<div class='p'>―Inin in aquin oquitlachiyalti in ixpatzac. Cox, ¿ahhuel mochihuani ic ahmo miquini in Lázaro? </div>
<div class='s'>Ic oihsac in Lázaro </div>
<div class='p'>
<span class="verse" id="JN11_38">38&#160;</span>Huan Jesús tequin tlocoyalo oc sepa, huan omopacholoc inahuac in tlaltecochtli. Yeh in se tlacoyoctli poxcoyoc in tepetl huan oquipiyaya se tetl tlen ica otentzactoya. 
<span class="verse" id="JN11_39">39&#160;</span>Oncan Jesús omihto: </div>
<div class='p'>―Xiquihcuanican in tetl. </div>
<div class='p'>Marta, icniu in mijqui, oteiluic: </div>
<div class='p'>―Notecohtzin, yimolonqui yes, tleca yiquipiya nahue tonali mictoc. </div>
<div class='p'>
<span class="verse" id="JN11_40">40&#160;</span>Huan Jesús oquiluiloc: </div>
<div class='p'>―¿Tlahmo onimitziluic in tla ticneltoca, tiquitas in tehueyilistzin Dios? </div>
<div class='p'>
<span class="verse" id="JN11_41">41&#160;</span>Oncan oquihcuanihque in tetl. Huan Jesús oahcotlachiyaloc ic neluicac huan omihto: </div>
<div class='p'>―Nohueyitahtzin, nitetlasohcamati tleca nechcaquilotoc. 
<span class="verse" id="JN11_42">42&#160;</span>Nehhuatl nicmati quen nochipa nechcaquilo, huan ijcon niquihtohua maquicaquican in tlacamen aquin nicancaten, maquineltocacan quen nele Tehhuatzin onechualtitlaniloc. </div>
<div class='p'>
<span class="verse" id="JN11_43">43&#160;</span>Satepa ic omihto inin, ocoutzahtzihuac: </div>
<div class='p'>―¡Lázaro, xiquisa de ompa! </div>
<div class='p'>
<span class="verse" id="JN11_44">44&#160;</span>Huan in mijqui oquis yahyaliutoc in imahuan huan icxihuan ica in tatapahtli. Huan ixayac ixtlapachiutoc ica se payo. Oncan Jesús oquiniluiloc: </div>
<div class='p'>―Xictohtomacan huan xicahuacan mayau. </div>
<div class='s'>Quitemohuahque quen tequitzquisque in Jesús </div>
<div class='p'>
<span class="verse" id="JN11_45">45&#160;</span>Ic inin, oteneltocaque in Jesús miyacten den judeahtecos in aquin ihuan oyahque in María tleca oquitaque in tlen omochiu Jesús. 
<span class="verse" id="JN11_46">46&#160;</span>Huan oc sequinten de yehhuan oyahque quinitahque in fariseos huan oquinnonotzque in tlen omochiu in Jesús. 
<span class="verse" id="JN11_47">47&#160;</span>Oncan in fariseos huan in tlayecancamen den tiopixcamen omosetilihque inuan in tequihuahten den judeahtecos huan oquihtohque: </div>
<div class='p'>―¿Tlen ticchihuilisque? Inin tlacatl quichiutica miyac tlachiuten mahuestic. 
<span class="verse" id="JN11_48">48&#160;</span>In tla ticahuasque ijcon, nochten quineltocasque ica yehhuatl, huan in tequihuahten romanohtecos quintitlanisque soldados huan quixitinisque in totiopan huan in toaltepeu. </div>
<div class='p'>
<span class="verse" id="JN11_49">49&#160;</span>Huan se de yehhuan, itoca Caifás, yehhuatl ocatca in hueyixtoc den tiopixcamen inon xihuitl, huan oquiniluic: </div>
<div class='p'>―Tel, ¿semi ahmo nanquimatihque tlen ticchihuilisque? 
<span class="verse" id="JN11_50">50&#160;</span>Xicnehnehuilican in tlahmo ocachi cuali mamiqui se tlacatl impampa in tlacamen, huan ahmo mapano cana ayacmo techcahuilisque matitlatequiutican ipan totlal judeahteco. </div>
<div class='p'>
<span class="verse" id="JN11_51">51&#160;</span>Huan in Caifás ahmo oquihto inon san ica itlanehnehuilis, tlahmo quenon oquihualiluiloc in Dios. Huan quen ocatca in hueyixtoc den tiopixcamen inon xihuitl, ica itequiu oquihualiluic quen in Jesús micohuas impampa in judeahtecos. 
<span class="verse" id="JN11_52">52&#160;</span>Huan ahmo micohuas san ica in judeahtecos, tlahmo noyojqui ica in tlacamen nohuiyan ipan tlalticpac, mamosentlalican san secnin quen techanihcau nochin yehhuan aquin mochihuasque tepiluan Dios. 
<span class="verse" id="JN11_53">53&#160;</span>De ihcuac inon tonali in tequihuahten judeahtecos omononotzque quen quichihuasque ic temictisque in Jesús. </div>
<div class='p'>
<span class="verse" id="JN11_54">54&#160;</span>Yeh in ica in Jesús ayacmo omonextilohuaya inmiyacaixpa in judeahtecos. Ijcon oquixohuac den tlali Judea huan ohuilohuac inahuac in acahualtlahtli, ipan se altepetl itoca Efraín. Ompa omocahualoc inuan in tetlamachticahuan. </div>
<div class='p'>
<span class="verse" id="JN11_55">55&#160;</span>Ayacmo huehcau quitlaolichtisque in pascuahiluitl den judeahtecos. Yiahsitihuitzen in Jerusalén miyac tlacatl ic mochipahuasque ica tlatemactilten huan ic mopahpacahque achto den iluitl. 
<span class="verse" id="JN11_56">56&#160;</span>Otetemohtinemiyayahque in Jesús, huan ihcuac ocatcahque ipan in tiopantli, omotlahtlaniyayahque se huan oc seya: </div>
<div class='p'>―¿Tlen nanquinehnehuiliyahque? ¿Hualas ica in iluitl, noso ahmo? </div>
<div class='p'>
<span class="verse" id="JN11_57">57&#160;</span>In fariseos huan in tlayecancamen den tiopixcamen oquinahuatihtoyahque in tla cana aquin quimati canin ilohuac in Jesús, maquihto ic cuali tequitzquisque tetzacuasque.  </div>
<div class='psalmlabel' id='JN12_0'> 12</div>
<div class='s'>Se sihuatl texoquentiya aceite in Jesús </div>
<div class='p'>
<span class="verse" id="JN12_1">1&#160;</span>Chicuasin tonali achto den pascuahiluitl, in Jesús ohuilohuac in altepetl Betania, canin ochantiyaya in Lázaro, in aquin Jesús oquihxitiloc ihcuac mijqui. 
<span class="verse" id="JN12_2">2&#160;</span>Ompa oquichiuque se tlacuali ica temahuestilis in Jesús. Marta otetlahtlamacayaya, huan in Lázaro ocatca inuan in aquin oyehyehuaticatcahque ipan in mesa ic otlacuahticatcahque. 
<span class="verse" id="JN12_3">3&#160;</span>Oncan María oquihualicac cana tlahco litro den aceite ahhueyac, itoca nardo, tlen molui patiyo. Huan otexoquenti in Jesús huan satepa otexohuahhuatz ica itzon. Nochin tlahtec omotzac ica in iahhueyaca. 
<span class="verse" id="JN12_4">4&#160;</span>Oncan ocatca in Judas Iscariote, iconeu in Simón, se den tetlamachticahuan Jesús, huan yehhuatl in aquin tetemactis. Huan oquihto: </div>
<div class='p'>
<span class="verse" id="JN12_5">5&#160;</span>―¿Tleca ahmo oquinemacac inin aceite ahhueyac? Tleca ipatiu cana yiyi ciento itlaxtlahuil in tonali den tlacatl, huan quimpalehuini in prohues. </div>
<div class='p'>
<span class="verse" id="JN12_6">6&#160;</span>In Judas ahmo nele inca tlocaya in prohues. Oquihto inon tleca yeh in tlachtejqui. Huan quen oquipiyaya in cajahtomin, oquiquixtihtaya in tlen oquimacayayahque. 
<span class="verse" id="JN12_7">7&#160;</span>Oncan Jesús oquiluiloc: </div>
<div class='p'>―Ahmo tlen xiquihtohtiye. Tlaeutli ocatca inon aceite manechquenti ihcuac nechtocasque. 
<span class="verse" id="JN12_8">8&#160;</span>Nochipa yesque namohuan in prohues tla nanquimpalehuisque, huan nehhuatl ahmo nochipa namohuan niyes. </div>
<div class='s'>Quitemohuahque quen quimictisque in Lázaro </div>
<div class='p'>
<span class="verse" id="JN12_9">9&#160;</span>Miyacten den judeahtecos oquiahsicamatque quen oilohuaya in Jesús nepa Betania, huan oyahque ompa teitahque ahmo san Yehhuatzin in Jesús tlahmo noyojqui in Lázaro, in aquin Jesús omoihxiti ihcuac omictoya. 
<span class="verse" id="JN12_10">10&#160;</span>Oncan in tlayecancamen den tiopixcamen omononotzque ic quimictisque noyojqui in Lázaro. 
<span class="verse" id="JN12_11">11&#160;</span>Tleca ica inon tlen oquichihuililoc ica yehhuatl, miyacten in judeahtecos omoxelohticatcahque den tiopixcamen huan oteneltocaque in Jesús. </div>
<div class='s'>Jesús calacohua in Jerusalén </div>
<div class='p'>
<span class="verse" id="JN12_12">12&#160;</span>Huan ic mostla in miyac tlacamen aquin ocatcahque Jerusalén ica in pascuahiluitl oquiahsicamatque quen in Jesús ahxihuas ipan inon altepetl. 
<span class="verse" id="JN12_13">13&#160;</span>Oncan oquitejque imaxiuyo in papalma huan oquisque tenamiquihque in Jesús, coutzahtzitihue: </div>
<div class='p'>―¡Matemahuestilican in Dios! ¡Maye tlatiochihuilistli ica Yehhuatzin aquin hualuilohua quen itetitlanil in Dios! ¡Matitemahuestilican in Hueyixtoc den judeahtecos! </div>
<div class='p'>
<span class="verse" id="JN12_14">14&#160;</span>Jesús omotlanehui se burro huan ipan omotlaliloc, quen quihtohua ipan in Itlahcuiloltzin: </div>
<div class='q'>
<span class="verse" id="JN12_15">15&#160;</span>Ahmo ximomoutican namehhuan den altepetl Sión. </div>
<div class='q'>Xiquitacan oncan hualuilohua namohueyixtoc, </div>
<div class='q'>huan motlalilotoc ipan se burro. </div>
<div class='p'>
<span class="verse" id="JN12_16">16&#160;</span>Ic achto, in tetlamachticahuan ahmo oquinehnehuilihque inon tlahtoli. Huan satepa ihcuac in Jesús omocuepaloc neluicac, oquilnamijque quen nochin inin ocatca tlahcuiloli ica Yehhuatzin. Huan ic nele ijcon otepanoc. </div>
<div class='p'>
<span class="verse" id="JN12_17">17&#160;</span>In tlacamen aquin tehuan ocatcahque in Jesús queman omonotz in Lázaro ipan in tlaltecohtli huan omoihxiti den imiquilis, otlanonotzayayahque ica tlen opanoc. 
<span class="verse" id="JN12_18">18&#160;</span>Huan in tlacamen oquisque ic teixnamihque in Jesús, tleca oquimatque ica inon tlachiutli mahuestic tlen omochiu. 
<span class="verse" id="JN12_19">19&#160;</span>Oncan in fariseos omoluihque san ic yehhuan: </div>
<div class='p'>―Xiquitacan quen ahhuel tiquintzacuiliyahque ic ahmo maquicuitlapanuican. Xiquitacan, nochin tlacatl yahticaten ihuan. </div>
<div class='s'>Sequin griegohtecos tetemohuahque in Jesús </div>
<div class='p'>
<span class="verse" id="JN12_20">20&#160;</span>Ihuan in tlacamen aquin oyahque in Jerusalén ic temahuestilisque ipan in iluitl, ocahcatca sequin griegohtecos. 
<span class="verse" id="JN12_21">21&#160;</span>Inihque omopachohque inahuac in Felipe, den altepetl Betsaida den Galilea, huan oquitlatlautihque: </div>
<div class='p'>―Tlacatzintli, titeitasnequihque in Jesús. </div>
<div class='p'>
<span class="verse" id="JN12_22">22&#160;</span>Felipe oya huan oquiluic in Andrés, huan in inehuan oyahque tenonotzahque in Jesús. 
<span class="verse" id="JN12_23">23&#160;</span>Oncan Jesús oquiniluiloc: </div>
<div class='p'>―Yoahsico in horas queman nehhuatl aquin Nitetiachicau ica nochin tlacatl nimonextis ica nohueyilis. 
<span class="verse" id="JN12_24">24&#160;</span>Ic nele namechiluiya, huelica nechmictisque huan ic inon miyacten quiahsisque in yancuic nemilistli. Ijcon ahmo miyaquilis in xinachtli in tlahmo motocas, ic miquis. Huan tla miquis huan ixuas, quitemaca miyac itlaolyo. 
<span class="verse" id="JN12_25">25&#160;</span>In aquin ahmo motemacas inemilis nopampa, yehhua polihuis ihcuac miquis. Huan in aquin motemacas inemilis nopampa ipan inin tlalticpac, yehhua quiahsis nemilistli nochipa. 
<span class="verse" id="JN12_26">26&#160;</span>In aquin quinequis nechpalehuis, manechcuitlapanui. Huan canin niyes, noyojqui ompa yes in aquin nechpalehuis. Tla aquin nechpalehuis, Nohueyitahtzin quihueyililos. </div>
<div class='s'>Jesús quinmatiltilo ica temiquilis </div>
<div class='p'>
<span class="verse" id="JN12_27">27&#160;</span>’Axan nica tequin nimomohsihuihtica; ¿huan tlen inon niquihtos? Ahhuel niquitos: “Nohueyitahtzin, manechmaquixtilo ica tlen yau nechpanohua axan.” Tleca saniman ic inon onihuala. 
<span class="verse" id="JN12_28">28&#160;</span>Nohueyitahtzin, mamochihua tlen ic monextis tehueyilistzin. </div>
<div class='p'>Oncan omocac se tlahtoli den neluicac tlen oquihto: </div>
<div class='p'>―Yinicnextihtoc nohueyilis, huan niyau nicnextis oc sepa. </div>
<div class='p'>
<span class="verse" id="JN12_29">29&#160;</span>Huan in tlacamen aquin ocatcahque ompa oquicajque inon tlahtoli quen se tlatecuinilotl, huan oc sequin oquihtohuayahque: </div>
<div class='p'>―Se ángel oquinotz. </div>
<div class='p'>
<span class="verse" id="JN12_30">30&#160;</span>Oncan Jesús oquiniluiloc: </div>
<div class='p'>―Inon tlahtoli ahmo ica nehhuatl ohuala, tlahmo xicaquican namehhuan. 
<span class="verse" id="JN12_31">31&#160;</span>Axan in tonali ahsitihuitz queman inin tlalticpac tlacamen panosque ipan in tlaixcomacalistli, huan ihcuac inon tlantos itequihuahyo in ahmo cuali tlacatl aquin tlatequiutiya ipan inin tlalticpactli. 
<span class="verse" id="JN12_32">32&#160;</span>Huan queman nechmasohualtihtoc ipan in cruz, nechneltocasque se quesqui nohuiyan ipan in tlalticpactli. </div>
<div class='p'>
<span class="verse" id="JN12_33">33&#160;</span>Ijcon oquinnextililoc quenin micohuas. 
<span class="verse" id="JN12_34">34&#160;</span>Huan in tlacamen otenanquilihque: </div>
<div class='p'>―Ticactoque quen quihtohua ipan in itlanahuatil Moisés quen in Cristo yolihuatos nochipa. Huan axan, mihtohua mach in Tetiachicau ica nochin tlacatl quipiya tlen quimasohualtisque ipan cruz. ¿Aquinon in Tetiachicau ica nochin tlacatl? </div>
<div class='p'>
<span class="verse" id="JN12_35">35&#160;</span>Oncan Jesús oquiniluiloc: </div>
<div class='p'>―Sahuelchihton nannechitasque nehhua in aquin namechyolnehnehuilti. Xinechneltocacan ic nanquinehnehuilisque in tlen namechiluihtoc huan mamechtequiutis inon tlahtoli. 
<span class="verse" id="JN12_36">36&#160;</span>Xicneltocacan in tlahtoli tlen mechyolmatiltis ic oc namechnonotztica. Huan inon tlahtoli nele mechyolnehnehuiltis. </div>
<div class='p'>Satepa ic omotlamiihto inin tlahtolten, in Jesús ohuilohuac huan oquinmonetlatililoc. </div>
<div class='s'>Tleca in judeahtecos ahmo oteneltocayayahque in Jesús </div>
<div class='p'>
<span class="verse" id="JN12_37">37&#160;</span>Huan masque in Jesús omochiu miyac tlachiuten mahuestic inixpa, ahmo oteneltocayayahque in judeahtecos. 
<span class="verse" id="JN12_38">38&#160;</span>Oquipiyaya tlen tzonquisas inin quen in tlayolchicauqui Isaías oquihcuilo: </div>
<div class='q'>Notecohtzin, ¿aquinon quineltocatoc in totlanonotzal? </div>
<div class='q'>¿Aquinon quinehnehuilihtoc in techicahualis Dios? </div>
<div class='m'>
<span class="verse" id="JN12_39">39&#160;</span>Huan ic inon ahhuel oquineltocaque in Jesús. Tleca noyojqui oquihcuilo in Isaías: </div>
<div class='q'>
<span class="verse" id="JN12_40">40&#160;</span>Dios oquinchihualoc ixpatzacten huan yoltepitzten, </div>
<div class='q'>ahmo maquinehnehuilican tlen oquitaque, niyan ahmo matlanehnehuilican ica inyolo in tlen oquiniluiloc. </div>
<div class='q'>Huan niyan ahmo mamocuepacan ica nehhuatl maniquintlapohpolui. </div>
<div class='m'>
<span class="verse" id="JN12_41">41&#160;</span>Isaías oquihto inin tleca oquitztoya in tehueyilistzin in Jesús, huan otlahtohuaya ica Yehhuatzin. </div>
<div class='p'>
<span class="verse" id="JN12_42">42&#160;</span>Huan ijcon, miyacten in judeahtecos oteneltocaque in Jesús, hasta sequin in tequihuahten, huan ahmo omocuitiyahque miyacaixpa tleca omomoutihque inca in fariseos, cana ayacmo quincahuanihque ic temahuestilisquiyanihque ipan in tiopantli. 
<span class="verse" id="JN12_43">43&#160;</span>Ocachi oquimpactiyaya maquinmahuestilican in tlacamen huan ahmo oquichihuayayahque cuenta in tla quinuelitalos in Dios. </div>
<div class='s'>In tetlahtol in Jesús, yeh in tlen quintlahtlacoltis in tlacamen </div>
<div class='p'>
<span class="verse" id="JN12_44">44&#160;</span>Huan Jesús omihto ica chicahuac tetlahtol: </div>
<div class='p'>―In aquin nechneltoca, ahmo san nehhuatl nechneltoca, tlahmo noyojqui teneltoca in aquin onechualtitlaniloc. 
<span class="verse" id="JN12_45">45&#160;</span>Huan in aquin nechita, quihtosnequi noyojqui teitztoc in aquin onechualtitlaniloc. 
<span class="verse" id="JN12_46">46&#160;</span>Huan nehhuatl quen in tlanextli quen niquinyolnehnehuiltiya in tlalticpac tlacamen. Onihuala ipan inin tlalticpactli manechneltocacan. Huan in aquin nechneltocasque ayacmo nentiyesque ipan in ahmo cuali. 
<span class="verse" id="JN12_47">47&#160;</span>Huan in tla seya quicaquis notlahtol huan ahmo quitlacamatis, ahmo nehhuatl nictlahtlacoltis, tlahmo yeh notlahtol. Tleca nehhuatl ahmo onihuala ic niquintlahtlacoltis in tlacamen. Onihuala ic niquinmaquixtis. 
<span class="verse" id="JN12_48">48&#160;</span>Masque ijcon ca, in aquin nechixtlasa, huan ahmo quichihua cuenta ica notlahtol, yiquipiya tlen quitlahtlacoltis. In tlahtoli tlen nehhuatl niquihtohtoc, yeh in tlen quitlahtlacoltis ipan in sayohpa tonali. 
<span class="verse" id="JN12_49">49&#160;</span>Tleca nehhuatl ahmo nitlahtohua cana san noixcohyan. Nohueyitahtzin aquin onechualtitlaniloc, Yehhuatzin nechtequiutihtoque ica tlen maniquihto huan ica tlen niquinnextilis. 
<span class="verse" id="JN12_50">50&#160;</span>Huan nicmati in tetlatequiutil quitemaca nemilistli nochipa in aquin tetlacamatis. Ijcon tel, in tlen nehhuatl niquihtohua, yeh in tlahtoli tlen nechtequiutilohtoc in Nohueyitahtzin.  </div>
<div class='psalmlabel' id='JN13_0'> 13</div>
<div class='s'>Jesús moxopacahque in tetlamachticahuan </div>
<div class='p'>
<span class="verse" id="JN13_1">1&#160;</span>Huan oahsic se tonali achto den pascuahiluitl. Huan Jesús yomomauticatca quen yoahsic in tonali ic mocautehuas inin tlalticpactli huan huilohuas canin ilohuac in Tohueyitahtzin. Yehhuatzin nochipa oquintlasohtlalohuaya in tetlamachticahuan aquin ocatcahque ipan in tlalticpac, huan tlaluis oquintlasohtlalohuaya. </div>
<div class='p'>
<span class="verse" id="JN13_2-4">2-4&#160;</span>In ahmo cuali tlacatl yoquiyolnehnehuiltihtoya in Judas Iscariote, iconeu in Simón, quenin teichtacatemactis in Jesús. Huan Jesús momautica quen ohualuilohuac den Dios, huan oc sepa mocuepalos tehuan, huan quen Yehhuatzin otehualmacaque nochin in tequihuahyotl. Ijcon, ihcuac oyehyehuaticatcahque ipan in mesa, omoquetzaloc in Jesús huan omoquixti tepampijca, huan omotlahcohuiltiloc in toalla. 
<span class="verse" id="JN13_5">5&#160;</span>Oncan omotlalili in atl se xicali huan opehualoc quinxopacalo in tetlamachticahuan. Huan ic oquinxohxohuatzaloc ica in toalla in tlen ic motlahcoyalolotoc. </div>
<div class='p'>
<span class="verse" id="JN13_6">6&#160;</span>Ihcuac huilohuatica quixopacalo in Simón Pedro, yehhua oteiluic: </div>
<div class='p'>―Notecohtzin, tlen, ¿Tehhuatzin nechxopacalos? </div>
<div class='p'>
<span class="verse" id="JN13_7">7&#160;</span>Huan Jesús oquinanquililoc: </div>
<div class='p'>―Axan ahmo ticnehnehuiliya tleca ijcon nicchiutica, huan satepa ticnehnehuilis. </div>
<div class='p'>
<span class="verse" id="JN13_8">8&#160;</span>Huan Pedro oteiluic: </div>
<div class='p'>―Nehhuatl ahyic nechxopacalos. </div>
<div class='p'>In Jesús oquiluiloc: </div>
<div class='p'>―In tlahmo nimitzxopacas, ayacmo tipohuis nohuan. </div>
<div class='p'>
<span class="verse" id="JN13_9">9&#160;</span>Oncan Simón Pedro oteiluic: </div>
<div class='p'>―Notecohtzin, tel, ahmo san yeh in nocxihuan, tlahmo noyojqui nomahuan manechpahpaquilican huan manechahmohuican notzonteco. </div>
<div class='p'>
<span class="verse" id="JN13_10">10&#160;</span>Huan Jesús oquiluiloc: </div>
<div class='p'>―In aquin hueloc motlamipacatoc ahmo quinequis sentetl mamopahpaca, tlahmo san yehhua in icxihuan, tleca ca sentetl tlapahpactli. Namehhuanten nancaten nantlapahpacten, masque ahmo namochten. </div>
<div class='p'>
<span class="verse" id="JN13_11">11&#160;</span>Omihto: “Ahmo nantlapahpacten namochtehque”, tleca momautica aquin yau teichtacahuis. </div>
<div class='p'>
<span class="verse" id="JN13_12">12&#160;</span>Satepa ihcuac yotlamohuac quinxopacalo, in Jesús omotlaquentiloc, huan omotlaliloc inahuac in mesa oc sepa. Huan oquiniluiloc: </div>
<div class='p'>―Tel, ¿nanquinehnehuiliyahque tleca ijcon onamechchihuili? 
<span class="verse" id="JN13_13">13&#160;</span>Namehhuanten nannechnotzahque Tlamachtiyani huan Notecohtzin, huan ic nele quen nanquihtohuahque, tleca nele nehhuatl. 
<span class="verse" id="JN13_14">14&#160;</span>In tla nehhuatl, in Tlamachtiyani huan Namotecohtzin namechxopacatoc, noyojqui ijconon nanquitequilisquiyanihque se huan oc seya ica nochin. 
<span class="verse" id="JN13_15">15&#160;</span>Nehhuatl namechmacatoc inon tlalnamictilistli, ic namehhuan ijconon xicchihuacan quen nehhuatl nicchiutoc ic namechtequilihtoc masque ocachi hueyi noquisca. 
<span class="verse" id="JN13_16">16&#160;</span>Ic nele namechiluiya, quen niyan se tlaquehuali ahhuel mochihua ocachi hueyi quen ipatron huan niyan se tlatitlanili ahhuel mochihuas ocachi hueyi quen in aquin oquihualtitlan. 
<span class="verse" id="JN13_17">17&#160;</span>In tla nanquinehnehuiliyahque inin tlahtoli huan nanquichihuasque ijcon noyojqui, ic inon nampactosque. </div>
<div class='p'>
<span class="verse" id="JN13_18">18&#160;</span>’Ahmo nitlahtohtica ica namochtehque; nehhuatl nicmati aquihque niquintlapehpenihtoc. Huan quipiya tlen tzonquisas in tlen quihtohua ipan Itlahcuiloltzin: “In aquin tlacua nohuan, omocuep notecocolihcau.” 
<span class="verse" id="JN13_19">19&#160;</span>Inin namechiluiya axan masque ayamo panotoc. Ijcon, ihcuac panos ahmo nanmoxihxicosque ic nanquineltocasque quen nele nehhuatl in Cristo. 
<span class="verse" id="JN13_20">20&#160;</span>Ic nele namechiluiya, in aquin quiseliya se de namehhuan quen notlatitlanil, ijcon yes tla nechselis nehhuatl; huan in aquin ijcon nechselis nehhuatl, noyojqui teseliya in aquin onechualtitlaniloc. </div>
<div class='s'>Jesús mihtohua quenin tetemactis in Judas </div>
<div class='p'>
<span class="verse" id="JN13_21">21&#160;</span>Satepa ihcuac omihto inin, in Jesús tequin omoyoltlocoltiloc, huan omoyequihto: </div>
<div class='p'>―Ic nele namechiluiya, seya den namehhuan nechichtacahuis. </div>
<div class='p'>
<span class="verse" id="JN13_22">22&#160;</span>Oncan in tetlamachticahuan opeuque moixitahque se huan oc seya, niyan ahmo quimatihque aquinon ica tlahtolotica. 
<span class="verse" id="JN13_23">23&#160;</span>Seya den inon tetlamachticahuan, tequin omotlasohtlayaya in Jesús, huan yehhuatl omocaltecho tepa Yehhuatzin. 
<span class="verse" id="JN13_24">24&#160;</span>Huan Simón Pedro otlamahpilui ic tetlahtlanis ica aquin otlahtoloticatca. 
<span class="verse" id="JN13_25">25&#160;</span>Oncan yehhuatl omopacho tenahuac in Jesús ic otetlahtlani: </div>
<div class='p'>―Notecohtzin, ¿aquinon yehhua? </div>
<div class='p'>
<span class="verse" id="JN13_26">26&#160;</span>Huan Jesús omonanquilic: </div>
<div class='p'>―Niyau nicasiyahua se tlacoton in pantzin, huan in aquin nicmacas, yehhua inon. </div>
<div class='p'>Huan ijcon omochiu. Omoasiyau se tlacoton in pantzin huan oquimacaloc in Judas Iscariote, in iconeu Simón. 
<span class="verse" id="JN13_27">27&#160;</span>Huan san quen oquiseli in pantzin in Judas, in ahmo cuali tlacatl niman oquiyolquitzqui. Oncan Jesús oquiluiloc: </div>
<div class='p'>―In tlen tiyau ticchihua, xicchihua ihsiu. </div>
<div class='p'>
<span class="verse" id="JN13_28">28&#160;</span>Huan niyan seya den aquin otlacuahticatcahque ahmo oquinehnehuilic tleca omoluic inon. 
<span class="verse" id="JN13_29">29&#160;</span>Huan quen Judas yeh in aquin oquiehuayaya in tomin, sequin oquinehnehuilihque quen Jesús cana omonequiyaya moluis maquicohua itlahtlen para in iluitl, noso maquintlocolis chihton in prohues. 
<span class="verse" id="JN13_30">30&#160;</span>Satepa ihcuac yiquiselihtoc in pantzin, in Judas oquis. Huan yitlayohuatoc. </div>
<div class='s'>In yancuic tlatequiutilistli </div>
<div class='p'>
<span class="verse" id="JN13_31">31&#160;</span>Satepa ihcuac in Judas yiquistoc, in Jesús omihto: </div>
<div class='p'>―Axan motenextilis in nohueyilis nehhuatl aquin Nitetiachicau ica nochin tlacatl, huan motenextilis in tehueyilistzin Dios ica tlen nicchihuas. 
<span class="verse" id="JN13_32">32&#160;</span>Huan tla ica nehhuatl monextilis in tehueyilistzin Dios, oncan Dios nechueyililos noyojqui ompa neluicac canin ilohuac, huan mochihuas ihsiu. 
<span class="verse" id="JN13_33">33&#160;</span>Notlasohconehuan, ayacmo nihuehcahuis namohuan. Namehhuanten nannechtemosque, huan quen yoniquiniluic in oc sequin judeahtecos, noyojqui axan namechiluiya: Ahhuel nanyasque in canin nehhuatl niyau. 
<span class="verse" id="JN13_34">34&#160;</span>Namechmaca inin tlatequiutilistli yancuic; ximotlasohtlacan se huan oc seya. Ijcon quen nehhuatl namechtlasohtla, namehhuanten noyojqui ximotlasohtlacan se huan oc seya. 
<span class="verse" id="JN13_35">35&#160;</span>In tla nanmotlasohtlahque se huan oc seya, nochin tlacatl quinehnehuilisque quen nele namehhuan notemachticahuan. </div>
<div class='s'>Jesús motematiltiya quen Pedro teixtlatis </div>
<div class='p'>
<span class="verse" id="JN13_36">36&#160;</span>In Simón Pedro otetlahtlani in Jesús: </div>
<div class='p'>―Notecohtzin, ¿canin huilohua? </div>
<div class='p'>Huan Jesús oquinanquililoc: </div>
<div class='p'>―Canin nehhuatl niyau, axan ahhuel tinechcuitlapanuis, huan tinechcuitlapanuis satepa. </div>
<div class='p'>
<span class="verse" id="JN13_37">37&#160;</span>Oncan Pedro oteiluic: </div>
<div class='p'>―Notecohtzin, ¿tleca tla ahhuel nitecuitlapanuis axan? Nimosentemacatoc nictemactis nonemilis ica Tehhuatzin. </div>
<div class='p'>
<span class="verse" id="JN13_38">38&#160;</span>Huan Jesús oquinanquililoc: </div>
<div class='p'>―Cox, ¿nele timotemacatoc tictemacas monemilis ica nehhuatl? Ic nele nimitziluiya, ic tzahtzis secpa in pachilel, ica momoucayo, yexpa ahmo tinechmocuitiliya.  </div>
<div class='psalmlabel' id='JN14_0'> 14</div>
<div class='s'>Jesús, Yehhuatzin in quen ohtli tlen yau ica Tohueyitahtzin </div>
<div class='p'>
<span class="verse" id="JN14_1">1&#160;</span>’Ahmo ximoyoluicatiyecan. Ximotetemachican teca in Dios huan ximotetemachican ica nehhuatl noyojqui. 
<span class="verse" id="JN14_2">2&#160;</span>Canin ilohuac Nohueyitahtzin oncan miyajcan canin nanmochantisque. In tlahmo ijcon yeni, yonamechiluihtoni. Axan niyau nitlayectlali ompa canin nanyesque. 
<span class="verse" id="JN14_3">3&#160;</span>Huan satepa ic niyas huan namechtlayectlalilis canin nanyesque, nihualas oc sepa huan namechuicas, huan namehhuanten nanyesque sansecnin canin nehhuatl niyes. 
<span class="verse" id="JN14_4">4&#160;</span>Namehhuanten nanquimatihque canin niyau, huan nanquimatihque in ohtli. </div>
<div class='p'>
<span class="verse" id="JN14_5">5&#160;</span>In Tomás oteiluic: </div>
<div class='p'>―Totecohtzin, ahmo ticmatihque canin huilohua; ¿quenin ticmatisque in ohtli? </div>
<div class='p'>
<span class="verse" id="JN14_6">6&#160;</span>Oncan Jesús oquinanquililoc: </div>
<div class='p'>―Nopampa teahsisque campa ilohuac in Dios. Huan nehhuatl in Tlamelajcatzintli, huan in aquin nechneltocas quiahsis in yancuic nemilistli. San ica nehhuatl cuali teahsisque canin ilohuac in Tohueyitahtzin. 
<span class="verse" id="JN14_7">7&#160;</span>Huan quen namehhuanten ahmo nele nannechixmatihque, niyan ahmo onanteixmatihque in Nohueyitahtzin. Huan axan nanteixmatihque, tleca nanteitztoque. </div>
<div class='p'>
<span class="verse" id="JN14_8">8&#160;</span>Oncan Felipe oteiluic: </div>
<div class='p'>―Totecohtzin, matechcahualo titeitasque in Tohueyitahtzin huan ic inon timocahuasque cuali. </div>
<div class='p'>
<span class="verse" id="JN14_9">9&#160;</span>Huan Jesús oquinanquililoc: </div>
<div class='p'>―Felipe, yiquipiya tonali namohuan nica, ¿huan tlen, ayamo ticmati aquin nehhuatl? In aquin nechitztoc noyojqui yiteitztoc Tohueyitahtzin. ¿Tleca tinechiluiya manamechcahua nanteitasque in Tohueyitahtzin? 
<span class="verse" id="JN14_10">10&#160;</span>Tel, ¿ahmo ticneltoca in tla nehhuatl huan Nohueyitahtzin san se totlamatilis huan ijcon timosetilihtoque? In tlahtoli tlen namechiluihtoc ahmo san noixcohyan. In Tohueyitahtzin aquin notech ilohuac, Yehhuatzin nechmochihuilihtoc quen quimonequiltiya. 
<span class="verse" id="JN14_11">11&#160;</span>Xinechneltocacan quen nehhuatl huan Nohueyitahtzin san se totlamatilis. Huan tlahhuel nanquineltocasque tlen namechiluihtoc, xicneltocacan ica in tlen nicchiutoc. 
<span class="verse" id="JN14_12">12&#160;</span>Ic nele namechiluiya, in aquin nechneltoca, cuali quichihuas ijcon quen nicchihua nehhuatl. Huan tlachiuten ocachi huehhueyi cuali quichihuas, tleca nehhuatl niyau canin ilohuac in Tohueyitahtzin. 
<span class="verse" id="JN14_13">13&#160;</span>Huan nochin tlen nanquitetlahtlanilisque nopampa, nehhuatl namechchihuilis. Huan ijcon monextilis in tehueyilistzin Tohueyitahtzin ica tlen namechchihuilis. 
<span class="verse" id="JN14_14">14&#160;</span>Nehhuatl namechchihuilis nochin tlen nanquitetlahtlanilisque nopampa. </div>
<div class='s'>Jesús mihtohua quen mohualtitlanis in Itiotonaltzin Dios </div>
<div class='p'>
<span class="verse" id="JN14_15">15&#160;</span>’In tla namehhuanten nannechtlasotlahque, xictlacamatican in notlanahuatiluan. 
<span class="verse" id="JN14_16">16&#160;</span>Huan nehhuatl nitetlatlautis in Tohueyitahtzin mamechualtitlanilican oc seya aquin mechpalehuilos huan mechyolchicahualos, huan nochipa mocahualos namohuan. 
<span class="verse" id="JN14_17">17&#160;</span>Yeh in Itiotonaltzin Tlamelajcatzintli. Huan in tlalticpac tlacamen ahhuel teselisque, tleca ahmo teitahque niyan ahmo teixmatihque. Huan namehhuanten nanteixmatihque, tleca nican ilohuac namohuan huan nochipa mocahualos namohuan. 
<span class="verse" id="JN14_18">18&#160;</span>Ahmo namechcahuas namosel. Nimocuepas huan niyes namohuan. 
<span class="verse" id="JN14_19">19&#160;</span>Sa se chihton in tlalticpac tlacamen ayacmo nechitasque, huan namehhuanten nannechitasque. Huan nanquipiyasque yancuic nemilistli, tleca nehhuatl niyoltos. 
<span class="verse" id="JN14_20">20&#160;</span>Ipan inon tonali nanquimatisque quen tehuan nimosetilihtoc Notahtzin. Huan nohuan nanmosetilihtoque huan nehhua namohuan nimosetilihtoc. 
<span class="verse" id="JN14_21">21&#160;</span>In aquin quimati huan quitlacamati in notlatequiutil, yehhua quixnextiya quen nele nechtlasohtla. Huan Notahtzin motlasohtlas in aquin nechtlasohtla, huan nehhuatl noyojqui nictlasohtlas huan nimonextis ica yehhuatl. </div>
<div class='p'>
<span class="verse" id="JN14_22">22&#160;</span>Huan otetlahtlani in oc se Judas, ahmo in Iscariote: </div>
<div class='p'>―Totecohtzin, ¿tleca techmonehnextilos ica tehhuanten, huan ahmo ica in tlalticpac tlacamen? </div>
<div class='p'>
<span class="verse" id="JN14_23">23&#160;</span>Huan Jesús oquinanquililoc: </div>
<div class='p'>―In aquin nechtlasohtla quichihuas cuenta in tlen niquihtohua. Huan Notahtzin quitlasohtlalos, huan timocahuasque iyolihtec. 
<span class="verse" id="JN14_24">24&#160;</span>In aquin ahmo nechtlasohtla, ahmo quichihua cuenta in tlen niquihtohua. In tlahtoli tlen nanquicacticaten ahmo nohuaxca, tlahmo den Tohueyitahtzin aquin onechualtitlaniloc. </div>
<div class='p'>
<span class="verse" id="JN14_25">25&#160;</span>’Namechiluihtica nochin inin ic oc oncan nica namohuan. 
<span class="verse" id="JN14_26">26&#160;</span>Huan nitetlatlautis in Tohueyitahtzin mamechualtitlanilo Yehhuatzin in aquin mechtlahtolmacasque, yeh in Itiotonaltzin Dios. Yehhuatzin mechnextililos nochin tlahtoli tlen ayamo nanquinehnehuilihque, huan mechilnamictilos ica nochin tlen namechiluihtoc. </div>
<div class='p'>
<span class="verse" id="JN14_27">27&#160;</span>’Namechcahuilis huan xicpiyacan in yolsehuilistli tlen namechmacatoc. Inin yolsehuilistli tlen namechmaca, ahmo cahsisque niyan canin nican tlalticpac. Ahmo ximomohsihuican niyan ahmo ximomoutican. 
<span class="verse" id="JN14_28">28&#160;</span>Yonannechcajque quen onamechiluic niyau, huan oc sepa nihualas niyes namohuan. In tla nele nannechtlasohtlanihque, nampactiyanihque tleca niyas canin ilohuac Tohueyitahtzin huan ompa nechueyililos, tleca Yehhuatzin ocachi Chicahuactzin quen nehhuatl. 
<span class="verse" id="JN14_29">29&#160;</span>Namechiluiya inin achto queman tzonquisas. Huan queman tzonquisas quen niyahtos, ic inon nanquineltocasque nele niCristo. </div>
<div class='p'>
<span class="verse" id="JN14_30">30&#160;</span>’Ayacmo nihuehcahuis namechnonotzas, tleca oncan huitz in ahmo cuali tlacatl, in aquin tlatequiutis ipan inin tlalticpactli. Huan ahhuel nechtequiutiya yehhuatl. 
<span class="verse" id="JN14_31">31&#160;</span>Huan axan niyahtos quen nechtequiutilo Tohueyitahtzin, maquimatican in tlalticpac tlacamen quen nehhuatl nitetlasohtla in Tohueyitahtzin. Ximotelquetzacan. Tiyohue den nican.  </div>
<div class='psalmlabel' id='JN15_0'> 15</div>
<div class='s'>In uvascomecatl huan in imacouyohuan </div>
<div class='p'>
<span class="verse" id="JN15_1">1&#160;</span>’Nehhuatl quen uvascomecatl huan Notahtzin quen in tequitqui ipan in uvasmili. 
<span class="verse" id="JN15_2">2&#160;</span>Quitlaquixtilos san tlen nomacouyo tlen ahmo quitemaca itlaquilyo. Huan in tlen quitemaca itlaquilyo quitlahtlaquixtilos ic maquitemaca ocachi itlaquilyo. 
<span class="verse" id="JN15_3">3&#160;</span>Namehhuanten quen nanimacouyohuan tlen quitemacahque intlaquilyo tleca nanquichiutoque cuenta ica tlen namechnextilihtoc. 
<span class="verse" id="JN15_4">4&#160;</span>Xiyecan nohuan quenin nehhuatl nochipa niyes namohuan. Se imacouyo ahhuel quitemacas itlaquilyo san isel. Quipiya tlen saliutos ihuan itacayo. No ijcon ca ica namehhuan. Ahhuel nannemisque cuali in tlahmo nanyesque nohuan. </div>
<div class='p'>
<span class="verse" id="JN15_5">5&#160;</span>’Nehhuatl quen in uvascomecatl, huan namehhuan quen in imacouyo. In aquin yes nohuan huan nehhuatl niyes ihuan, yehhuatl nemis nochipa ocachi cuali teixpa. Huan in aquin ahmo yes nohuan, ahhuel nemis cuali teixpa. 
<span class="verse" id="JN15_6">6&#160;</span>In aquin ahmo yesque nohuan, quinchihuilisque quen inmacouyo tlen ahmo quitemacahque itlaquilyo. </div>
<div class='p'>
<span class="verse" id="JN15_7">7&#160;</span>’In tla namehhuanten nochipa nanyesque nohuan, huan ahmo nanquilcahuahque in tlen onamechnextili, xictlahtlanican in tlen nanquinequihque, huan nochin mechchihuilisque. 
<span class="verse" id="JN15_8">8&#160;</span>Temahuestilisque Tohueyitahtzin ihcuac namehhuan nannemisque cuali teixpa huan ijcon monextis namehhuan nele notlamachticahuan. 
<span class="verse" id="JN15_9">9&#160;</span>Nehhuatl namechtlasohtla, ijcon quen in Tohueyitahtzin nechtlasohtlalo. Xicchiutiyecan cuenta quen namechtlasohtla huan ic inon xicchiutiyecan in tlen nechpactiya. 
<span class="verse" id="JN15_10">10&#160;</span>In tla nanquitlacamatihque in notlatequiutiluan, ijcon nanmonextilisque quen nannechtlasohtlahque, ijcon quen nictlacamautoc tetlatequiutil Notahtzin. Huan ijcon nimonextiya quen nitetlasohtla, ijcon quen Yehhuatzin nechtlasohtlalo. </div>
<div class='p'>
<span class="verse" id="JN15_11">11&#160;</span>’Nehhuatl namechiluiya nochin inin ic xipaquican quen nehhua nipactoc, huan nanyesque ica paquilistli. 
<span class="verse" id="JN15_12">12&#160;</span>Notlatequiutil yeh inin: ximotlasohtlacan se huan oc seya, quen namechtlasohtlahtoc. 
<span class="verse" id="JN15_13">13&#160;</span>In aquin nele quitlasohtla itenonotzcau ahmo moxihxicohua ic quitemactis inemilis ipampa. 
<span class="verse" id="JN15_14">14&#160;</span>Namehhuanten notenonotzcahuan in tla nanquichihuahque in tlen namechtequiutiya. 
<span class="verse" id="JN15_15">15&#160;</span>Ayacmo namechnotzas tlaquehualten, tleca in tlaquehuali ahmo quimati tlen quichihua in ipatron. Namechnotza notenonotzcahuan, tleca namechmatiltihtoc nochin tlen nechiluihtoc Notahtzin. 
<span class="verse" id="JN15_16">16&#160;</span>Namehhuanten ahmo onannechtlapehpenihque nehhuatl, tlahmo nehhuatl onamechtlapehpeni. Huan namechmacatoc namotequiu xiyacan canin namechtitlani huan xinemican molui cuali teixpa. Ijcon nanquintlaneltoctisque ica nehhuatl. Huan tla nanquitlacamatisque inin tlahtoli, in Tohueyitahtzin mechmacalos nochin tlen nantetlahtlanilisque. 
<span class="verse" id="JN15_17">17&#160;</span>Inin in tlen namechtequiutiya; ximotlasohtlacan se huan oc seya. </div>
<div class='s'>In tlacamen mococoliyahque in Jesús huan tetlamachticahuan </div>
<div class='p'>
<span class="verse" id="JN15_18">18&#160;</span>’Tla mechcocoliyahque in tlacamen, xicmatican quen achto onechcocolihque. 
<span class="verse" id="JN15_19">19&#160;</span>In tla namehhuan nanquisematinihque inuan in tlalticpac tlacamen, mechtlasohtlanihque quen yehhuan motlasohtlahque. Huan nehhuatl onamechtlapehpeni den tlalticpac tlacamen, huan yeh in ica in tlacamen mechcocoliyahque, tleca ayacmo nampoutoque inuan. 
<span class="verse" id="JN15_20">20&#160;</span>Xiquilnamiquican in tlen onamechiluic: “Niyan se tlaquehuali ahhuel mochihuas ocachi hueyi quen ipatron.” Ijcon quen nechmohsihuiyahque, ijcon noyojqui mechmohsihuisque. Huan in tla quitlacamautoque in notlanextilil, noyojqui quitlacamatisque namotlanextilil. 
<span class="verse" id="JN15_21">21&#160;</span>Nochin inin mechchihuilisque tleca nannotlamachticahuan, huan tleca ahmo teixmatihque in aquin onechualtitlaniloc. </div>
<div class='p'>
<span class="verse" id="JN15_22">22&#160;</span>’Yehhuanten ahmo tlahtlacoltihtonihque tla nehhuatl ahmo nihualani niquinmonextilini quen ilohuac Tohueyitahtzin. Huan axan tlahtlacoltihtoque tleca ahmo nechchihuiliyahque cuenta. 
<span class="verse" id="JN15_23">23&#160;</span>In aquin nechcocoliyahque noyojqui tecocoliyahque in Notahtzin. 
<span class="verse" id="JN15_24">24&#160;</span>Ahmo tlahtlacoltihtonihque in tla nehhuatl ahmo nicchihuani inixpa inohque tlachiuten tlen niyan aquin oc seya cuali quichihuas. Huan masque oquitaque inon tlachiuten, techcocoliyahque nehhuatl huan Notahtzin. 
<span class="verse" id="JN15_25">25&#160;</span>Inin panohua matzonquisas inin tlahtolten tlen ca tlahcuiloli ipan intlanahuatil: “Onechcocolihque san tlaluis.” </div>
<div class='p'>
<span class="verse" id="JN15_26">26&#160;</span>’Huan ihcuac hualuilohuas Yehhuatzin in aquin quintlahtolmacalo, in aquin namechualtitlanilis ic Notahtzin, Yehhuatzin tlahtolos ica nehhua. Yeh in Itiotonaltzin tlen in Tlamelajcatzintli aquin quixohua teca Tohueyitahtzin. 
<span class="verse" id="JN15_27">27&#160;</span>Huan namehhuanten noyojqui noca nantlahtosque, tleca nanyetoque nohuan den achto.  </div>
<div class='psalmlabel' id='JN16_0'> 16</div>
<div class='p'>
<span class="verse" id="JN16_1">1&#160;</span>’Namechiluiya inin tlahtolten ic ahmo nanmoxihxicosque ica tlen mechpanos. 
<span class="verse" id="JN16_2">2&#160;</span>Mechquixtisque ipan in tiopanten, huan ahsis in tonali tla seya quimictis se de namehhuan, ic inon quinehnehuilis nele tehuan tequiutica in Dios. 
<span class="verse" id="JN16_3">3&#160;</span>Inin quichihuahque tleca ahyic teixmautoque in Tohueyitahtzin, niyan nehhuatl ahmo nechixmautoque. 
<span class="verse" id="JN16_4">4&#160;</span>Namechiluiya axan ica tlen panos. Huan ihcuac mechahsis inon tonali, xiquilnamiquican quen nehhuatl yinamechiluihtoc. </div>
<div class='s'>Tlen mochihua in Itiotonaltzin Dios </div>
<div class='p'>’Ahmo yonamechiluihtoc achto in tlen axan namechiluihtica, tleca namohuan onicatca. 
<span class="verse" id="JN16_5">5&#160;</span>Huan axan niyau ic tehuan niyes in aquin onechualtitlaniloc. Huan niyan seya den namehhuan ahmo nannechtlahtlaniyahque canin niyau. 
<span class="verse" id="JN16_6">6&#160;</span>Huelis onantlocoxque tleca onamechiluic inin tlahtoli. 
<span class="verse" id="JN16_7">7&#160;</span>Huan namechiluiya in tlen nele. Ocachi cuali para namehhuan maniyau. In tlahmo niyas, ahmo hualuilohuas Yehhuatzin aquin quintlahtolmacalos. Huan maniyau, neh nitehualtitlanis. 
<span class="verse" id="JN16_8">8&#160;</span>Ihcuac hualuilohuas Yehhuatzin, quinmatiltilos in tlacamen quen nele tlahtlacolyohque. Huan quinmatiltilos quenin cuali quixtlapachosque intlahtlacol. Huan quinmatiltilos ica in tlixcomacalistli tlen hualas. 
<span class="verse" id="JN16_9">9&#160;</span>Quintlahtlacoltilos tleca ahmo nechneltocahque. 
<span class="verse" id="JN16_10">10&#160;</span>Huan quinmatiltilos quenin nitlapanotoc ica intlahtlacol huan monextis quen onictlamichiu tleca niyau canin ilohuac Tohueyitahtzin. 
<span class="verse" id="JN16_11">11&#160;</span>Huan quinmatiltilos ica in tlixcomacalistli tlen hualas, tleca yonictlan in ahmo cuali tlacatl aquin tlatequiutiya nican tlalticpac. </div>
<div class='p'>
<span class="verse" id="JN16_12">12&#160;</span>’Nicpiya oc sequin tlahtoli tlen namechiluisnequi huan ahhuel nanquinehnehuilisque axan. 
<span class="verse" id="JN16_13">13&#160;</span>Ihcuac hualuilohuas in Itiotonaltzin tlen Tlamelajcatzintli, Yehhuatzin mechnextililos nochin tlen melahuac. Tleca ahmo tlahtolos san teixcohyan, tlahmo mihtos nochin san tlen tecaquilos, huan mechmatiltilos ica in tlen panos. 
<span class="verse" id="JN16_14">14&#160;</span>Yehhuatzin mechyecmatiltilos in tlen ayamo yec nanquinehnehuiliyahque ica notlamatilis, huan ijcon nechmohueyililos. 
<span class="verse" id="JN16_15">15&#160;</span>Huan notlamatilis ijcon quen tetlamatilis Tohueyitahtzin. Yeh in ic onamechiluic Yehhuatzin aquin quintlahtolmacalo mechyecmatiltilos ica notlamatilis. </div>
<div class='s'>Intlocol tetlamachticahuan mocuepas paquilistli </div>
<div class='p'>
<span class="verse" id="JN16_16">16&#160;</span>’Sa se chihton huan ayacmo nannechitasque, huan chihton satepa oc sepa nannechitasque. </div>
<div class='p'>
<span class="verse" id="JN16_17">17&#160;</span>Oncan sequin tetlamachticahuan omotlahtlanihque se huan oc seya: </div>
<div class='p'>―¿Tlen quihtosnequi inin tlen techiluilo; sa se chihton huan ayacmo nannechitasque, huan mach chihton satepa oc sepa nannechitasque? ¿Huan tlen quihtosnequi inon tlahtoli, mach, “tleca niyau canin ilohuac Tohueyitahtzin”? 
<span class="verse" id="JN16_18">18&#160;</span>Tel, ¿tlen quihtosnequi inon tlahtoli, “sa se chihton”? Ahmo ticnehnehuiliyahque ica tlenon quihtolohtica Yehhuatzin. </div>
<div class='p'>
<span class="verse" id="JN16_19">19&#160;</span>In Jesús omonehnehuili quen oquinequiyayahque tetlahtlanisque, huan oquiniluiloc: </div>
<div class='p'>―Nehhuatl onamechiluic quen sa se chihton ayacmo nannechitasque, huan oc sepa se chihton nannechitasque. ¿Yeh in tlen ic nanmotlahtlaniticaten? 
<span class="verse" id="JN16_20">20&#160;</span>Ic nele namechiluiya, quen namehhuan nanchocasque huan nantlocoxtiyesque, huan in tlalticpac tlacamen paquisque. Huan masque namehhuan nantlocoxtiyesque, ic oc chihton nampaquisque. 
<span class="verse" id="JN16_21">21&#160;</span>Ihcuac se sihuatl yau moconetlaliya, mococohua tleca yoahsic in tonali den tlatlalistli. Satepa ihcuac yitlacati in iconeu, niyan ahmo quilnamiqui in tlatlalistli, tlahmo tequin paquis tleca yotlacat se conetl ipan in tlalticpactli. 
<span class="verse" id="JN16_22">22&#160;</span>Ijconon noyojqui, namehhuanten nantlocoyahque axan. Huan ihcuac nehhuatl nihualas namechita oc sepa, ic inon nanyolpaquisque. Huan inon paquilistli niyan aquin ahhuel mechcuilis. </div>
<div class='p'>
<span class="verse" id="JN16_23">23&#160;</span>’Ipan inon tonali ayacmo nanquipiyasque tlen nannechtlahtlanisque ica itlahtlen. Ic nele namechiluiya, quen in Tohueyitahtzin mechmacalos nochin tlen nantetlahtlanilisque tleca nannechneltocahque. 
<span class="verse" id="JN16_24">24&#160;</span>Hasta axan ahmo tlen nantetlahtlanilihtoque tleca nannechneltocahque. Xictlahtlanican huan nanquiselisque, ic maahsito namopaquilis. </div>
<div class='s'>Jesucristo quimpanoltilo ipan in ahmo cuali den tlalticpactli </div>
<div class='p'>
<span class="verse" id="JN16_25">25&#160;</span>’Namechiluihtoc inin tlahtoli ica tlanextilistli. Hualahsis in tonali queman ayacmo namechnonotzas ica in tlanextilisten, tlahmo namechyecnonotzas quen ilohuac in Tohueyitahtzin. 
<span class="verse" id="JN16_26">26&#160;</span>Ipan inon tonali nantetlahtlanilisque tleca nannechneltocahque, huan ahmo huelica namechtlaihtlanis ica in Tohueyitahtzin. 
<span class="verse" id="JN16_27">27&#160;</span>Tleca in Tohueyitahtzin yimechtlasohtlaloc. Mechtlasohtlalo Yehhuatzin tleca namehhuan nannechtlasohtlahque, huan nanquineltocatoque quen onihuala den Tohueyitahtzin. 
<span class="verse" id="JN16_28">28&#160;</span>Onihualquis tetlamatiyan in Tohueyitahtzin ic onihuala ipan inin tlalticpac, huan axan nicautehua inin tlalticpac ic nimocuepas canin ilohuac in Tohueyitahtzin. </div>
<div class='p'>
<span class="verse" id="JN16_29">29&#160;</span>Oncan in tetlamachticahuan oquihtohque: </div>
<div class='p'>―Axan nele yec tlahtolohtica, huan ahmo ica tlanextilistli. 
<span class="verse" id="JN16_30">30&#160;</span>Axan ticnehnehuiliyahque quen momati nochin tlahtoli huan ic inon niyan aquin quipiya tlen tetlahtlanis ica tlen quimatisnequi, tleca yimomati tlen tetlahtlanini. Huan ic inin ticneltocahque quen ic nele ohualuilohuac den Dios. </div>
<div class='p'>
<span class="verse" id="JN16_31">31&#160;</span>Huan Jesús omonanquilihque: </div>
<div class='p'>―Cuali in tla axan nanquineltocahque. 
<span class="verse" id="JN16_32">32&#160;</span>Huan yihualahsitihuitz in horas, huan ayacmo huehcau, queman namehhuanten namochachayahuasque nanyasque namochahchan, huan nannechcahuasque nosel. Huan ahmo nele niyes nosel, tleca nohuan ilohuas in Tohueyitahtzin. 
<span class="verse" id="JN16_33">33&#160;</span>Namechiluiya nochin inin ic xinechyecneltocacan huan ijcon nancahsisque in yolsehuilistli. Ipan in tlalticpac namehhuan nancahsisque in tlamohsihuilistli. Huan ximoyolchicahuacan, tleca yonicpanolti ica nochin tlen tlamohsihuiya ipan in tlalticpac.  </div>
<div class='psalmlabel' id='JN17_0'> 17</div>
<div class='s'>Jesús moyolmachtilo ica in tetlamachticahuan </div>
<div class='p'>
<span class="verse" id="JN17_1">1&#160;</span>Satepa ic omihto inin tlahtoli, in Jesús oahcotlachiyaloc ic neluicac huan omihto: </div>
<div class='p'>―Nohueyitahtzin, in hora yoahsico. Xiquinnextilili ica nohueyilistzin nehhuatl in aquin tetlasohconetzin ica tlen panos huan ijcon niquinnextilis mohueyilistzin. 
<span class="verse" id="JN17_2">2&#160;</span>Tleca Tehhuatzin nechmomaquilihtoc tequihuahyotl ica nochin tlacamen, ic maniquinmaca nemilistli nochipa nochten aquin nechmacalotoc. 
<span class="verse" id="JN17_3">3&#160;</span>In aquin quiahsis in nemilistli nochipa huelica teixmati Tehhuatzin aquin in san se Dios Tlamelajcatzintli, huan nechixmati nehhuatl Jesucristo, aquin Tehhuatzin onechualtitlaniloc. </div>
<div class='p'>
<span class="verse" id="JN17_4">4&#160;</span>’Nehhuatl niquinnextilihtoc mohueyilistzin ipan inin tlalticpac, huan yitlantiu in tlen onechtequiutiloc manicchihua. 
<span class="verse" id="JN17_5">5&#160;</span>Axan tel, Nohueyitahtzin, xinechmohueyili ompa tehuan quen onicatca den achto ic oquichihualo in tlalticpac. </div>
<div class='p'>
<span class="verse" id="JN17_6">6&#160;</span>’In tlacamen aquin Tehhuatzin otiquinmotlapehpenili ic otinechmomacaloc, niquinmatiltihtoc ica Tehhuatzin. Ocatcahque tehuaxcahuan, huan Tehhuatzin otinechmomaquilic, huan oquitlacamatque in tetlahtoltzin. 
<span class="verse" id="JN17_7">7&#160;</span>Axan quimatihque in nochin tlen niquihtohua san inon tlen Tehhuatzin onechiluiloc. 
<span class="verse" id="JN17_8">8&#160;</span>Huan niquinmatiltihtoc in tetlanextilil tlen onechmatiltiloc, huan yehhuanten oquiselihque. Yomomacaque cuenta quen ic nele onihuala den Tehhuatzin, huan quineltocatoque quen Tehhuatzin onechualtitlaniloc. </div>
<div class='p'>
<span class="verse" id="JN17_9">9&#160;</span>’Nehhuatl nitetlatlautiya xiquinmohuelitili yehhuanten, huan ahmo nitetlatlautiya ica in oc sequin tlacamen, tlahmo san ica yehhuan aquin otinechmomaquilic tleca yehhuan tehuaxcahuan. 
<span class="verse" id="JN17_10">10&#160;</span>Nochin tlen nohuaxca noyojqui tehuaxca, huan in tlen tehuaxca noyojqui nohuaxca huan yehhuan nechmohueyiliyahque. </div>
<div class='p'>
<span class="verse" id="JN17_11">11&#160;</span>’Nehhuatl ayacmo niyes ipan in tlalticpactli, huan yehhuanten mocahuasque ipan in tlalticpactli huan nehhuatl niyau ic tehuan niyes. Nohueyitahtzin, xiquinmoixpiyali ica techicahualis in aquin onechmomacaloc ic mayecan nochipa mosetilihtoque, quen Tehhuatzin huan nehhuatl timosetilihtoque. 
<span class="verse" id="JN17_12">12&#160;</span>Ihcuac inuan onicatca inin notlamachticahuan, oniquinixpiyaya ica techicahualistzin inihque aquin otinechmomaquilic. Oniquinixpix ica in ahmo cuali, huan niyan seya ahmo opoliu, tlahmo san yeh in aquin opoliu ic matzonquisa in tlen quihtohua ipan in Itlahcuiloltzin. </div>
<div class='p'>
<span class="verse" id="JN17_13">13&#160;</span>’Axan yiniyau canin Tehhuatzin ilohuac. Huan ic oc nican nica ipan inin tlalticpactli, niquihtohua inin tlahtoli maniquimpacmaca inihque notlamachticahuan quen nehhuatl nipactoc. 
<span class="verse" id="JN17_14">14&#160;</span>Nehhuatl niquinmatiltihtoc in tetlahtoltzin huan in tlalticpac tlacamen oquinixtlasahque, tleca yehhuan ayacmo poutoque ica in tlalticpac tlacamen, quen nehhuatl noyojqui ahmo nipoutoc ica in tlalticpac tlacamen. 
<span class="verse" id="JN17_15">15&#160;</span>Ahmo nitetlatlautiya maquinquixtilo den tlalticpac, tlahmo maquinixpiyalo, ahmo maquintlapolochti in ahmo cuali tlacatl. 
<span class="verse" id="JN17_16">16&#160;</span>Ijconon quen nehhuatl ahmo nipoutoc inuan in tlalticpac tlacamen, yehhuanten noyojqui ahmo poutoque inuan. 
<span class="verse" id="JN17_17">17&#160;</span>Maquinsecnintlalilo ica Tehhuatzin, huan maquinnemiltilo ica in tlen melahuac. In tetlahtoltzin yeh in tlamelajcan. 
<span class="verse" id="JN17_18">18&#160;</span>Quen onechualtitlaniloc ica in tlalticpac tlacamen, ijcon noyojqui niquintitlani maquinnonotzacan ica tetlahtoltzin. 
<span class="verse" id="JN17_19">19&#160;</span>Huan nimosecnintlali ic nimiquis impampa, huan ic inon mamosecnintlalican ipan intequiu tlamelajcan. </div>
<div class='p'>
<span class="verse" id="JN17_20">20&#160;</span>’Ahmo nitetlatlautiya san ica inihque, tlahmo noyojqui ica yehhuan aquin oc quineltocasque ica nehhuatl satepa ic quicaquisque intlahtol inohque notlamachticahuan. 
<span class="verse" id="JN17_21">21&#160;</span>Nitetlahtlaniliya quen nochten yehhuan mayecan mosetilihtocan. Ijcon mayecan san se ololi mosetilihtosque tohuan, Nohueyitahtzin, ijcon quen Tehhuatzin ilohuac nohuan huan nehhuatl tehuan nica. Mayecan yec mamosetilihtocan huan ic inon in tlalticpac tlacamen maquineltocacan quen ic nele Tehhuatzin onechualtitlaniloc. 
<span class="verse" id="JN17_22">22&#160;</span>Onechualtitlaniloc nican tlalticpac ica tetequihuahyo huan ijcon mahsitoc temahuestilis. Huan ijcon niquinmacatoc notequihuahyo ic maahsis temahuestilis ica yehhuan. 
<span class="verse" id="JN17_23">23&#160;</span>Nehhuatl niquinyolmautoc ica yehhuan, huan Tehhuatzin moyolmatilotoc ica nehhuatl, mamoyecsechihuacan yehhuan notlamachticahuan. Huan ijcon in tlalticpac tlacamen quinehnehuilisque quen Tehhuatzin onechualtitlaniloc, huan tequin quintlasohtlalo ijcon quen nechtlasohtlalo. </div>
<div class='p'>
<span class="verse" id="JN17_24">24&#160;</span>’Nohueyitahtzin, nicnequi mayecan nohuan canin niyetos yehhuan aquin nechmacalotoc. Ijcon maquitacan quen tinechmohueyilihtoc. Tleca tinechmotlasohtlalohtoc ic achto opeu in tlalticpac. 
<span class="verse" id="JN17_25">25&#160;</span>Nohueyitahtzin, in aquin Tlamelajcatzintli, in tlalticpac tlacamen ahmo teixmatihque. Nehhuatl queme niteixmati, huan inihque aquin tohuaxca yiquimauticaten quen Tehhuatzin onechualtitlaniloc. 
<span class="verse" id="JN17_26">26&#160;</span>Niquinmatiltihtoc tetlamatilis, huan oc ijcon niquinmatiltihtiyes ica Tehhuatzin, maquintequiutilo in tetlasohtlalis ica tlen nechtlasohtlalo huan manimosetilis inuan.  </div>
<div class='psalmlabel' id='JN18_0'> 18</div>
<div class='s'>Tehuicahque tlamactili in Jesús </div>
<div class='p'>
<span class="verse" id="JN18_1">1&#160;</span>Satepa ihcuac omotlamiihto inin tlahtolten, in Jesús oquixohuac inuan tetlamachticahuan huan ohuilohuac ic sentlapal in atlautli itoca Cedrón. Ompa ocatca se tlamiloli canin Jesús ocalacohuac ihuan tetlamachticahuan. 
<span class="verse" id="JN18_2">2&#160;</span>Noyojqui in Judas, in aquin otetemactihticatca, yehhua oquixmatiyaya inon tlamiloli, tleca miyacpa in Jesús omosentlalilohuaya inuan tetlamachticahuan. 
<span class="verse" id="JN18_3">3&#160;</span>Ijcon in Judas oahsito ompa ihuan se ololi den soldados huan oc sequin topilihten den tiopantli, intlatitlanil in hueyixtoque den tiopixcamen huan den fariseos. Oquihuicayayahque intepos huan intlahtlanex. 
<span class="verse" id="JN18_4">4&#160;</span>Huan quen Jesús yimomautica in tlen yau tepanohua, oquixohuac huan oquitlahtlaniloc: </div>
<div class='p'>―¿Aquin nanquitemohuahque? </div>
<div class='p'>
<span class="verse" id="JN18_5">5&#160;</span>Yehhuanten otenanquilihque: </div>
<div class='p'>―Tictemohuahque in Jesús ialtepeu Nazaret. </div>
<div class='p'>Huan Jesús oquinnanquililoc: </div>
<div class='p'>―Nehhuatl niJesús. </div>
<div class='p'>Huan ompa inuan ocatca in Judas, aquin oteichtacatemactihticatca. 
<span class="verse" id="JN18_6">6&#160;</span>Huan ihcuac Jesús oquiniluiloc: “Nehhuatl niJesús”, omotzinquisque huan ohuetzque tlalpa ica moucayotl. 
<span class="verse" id="JN18_7">7&#160;</span>Oncan Jesús oc sepa oquintlahtlaniloc: </div>
<div class='p'>―¿Aquin nanquitemohuahque? </div>
<div class='p'>Huan yehhuan oquihtohque: </div>
<div class='p'>―Tictemohuahque in Jesús ialtepeu Nazaret. </div>
<div class='p'>
<span class="verse" id="JN18_8">8&#160;</span>Oncan Jesús oquiniluiloc: </div>
<div class='p'>―Yonamechiluic quen yinehhuatl in Jesús. In tla nehhuatl nannechtemohuahque, xiquincahuacan inin oc sequin mayacan. </div>
<div class='p'>
<span class="verse" id="JN18_9">9&#160;</span>Inin opanoc ic matzonquisa in tlen Jesús omihto: “Ica yehhuan aquin onechmacaloc, Nohueyitahtzin, ahmo opoliu niyan seya.” 
<span class="verse" id="JN18_10">10&#160;</span>Oncan Simón Pedro, quen oquipiyaya se espada, oquiquixtic huan oquinacastzontec se den tlacamen itoca Malco, itlaquehual in hueyixtoc den tiopixcamen. 
<span class="verse" id="JN18_11">11&#160;</span>Huan Jesús oquiluiloc in Pedro: </div>
<div class='p'>―Xiquehua in espada. Huelica nicselis inin tlapanolistli quen monequis Tohueyitahtzin, masque molui tequiyo. </div>
<div class='s'>Jesús iixpa in achtoque den tiopixcamen </div>
<div class='p'>
<span class="verse" id="JN18_12">12&#160;</span>Oncan in soldados den ololi, ihuan incomandante, huan in topilihten den judeahtecos otequitzquihque in Jesús huan oteilpihque. 
<span class="verse" id="JN18_13">13&#160;</span>Oncan niman otehuicaque ichan in Anás. Anás imonta in Caifás, in aquin ocatca in hueyixtoc den tiopixcamen inon xihuitl. 
<span class="verse" id="JN18_14">14&#160;</span>Inin Caifás yiyehhua aquin oquiniluic in judeahtecos mach ocachi cuali para yehhuanten mamiqui san se tlacatl impampa in tlacamen. </div>
<div class='s'>In Pedro teixtlatiya in Jesús </div>
<div class='p'>
<span class="verse" id="JN18_15">15&#160;</span>In Simón Pedro huan oc se tetlamachticau otecuitlapanuihtayahque in Jesús. Huan moixmatihque inon oc se tetlamachticau huan in hueyixtoc den tiopixcamen. Huan ijcon yehhuatl ocalac tehuan in Jesús ipan in icaltenco den ical in hueyixtoc den tiopixcamen. 
<span class="verse" id="JN18_16">16&#160;</span>Huan in Pedro omocau quiahuac, ipan puerta. Huan ic inon oquis inon tetlamachticau, in aquin quixmati in hueyixtoc den tiopixcamen, huan ihcuac otlahto ica in ichpochtli aquin tlachiya ipan puerta, oquicalaqui in Pedro. 
<span class="verse" id="JN18_17">17&#160;</span>Oncan in tlachixqui den puerta oquitlahtlani in Pedro: </div>
<div class='p'>―¿Ahmo noyojqui tehhua se itlamachticau inon tlacatl? </div>
<div class='p'>Huan Pedro oquinanquilic: </div>
<div class='p'>―Ahmo, nehhuatl ahmo. </div>
<div class='p'>
<span class="verse" id="JN18_18">18&#160;</span>Huan quen osehuayaya, in tlaquehualten huan in topilihten oquitlalihque se tlecuili huan ihihcaticaten moscohticaten. Pedro noyojqui ompa inuan ocatca, omoscohticatca itenco in tletl. </div>
<div class='s'>In hueyixtoc den tiopixcamen teyoluitiya in Jesús </div>
<div class='p'>
<span class="verse" id="JN18_19">19&#160;</span>In hueyixtoc den tiopixcamen opeu tetlahtlaniya in Jesús ica aquin yehhuan in tetlamachticahuan huan tlen inon omonextiliyayahque. 
<span class="verse" id="JN18_20">20&#160;</span>Huan Jesús oquiluiloc: </div>
<div class='p'>―Nehhuatl nitlanonotztoc in miyacaixpa. Nochipa oniquinnextiliyaya ipan in hueyi tiopantli huan ipan in tiopanten canin mosentlaliyayahque in judeahtecos. Ahyic queman tlen niquihtohtoc san ichtaca. 
<span class="verse" id="JN18_21">21&#160;</span>¿Tleca tinechtlahtlaniya? Maquintlahtlani in aquihque nechtlahtolcactoque, huan yehhuanten maquihtocan ica tlenon niquinnonotztoc. Yehhuanten quimatihque in tlen niquihtohtoc. </div>
<div class='p'>
<span class="verse" id="JN18_22">22&#160;</span>Queman Jesús omihto inin, se den topilihten den tiopantli aquin ompa ocatca, oteixtecapani huan otetlahtlani: </div>
<div class='p'>―Tel, ¿ijcon ticnanquilis in hueyixtoc den tiopixcamen? </div>
<div class='p'>
<span class="verse" id="JN18_23">23&#160;</span>Huan Jesús omonanquilic: </div>
<div class='p'>―In tla oniquihto itlahtlen ahmo cuali, xiquihto in tlen ahmo cuali oniquihto; huan tla oniquihto in tlen cuali, ¿tleca tinechtehuiya? </div>
<div class='p'>
<span class="verse" id="JN18_24">24&#160;</span>Oncan Anás oquintequiuti mateilpican in Jesús, huan otetitlan in Caifás, in hueyixtoc den tiopixcamen. </div>
<div class='s'>Pedro teixtlatiya oc sepa in Jesús </div>
<div class='p'>
<span class="verse" id="JN18_25">25&#160;</span>Ic ocachi in Pedro san ijcon ihcatica moscohtica inahuac in tlecuili, huan oquitlahtlanihque: </div>
<div class='p'>―Tel, ¿ahmo tehhua se titlamachticau inon tlacatl? </div>
<div class='p'>Huan Pedro ahmo otemocuitiyaya, huan oquihto: </div>
<div class='p'>―Ahmo, ahmo nehhuatl. </div>
<div class='p'>
<span class="verse" id="JN18_26">26&#160;</span>Oncan oquitlahtlani se itlaquehual in hueyixtoc den tiopixcamen, inon ipariente in tlacatl aquin Pedro oquinacastzontec: </div>
<div class='p'>―¿Tlen, cana ahmo onimitzitac ihuan ipan in tlamiloli? </div>
<div class='p'>
<span class="verse" id="JN18_27">27&#160;</span>Huan Pedro oc sepa ahmo otemocuitiyaya, huan san ic inon chihton otzahtzic se pachilel. </div>
<div class='s'>Otehuicaque in Jesús iixpa in Pilato in tequihua romanohteco </div>
<div class='p'>
<span class="verse" id="JN18_28">28&#160;</span>Oncan otehuicaque in Jesús den ichan in Caifás hasta ipan in cali den tequihua, itoca Pilato. Yopeu tlatui ipan in tonali achto den pascuahiluitl. Huan in judeahtecos ahmo ocalajque ipan in palacio, tleca ahmo quincahuilihtoc macalaquican canin calaquihque in aquin ahmo judeahtecos tla quicuasque in tlacuali den pascuahiluitl. 
<span class="verse" id="JN18_29">29&#160;</span>Yeh in ica in Pilato oquis ic quinnonotzas, huan oquiniluic: </div>
<div class='p'>―¿Tlen ica nanquiteluiyahque inin tlacatl? </div>
<div class='p'>
<span class="verse" id="JN18_30">30&#160;</span>Yehhuanten oquinanquilihque: </div>
<div class='p'>―In tlahmo oquichiu in ahmo cuali, ahmo timitzmactilihtonihque. </div>
<div class='p'>
<span class="verse" id="JN18_31">31&#160;</span>Oncan in Pilato oquiniluic: </div>
<div class='p'>―Xicuicacan namehhuanten, huan xiquixcomacacan quen ca ipan in namotlanahuatil. </div>
<div class='p'>Huan in judeahtecos oquinanquilihque: </div>
<div class='p'>―Huan tehhuanten tijudeahtecos ahmo techcahuilihtoc ic ticmictisque niyan aquin. </div>
<div class='p'>
<span class="verse" id="JN18_32">32&#160;</span>Ijconon otzonquis in tlen Jesús omihto ica quenin mopiya micohuas ipan cruz. 
<span class="verse" id="JN18_33">33&#160;</span>In Pilato oc sepa ocalac ipan in ipalacio, huan otenotz in Jesús huan otetlahtlani: </div>
<div class='p'>―Tel, ¿tehhuatl in hueyixtoc den judeahtecos? </div>
<div class='p'>
<span class="verse" id="JN18_34">34&#160;</span>Huan Jesús oquinanquililoc: </div>
<div class='p'>―Tel, ¿ijcon tlahtlanilohtoc tehhuatzin ica motlanehnehuilis, noso tleca oc sequin yomitziluihque ica nehhuatl? </div>
<div class='p'>
<span class="verse" id="JN18_35">35&#160;</span>In Pilato otenanquilic: </div>
<div class='p'>―¿Cana ticnehnehuiliya nehhuatl no nijudeahteco? Yehhuan den mochantlacahuan huan in achtohque den tiopixcamen, inohque in aquin omitztemactihque ica nehhuatl. ¿Tlen inon ticchiutoc? </div>
<div class='p'>
<span class="verse" id="JN18_36">36&#160;</span>Oncan Jesús oquinanquililoc: </div>
<div class='p'>―In campa nihueyixtoc ahmo ipan in tlalticpac. Tla de nican yeni, in aquin nechcuitlapanuiyahque motehuinihque, ahmo maniyeni nitlatemactili inmajco in judeahtecos. Huan in campa nihueyixtoc ahmo nican tlalticpac. </div>
<div class='p'>
<span class="verse" id="JN18_37">37&#160;</span>Oncan Pilato otetlahtlani: </div>
<div class='p'>―Ijcon tel, ¿tehhuatl in hueyixtoc? </div>
<div class='p'>Huan Jesús omonanquilic: </div>
<div class='p'>―Nihueyixtoc, quen tehhuatzin mihtohua. Nehhuatl ic inon onitlacat huan onihuala ipan in tlalticpac manitlanonotza ica tlen melahuac. Nochten in aquin quimatisnequihque in tlen melahuac nechcaquisque in tlen neh niquihtohua. </div>
<div class='p'>
<span class="verse" id="JN18_38">38&#160;</span>In Pilato otetlahtlani: </div>
<div class='p'>―¿Huan tlenon in melahuac? </div>
<div class='s'>Jesús ilohuac tlamactili ica in miquilistli </div>
<div class='p'>Satepa ic otlan tetlahtlaniya, in Pilato oquis oc sepa quinnotza in tequihuahten den judeahtecos huan oquiniluic: </div>
<div class='p'>―Nehhuatl ahmo nicahxiliya niyan tlen tlahtlacoli ica inin tlacatl. 
<span class="verse" id="JN18_39">39&#160;</span>Huan namehhuanten nanmomautoque quen mach nehhua manicahcahua ica namehhuan se motzacuani ipan in pascuahiluitl. Tel, ¿nanquinequihque manicahcahuas in hueyixtoc den judeahtecos? </div>
<div class='p'>
<span class="verse" id="JN18_40">40&#160;</span>Oncan nochtehque opeuque coutzahtzihque: </div>
<div class='p'>―¡Inon ahmo! ¡Xicahcahua in Barrabás! </div>
<div class='p'>Huan inon Barrabás ocatca tlachtejqui.  </div>
<div class='psalmlabel' id='JN19_0'> 19</div>
<div class='p'>
<span class="verse" id="JN19_1">1&#160;</span>Oncan Pilato otequixtic in Jesús huan otetitlan ic matehuihhuitequican. 
<span class="verse" id="JN19_2">2&#160;</span>Huan satepa ic otehuihhuitejque, in soldados otecuahuiltihque in Jesús se corona tlachihchiutli nochin huetztli. Huan otetlaquentihque ica se tetlaquen chichilticatliltic. 
<span class="verse" id="JN19_3">3&#160;</span>Oncan omopachohque tenahuac ic teahuiltihque, huan teiluiltihque: </div>
<div class='p'>―¡Ocachi cuali in hueyixtoc den judeahtecos! </div>
<div class='p'>Huan oteixuitequiyayahque ipan texayac. </div>
<div class='p'>
<span class="verse" id="JN19_4">4&#160;</span>Oncan Pilato oc sepa oquis, huan oquiniluic in tequihuahten: </div>
<div class='p'>―Xiquitacan, niquixtis nican ic xicmatican quen ahmo nicahxiliya niyan se tlahtlacoli. </div>
<div class='p'>
<span class="verse" id="JN19_5">5&#160;</span>Huan oquixohuac in Jesús, ihuan in corona den huetztli ipan tetzonteco huan in tetlaquen chichilticatliltic. Oncan in Pilato oquiniluic in judeahtecos: </div>
<div class='p'>―¡Nicanca in tlacatl! </div>
<div class='p'>
<span class="verse" id="JN19_6">6&#160;</span>Ihcuac oteitaque, in achtohque den tiopixcamen opeuque coutzahtzihque: </div>
<div class='p'>―¡Xicmasohualtican; mamiqui ipan in cruz! </div>
<div class='p'>In Pilato oquiniluic: </div>
<div class='p'>―Pos, xicuicacan san namehhuan huan xicmictican ipan in cruz, tleca nehhuatl ahmo tlen nicahxiliya itlahtlacol. </div>
<div class='p'>
<span class="verse" id="JN19_7">7&#160;</span>Huan in judeahtecos oquinanquilihque: </div>
<div class='p'>―Tehhuanten ticpiyahque se tlanahuatili, huan quen ca ipan in totlanahuatil, quipiya tlen miquis, tleca oquihto Iconetzin Dios. </div>
<div class='p'>
<span class="verse" id="JN19_8">8&#160;</span>Ic oquicac inin, in Pilato ocachi omomouti. 
<span class="verse" id="JN19_9">9&#160;</span>Huan ocalac oc sepa ipan in palacio, huan otetlahtlani in Jesús: </div>
<div class='p'>―Tel, ¿de canin tehhuatl? </div>
<div class='p'>Huan in Jesús ahmo tlen omonanquilic. </div>
<div class='p'>
<span class="verse" id="JN19_10">10&#160;</span>Oncan Pilato oteiluic: </div>
<div class='p'>―¿Tlen tel, ahmo tinechnanquiliya? ¿Ahmo ticmati quen nehhuatl nicpiya tequihuahyotl ic nimitzmictis ipan in cruz huan nicpiya tequihuahyotl noyojqui ic nimitzcahcahuas? </div>
<div class='p'>
<span class="verse" id="JN19_11">11&#160;</span>Huan Jesús oquinanquililoc: </div>
<div class='p'>―Ahmo mopiyas niyan tlen tequihuahyotl ica nehhuatl in tlahmo tlen temacalotoc in Dios. Yeh in ica in aquin onechtemacti moixpa ocachi quipiya hueyi tlahtlacoli huan ahmo tehhuatzin. </div>
<div class='p'>
<span class="verse" id="JN19_12">12&#160;</span>Ihcuac inon in Pilato oquitemohuaya quen quichihuas ic tecahcahuas in Jesús. Huan in tequihuahten den judeahtecos oquitzahtzilihque: </div>
<div class='p'>―¡In tla ticahcahuas inon tlacatl, ahmo titlasohcau in hueyixtoc romanohteco! San aquin mochihua hueyixtoc, inon itecocolihcau in hueyixtoc romanohteco. </div>
<div class='p'>
<span class="verse" id="JN19_13">13&#160;</span>Ic oquicac inin, in Pilato otlatequiuti matequixtican in Jesús. Huan Pilato omotlali canin tlixcomaca huan ica in tlahtoli hebreo yeh canin itoca Gabata, tlen quihtosnequi mach, Tetehtla. 
<span class="verse" id="JN19_14">14&#160;</span>Ocatca in tonali achto den pascuahiluitl, cana chicuasin hora sancuel. Oncan in Pilato oquiniluic in judeahtecos: </div>
<div class='p'>―¡Nicanca in hueyixtoc den namehhuan! </div>
<div class='p'>
<span class="verse" id="JN19_15">15&#160;</span>Huan yehhuanten ocoutzahtzihque: </div>
<div class='p'>―¡Mamiqui! ¡Mamiqui ipan in cruz! </div>
<div class='p'>In Pilato oquiniluic: </div>
<div class='p'>―¿Tlen tel, cuali nicmictis in hueyixtoc den namehhuan? </div>
<div class='p'>Huan in achtohque den tiopixcamen oquinanquilihque: </div>
<div class='p'>―Tehhuanten ahmo ticpiyahque oc se hueyixtoc, tlahmo san yeh in tequihua romanohteco. </div>
<div class='p'>
<span class="verse" id="JN19_16">16&#160;</span>Ic inin, in Pilato otetemacti ic matemictican, huan yehhuanten otehuicaque. </div>
<div class='s'>Jesús otemictihque ipan in cruz </div>
<div class='p'>
<span class="verse" id="JN19_17">17&#160;</span>Jesús oquixohuac momamahtiu in cruz, ic huilohuas in itocahyan Tzontecontla, tlen ica in tlahtoli hebreo itoca Gólgota. 
<span class="verse" id="JN19_18">18&#160;</span>Ompa otemasohualtihque mamicohua ipan in cruz, huan inuan ome tlacamen noyojqui oquinmictihque, sehsen ic tenahnahuac oquintelquetzque incruz, huan Jesús tlanepantla omocahualoc. 
<span class="verse" id="JN19_19">19&#160;</span>In Pilato otlatequiuti maquitlalican itzoncuac in cruz sequin tlahtoli tlen quihtohua: “Jesús den Nazaret, hueyixtoc den judeahtecos.” 
<span class="verse" id="JN19_20">20&#160;</span>Miyacten in judeahtecos oquipouque inon tlahcuiloli, tleca in canin otemictihque in Jesús ahmo huehca den altepetl. Huan in tlahcuiloli tlachihchiutli ica hebreo, itlahtol in judeahtecos, huan ica latín, itlahtol in romanohtecos, huan ica griego. 
<span class="verse" id="JN19_21">21&#160;</span>Huan ic inon in achtohque den tiopixcamen den judeahtecos oquiluihque in Pilato: </div>
<div class='p'>―Ahmo xiquihcuilo, “hueyixtoc den judeahtecos.” Ocachi cuali xiquihcuilo, “In aquin quihtohua nehhuatl nihueyixtoc den judeahtecos.” </div>
<div class='p'>
<span class="verse" id="JN19_22">22&#160;</span>Huan in Pilato oquinnanquilic: </div>
<div class='p'>―In tlen oniquihcuilo, ijcon mamocahua. </div>
<div class='p'>
<span class="verse" id="JN19_23">23&#160;</span>Satepa ihcuac in soldados otemasohualtihque in Jesús, oquiololohque in tetlaquen huan oquixelohque. Sehsen omoxeluihque ica in nahue soldados. Oquianque noyojqui in tepampijca huan quen ahmo tlahtzontli, tlachihchiutli san se hueyi tatapahtli, 
<span class="verse" id="JN19_24">24&#160;</span>in soldados omoluihque se huan oc seya: </div>
<div class='p'>―Ahmo tictzomonisque. Ocachi cuali tictlasasque suertes huan ic inon tiquitasque aquinon quihuicas. </div>
<div class='p'>Ijcon otzonquis in tlahcuiloli tlen quihtohua: “Omoxehxeluihque notlaquen, huan oquitlasque suertes ihtech.” Yeh in tlen oquichiuque in soldados. </div>
<div class='p'>
<span class="verse" id="JN19_25">25&#160;</span>Inahuac in cruz den Jesús ompa ocahcatca in tenana, huan in icniu in tenana, huan María isihuau in Cleofas, huan in María Magdalena. 
<span class="verse" id="JN19_26">26&#160;</span>Queman Jesús oquitaloc in tenana ihuan ihcatilotica in tetlamachticau in aquin tequin omotlasohtlayaya, oteiluic in tenana: </div>
<div class='p'>―Sihuatzintli, mamopiya inin tlacatl quen moconeu. </div>
<div class='p'>
<span class="verse" id="JN19_27">27&#160;</span>Niman oquiluiloc inon tetlamachticau: </div>
<div class='p'>―Axan mamopiya inin sihuatzintli quen monana. </div>
<div class='p'>Huan ic inon oquihuicac ichan inon tetlamachticau. </div>
<div class='s'>Temiquilis den Jesús </div>
<div class='p'>
<span class="verse" id="JN19_28">28&#160;</span>Satepa de inin, quen Jesús momautica nochin yotzonquis, huan sa ic matzonquisa in tlen tlahcuiloli, Yehhuatzin omihto: </div>
<div class='p'>―Niamiqui. </div>
<div class='p'>
<span class="verse" id="JN19_29">29&#160;</span>Ompa ocatca se xalo tentica den vino xococ. Oncan oquipaltilihque se esponja ipan in vino, huan oquitlalihque ihtech se acatl itoca hisopo huan otecamahuiltihque. 
<span class="verse" id="JN19_30">30&#160;</span>In Jesús omonic in vino xococ, huan niman omihto: </div>
<div class='p'>―Nochin yotzonquis. </div>
<div class='p'>Oncan omocuanecuiloloc, huan omicohuac. </div>
<div class='s'>Se soldado oteyeltoquili in Jesús ica se cohuitl yecateposyo </div>
<div class='p'>
<span class="verse" id="JN19_31">31&#160;</span>Yeh in tonali achto den pascuahiluitl, huan in tequihuahmen den judeahtecos ahmo oquinequiyayahque in mijcamen mamocahuacan ipan in cruz ipan in tonali den nesehuilistli, tleca inon tonali den nesehuilistli tequin mahuestic. Yeh in ica oquiluihque in Pilato maquintitlani ic maquinxopostequican in aquin catehque ipan incruz, ocachi ihsiu mamiquican. Huan maquinihcuanican intlacayo de ompa. 
<span class="verse" id="JN19_32">32&#160;</span>Oncan in soldados oyahque huan oquixopostejque in achto, huan noyojqui in oc seya in aquin ocatcahque ipan incruz tenahuac in Jesús. 
<span class="verse" id="JN19_33">33&#160;</span>Huan ic omopachohque tenahuac in Jesús, oteitaque quen yimicohuatoc, huan ic inon ayacmo otexopostejque. </div>
<div class='p'>
<span class="verse" id="JN19_34">34&#160;</span>Huan seya den soldados oteyeltoquili ica se cohuitl yecateposyo, huan ic inon ohualquis yestli huan atl. 
<span class="verse" id="JN19_35">35&#160;</span>In nehhuatl aquin niquintlahcuiluiya inin, nictlalitoc tlen oniquitac, huan niquihtohua in tlen melahuac. Huan nicmati in tlen niquihtohua nochin melahuac, ic namehhuanten noyojqui xicneltocacan. 
<span class="verse" id="JN19_36">36&#160;</span>Tleca inin opanoc matzonquisa in tlahcuiloli quen quihtohua: “Ahmo maquipostequican niyan se ohmitl.” 
<span class="verse" id="JN19_37">37&#160;</span>Huan ca oc se lado ipan in tlahcuiloli canin quihtohua: “Teitasque in aquin oteyeltoquilihque.” </div>
<div class='s'>Tetocahque in Jesús </div>
<div class='p'>
<span class="verse" id="JN19_38">38&#160;</span>Satepa de inin, José, den altepetl Arimatea, oquitlahtlanili in Pilato in tetlacayo in Jesús maquihuica. In José noyojqui tetlamachticau in Jesús, masque san ichtaca tleca quinmoucaita in tequihuahmen den judeahtecos. Pilato oquicahuili in José matetemohui in Jesús. Oncan oya huan oquihuicac in tetlacayo. 
<span class="verse" id="JN19_39">39&#160;</span>Noyojqui in Nicodemo, in aquin ohuiya tenohnotza in Jesús se tlayohua ihcuac opehualoc tetequiu, yeh oahsito quihuica cana sempohuali huan mahtlactli kilo den pahtli, tlatlanel den mirra huan áloes. 
<span class="verse" id="JN19_40">40&#160;</span>Ijcon in José huan Nicodemo otehuicaque in tetlacayo in Jesús huan otepihpiquihque ica in miyac tatapahtli huehueyac ihcuac ihtech oquichayahuilihque inon pahtli. Ijcon otetlalilihque tleca in judeahtecos ijconon quintocahque in mijcamen. 
<span class="verse" id="JN19_41">41&#160;</span>In canin otemictihque in Jesús ipan in cruz ocatca se tlamiloli inahuac, huan ipan inon tlamiloli ocatca se tlaltecochtli icxitlan in tepetl canin niyan aquin ayamo oquitocatoyahque. 
<span class="verse" id="JN19_42">42&#160;</span>Inon tlaltecochtli ahmo huehca huan ompa otetlalihque in tetlacayo in Jesús, tleca yi ipeuyan in tonali den nesehuilistli den judeahtecos.  </div>
<div class='psalmlabel' id='JN20_0'> 20</div>
<div class='s'>In ihxohualistli den Jesús </div>
<div class='p'>
<span class="verse" id="JN20_1">1&#160;</span>Ipan in achto tonali den semana, in María Magdalena oya molui sancuel caninca in tlaltecochtli. Huan ayamo otlatui. Huan oquitac quen yitlaihcuanili in tetl tlen ic otentzactoya in tlaltecochtli. 
<span class="verse" id="JN20_2">2&#160;</span>Oncan otzecuin huan oquinahsi in Simón Pedro huan in oc se tetlamachticau in aquin Jesús tequin omotlasohtlayaya, huan oquiniluic: </div>
<div class='p'>―Otehuicaque in Totecohtzin den tlaltecochtli, huan ahmo ticmatihque canin otetlalitohque. </div>
<div class='p'>
<span class="verse" id="JN20_3">3&#160;</span>Oncan Pedro huan in oc se tetlamachticau oquisque huan oyahque canin ca in tlaltecochtli. 
<span class="verse" id="JN20_4">4&#160;</span>In inehuan oyahque tzetzecuini san secnin, huan in oc seya ocachi otzecuin quen in Pedro huan achto oahsic canin ca in tlaltecochtli. 
<span class="verse" id="JN20_5">5&#160;</span>Oncan onahualachix, huan oquitac in tatapahtli huehueyac ompa huetztoc, huan yehhua ahmo ocalac. 
<span class="verse" id="JN20_6">6&#160;</span>Saniman oahsic in Simón Pedro icuitlapa in oc seya, huan yehhuatl ocalac ipan in tlaltecochtli. Huan noyojqui oquitac in tatapahtli huehueyac ompa huetztoc. 
<span class="verse" id="JN20_7">7&#160;</span>Huan noyojqui oquitac in oc se tatapahtli ic tlen otecuayalotoyahque in Jesús. Ahmo ocatca san secnin ihuan in tatapahtli huehueyac, tlahmo oixquimiliutoya huan ocatca secnin. 
<span class="verse" id="JN20_8">8&#160;</span>Oncan ocalac noyojqui in oc se tetlamachticau in aquin achto oahsic inahuac in tlaltecochtli, huan oquitac in tlen opanoc, huan oquineltocac nele oihxohuac. 
<span class="verse" id="JN20_9">9&#160;</span>Pos ayamo oquimatiyayahque in tlahtoli tlen yihuehcau ihcuiliutoc quen Jesús omopiyaya tlen ihxohuas den mijcamen. 
<span class="verse" id="JN20_10">10&#160;</span>Oncan inon tetlamachticahuan omocuepque inchan. </div>
<div class='s'>In Jesús quimonextililo in María Magdalena </div>
<div class='p'>
<span class="verse" id="JN20_11">11&#160;</span>Huan in María omotzeco quiahuac inahuac in tlaltecochtli, chocatica. Ic ochocaticatca, omoixpacho nahualachiya iihtec in tlaltecochtli. 
<span class="verse" id="JN20_12">12&#160;</span>Huan oquinitac ome ángeles tlaquentitoque ihistac, huan yehyehuatoque canin ocatca in tetlacayo in Jesús. Seya ocatca ic tetzoncuac huan oc seya ic teicxitla. 
<span class="verse" id="JN20_13">13&#160;</span>Huan in ángeles oquitlahtlanihque: </div>
<div class='p'>―Sihuatl, ¿tleca tichocatica? </div>
<div class='p'>Yehhuatl oquiniluic: </div>
<div class='p'>―Nichocatica tleca otehuicaque in Notecohtzin, huan ahmo nicmati canin otetlalihque. </div>
<div class='p'>
<span class="verse" id="JN20_14">14&#160;</span>Hueloc quitlamiihtohua, queman omocuetlapantlachiyali huan oteitac in Jesús ompa oilohuaya. Huan in María ahmo oquimatiyaya tla Yehhuatzin in Jesús. 
<span class="verse" id="JN20_15">15&#160;</span>Oncan Jesús omotlahtlani: </div>
<div class='p'>―Sihuatl, ¿tleca tichocatica? ¿Aquinon tictemohua? </div>
<div class='p'>In María oquinehnehuilic cana yehhuatl in tlahpixqui den tlamiloli, huan oquiluic: </div>
<div class='p'>―Tlacatzintli, in tla tehhuatzin otehuicaloc, manechilui canin otecahualo, huan nehhuatl nitehuicas. </div>
<div class='p'>
<span class="verse" id="JN20_16">16&#160;</span>Oncan Jesús omoluic: </div>
<div class='p'>―¡María! </div>
<div class='p'>Yehhuatl omocuep huan oteiluic ica intlahtol in judeahtecos: </div>
<div class='p'>―¡Raboni! ―quihtosnequi, Tlamachtiyani. </div>
<div class='p'>
<span class="verse" id="JN20_17">17&#160;</span>Huan Jesús oquiluiloc: </div>
<div class='p'>―Xinechcahcahua, tleca ayamo nitlehcotoc canin ilohuac in Tohueyitahtzin. Huan xiyau xiquinilui in nocnihuan, quen niyau nitlehcohua canin ilohuac in Nohueyitahtzin huan Namohueyitahtzin, in aquin noDios huan den namehhuan noyojqui. </div>
<div class='p'>
<span class="verse" id="JN20_18">18&#160;</span>Oncan in María Magdalena oya quinnahuatiya in tetlamachticahuan quen yehhuatl oteitac in Totecohtzin huan mach Yehhuatzin omoluic inin tlahtolten. </div>
<div class='s'>In Jesús quinmonehnextililo in tetlamachticahuan </div>
<div class='p'>
<span class="verse" id="JN20_19">19&#160;</span>Ic tiotlac ipan in achto tonali den semana, in tetlamachticahuan omosentlalihtoyahque san secnin huan oyectlahtlatzactoyahque, tleca momoutiyahque ica in tequihuahmen den judeahtecos. In Jesús ocalacohuac huan san tlama oquimonextililoc innepanco in tetlamachticahuan, huan oquintlahpaloloc ic quiniluiloc: </div>
<div class='p'>―¡Ximoyolsehuican! </div>
<div class='p'>
<span class="verse" id="JN20_20">20&#160;</span>Satepa ic omihto inin, oquinnextililoc in temahuan huan in teyelpa. Huan yehhuanten opajque ic oteitaque in Totecohtzin. 
<span class="verse" id="JN20_21">21&#160;</span>Niman Jesús oquiniluiloc oc sepa: </div>
<div class='p'>―Ximoyolsehuican. Quen in Tohueyitahtzin onechualtitlaniloc tlalticpac, ijcon namechtitlani namehhuanten. </div>
<div class='p'>
<span class="verse" id="JN20_22">22&#160;</span>Huan oncan otlaihyopitzaloc intech huan oquiniluiloc: </div>
<div class='p'>―Xicselican in Itiotonaltzin Dios. 
<span class="verse" id="JN20_23">23&#160;</span>In aquin namehhuanten nanquitlapohpoluisque intlahtlacol, mocahuasque chipahuaque. Huan in aquihque ahmo nanquintlapohpoluisque, mocahuasque san ijcon tlahtlacoltihtoque. </div>
<div class='s'>Tomás teita in Totecohtzin noyojqui </div>
<div class='p'>
<span class="verse" id="JN20_24">24&#160;</span>In Tomás, seya den mahtlactli huan ome tetlamachticahuan in aquin quitocahhuiyahque Cuate, ahmo inuan ocatca ihcuac ohualuilohuac in Jesús. 
<span class="verse" id="JN20_25">25&#160;</span>Satepa in oc sequin tetlamachticahuan oquiluihque: </div>
<div class='p'>―Otiteitaque in Totecohtzin. </div>
<div class='p'>Huan Tomás oquiniluic: </div>
<div class='p'>―In tlahmo niquitas ipan temahuan in tlacocoli ica in clavos, huan tlahmo nicalaquilis nomahpil in canin ocalac in clavos, huan tlahmo nicalaquis noman ipan teyelpa, ahhuel nicneltocas. </div>
<div class='p'>
<span class="verse" id="JN20_26">26&#160;</span>Chicueyi tonali satepa, in tetlamachticahuan omonechicohtoyahque ipan se cali, huan inon tonali in Tomás ompa inuan ocatca. Oncan, masque ipan in cali oyectlahtlatzactoya, in Jesús ocalacohuac, huan san tlama oquimonehnextililoc tlanepantla den yehhuanten huan omotlahpalohque huan oquiniluiloc: </div>
<div class='p'>―¡Ximoyolsehuican! </div>
<div class='p'>
<span class="verse" id="JN20_27">27&#160;</span>Niman omoluic in Tomás: </div>
<div class='p'>―Xiquita in nomahuan; xicalaqui nican momahpil, huan xicmachili nica ipan noyelpa. Huan ayacmo ximoxicohtiye in tlahmo ticneltoca. </div>
<div class='p'>
<span class="verse" id="JN20_28">28&#160;</span>Oncan in Tomás otenanquilic: </div>
<div class='p'>―¡Notecohtzin huan noDios! </div>
<div class='p'>
<span class="verse" id="JN20_29">29&#160;</span>Oncan Jesús omoluic: </div>
<div class='p'>―Tomás, axan ticneltoca tleca yotinechitac. Pactoque in aquin masque ahmo nechitztoyahque, huan nechneltocasque. </div>
<div class='s'>In tlen quihtosnequi inin tlahcuilolamatl </div>
<div class='p'>
<span class="verse" id="JN20_30">30&#160;</span>Huan Jesús omochiu oc sequin miyac tlachiuten mahuestic inixpa in tetlamachticahuan tlen ahmo ca tlahcuiloli ipan inin amatl. 
<span class="verse" id="JN20_31">31&#160;</span>Huan inin ca tlahcuiloli ic namehhuanten xicneltocacan quen in Jesús, Yehhuatzin in Cristo in Iconetzin Dios, huan ic xicpiyacan in yancuic nemilistli ic nanteneltocasque Yehhuatzin.  </div>
<div class='psalmlabel' id='JN21_0'> 21</div>
<div class='s'>In Jesús oquinmonenextililoc in chicome tetlamachticahuan </div>
<div class='p'>
<span class="verse" id="JN21_1">1&#160;</span>Satepa de inin, in Jesús oquinmonextililoc in tetlamachticahuan itentla in hueyi atl den Tiberias. Huan ijquinin omochiu. 
<span class="verse" id="JN21_2">2&#160;</span>Ocahcatca san secnin in Simón Pedro, huan in Tomás in aquin oquitocahhuiyayahque Cuate, huan in Natanael, ialtepeu Caná den Galilea, huan in ipiluan Zebedeo huan oc ome tetlamachticahuan in Jesús. 
<span class="verse" id="JN21_3">3&#160;</span>In Simón Pedro oquiniluic: </div>
<div class='p'>―Niyau nimichquitzqui. </div>
<div class='p'>Yehhuanten oquiluihque: </div>
<div class='p'>―Tehhuanten noyojqui mohuan tiyasque. </div>
<div class='p'>Oncan oyahque, huan otlehcohque ihtech se barco, huan inon yohuilotl ahmo oquiahsique niyan tlen. 
<span class="verse" id="JN21_4">4&#160;</span>Ihcuac opeu tlalpa tlanesi, in Jesús omonextiloc atlatentli, huan in tetlamachticahuan ahmo oquimatiyayahque in tla Yehhuatzin. 
<span class="verse" id="JN21_5">5&#160;</span>Oncan quiniluiloc: </div>
<div class='p'>―¿Tlen nanquichihuahque namehhuan? ¿Ahmo nanquiquitzquihtoque niyan tlen? </div>
<div class='p'>Huan yehhuanten otenanquilihque: </div>
<div class='p'>―Niyan tlen ahmo ticahsitoque. </div>
<div class='p'>
<span class="verse" id="JN21_6">6&#160;</span>Oncan Jesús oquiniluiloc: </div>
<div class='p'>―Xictlasacan in matlatl ic iyejcan in barco, huan nanquiahsisque. </div>
<div class='p'>Ijconon oquichiuque, huan satepa ahhuel oquiquixtiyayahque in matlatl ipan in atl, ic tequin miyac michten oquipiyaya. 
<span class="verse" id="JN21_7">7&#160;</span>Oncan in tetlamachticau in aquin Jesús tequin omotlasohtlayaya oquiluic in Pedro: </div>
<div class='p'>―¡Yehhuatzin in Totecohtzin! </div>
<div class='p'>Hueloc oquicac in Simón Pedro quen Yehhuatzin in Totecohtzin, oncan oquitlali in icamisa (tleca oquiquixtihtoya ic tequiti), huan omotohuetzo ipan in atl, ihsiu maahsi in atlatentli. 
<span class="verse" id="JN21_8">8&#160;</span>In oc sequinten tetlamachticahuan oahsique in atlatentli ihuan in barco, quitotochuilantihue in matlatl tentiu in michten. Ocahcatca cana se cien metros den atlatentli. 
<span class="verse" id="JN21_9">9&#160;</span>Ic otemoque tlalpa, oquiahsique se tlecuili, huicsitica pani se michi huan pantzin. 
<span class="verse" id="JN21_10">10&#160;</span>Huan Jesús oquiniluiloc: </div>
<div class='p'>―Xicualicacan sequin michten in tlen hueloc nanquiquixtiyahque. </div>
<div class='p'>
<span class="verse" id="JN21_11">11&#160;</span>Oncan in Simón Pedro otlehcoc ihtech in barco huan oquitotochuilan ipan tlali in matlatl ic tentiu in michten huehhueyi, se ciento ompohuali huan mahtlactli huan yiyi. Huan masque tequin miyac, in matlatl ahmo otzomon. 
<span class="verse" id="JN21_12">12&#160;</span>Oncan Jesús oquiniluiloc: </div>
<div class='p'>―Xihualacan xitlacuacan. </div>
<div class='p'>Huan niyan seya den tetlamachticahuan ahmo omoixcohyanui tetlahtlanis aquin Yehhuatzin, tleca quimauticaten quen Yehhuatzin in Totecohtzin. 
<span class="verse" id="JN21_13">13&#160;</span>Saniman in Jesús omopacholoc, omoan in pantzin huan oquinmacaloc yehhuanten, huan noyojqui ijcon omochiu ica in michi. </div>
<div class='p'>
<span class="verse" id="JN21_14">14&#160;</span>Inin opanoc ic yexpa in Jesús oquinmonenextililoc in tetlamachticahuan satepa ihcuac yoihxohuac den miquilistli. </div>
<div class='s'>In Jesús monohnotzalo ihuan Simón Pedro </div>
<div class='p'>
<span class="verse" id="JN21_15">15&#160;</span>Satepa den tlacualistli, in Jesús omotlahtlani in Simón Pedro: </div>
<div class='p'>―Simón, ticoneu Jonás, ¿tla tinechtlasohtla ocachi huan ahmo inihque? </div>
<div class='p'>In Pedro otenanquilic: </div>
<div class='p'>―Queme, Notecohtzin, Tehhuatzin momati quen nitetlasohtla. </div>
<div class='p'>Huan Jesús oquiluiloc: </div>
<div class='p'>―Tel, xiquinixpiya nocolelohhuan. </div>
<div class='p'>
<span class="verse" id="JN21_16">16&#160;</span>Oc sepa omotlahtlani huan yeh in ic oupa. </div>
<div class='p'>―Simón, ticoneu Jonás, ¿tinechtlasohtla? </div>
<div class='p'>Huan Pedro otenanquilic: </div>
<div class='p'>―Queme, Notecohtzin, Tehhuatzin momati quen nitetlasohtla. </div>
<div class='p'>Oncan omoluic: </div>
<div class='p'>―Tel, xiquinixpiya nocalnelitos. </div>
<div class='p'>
<span class="verse" id="JN21_17">17&#160;</span>Ic yexpa omotlahtlani: </div>
<div class='p'>―Simón, ticoneu Jonás, tel, ¿tinechtlasohtla? </div>
<div class='p'>Huan Pedro otlocox tleca omotlahtlani yexpa in tla tetlasohtla, huan oteiluic: </div>
<div class='p'>―Notecohtzin, Tehhuatzin momati nochin. Tehhuatzin momati quen nitetlasohtla. </div>
<div class='p'>Huan Jesús omoluic: </div>
<div class='p'>―Tel, xiquinixpiya nocalnelitos. 
<span class="verse" id="JN21_18">18&#160;</span>Ic nele nimitziluiya quen ihcuac oticatca ocachi titelpochtli, oticanayaya tlen tictequiutiya huan otiyaya canin oticnequiyaya. Huan ihcuac titectiya, mitzmasohuasque in oc seya, huan mitzuicasque canin tehhuatl ahmo ticnequis tiyas. </div>
<div class='p'>
<span class="verse" id="JN21_19">19&#160;</span>Ic omihto inin, in Jesús oquimatiltilo quen miquis in Pedro ic tehueyitilis in Dios. Satepa omoluic: </div>
<div class='p'>―¡Xinechcuitlapanui! </div>
<div class='s'>In tlahtoli ica in tetlamachticau tlasohtli </div>
<div class='p'>
<span class="verse" id="JN21_20">20&#160;</span>Ic omocuepque, in Pedro oquitac quen oquincuitlapanuihtaya in tetlamachticau in aquin Jesús tequin omotlasohtlayaya. Yiyehhua in aquin ocatca tenahuac ipan in tlacualistli huan otetlahtlani: “Notecohtzin, ¿aquinon teichtacahuis?” 
<span class="verse" id="JN21_21">21&#160;</span>Ihcuac in Pedro oquitac in oc seya, otetlahtlani in Jesús: </div>
<div class='p'>―Notecohtzin, huan inin, ¿tlenon quipanos? </div>
<div class='p'>
<span class="verse" id="JN21_22">22&#160;</span>Huan Jesús omonanquilic: </div>
<div class='p'>―In tla nehhuatl nicnequis manemi hasta ihcuac nimocuepas, ¿campa mitzcocua? Tehhuatl xinechcuitlapanui. </div>
<div class='p'>
<span class="verse" id="JN21_23">23&#160;</span>Oncan impan in tlaneltocanimen mochayau inon tlahtoli quen mach inon tetlamachticau cana ahmo miquis. Huan Jesús ahmo omihto ahmo miquis. Tlahmo omihto: “In tla nicnequis manemi hasta ihcuac nimocuepas, ¿campa mitzcocohua?” </div>
<div class='p'>
<span class="verse" id="JN21_24">24&#160;</span>Inin yiyehhua in tetlamachticau aquin quihtohua inin tlahtolten melahuac, huan yehhuatl quihcuilohtoc in tlen oquihto ipan inin amatl. Huan ticmatihque in tlen quihtohua nochin melahuac. </div>
<div class='p'>
<span class="verse" id="JN21_25">25&#160;</span>Oncan miyac oc sequin tlachiuten in tlen omochiu in Jesús, in tla quihcuilonihque se huan seya, huelis niyan nochin tlalticpac ahmo quixiconi in tlahcuilolamamen in tlen yeni tlahcuiloli.</div><div class="footnote">
<hr />
</div>
</div></body></html>
