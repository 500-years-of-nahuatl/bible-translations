<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nch" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Biblia ÉXODO 1</title>
</head>
<body dir='ltr'>
<ul class='tnav'>
<li><a href='index.xhtml'>ÉXODO</a></li>
</ul><ul class='tnav'><li><a href='EXO.xhtml#EX1_0'>1</a></li>
<li><a href='EXO.xhtml#EX2_0'>2</a></li>
<li><a href='EXO.xhtml#EX3_0'>3</a></li>
<li><a href='EXO.xhtml#EX4_0'>4</a></li>
<li><a href='EXO.xhtml#EX5_0'>5</a></li>
<li><a href='EXO.xhtml#EX6_0'>6</a></li>
<li><a href='EXO.xhtml#EX7_0'>7</a></li>
<li><a href='EXO.xhtml#EX8_0'>8</a></li>
<li><a href='EXO.xhtml#EX9_0'>9</a></li>
<li><a href='EXO.xhtml#EX10_0'>10</a></li>
</ul><ul class='tnav'>
<li><a href='EXO.xhtml#EX11_0'>11</a></li>
<li><a href='EXO.xhtml#EX12_0'>12</a></li>
<li><a href='EXO.xhtml#EX13_0'>13</a></li>
<li><a href='EXO.xhtml#EX14_0'>14</a></li>
<li><a href='EXO.xhtml#EX15_0'>15</a></li>
<li><a href='EXO.xhtml#EX16_0'>16</a></li>
<li><a href='EXO.xhtml#EX17_0'>17</a></li>
<li><a href='EXO.xhtml#EX18_0'>18</a></li>
<li><a href='EXO.xhtml#EX19_0'>19</a></li>
<li><a href='EXO.xhtml#EX20_0'>20</a></li>
</ul><ul class='tnav'>
<li><a href='EXO.xhtml#EX21_0'>21</a></li>
<li><a href='EXO.xhtml#EX22_0'>22</a></li>
<li><a href='EXO.xhtml#EX23_0'>23</a></li>
<li><a href='EXO.xhtml#EX24_0'>24</a></li>
<li><a href='EXO.xhtml#EX25_0'>25</a></li>
<li><a href='EXO.xhtml#EX26_0'>26</a></li>
<li><a href='EXO.xhtml#EX27_0'>27</a></li>
<li><a href='EXO.xhtml#EX28_0'>28</a></li>
<li><a href='EXO.xhtml#EX29_0'>29</a></li>
<li><a href='EXO.xhtml#EX30_0'>30</a></li>
</ul><ul class='tnav'>
<li><a href='EXO.xhtml#EX31_0'>31</a></li>
<li><a href='EXO.xhtml#EX32_0'>32</a></li>
<li><a href='EXO.xhtml#EX33_0'>33</a></li>
<li><a href='EXO.xhtml#EX34_0'>34</a></li>
<li><a href='EXO.xhtml#EX35_0'>35</a></li>
<li><a href='EXO.xhtml#EX36_0'>36</a></li>
<li><a href='EXO.xhtml#EX37_0'>37</a></li>
<li><a href='EXO.xhtml#EX38_0'>38</a></li>
<li><a href='EXO.xhtml#EX39_0'>39</a></li>
<li><a href='EXO.xhtml#EX40_0'>40</a></li>
</ul>

<div class='main' id='EX0_0'>

<div class='mt'>Éxodo  </div>
<div class='psalmlabel' id='EX1_0'> 1</div>
<div class='s'>Inintaijyohuilis israelitame ipan tali Egipto </div>
<div class='p'>

<span class="verse" id="EX1_1">1&#160;</span>Nopa tacat cati itoca Israel yajqui ipan tali Egipto ihuaya 12 itelpocahua, huan sese ten inijuanti nojquiya quihuicac ifamilia. Huan ya ni inintoca itelpocahua Jacob cati ihuaya yajque tali Egipto: 
<span class="verse" id="EX1_2">2&#160;</span>Rubén, Simeón, Leví, Judá, 
<span class="verse" id="EX1_3">3&#160;</span>Isacar, Zabulón, Benjamín, 
<span class="verse" id="EX1_4">4&#160;</span>Dan, Neftalí, Gad huan Aser. 
<span class="verse" id="EX1_5">5&#160;</span>Huan nochi iteixmatcahua Jacob cati yajque mochijque 70 masehualme. Pero seyoc itelpoca cati itoca José ya itztoya ipan tali Egipto. </div>
<div class='p'>
<span class="verse" id="EX1_6">6&#160;</span>Huan ica miyac xihuit mijqui José, huan iicnihua huan nochi nopa masehualme cati achtohui hualajtoyaj. 
<span class="verse" id="EX1_7">7&#160;</span>Pero teipa iniixhuihua quinpixque miyac ininconehua huan motocaxtiyayaj israelitame. Huan nopa israelitame tahuel momiyaquilijtiyajque hasta mochijque tahuel miyaqui masehualme huan campa hueli itztoyaj ipan Gosén ipan tali Egipto. </div>
<div class='p'>
<span class="verse" id="EX1_8">8&#160;</span>Huan teipa panoc miyac xihuit huan pejqui tequiti se yancuic tanahuatijquet ipan tali Egipto cati amo quema quiixmajtoya José. Huan nopa yancuic tanahuatijquet quinilhui nopa egiptome: 
<span class="verse" id="EX1_9">9&#160;</span>“Xiquitaca, nopa israelitame mochijtoque nelmiyaqui masehualme huan más quipiyaj chicahualisti que tojuanti. 
<span class="verse" id="EX1_10">10&#160;</span>Huajca monequi tijchihuase se tamanti para ayecmo momiyaquilise, pampa sinta oncas se tatehuilisti, huelis mosejcotilise ica tocualancaitacahua para techtehuise huan teipa cholose ten ni tali.” </div>
<div class='p'>
<span class="verse" id="EX1_11">11&#160;</span>Huan yeca nopa egiptome quintalijque tacame cati tetique para ma quinchihualtica israelitame ma tequitica tahuel chicahuac. Quinchihualtijque ma quichijchihuaca nopa altepet Pitón huan Ramesés para nopa hueyi tanahuatijquet Faraón. Huan quintequihuijque nopa altepeme para ipan quiajocuise tacualisti. 
<span class="verse" id="EX1_12">12&#160;</span>Pero quema noja más quintaijyohuiltiyayaj israelitame, noja más momiyaquiliyayaj. Yeca nopa egiptome pejque más quinimacasij. </div>
<div class='p'>
<span class="verse" id="EX1_13">13&#160;</span>Huajca nopa egiptome tahuel quintequihuijque nopa israelitame huan amo quintasojtaque. 
<span class="verse" id="EX1_14">14&#160;</span>Tahuel amo quinpatiitayayaj. San quintequihuiyayaj chicahuac huan quintaijyohuiltiyayaj miyac. Quinchihualtijque ma quicualtalica soquit huan ma quichihuaca ladrillos huan miyac tamanti miltequit. Huan quema tahuel taijyohuiyayaj nopa israelitame ipan nochi ni tequit, noja más nopa egiptome quinchihuilijque ten fiero. </div>
<div class='p'>
<span class="verse" id="EX1_15">15&#160;</span>Nojquiya nopa hueyi tanahuatijquet quicamanalhui Sifra huan Fúa, nopa sihuame cati quinpalehuiyayaj israelita sihuame quema conepiyayayaj huan quinilhui: </div>
<div class='p'>
<span class="verse" id="EX1_16">16&#160;</span>―Quema anquipalehuise se hebreo sihuat para conepiyas, xiquitaca taya tacajtoc. Sinta tacajtoc se sihuapil, xijcahuaca ma itzto, pero sinta se oquichpil, xijmictica. </div>
<div class='p'>
<span class="verse" id="EX1_17">17&#160;</span>Pero masque quej nopa quinilhui nopa tanahuatijquet, nopa sihuame quiimacasque Toteco Dios huan amo quichijque cati nopa tanahuatijquet quinnahuatijtoya. Quincajque ma itztoca nopa oquichpilme. 
<span class="verse" id="EX1_18">18&#160;</span>Huajca nopa tanahuatijquet ten Egipto tatitanqui ma quinnotzatij nopa ome sihuame huan quintatzintoquili: </div>
<div class='p'>―¿Para ten anquincahuilíaj ma itztoca hebreo oquichpilme? ¿Para ten amo anquinmictíaj? </div>
<div class='p'>
<span class="verse" id="EX1_19">19&#160;</span>Huan nopa sihuame quinanquilijque Faraón: </div>
<div class='p'>―Nopa hebreo sihuame amo tatacatiltíaj yolic quej Egipto sihuame. Más cuali inintacayo huan nimantzi tatacatiltíaj quema tojuanti ayemo tionajsij para tiquinpalehuise. </div>
<div class='p'>
<span class="verse" id="EX1_20-21">20-21&#160;</span>Huan pampa nopa sihuame quitepanitaque Toteco Dios, yaya quintiochijqui huan quinchijqui nojquiya ma quinpiyaca ininconehua. Huan nopa hebreos o israelitame más momiyaquilijque hasta mochijque tahuel miyaqui. 
<span class="verse" id="EX1_22">22&#160;</span>Huajca Faraón quinmacac se tanahuatili nochi imasehualhua: “Nochi hebreo oquichpilme cati tacatise monequi xiquinmajcahuaca ipan hueyat, pero sihuapilme xiquincahuaca ma itztoca.”  </div>
<div class='psalmlabel' id='EX2_0'> 2</div>
<div class='s'>Itacatilis Moisés </div>
<div class='p'>
<span class="verse" id="EX2_1">1&#160;</span>Se tonali se tacat cati eliyaya se iteipan ixhui nopa huejcapan tata Leví mosihuajti ihuaya se sihuat cati nojquiya eliyaya se iteipan ixhui, pero ipan seyoc familia. 
<span class="verse" id="EX2_2">2&#160;</span>Huan isihua conecuic huan quipixqui se icone. Huan quema quiitaque para nopa oquichpil eliyaya yejyectzi, quitatijque para eyi metzti. 
<span class="verse" id="EX2_3">3&#160;</span>Pero quema itatahua ayecmo huelque quitatíaj más tonali, quicuique se chiquihuit cati quichijtoyaj ica acat, huan inana quitzajtzajqui ica chapopojti para amo calaquis at. Teipa quitali nopa pilconetzi iijtic nopa chiquihuit huan quicahuato acatzala iteno nopa hueyat Nilo. 
<span class="verse" id="EX2_4">4&#160;</span>Nojquiya quiilhui ihuelti nopa pilconetzi ma quihuejcatachilijto para quiitas taya ipantis. </div>
<div class='p'>
<span class="verse" id="EX2_5">5&#160;</span>Huan más tiotac, iichpoca nopa Faraón inihuaya itequipanojcahua temoque para maltitij hueyat. Huan quema nejnemiyayaj nechca hueyat, quiitaque nopa chiquihuit tatajco ten nopa acame. Huajca nopa ichpocat quititanqui se isihua tequipanojca ma quicuiliti nopa chiquihuit. 
<span class="verse" id="EX2_6">6&#160;</span>Huan quitapo nopa aca chiquihuit huan quitachili iijtic. Huan nopona itztoya se piloquichpiltzi cati chocayaya. Huan iichpoca Faraón quitasojtac huan quiijto: </div>
<div class='p'>―Ni se piloquichpiltzi hebreo. </div>
<div class='p'>
<span class="verse" id="EX2_7">7&#160;</span>Huajca iicni nopa pilconetzi monechcahui campa iichpoca Faraón huan quiilhui: </div>
<div class='p'>―¿Tijnequi ma nijnotzati se sihuat hebrea cati tachichitía para ma quiiscalti ni oquichpil? </div>
<div class='p'>Huan iichpoca Faraón tananquili: </div>
<div class='p'>
<span class="verse" id="EX2_8">8&#160;</span>―Quena, xijnotzati. </div>
<div class='p'>Huajca iicni nopa pilconetzi yajqui quinotzato inana, 
<span class="verse" id="EX2_9">9&#160;</span>huan iichpoca Faraón quiilhui: </div>
<div class='p'>―Xijhuica ni oquichpil huan techchichitili, huan na nimitztaxtahuis motequi. </div>
<div class='p'>Huajca inana nopa piloquichpiltzi quihuicac huan quiiscalti. 
<span class="verse" id="EX2_10">10&#160;</span>Huan quema ya moscaltijtoya, quimactili iichpoca Faraón. Huan nopa ichpocat quichijqui icone huan quitocaxti Moisés. (Moisés quinequi quiijtos Taquixtili.) Quej nopa quitocaxti pampa quiijto: </div>
<div class='p'>―Na nijquixti ipan at. </div>
<div class='s'>Moisés cholo ten tali Egipto </div>
<div class='p'>
<span class="verse" id="EX2_11">11&#160;</span>Se tonali quema Moisés ya motacachijtoya, quisqui para quinpaxaloti nopa hebreos pampa quimatqui para quipiyayaya san se esti ica inijuanti huan quiitac para nelohui inintequi. Huan quiitac se tacat Egipto ejquet quihuitequiyaya se tacat hebreo huan quitasojtac, pampa eliyaya san se inieso. 
<span class="verse" id="EX2_12">12&#160;</span>Huajca Moisés tachixqui campa hueli huan quema amo aqui quiitac, quimicti nopa tacat Egipto ejquet huan quitati itacayo ipan xali. 
<span class="verse" id="EX2_13">13&#160;</span>Huan tonili sempa quisqui Moisés huan quiitac para ome hebreos motehuiyayaj, huajca quitatzintoquili cati tatehuiyaya: </div>
<div class='p'>―¿Para ten tijmaquilía mohuampo huan san se amoeso anquipiyaj? </div>
<div class='p'>
<span class="verse" id="EX2_14">14&#160;</span>Huan nopa hebreo tacat quinanquili: </div>
<div class='p'>―¿Ajquiya mitztalijtoc ta quej titayacanquet o tijuez ica tojuanti? ¿Huelis timoilhuía techmictis quej yalohua tijmicti nopa Egipto ejquet? </div>
<div class='p'>Quema Moisés quicajqui ni tamanti, majmajqui, pampa quimatqui para sequij quimatiyayaj para quimictijtoya nopa tacat Egipto ejquet. 
<span class="verse" id="EX2_15">15&#160;</span>Huan quema Faraón quimatqui para Moisés quimictijtoya se tacat Egipto ejquet, tatitanqui ma quitemotij para quimictis, pero Moisés cholojtejqui huan yajqui itztoti ipan tali Madián. Huan quema ajsito nepa mosehuito nechca se ameli. </div>
<div class='p'>
<span class="verse" id="EX2_16">16&#160;</span>Huan nopona ipan tali Madián itztoya se totajtzi cati itoca Reuel huan quinpixtoya chicome iichpocahua. Huan ipan nopa tonali inijuanti hualajtoyaj campa nopa ameli para quiquixtise at huan quitemitise campa atij tapiyalme huan quinamacase inintata iborregojhua. 
<span class="verse" id="EX2_17">17&#160;</span>Pero hualajque sequinoc borrego tamocuitahuiani huan quinquixtijque nopa ichpocame. Huajca Moisés motananqui, huan quinmanahui huan teipa quinamacac ininborregojhua. 
<span class="verse" id="EX2_18">18&#160;</span>Huan quema nopa ichpocame tacuepilijque campa itztoya inintata Reuel ya quintatzintoquili: </div>
<div class='p'>―¿Quenicatza ama antacuepilijque nimantzi? </div>
<div class='p'>
<span class="verse" id="EX2_19">19&#160;</span>Huan tananquilijque: </div>
<div class='p'>―Se Egipto ejquet techmanahui inimaco nopa sequinoc tamocuitahuiani. Huan teipa yaya quiquixti at para tojuanti huan quinamacac toborregojhua. </div>
<div class='p'>
<span class="verse" id="EX2_20">20&#160;</span>Huan inintata quintatzintoquili: </div>
<div class='p'>―Huan ¿canque itztoc nopa tacat? ¿Para ten anquicajtejque iseltitzi? Xiyaca xijnotzatij ma tacuaqui. </div>
<div class='p'>
<span class="verse" id="EX2_21">21&#160;</span>Huan Moisés hualajqui huan mocajqui ipan ichaj Reuel. Huan teipa Reuel quimacac Moisés iichpoca cati itoca Séfora para ma quichihua isihua. 
<span class="verse" id="EX2_22">22&#160;</span>Huan teipa Séfora quipixqui icone huan Moisés quitocaxti Gersón. (Gersón quinequi quiijtos Seyoc Tali Ejquet.) Pampa quiijto: “Ama na niseyoc tali ejquet ipan ni tali cati amo niquixmati.” </div>
<div class='p'>
<span class="verse" id="EX2_23">23&#160;</span>Huan Moisés panoc miyac xihuit ipan tali Madián, huan nopa tanahuatijquet ten tali Egipto, mijqui. Pero nopa israelitame noja tahuel taijyohuiyayaj huan mocuesohuayayaj pampa tequipanohuayayaj san tapic. Huan talojtzitzi quitajtaniyayaj Toteco Dios ma quinpalehui ipan inintaijyohuilis. 
<span class="verse" id="EX2_24">24&#160;</span>Huan Toteco quincajqui. Quena, quinchihuili cuenta pampa amo quielcajqui cati ininca mocajtoya Abraham, Isaac huan Jacob para quinmacas iniixhuihua se tali. 
<span class="verse" id="EX2_25">25&#160;</span>Huajca Toteco Dios quinitac nopa israelitame huan quintasojtac.  </div>
<div class='psalmlabel' id='EX3_0'> 3</div>
<div class='s'>Toteco quinojnotzqui Moisés </div>
<div class='p'>
<span class="verse" id="EX3_1">1&#160;</span>Se tonali Moisés quinmocuitahuiyaya iborregojhua imontaj, Jetro<a href='#FN1' epub:type='noteref' class='noteref'>*</a>, cati eliyaya se totajtzi ipan tali Madián. </div>
<div class='p'>Huan Moisés quinhuicac nopa borregojme hasta nese lado ten nopa huactoc tali hasta se tepet itoca Horeb<a href='#FN2' epub:type='noteref' class='noteref'>†</a>. (Horeb quinequi quiijtos Nopa Tepet Campa Toteco Itztoc.) 
<span class="verse" id="EX3_2">2&#160;</span>Huan nopona iilhuicac ejca TOTECO monexti ipan se tilelemecti cati tatayaya tatajco se xihuitzonti. Huan Moisés quiitac para nopa xihuitzonti lemeniyaya, pero amo tamiyaya. 
<span class="verse" id="EX3_3">3&#160;</span>Huajca moilhui: “Amo quema niquitztoc se tamanti quej ni. Niyas niquitati para ten amo tamitata nopa xihuitzonti.” </div>
<div class='p'>
<span class="verse" id="EX3_4">4&#160;</span>Huan quema TOTECO quiitac para Moisés monechcahuiyaya para quitachilis, quinojnotzqui tatajco ten nopa xihuitzonti huan quiilhui: </div>
<div class='p'>―¡Moisés! ¡Moisés! </div>
<div class='p'>Huan Moisés quiijto: </div>
<div class='p'>―Nica niitztoc. </div>
<div class='p'>
<span class="verse" id="EX3_5">5&#160;</span>Huajca TOTECO quiilhui: </div>
<div class='p'>―Amo ximonechcahui. Xijquixti motecac pampa tatzejtzeloltic ni tali campa timoquetza, pampa nica nojquiya niitztoc na. </div>
<div class='p'>
<span class="verse" id="EX3_6">6&#160;</span>Huan TOTECO nojquiya quiilhui: </div>
<div class='p'>―Na niininTeco mohuejcapan tatahua Abraham, Isaac huan Jacob. </div>
<div class='p'>Huajca Moisés moixtzajqui pampa majmajqui para quitachilis Toteco Dios, 
<span class="verse" id="EX3_7">7&#160;</span>huan TOTECO sempa quiijto: </div>
<div class='p'>―Niquitztoc quenicatza taijyohuíaj nomasehualhua cati itztoque ipan tali Egipto. Nijcactoc quenicatza chocaj pampa inintayacancahua fiero quinchihuilíaj. Niquintasojta pampa tahuel taijyohuíaj. 
<span class="verse" id="EX3_8">8&#160;</span>Yeca nitemotoc para niquinmaquixtis inimaco nopa egiptome. Huajca niquinquixtis ipan nopa tali huan niquinhuicas hasta se tali cati hueyi huan cuali cati nochi temaca hasta mocahua itajca. Ipan nopa tali ama itztoque nopa cananeos, heteos, amorreos, ferezeos, heveos huan jebuseos. 
<span class="verse" id="EX3_9">9&#160;</span>Huajca pampa nijtacaquilijtoc quenicatza techtzajtzilíaj nopa israelitame, huan niquitztoc quenicatza nopa egiptome fiero quinchihuilíaj, 
<span class="verse" id="EX3_10">10&#160;</span>ama nimitztitanis tiquitati Faraón. Nijnequi tiyas para tiquinquixtis nopa israelitame ten tali Egipto pampa inijuanti nomasehualhua. </div>
<div class='p'>
<span class="verse" id="EX3_11">11&#160;</span>Huajca Moisés quiilhui Toteco Dios: </div>
<div class='p'>―¿Pero ajquiya na para niyas nijcamanalhuiti Faraón huan niquinquixtiti ten tali Egipto nopa israelitame? </div>
<div class='p'>
<span class="verse" id="EX3_12">12&#160;</span>Huan Toteco Dios quinanquili: </div>
<div class='p'>―Na niitztos mohuaya. Huan ya ni elis se tanextili para huelis tijmatis temachti para na nimitztitani. Quema ya tiquinquixtijtos nomasehualhua ipan tali Egipto, antacuepilise nica huan nochi amojuanti antechhueyichihuase ipan ni tepet Horeb. </div>
<div class='p'>
<span class="verse" id="EX3_13">13&#160;</span>Pero Moisés quinanquili: </div>
<div class='p'>―Pero sinta niyas huan niquinilhuis nopa israelitame para yaya cati ininTeco inihuejcapan tatahua techtitantoc campa inijuanti, techtatzintoquilise quenicatza motoca, huajca, ¿taya niquinilhuis? </div>
<div class='p'>
<span class="verse" id="EX3_14">14&#160;</span>Huan Toteco Dios quinanquili: </div>
<div class='p'>―NA NIITZTOC CATI NOCHIPA NIITZTOC. Huan tiquinilhuis nopa israelitame: Yaya cati itoca YAYA CATI NOCHIPA ITZTOC techtitantoc campa amojuanti. </div>
<div class='p'>
<span class="verse" id="EX3_15">15&#160;</span>Huan nojquiya Toteco Dios quiilhui Moisés: </div>
<div class='p'>―Nojquiya xiquinilhui nopa israelitame para na cati niininTECO amohuejcapan tatahua, Abraham, Isaac huan Jacob, mitztitantoc campa inijuanti. Xiquinilhui ya ni elis notoca para nochipa. Ya ni nochipa eliyaya notoca huan nochipa elis notoca. Ica ni notoca techtocaxtise para nochipa nochi masehualme cati tacajtiyase. 
<span class="verse" id="EX3_16">16&#160;</span>Xiya huan xiquinsentili nochi huehue tacame ipan nopa israelitame huan xiquinilhui para na niDIOS cati niininTeco amohuejcapan tatahua, Abraham, Isaac huan Jacob, nimonexti campa ta. Huan nimitzilhui para niquinhualtachilijtoc huan niquitztoc quenicatza fiero quinchihuilíaj ipan tali Egipto. 
<span class="verse" id="EX3_17">17&#160;</span>Huan nojquiya xiquinilhui para niquintencahuilía niquinquixtis ten nopa taijyohuilisti ipan Egipto, huan niquinhuicas ipan nopa tali campa itztoque nopa cananeos, heteos, amorreos, ferezeos, heveos huan jebuseos. Campa niquinhuicas eltoc se tali cati nochi temaca hasta mocahua itajca. </div>
<div class='p'>
<span class="verse" id="EX3_18">18&#160;</span>“Huan temachti nopa huehue tacame mitzneltocase. Huan teipa monequi tiyas inihuaya para anquiitatij nopa hueyi tanahuatijquet ten tali Egipto. Huan tiquilhuis para na niDIOS cati niamoTECO anhebreo masehualme huan para na nimonexti ica ta. Xiquilhui monequi quincahuas ma yaca israelitame ipan nopa huactoc tali campa amo teno eli. Xiquilhui monequi anyase eyi tonati ipan ojti para antechmacatij tacajcahualisti na, niamoTECO Dios. Quej nopa xiquilhuiti. 
<span class="verse" id="EX3_19">19&#160;</span>Pero na cuali nijmati para nopa tanahuatijquet ten tali Egipto amo amechcahuas anquisase hasta nijnextilis para nelía hueyi nochicahualis. 
<span class="verse" id="EX3_20">20&#160;</span>Yeca na nimomaxitahuas huan niquincocos nopa egiptome ica miyac huejhueyi tiochicahualnescayot cati nijchihuas ipan inintal para niquinnextilis nohueyi chicahualis. Huan teipa, quena, nopa Faraón amechcahuas para anquisase. 
<span class="verse" id="EX3_21">21&#160;</span>Nojquiya nijchihuas para nopa egiptome ma quinequica amechpalehuise huan amechmajmacase tamanti quema anquisase. Yeca quema anquisase, amo anyase san amomax. 
<span class="verse" id="EX3_22">22&#160;</span>Huan monequi sesen sihuat quitajtanis cati icalnechca o seyoc cati ihuaya itztoc para ma quimaca yoyomit cati cuali huan tamanti ten oro huan plata. Huan xiquinyoyontise amoconehua para quej nopa anquinquixtilijtehuase Egipto ehuani nochi cati quipixtoque.”  </div>
<div class='psalmlabel' id='EX4_0'> 4</div>
<div class='p'>
<span class="verse" id="EX4_1">1&#160;</span>Huan Moisés tananquili: </div>
<div class='p'>―¿Taya nijchihuas sinta nopa israelitame amo techneltocase, yon amo techchihuilise cuenta? Huelis quiijtose para ta, TOTECO, amo timonextijtoc nohuaya. </div>
<div class='p'>
<span class="verse" id="EX4_2">2&#160;</span>Huajca TOTECO quiilhui Moisés: </div>
<div class='p'>―¿Taya tijpiya momaco? </div>
<div class='p'>Huan Moisés tananquili: </div>
<div class='p'>―Se cuatopili. </div>
<div class='p'>Huan TOTECO quiilhui: </div>
<div class='p'>
<span class="verse" id="EX4_3">3&#160;</span>―Xijmajcahua talchi. </div>
<div class='p'>Huan Moisés quimajcajqui talchi huan ipan nopa talojtzi nopa cuatopili mochijqui se cohuat. Huan Moisés motalojtejqui pampa quiimacasiyaya, 
<span class="verse" id="EX4_4">4&#160;</span>pero TOTECO quiilhui: </div>
<div class='p'>―Xiquitzqui ipan icuitapil. </div>
<div class='p'>Huan Moisés quiitzqui nopa cohuat huan sempa mocuetqui cuatopili. 
<span class="verse" id="EX4_5">5&#160;</span>Huan TOTECO quiilhui: </div>
<div class='p'>―Quej nopa tijchihuas iniixpa nopa israelitame para ma quineltocaca para na niininTeco amohuejcapan tatahua, Abraham, Isaac huan Jacob nimonextijtoc moixpa para nimitztequimacas. </div>
<div class='p'>
<span class="verse" id="EX4_6">6&#160;</span>Huan TOTECO quiilhui: </div>
<div class='p'>―Huan ama, xijcalaqui momax moyolixco. </div>
<div class='p'>Huan Moisés quicalaqui imax iyolixco huan quema quiquixti, quiitac para quipiyayaya nopa fiero tacayo palanca cocolisti cati itoca lepra huan eliyaya chipahuac quej set. 
<span class="verse" id="EX4_7">7&#160;</span>Huajca TOTECO quiilhui: </div>
<div class='p'>―Sempa xijcalaqui momax moyolixco. </div>
<div class='p'>Huan Moisés quej nopa quichijqui. Huan quema sempa quiquixti imax, ya mochicajtoya huan eltoya cuali quej nochi itacayo. 
<span class="verse" id="EX4_8">8&#160;</span>Huajca TOTECO quiilhui: </div>
<div class='p'>―Sinta ica nopa achtohui tanextili, amo mitzneltoquilise, huajca mitzneltocase ica nopa cati ompa. 
<span class="verse" id="EX4_9">9&#160;</span>Pero sinta amo mitzneltocase ica ni ome tanextili, xijquixti at ten nopa hueyat huan xijtoyahua talchi. Huan quema nopa at cati tijquixtis ipan hueyat toyahuis talchi, mochihuas esti. </div>
<div class='p'>Huan Moisés quiilhui TOTECO: </div>
<div class='p'>
<span class="verse" id="EX4_10">10&#160;</span>―¡Toteco! Na amo hueli nitatenquixtía cuali. Huan amo san ama o yalohua amo nihueli. Ni huejcajquiya. Nochipa quema nicamanalti, ohui quisa camanali ipan nonenepil. </div>
<div class='p'>
<span class="verse" id="EX4_11">11&#160;</span>Pero TOTECO quiilhui: </div>
<div class='p'>―Na niquinmacatoc inincamac masehualme. Na nijchihua para se ma amo hueli camanalti, o ma amo hueli tacaqui. Nijchihua para se ma tachiya, o ma amo tachiya. 
<span class="verse" id="EX4_12">12&#160;</span>Huajca xiya huan na niitztos mohuaya quema ticamanaltis, huan nimitznextilis cati monequi tiquijtos. </div>
<div class='p'>
<span class="verse" id="EX4_13">13&#160;</span>Huan Moisés sempa quiijto: </div>
<div class='p'>―¡Toteco! Xijchihua se favor, xijtitani seyoc huan amo na. </div>
<div class='p'>
<span class="verse" id="EX4_14">14&#160;</span>Huajca TOTECO cualanqui ihuaya Moisés huan quiilhui: </div>
<div class='p'>―¿Tiquita cualtitoc para yas mohuaya moicni Aarón cati nojquiya iixhui mohueyi tata Leví? Na nijmati para ya cuali camanalti. Huan ama huala ipan ojti mitznamiquiqui. Yaya paquis miyac quema mitzitas. 
<span class="verse" id="EX4_15">15&#160;</span>Huajca xijcamanalhui huan xijpohuili nochi cati monequi quiijtos, huan yaya quiijtos cati tiquilhuis. Huan na niitztos amohuaya quema ancamanaltise huan nimechnextilis cati monequis anquichihuase. 
<span class="verse" id="EX4_16">16&#160;</span>Ta tiquilhuis Aarón cati monequi quiijtos huan Aarón quinilhuijtiyas sequinoc cati ta tiquilhuis. Yaya camanaltis cati ta ticamanaltisquía huan mitztepanitas quej elisquía ta tiDios. 
<span class="verse" id="EX4_17">17&#160;</span>Pero xijhuica ni cuatopili ipan momax pampa ica ya ni tijchihuas tanextilijcayot cati huejhueyi. </div>
<div class='s'>Moisés tacuepili ipan tali Egipto </div>
<div class='p'>
<span class="verse" id="EX4_18">18&#160;</span>Huajca Moisés tacuepili ichaj imontaj Jetro, huan quiilhui: </div>
<div class='p'>―Techcahua ma nitacuepili ipan tali Egipto campa itztoque noicnihua cati san se esti tijpiyaj. Nijnequi niquitas sinta noja itztoque. </div>
<div class='p'>Huan Jetro tananquili: </div>
<div class='p'>―Xiya ica cuali. </div>
<div class='p'>
<span class="verse" id="EX4_19">19&#160;</span>TOTECO quiilhui Moisés quema noja itztoya ipan tali Madián: </div>
<div class='p'>―Amo ximajmahui para titacuepilis ipan tali Egipto, pampa ya mijque nochi cati quinequiyayaj mitzmictise. </div>
<div class='p'>
<span class="verse" id="EX4_20">20&#160;</span>Huajca Moisés quicuitejqui isihua huan icone huan quinsehuilti ipan se burro huan mocuetqui ipan tali Egipto. Huan ipan imax quihuicayaya nopa cuatopili cati Toteco Dios quimacac. 
<span class="verse" id="EX4_21">21&#160;</span>Huan teipa TOTECO quiilhui Moisés: </div>
<div class='p'>―Quema tiajsiti tali Egipto, xiquita para tijchihuas iixpa Faraón nochi nopa tanextili cati nimitzmacatoc chicahualisti xijchihua. Pero na nijyoltetilis para amo quincahuas ma quisaca israelitame. 
<span class="verse" id="EX4_22">22&#160;</span>Huajca tiquilhuis Faraón para na niamoTECO niquijtohua para nopa israelita masehualme niquinicnelía quej se quiicnelía icone achtohui ejquet. 
<span class="verse" id="EX4_23">23&#160;</span>Huan xiquilhui para ya niquilhuijtoc ma quincahua ma quisaca para yase techhueyichihuatij. Pero sinta amo quincahuas ma quisaca, na nijmictis icone achtohui ejquet. Quej nopa xiquilhuiti Faraón. </div>
<div class='p'>
<span class="verse" id="EX4_24">24&#160;</span>Huan quema mosiyajquetzqui Moisés huan iteixmatcahua nopa tayohua ipan ojti para tali Egipto, TOTECO monexti ica Moisés, huan quinequiyaya quimictis pampa amo quichijqui quej quiijtohua tanahuatili. Amo quitectoya iyecapa nopa cuetaxti cati eltoc ipan ipiltacayo ioquichpil. 
<span class="verse" id="EX4_25">25&#160;</span>Huajca isihua Moisés cati itoca Séfora quicuic se cuchillo ten tet huan quitequili cati monequi ipan ipiltacayo icone huan quitoxonqui ipan iicxi Moisés huan quiilhui: “Nelía, ta tise nohuehue cati espoltic.” </div>
<div class='p'>
<span class="verse" id="EX4_26">26&#160;</span>Huajca TOTECO ayecmo cualanqui ica Moisés huan quicahuili ma yahui. Huan Séfora quitocaxti Moisés “nohuehue cati espoltic” pampa monejqui yaya quitequili icuetaxo icone. </div>
<div class='p'>
<span class="verse" id="EX4_27">27&#160;</span>Nojquiya TOTECO quiilhuijtoya Aarón para ma yahui ipan nopa huactoc tali para mopantiti ihuaya Moisés. Huajca Aarón yajqui quinamiquito Moisés ipan nopa tepet campa monextijtoya Toteco Dios. Huan nopona Aarón quitajpalo huan quitzoponi. 
<span class="verse" id="EX4_28">28&#160;</span>Huan Moisés quipohuili Aarón nochi tamanti cati TOTECO quiilhuijtoya ma quiijto, huan nojquiya quinextili nopa huejhueyi tanextili cati quinahuatijtoya ma quichihua. 
<span class="verse" id="EX4_29">29&#160;</span>Huajca Moisés huan Aarón ajsitoj tali Egipto huan quinsentilijque nopa huehue israelita tacame. 
<span class="verse" id="EX4_30">30&#160;</span>Huan Aarón quinpohuili nochi cati TOTECO quiilhuijtoya Moisés, huan quichijqui nopa tanextili cati TOTECO quinextilijtoya ma quichihua. </div>
<div class='p'>
<span class="verse" id="EX4_31">31&#160;</span>Huan nochi nopa tacame quineltocaque para TOTECO quintitantoya. Huan quema quimatque israelita masehualme para TOTECO quintacaquilijtoyaj huan quinitztoya quenicatza taijyohuiyayaj, motancuaquetzque iixpa TOTECO huan quihueyichijque.  </div>
<div class='psalmlabel' id='EX5_0'> 5</div>
<div class='s'>Moisés huan Aarón camanaltique ihuaya Faraón </div>
<div class='p'>
<span class="verse" id="EX5_1">1&#160;</span>Teipa Moisés huan Aarón yajque quicamanalhuitoj nopa Faraón huan quiilhuijque: </div>
<div class='p'>―TOTECO Dios cati tiisraelitame tijhueyichihuaj mitzilhuía para xiquincahua imasehualhua ma yaca campa huactoc tali para ma quiilhuichihuilitij. </div>
<div class='p'>
<span class="verse" id="EX5_2">2&#160;</span>Pero Faraón tananquili: </div>
<div class='p'>―¿Huan ajquiya ‘amoTECO’ para na ma nijneltoquili huan ma niquincahua ma yaca ne israelitame? Amo niquixmati amoTECO, huan yon amo niquincahuas ma yaca. </div>
<div class='p'>
<span class="verse" id="EX5_3">3&#160;</span>Huajca Moisés huan Aarón quiijtojque: </div>
<div class='p'>―Toteco Dios cati toTeco tihebreos hualajtoc technamiquiqui huan techilhuijtoc cati monequi ma tijchihuaca. Huajca techcahua ma tiyaca eyi tonati ipan ojti ipan nopa huactoc tali para tijmacatij tacajcahualisti TOTECO Dios, pampa sinta amo, nohueli timiquise ica se hueyi cocolisti o ica macheta. </div>
<div class='p'>
<span class="verse" id="EX5_4">4&#160;</span>Pero nopa tanahuatijquet ten tali Egipto quinilhui Moisés huan Aarón: </div>
<div class='p'>―¿Para ten anquintequipolohuaj ni tacame? Ma tacuepilica ipan inintequi. </div>
<div class='p'>
<span class="verse" id="EX5_5">5&#160;</span>Huan nojquiya nopa Faraón quinilhui: </div>
<div class='p'>―Ama itztoque tahuel miyaqui israelitame ipan ni tali, huan san anquintequipolohuaj. </div>
<div class='p'>
<span class="verse" id="EX5_6">6&#160;</span>Huajca ipan nopa tonali Faraón quinmacac se yancuic tanahuatili nopa tayacanani cati quinnahuatiyayaj huan quinhuitequiyayaj nopa israelita tequipanohuani. Quinilhui: </div>
<div class='p'>
<span class="verse" id="EX5_7">7&#160;</span>―Ayecmo xiquinmacaca sacat israelitame para quichihuase soqui ladrillos quej mochijtihualajtoc. Ma yaca inijuanti para quisentilitij nopa sacat cati monequi. 
<span class="verse" id="EX5_8">8&#160;</span>Pero xiquinchihualtica ma temactilica san se imiyaca ladrillos quej achtohui. Yon se ladrillo ma amo polihui. Pampa nopa israelitame tatzcacalactoque huan yeca tahuejchihuaj huan quiijtohuaj quinequij yase quimacatij tacajcahualisti ininTeco. 
<span class="verse" id="EX5_9">9&#160;</span>Huajca xiquinchihualtica ma tequitica más chicahuac nopa tacame. Xiquintequihuica para ma amo quitacaquilica ni istacatili cati Moisés huan Aarón quinilhuíaj. </div>
<div class='p'>
<span class="verse" id="EX5_10">10&#160;</span>Huajca nopa tayacanani huan tetecome quisque huan yajque quinilhuitoj nopa israelitame: </div>
<div class='p'>―Nopa Faraón tanahuatijtoc ma ayecmo timechmacaca sacat. 
<span class="verse" id="EX5_11">11&#160;</span>Ama monequi anyase anquitemotij. Pero monequi anquitamichihuase san se imiyaca ladrillos quej anquichihuayayaj achtohuiya. </div>
<div class='p'>
<span class="verse" id="EX5_12">12&#160;</span>Huajca nopa israelitame campa hueli yajque ipan tali Egipto quitemotoj sacatzonti cati noja mocajtoya ten cati masehualme ya quitzontectoyaj, huan ya nopa quitequihuijque pampa ayecmo oncayaya sacat. 
<span class="verse" id="EX5_13-14">13-14&#160;</span>Huan mojmosta itayacancahua Faraón quinisihuiltiyayaj más huan quinilhuiyayaj: </div>
<div class='p'>―Xijchihuaca san se imiyaca ladrillos ipan se tonal quej quema amechmacayayaj sacat. </div>
<div class='p'>Huan nojquiya nopa Egipto tetecome quinmaquiliyayaj nopa israelita tayacanani huan quinilhuiyayaj: </div>
<div class='p'>―¿Quenicatza, yon yalohua, yon ama, amo anquiaxitijtoque san se imiyaca ladrillos quej achtohuiya anquichihuayayaj? </div>
<div class='p'>
<span class="verse" id="EX5_15">15&#160;</span>Huan nopa israelita tayacanani yajque tajtanitoj tapalehuili ica tanahuatijquet Faraón, huan quiilhuijque: </div>
<div class='p'>―¿Para ten quej ni techchihuilía? 
<span class="verse" id="EX5_16">16&#160;</span>Nopa Egipto tetecome ayecmo techmaca sacat. Huan amo san ya nopa, nojquiya technahuatíaj ma tijchihuaca san se imiyaca soqui ladrillos, huan hasta techmaquilíaj pampa amo tihuelij. Pero inijuanti inintajtacol, pampa amo techmacaj sacat. </div>
<div class='p'>
<span class="verse" id="EX5_17">17&#160;</span>Huajca Faraón quinnanquili: </div>
<div class='p'>―¡San antatzihuini! ¡Quena, antatzihuij! Huan yeca anquiijtojtinemij anyase anquimacatij tacajcahualisti amoTECO. 
<span class="verse" id="EX5_18">18&#160;</span>Xiyaca xitequititij, huan masque ayecmo amechmacase sacat, monequi antemactilise san se imiyaca ladrillos. </div>
<div class='p'>
<span class="verse" id="EX5_19">19&#160;</span>Huan nopa tayacanani ten israelitame mocuesojque quema quinilhuijque para monequi ma amo temos imiyaca nopa soqui ladrillos quej achtohuiya quichihuayayaj. 
<span class="verse" id="EX5_20">20&#160;</span>Huan quema quisque iixpa Faraón, quinpantitoj Moisés huan Aarón quinchixtoyaj. 
<span class="verse" id="EX5_21">21&#160;</span>Huan nopa israelita tayacanani quinilhuijque: </div>
<div class='p'>―TOTECO ma quiita cati amo cuali anquichijtoque ica tojuanti, huan ma amechtatzacuilti. Amojuanti amotajtacol para itequiticahua Faraón ma techtachilica fiero. Eltoc quej anquitalijtoque macheta ipan inimax para ma techmictica ica cati anquiilhuijtoque nopa tanahuatijquet. </div>
<div class='s'>Moisés motatajti ica TOTECO </div>
<div class='p'>
<span class="verse" id="EX5_22">22&#160;</span>Huajca Moisés motatajti huan quiilhui TOTECO: </div>
<div class='p'>―Toteco, ¿para ten tiquinchihuilía cati amo cuali ni masehualme? ¿Para ten techtitanqui? 
<span class="verse" id="EX5_23">23&#160;</span>Hasta ipan nopa tonali quema nihualajqui nijcamanalhuico nopa Faraón quej techilhui, yaya noja más quintaijyohuiltijtoc momasehualhua, huan ta amo teno tijchijtoc para tiquinmaquixtis.  </div>
<div class='psalmlabel' id='EX6_0'> 6</div>
<div class='p'>
<span class="verse" id="EX6_1">1&#160;</span>Huan TOTECO quinanquili: </div>
<div class='p'>―Ama tiquitas cati nijchihuas ica Faraón. Amo quincahuas nomasehualhua ma quisaca ipan ni tali hasta quiitas ihueyitilis nochicahualis. Pero quema quiitas nochicahualis, hasta quinquixtis para ma yaca. </div>
<div class='s'>TOTECO sempa quinojnotzqui Moisés </div>
<div class='p'>
<span class="verse" id="EX6_2">2&#160;</span>Huan noja Toteco Dios quicamanalhui Moisés huan quiilhui: </div>
<div class='p'>―NiamoTECO Cati Nochipa Niitztoc. 
<span class="verse" id="EX6_3">3&#160;</span>Nimonexti ica Abraham, Isaac huan Jacob huan niquinmatilti quenicatza niitztoc pampa niquinilhui notoca: NimoTECO Dios cati nijpiya nochi chicahualisti, pero amo niquinilhui ni seyoc notoca: Na Cati Nochipa Niitztoc. 
<span class="verse" id="EX6_4">4&#160;</span>Nojquiya inihuaya nijchijqui nopa camanali para niquinmacas nopa tali Canaán campa achtohui itztoyaj quej seyoc tali ehuani. 
<span class="verse" id="EX6_5">5&#160;</span>Huan na nijcactoc quenicatza chocaj nopa israelitame pampa nopa egiptome quintequipanoltíaj tahuel chicahuac huan amo niquelcajtoc cati niquintencahuilijtoc. 
<span class="verse" id="EX6_6">6&#160;</span>Ama xiquinilhui nochi israelitame para na niamoTECO niquinmaquixtis ten inintequi cati tahuel ohui ipan ni tali Egipto. Quena, ica na nochicahualis huan ica huejhueyi tanextili, niquinmanahuis. Pampa nijchihuas huejhueyi tanextili para niquintatzacuiltis nopa egiptome pampa quej nopa xitahuac. 
<span class="verse" id="EX6_7">7&#160;</span>Huan xiquinilhuiti na nimoaxcatis nopa israelitame huan elise nomasehualhua. Huan na nielis niininTeco. Quej nopa quimatise para na niininTeco Dios cati niquinmocuitahuía, huan na cati niquinquixtis ten nopa tequit cati tahuel etic ipan ni tali Egipto. 
<span class="verse" id="EX6_8">8&#160;</span>Huan xiquinilhuiti niquinhuicas ipan nopa cuali tali cati niquintencahuili niquinmacas Abraham, Isaac huan Jacob. Huan niquinmacas nopa israelitame nopa tali para elis iniaxca. Xiquinilhui na niininTECO niquijtohua. </div>
<div class='p'>
<span class="verse" id="EX6_9">9&#160;</span>Huajca Moisés quinpohuili israelitame nochi ya ni, pero amo quitacaquilijque pampa mocuesohuayayaj ica inintequi cati tahuel chicahuac. 
<span class="verse" id="EX6_10">10&#160;</span>Teipa TOTECO quiilhui Moisés: </div>
<div class='p'>
<span class="verse" id="EX6_11">11&#160;</span>―Xiya xiquilhuiti Faraón nopa tanahuatijquet ipan tali Egipto para ma quincahua ma quisaca nopa israelitame ten ital. </div>
<div class='p'>
<span class="verse" id="EX6_12">12&#160;</span>Pero Moisés quinanquili TOTECO: </div>
<div class='p'>―Yon nopa israelitame amo techchihuilíaj cuenta, ¿huajca quenicatza techtacaquilíaj nopa Faraón? Eltoc pampa amo cuali nitatenquixtía quema nicamanalti. </div>
<div class='p'>
<span class="verse" id="EX6_13">13&#160;</span>Huajca quej nopa TOTECO quincamanalhui Moisés ihuaya Aarón huan quinilhui cati monequi quinilhuise nopa israelitame huan Faraón. Huan quintequimacac ma quinquixtica israelitame ipan tali Egipto. </div>
<div class='s'>Inintoca nopa tayacanca tatame ipan israelitame </div>
<div class='p'>
<span class="verse" id="EX6_14">14&#160;</span>Huan ya ni inintoca nochi inintayacanca tatahua israelitame huan ajquiya inijuanti cati tacatque teipa ten sesen hueyitata cati eliyaya itelpocahua Israel. </div>
<div class='q'>Rubén cati elqui iachtohui cone Israel huejcajquiya quinpixqui iconehua cati inintoca: Hanoc, Falú, Hezrón huan Carmi. Huan sesen ten ni tacame quinpixqui miyac iixhuihua huan sesen mochijqui se hueyi familia, pero nochi hualajque ten Rubén. </div>
<div class='q'>
<span class="verse" id="EX6_15">15&#160;</span>Huan Simeón itelpoca Israel huejcajquiya quinpixqui iconehua cati inintoca: Jemuel, Jamín, Ohad, Jaquín, Zohar huan Saúl cati elqui icone se cananea sihuat. Sesen ten ni tacame quinpixqui miyac iixhuihua huan sesen mochijqui se hueyi familia, pero nochi hualajque ten Simeón. </div>
<div class='q'>
<span class="verse" id="EX6_16">16&#160;</span>Huan Leví, cati eliyaya itelpoca Israel huejcajquiya, itztoya 137 xihuit. Huan ipan inemilis quinpixqui itelpocahua cati inintoca: Gersón, Coat huan Merari. </div>
<div class='q'>
<span class="verse" id="EX6_17">17&#160;</span>Huan iconehua Gersón cati mochijque huejhueyi familias elque: Libni huan Simei. </div>
<div class='q'>
<span class="verse" id="EX6_18">18&#160;</span>Huan Coat itztoya 133 xihuit huan iconehua elque: Amram, Izhar, Hebrón huan Uziel. </div>
<div class='q'>
<span class="verse" id="EX6_19">19&#160;</span>Huan iconehua Merari elque Mahli huan Musi. Nochi ya ni mochijque huejhueyi familias huan hualajque ten inihueyi tata Leví. Huan pejqui inintoca ica cati achtohui ejquet huan yajtiyajque hasta cati teipan ejquet. </div>
<div class='q'>
<span class="verse" id="EX6_20">20&#160;</span>Huan ten iconehua Coat, Amram mosihuajti ihuaya iahui cati eliyaya iicni itata huan itoca eliyaya Jocabed, huan ya quintacatilti Aarón huan Moisés. Huan Amram itztoya 137 xihuit para nochi. </div>
<div class='q'>
<span class="verse" id="EX6_21">21&#160;</span>Huan Izhar quinpixqui itelpocahua cati inintoca: Coré, Nefeg huan Zicri. </div>
<div class='q'>
<span class="verse" id="EX6_22">22&#160;</span>Huan iconehua Uziel elque: Misael, Elzafán huan Sitri. </div>
<div class='q'>
<span class="verse" id="EX6_23">23&#160;</span>Huan Aarón mosihuajti ihuaya Elisabet cati eliyaya iichpoca Aminadab huan isihua icni Naasón, huan quitacatilti Nadab, Abiú, Eleasar huan Itamar. </div>
<div class='q'>
<span class="verse" id="EX6_24">24&#160;</span>Huan iconehua Coré elque Asir, Elcana huan Abiasaf. Nochi ya ni mochijque huejhueyi familias huan hualajque ten Coré. </div>
<div class='q'>
<span class="verse" id="EX6_25">25&#160;</span>Huan Eleazar, icone Aarón, mosihuajti ica se iichpoca Futiel huan ya quitacatilti Finees. </div>
<div class='p'>Nochi ni lista eltoc inintoca nopa tacame cati quinyacanque nopa huejhueyi familias ten ininteixmatcahua. Huan nochi hualajque ten inihueyi tata Leví. </div>
<div class='p'>
<span class="verse" id="EX6_26">26&#160;</span>Huan ni Aarón huan Moisés cati mopantía inintoca ipan ni lista eltoc san se nopa tacame cati TOTECO quinilhui ma quinchihuaca nopa israelitame ma motecpanaca ica pamit huan ma quinquixtica ipan tali Egipto. 
<span class="verse" id="EX6_27">27&#160;</span>Huan nojquiya elque Moisés huan Aarón cati quicamanalhuitoj Faraón, nopa tanahuatijquet ten tali Egipto para ma quimaca caquihuili quinquixtise nopa israelitame. Huan teipa elque Moisés huan Aarón cati quinyacanque nopa israelitame ten nopa tali. </div>
<div class='s'>TOTECO quinnojnotzqui Moisés huan Aarón </div>
<div class='p'>
<span class="verse" id="EX6_28">28&#160;</span>Huan ipan nopa tonali quema TOTECO quinojnotzqui Moisés ipan tali Egipto, 
<span class="verse" id="EX6_29">29&#160;</span>quiilhui: </div>
<div class='p'>―Na niDIOS. Xiquilhui Faraón nopa tanahuatijquet ipan tali Egipto nochi nopa tamanti cati nimitzilhuía. </div>
<div class='p'>
<span class="verse" id="EX6_30">30&#160;</span>Huan Moisés quinanquili TOTECO: </div>
<div class='p'>―Na amo nihueli nitatenquixtía cuali quema nicamanalti, huajca ¿quenicatza techtacaquilis nopa Faraón?  </div>
<div class='psalmlabel' id='EX7_0'> 7</div>
<div class='p'>
<span class="verse" id="EX7_1">1&#160;</span>Huan huajca TOTECO quiilhui Moisés: </div>
<div class='p'>―Xiquita, nimitzchihuas quej tielisquía se Dios quema timoquetzas iixpa Faraón. Huan moicni Aarón elis quej motajtolpanextijca huan yaya camanaltis por ta. 
<span class="verse" id="EX7_2">2&#160;</span>Huan monequi tiquilhuis Aarón nochi cati nimitznahuatis huan teipa yaya camanaltis ihuaya Faraón para ma quincahua ma quisaca ten ital nopa israelitame. 
<span class="verse" id="EX7_3">3&#160;</span>Pero na nijchihuas para nopa Faraón ma moyoltetili huan amo quinequis. Huan nijchihuas ipan tali Egipto miyac tanextili huan tamanti cati amo quema quiitztoque. 
<span class="verse" id="EX7_4">4&#160;</span>Pero nopa Faraón amo amechchihuilis cuenta. Huan na nijtalis nomax ipan Egipto huan nijtatzacuiltis. Huan nijchihuas miyac huejhueyi tamanti para niquintajtolsencahuas hasta niquinquixtis nomasehualhua cati quisase ipan huejhueyi tatehuijca pamit. 
<span class="verse" id="EX7_5">5&#160;</span>Huan quema ya nijnextijtos nochicahualis ipan tali Egipto huan ya niquinquixtijtos nopa israelitame nopona, nopa egiptome quimatise para na niamoTECO. </div>
<div class='p'>
<span class="verse" id="EX7_6">6&#160;</span>Huan Moisés huan Aarón quichijque nochi quej TOTECO quinnahuatijtoya. 
<span class="verse" id="EX7_7">7&#160;</span>Huan Moisés quipiyayaya 80 xihuit huan Aarón 83 xihuit quema camanaltique ihuaya Faraón. </div>
<div class='s'>Icuatopil Aarón </div>
<div class='p'>
<span class="verse" id="EX7_8">8&#160;</span>Huan TOTECO quinilhui Moisés huan Aarón: </div>
<div class='p'>
<span class="verse" id="EX7_9">9&#160;</span>―Quema Faraón amechilhuis para xijchihuaca se tanextili, xijcui mocuatopil huan xijmajcahua talchi iixpa para ma mochihua se cohuat. </div>
<div class='p'>
<span class="verse" id="EX7_10">10&#160;</span>Huajca Moisés huan Aarón yajque quiitatoj Faraón, huan quichijque senquisa cati TOTECO quinnahuatijtoya. Aarón quimajcajqui talchi icuatopil iixpa Faraón huan itapalehuijcahua, huan nopa cuatopili mocuetqui se cohuat. 
<span class="verse" id="EX7_11">11&#160;</span>Huajca Faraón quinnotzqui nopa talnamiquini huan tenahualhuiani huan cati quimatiyayaj tacajcayahuaj huan sesen ten inijuanti nojquiya quichijque cati Aarón quichijtoya ica inintenahualhuijcayo. 
<span class="verse" id="EX7_12">12&#160;</span>Sesen ten inijuanti quimajcajqui icuatopil talchi huan sesen cuatopili mocuetqui cohuat. Pero icuatopil Aarón quincuajqui inincuatopil nopa sequinoc. 
<span class="verse" id="EX7_13">13&#160;</span>Pero masque ya nopa quichijqui, Faraón moyoltetili quej TOTECO quiijtojtoya para quichihuasquía huan amo quichihuili cuenta Moisés. </div>
<div class='s'>Nopa tatzacuiltili ten esti </div>
<div class='p'>
<span class="verse" id="EX7_14">14&#160;</span>Teipa TOTECO quiilhui Moisés: </div>
<div class='p'>―Faraón moyoltetilijtoc huan amo quincahuas ma quisaca nopa israelitame. 
<span class="verse" id="EX7_15">15&#160;</span>Pero mosta cualca xiya xiquitati quema temos campa at. Xijchiya iteno nopa hueyat Nilo huan xijhuica nopa cuatopili cati mocuetqui cohuat. 
<span class="verse" id="EX7_16">16&#160;</span>Huan nopona tiquilhuis Faraón para na niDios huan niamoTECO nochi anhebreo masehualme. Huan nimitztitantoc tiquilhuis para ma quincahua ma yaca nomasehualhua para techhueyichihuatij ipan huactoc tali, huan niquita para hasta ama, amo techtacaquilijtoc. 
<span class="verse" id="EX7_17">17&#160;</span>Huajca xiquilhui para niamoTECO niquijtohua para ama yaya quimatis para na cati nelía niDios huan niininTECO nopa israelitame. Huan xiquilhui para quema tijmaquilis nopa at ica nopa cuatopili cati tijpiya momaco, nopa at mochihuas esti. 
<span class="verse" id="EX7_18">18&#160;</span>Huan xiquilhui para michime miquise, huan nopa hueyat mijyotis hasta egiptome quiijiyase para quiise nopa at. Quej nopa tiquilhuis Faraón. </div>
<div class='p'>
<span class="verse" id="EX7_19">19&#160;</span>Nojquiya TOTECO quiilhui Moisés: </div>
<div class='p'>―Xiquilhui Aarón ma quicui icuatopil huan ma quixitahua imax imelac nopa hueyame huan nopa atajme. Ma quixitahua imax ipan campa tameya huan campa quitecaj at ipan tali Egipto, huan nochi mochihuas esti. Huan nojquiya nopa at ipan nochi conme huan tamanti cati quipiyaj at ipan ininchaj mochihuas esti hasta nopa at ipan comit cati quichijtoque ten tet. </div>
<div class='p'>
<span class="verse" id="EX7_20">20&#160;</span>Huajca Moisés huan Aarón quichijque nochi senquisa quej TOTECO quinnahuatijtoya. Huan quitananqui icuatopil huan quimaquili nopa hueyat Nilo iixpa Faraón huan itequiticahua, huan nochi at mocuetqui esti. 
<span class="verse" id="EX7_21">21&#160;</span>Huan nochi michime mijque, huan nopa hueyame nelía mijyotiyaya hasta amo aqui hueliyaya ati. Oncayaya esti ipan nochi tali Egipto. </div>
<div class='p'>
<span class="verse" id="EX7_22">22&#160;</span>Pero nopa talnamiquini huan tenahualhuiani ipan tali Egipto quichijque san se ica inintenahualhuijcayo, huan huajca Faraón moyoltetili huan amo quitacaquili Moisés huan Aarón, quej TOTECO quiijtojtoya para panos. 
<span class="verse" id="EX7_23">23&#160;</span>Huan Faraón mocuectiquisqui huan yajqui ipan icaltanahuatil, yon amo quichihuili cuenta ni tamanti. 
<span class="verse" id="EX7_24">24&#160;</span>Huan nochi nopa egiptome monejqui quichihuase ameli iteno hueyat para quiquixtise at cati cuali pampa nopa at ipan hueyat amo hueliyaya moi. </div>
<div class='s'>Nopa tatzacuiltili ten temasolime </div>
<div class='p'>
<span class="verse" id="EX7_25">25&#160;</span>Huan TOTECO quichijqui ma mochihua esti nopa at ipan hueyat Nilo, huan teipa panoc chicome tonati.  </div>
<div class='psalmlabel' id='EX8_0'> 8</div>
<div class='p'>
<span class="verse" id="EX8_1">1&#160;</span>Huan TOTECO quiilhui Moisés: </div>
<div class='p'>―Xiya xiquitati Faraón huan xiquilhuiti para niamoTECO niquijtohua para ma quincahua ma yaca nomasehualhua para techhueyichihuatij. 
<span class="verse" id="EX8_2">2&#160;</span>Pampa sinta amo quincahuas ma yaca, na tahuel nijtatzacuiltis nochi ital ica temasolime. 
<span class="verse" id="EX8_3">3&#160;</span>Nopa hueyat Nilo quinyoliltis tahuel miyac temasolime. Huan nopa temasolime calaquise ipan ichaj, huan calaquise ipan itapech campa cochi. Huan calaquise ipan ininchaj itapalehuijcahua huan imasehualhua. Huan hasta calaquise campa quisajsaltíaj harina huan campa panicxitíaj. 
<span class="verse" id="EX8_4">4&#160;</span>Huan nopa temasolime huitonise ininpani, huan ininpani itequipanojcahua huan ipan nochi imasehualhua. </div>
<div class='p'>
<span class="verse" id="EX8_5">5&#160;</span>Huan nojquiya TOTECO quiilhui Moisés: </div>
<div class='p'>―Teipa xiquilhui Aarón ma tamanextis ica icuatopil ipan nopa hueyame, atajme, huan campa mantoc at para nopona ma quisaca temasolime huan ma quitemitica ni tali Egipto. </div>
<div class='p'>
<span class="verse" id="EX8_6">6&#160;</span>Huajca quej nopa Aarón tamanexti ica icuatopil ipan nopa at cati eltoya ipan tali Egipto, huan nopona quisque temasolime cati quitemitijque nochi nopa tali. 
<span class="verse" id="EX8_7">7&#160;</span>Pero nopa tenahualhuiani nojquiya san se quichijque ica inintenahualhuijcayo. Nojquiya quichijque ma hualaca temasolime ipan tali Egipto. </div>
<div class='p'>
<span class="verse" id="EX8_8">8&#160;</span>Teipa Faraón tatitanqui ma quinotzatij Moisés ihuaya Aarón huan quinilhui: </div>
<div class='p'>―Xijtajtanica amoTECO para ma techijcuenili ni temasolime na ihuaya nomasehualhua. Huan huajca niquincahuas imasehualhua ma yaca quimacatij tacajcahualisti. </div>
<div class='p'>
<span class="verse" id="EX8_9">9&#160;</span>Huan Moisés quinanquili Faraón: </div>
<div class='p'>―Nimitzcahuilía para ta techilhui nopa hora quema tijnequi ma nimotatajtis por ta, huan por inijuanti cati mitzpalehuíaj, huan por momasehualhua. Huan ipan nopa hora quema ta tiquijtos, nimotatajtis ica TOTECO para nopa temasolime ma mitztalcahuica, huan ma quitalcahuica amochajchaj. Huan ipan nopa hora amechtalcahuise huan mocahuase san ipan hueyat. </div>
<div class='p'>
<span class="verse" id="EX8_10">10&#160;</span>Huajca nopa Faraón quiijto: </div>
<div class='p'>―Xijchihua mosta. </div>
<div class='p'>Huan Moisés tananquili: </div>
<div class='p'>―Quej nopa elis, huan yeca tijmatis para amo aqui itztoc quej TOTECO Dios, 
<span class="verse" id="EX8_11">11&#160;</span>pampa nopa temasolime ayecmo itztose ipan amochajchaj. Mitztalcahuise huan quintalcahuise motequipanojcahua, huan momasehualhua. San mocahuase ipan nopa hueyat Nilo. </div>
<div class='p'>
<span class="verse" id="EX8_12">12&#160;</span>Huajca Moisés huan Aarón quisque ipan ichaj Faraón. Huan teipa Moisés quitajtani TOTECO ma quinijcueni nopa temasolime cati quintitantoya ipan Faraón. 
<span class="verse" id="EX8_13">13&#160;</span>Huan TOTECO quichijqui cati Moisés quitajtani, huan mijque nopa temasolime cati itztoyaj ipan calme huan calixpame huan ipan mila. 
<span class="verse" id="EX8_14">14&#160;</span>Huan nopa masehualme quinsentilijque nopa temasolime cati mictoyaj huan quinmontonojque campa hueli huan tahuel mijyotiyayaj. 
<span class="verse" id="EX8_15">15&#160;</span>Pero masque quej nopa elqui, quema Faraón quiitac para ayecmo onca nopa tamanti, moyoltetili huan amo quintacaquili Moisés huan Aarón, quej TOTECO quiijtojtoya para quichihuasquía. </div>
<div class='s'>Nopa tatzacuiltili ten atime </div>
<div class='p'>
<span class="verse" id="EX8_16">16&#160;</span>Huajca TOTECO quiilhui Moisés: </div>
<div class='p'>―Xiquilhui Aarón ma quixitahua icuatopil huan ma quimaquili nopa taltepocti para ma mochihuaca atime. </div>
<div class='p'>
<span class="verse" id="EX8_17">17&#160;</span>Huajca quej nopa quichijqui. Huan Aarón quimaquili nopa taltepocti ica icuatopil, huan mocuetqui atime cati quinajsic nochi masehualme huan tapiyalme, pampa nochi taltepocti mochijque atime. </div>
<div class='p'>
<span class="verse" id="EX8_18">18&#160;</span>Huan inijuanti cati tenahualhuíaj quichijque campeca para quinchihuase atime ica inintetanahualhuijcayo, pero amo huelque. Huan oncac atime ipan masehualme huan ipan tapiyalme. </div>
<div class='p'>
<span class="verse" id="EX8_19">19&#160;</span>Huajca nopa tenahualhuiani quiilhuijque Faraón: </div>
<div class='p'>―¡Ni tamanti san Dios hueli quichihua! </div>
<div class='p'>Pero Faraón moyoltetili huan amo quintacaquili, quej TOTECO quiijtojtoya para quichihuasquía. </div>
<div class='s'>Nopa tatzacuiltili ten sayolime </div>
<div class='p'>
<span class="verse" id="EX8_20">20&#160;</span>Huan TOTECO quiilhui Moisés: </div>
<div class='p'>―Mosta ximijquehua cualca huan xiya xijnamiquiti Faraón quema yas hueyat para maltiti huan xijcamanalhui. Xiquilhui para nimoTECO niquijtohua ma quincahua ma yaca nomasehualhua para ma techhueyichihuatij. 
<span class="verse" id="EX8_21">21&#160;</span>Pampa sinta amo quincahuas ma yaca, na nijtitanis miyac tahuipamit ten sayolime ipan ya, ipan itequiticahua huan ipan nochi imasehualhua. Quena, temis ica sayolime ininchajchaj nochi Egipto ehuani, huan hasta talchi nojquiya temis. 
<span class="verse" id="EX8_22">22&#160;</span>Pero quema quej ni panos niquiyocaquixtis tali Gosén campa itztoque nomasehualhua. Nopona amo oncas yon se sayoli. Quej nopa yaya quimatis para na niamoTECO cati niitztoc ipan ni tali. 
<span class="verse" id="EX8_23">23&#160;</span>Nijchihuas ya ni para nesis catijqui nomasehualhua huan catijqui amo nomasehualhua. Quej ni elis mosta. </div>
<div class='p'>
<span class="verse" id="EX8_24">24&#160;</span>Huan TOTECO quej nopa quichijqui. Huan hualajque nochi tamanti sayolime ipan Faraón huan ipan ininchajchaj cati quitequipanohuayayaj. Nochi tali Egipto temic ica sayolime. </div>
<div class='p'>
<span class="verse" id="EX8_25">25&#160;</span>Huajca Faraón tanahuati ma quinotzatij Moisés huan Aarón huan quinilhui: </div>
<div class='p'>―Xiyaca xijmacatij tacajcahualisti amoTeco Dios, pero amo xiquisaca ten ni tali. </div>
<div class='p'>
<span class="verse" id="EX8_26">26&#160;</span>Huan Moisés tananquili: </div>
<div class='p'>―Amo cuali tijchihuase quej nopa, pampa anEgipto ehuani anquinijiyaj nopa tapiyalme cati tijmacaj TOTECO Dios. Huan sinta anEgipto ehuani antechitase, na cuali nijmati para antechmictise ica tet. 
<span class="verse" id="EX8_27">27&#160;</span>Monequi tiyase ipan huactoc tali hasta campa hueli tiajsise ipan eyi tonati, huan nopona tijmacase tacajcahualisti TOTECO Dios cati tijtequipanohuaj pampa quej nopa yaya technahuatía. </div>
<div class='p'>
<span class="verse" id="EX8_28">28&#160;</span>Huajca nopa Faraón quiijto: </div>
<div class='p'>―Na nimechcahuas xiyaca ipan huactoc tali para xijmacaca itacajcahualis amoTECO Dios, pero amo xiyaca nelhuejca. Huan xijtajtanica amoTECO Dios por na. </div>
<div class='p'>
<span class="verse" id="EX8_29">29&#160;</span>Huan Moisés tananquili: </div>
<div class='p'>―Quema na niquisas nica, nijtajtanis TOTECO para mosta ma mitztalcahuica nopa sayolime. Huan nojquiya quintalcahuise cati mitzpalehuíaj huan nochi Egipto ehuani. Pero ximomocuitahui amo techcajcayahuaca, yon ayecmo xiquintzacuili israelitame para yase quimacatij tacajcahualisti TOTECO. </div>
<div class='p'>
<span class="verse" id="EX8_30">30&#160;</span>Huan quema Moisés quisqui ichaj Faraón, quitajtani TOTECO, ma tamica nopa sayolime, 
<span class="verse" id="EX8_31">31&#160;</span>huan TOTECO quichijqui cati Moisés quitajtani. Huan nopa sayolime quitalcahuijque Faraón, huan itayacancahua huan nochi Egipto ehuani. 
<span class="verse" id="EX8_32">32&#160;</span>Pero Faraón sempa moyoltetili, huan amo quincahuili ma yaca nopa israelitame.  </div>
<div class='psalmlabel' id='EX9_0'> 9</div>
<div class='s'>Nopa tatzacuiltili ipan tapiyalme </div>
<div class='p'>
<span class="verse" id="EX9_1">1&#160;</span>Huajca TOTECO quiilhui Moisés: </div>
<div class='p'>―Xiya xiquitati Faraón huan xiquilhuiti para na niDIOS, niininTECO hebreo masehualme, huan na niquilhuía ma quincahua nomasehualhua ma yaca techhueyichihuatij. 
<span class="verse" id="EX9_2">2&#160;</span>Huan xiquilhui sinta amo quincahuas ma yaca huan noja quintzacuilijtos, 
<span class="verse" id="EX9_3">3&#160;</span>huajca na niininTECO nijtalis nomax ipan itapiyalhua cati itztoque campa potrero, huan niquinmacas se hueyi cocolisti cati nelfiero. Nopa cocolisti quinajsis icahuayojhua, iburrojhua, icamellos, ihuacaxhua, huan iborregojhua. 
<span class="verse" id="EX9_4">4&#160;</span>Pero na niininTECO niquiniyocatalis inintapiyalhua israelitame ica cati iniaxcahua nopa Egipto ehuani, pampa amo nijcahuas ma miqui yon se tapiyali ten israelitame. </div>
<div class='p'>
<span class="verse" id="EX9_5">5&#160;</span>Nojquiya TOTECO tayolmelajqui nopa tonali quema quichihuas pampa quiijto: </div>
<div class='p'>―Na nijchihuas ni tamanti mosta. </div>
<div class='p'>
<span class="verse" id="EX9_6">6&#160;</span>Huan tonili TOTECO ya nopa quichijqui. Nochi inintapiyalhua Egipto ehuani mijque, pero amo mijqui yon se inintapiyal israelitame. 
<span class="verse" id="EX9_7">7&#160;</span>Huan Faraón tatitanqui ma yaca quiitatij inintapiyalhua nopa israelitame huan quipantitoj yon se tapiyali amo mictoya. Pero masque ya nopa elqui, Faraón moyoltetili huan amo quincahuili ma yaca nopa israelitame. </div>
<div class='s'>Nopa tatzacuiltili ten taxhuisme </div>
<div class='p'>
<span class="verse" id="EX9_8">8&#160;</span>Huajca TOTECO quinilhui Moisés huan Aarón: </div>
<div class='p'>―Xijcuica ome tamojtzoli cuajnexti campa quiicxitíaj pantzi huan xijmajcahua para huejcapa ipan ajacat iixpa Faraón. 
<span class="verse" id="EX9_9">9&#160;</span>Huan nopa cuajnexti mochihuas taltepocti cati más cuechtic huan mosemanas ipan nochi tali Egipto huan quichihuas ma quisaca miyac taxhuisme ipan nochi masehualme huan tapiyalme ipan tali Egipto. </div>
<div class='p'>
<span class="verse" id="EX9_10">10&#160;</span>Huajca Moisés ihuaya Aarón quicuique cuajnexti campa quiicxitíaj pantzi huan yajque quiitatoj Faraón. Nopona Moisés quimajcajqui nopa cuajnexti para huejcapa, huan ya nopa quichijqui ma quisaca taxhuisme cati temalohuayayaj ipan nochi masehualme huan tapiyalme. 
<span class="verse" id="EX9_11">11&#160;</span>Huan nopa tenahualhuiani amo huelque monextijque iixpa Moisés pampa inijuanti nojquiya quinpixque taxhuisme campa hueli quej nochi Egipto ehuani. 
<span class="verse" id="EX9_12">12&#160;</span>Pero TOTECO quichijqui para nopa Faraón ma moyoltetili huan ma amo quintacaquili Moisés huan Aarón, quej TOTECO quiilhuijtoya Moisés. </div>
<div class='s'>Nopa tatzacuiltili ten tesihuit </div>
<div class='p'>
<span class="verse" id="EX9_13">13&#160;</span>Huajca TOTECO quiilhui Moisés: </div>
<div class='p'>―Mosta ximijquehua cualca huan xiya xiquilhuiti Faraón para na niininTECO nopa hebreo masehualme huan niquijtohua ma quincahua ma yaca nomasehualhua para techhueyichihuatij. 
<span class="verse" id="EX9_14">14&#160;</span>Pampa ni huelta nijtitanis se tatzacuiltili cati ajsis ipan iyolo Faraón, huan ipan iniyolo nochi cati quipalehuíaj huan nochi imasehualhua. Huan ica ya ni yaya quimatis para amo aqui seyoc Dios ipan nochi taltipacti, san na. 
<span class="verse" id="EX9_15">15&#160;</span>Xiquilhui Faraón para na nihueltosquía nijmictijtosquía ica se cocolisti ihuaya nochi imasehualhua. 
<span class="verse" id="EX9_16">16&#160;</span>Pero xiquilhui na nijtali ipan itequi huan nijcajtoc ma itzto hasta ama para nijnextilis nohueyi chicahualis huan para nochi masehualme ipan taltipacti ma quicaquica ajquiya na. 
<span class="verse" id="EX9_17">17&#160;</span>Pero masque quiitztoc nochi cati nijchijtoc iixpa, noja quintzacuilía nomasehualhua huan amo quincahua ma yaca. 
<span class="verse" id="EX9_18">18&#160;</span>Huajca xiquilhui para mosta ipan ni hora nijchihuas ma huetzi tesihuit nelchicahuac quej amo quema huetztoc ipan nochi tali Egipto hasta quema pejqui ni tali huan hasta ama. 
<span class="verse" id="EX9_19">19&#160;</span>Huajca xiquilhui para nimantzi ma tanahuati ma quintzacuaca inintapiyalhua, pampa nopa tesihuit quinmictis nochi masehualme huan nochi tapiyalme cati amo quintzacuase calijtic. </div>
<div class='p'>
<span class="verse" id="EX9_20">20&#160;</span>Huan sequij itapalehuijcahua Faraón quineltocaque cati TOTECO quiijto huan moisihuiltijque quincalaquij calijtic nochi inintapiyalhua huan inintequipanojcahua cati quincojtoyaj. 
<span class="verse" id="EX9_21">21&#160;</span>Pero itztoyaj sequij cati san quiahuilmatque icamanal TOTECO cati Moisés quinilhuijtoya, huan quincajque ipan cuatitamit huan amo quintzajque calijtic. 
<span class="verse" id="EX9_22">22&#160;</span>Huajca TOTECO quiilhui Moisés: </div>
<div class='p'>―Xijtanana momax huan xijmanexti ilhuicacti para ma huetzi tesihuit campa hueli ipan nochi tali Egipto. Huetzis ipan nochi masehualme huan tapiyalme huan huetzis ipan nochi tatocti ipan inimil Egipto ehuani. </div>
<div class='p'>
<span class="verse" id="EX9_23">23&#160;</span>Huajca Moisés quitananqui icuatopil hasta ilhuicac huan TOTECO quititanqui tatomonilot, tapetanilot huan tesihuit ipan nochi tali Egipto. Huan nelía fiero elqui. 
<span class="verse" id="EX9_24">24&#160;</span>Tahuel chicahuac huetzqui nopa tesihuit huan tapetaniyaya huan amo motilquetzayaya. Hasta ipejya Egipto amo quema huetztoya se tesihuit quej nopa. 
<span class="verse" id="EX9_25">25&#160;</span>Huan nopa tesihuit quipolo nochi cati oncayaya ipan tali Egipto. Quinmicti nochi masehualme huan tapiyalme cati amo itztoyaj calijtic, huan quipolo nochi tatocti ipan mili huan nochi cuame ipan inintal. 
<span class="verse" id="EX9_26">26&#160;</span>San ipan tali Gosén campa itztoyaj israelitame, amo huetzqui yon se tesihuit. </div>
<div class='p'>
<span class="verse" id="EX9_27">27&#160;</span>Huajca nopa Faraón tatitanqui ma quinnotzatij Moisés huan Aarón huan quinilhui: </div>
<div class='p'>―Ama nitajtacolchijtoc. Cati amoTECO quichihua, ya nopa xitahuac huan cati na huan nomasehualhua tijchihuaj, amo cuali. 
<span class="verse" id="EX9_28">28&#160;</span>Nelmiyac tatomonilot huan tesihuit techajsitoc, huajca ayecmo niquintzacuilis más nopa israelitame. Xijtajtanica, amoTECO, por tojuanti para ma ayecmo huetzi tesihuit, huan na niquincahuas ma yaca israelitame. </div>
<div class='p'>
<span class="verse" id="EX9_29">29&#160;</span>Huan Moisés quinanquili: </div>
<div class='p'>―Nimantzi quema niquisas ten ni altepet, nijtananas nomax huan nimotatajtis ica TOTECO. Huan ayecmo huetzis nopa tesihuit huan ayecmo tatomonis, huan quej nopa tijmatis para ni taltipacti iaxca TOTECO. 
<span class="verse" id="EX9_30">30&#160;</span>Pero na cuali nijmati para yon ta, yon cati mitzpalehuíaj, amo anquitepanitaj TOTECO Dios. </div>
<div class='p'>
<span class="verse" id="EX9_31">31&#160;</span>Huan nochi nopa tatocti cati itoca lino huan cebada nenpolijque, pampa nopa cebada ya eltoya para xitinis huan nopa lino xochiyojtoya. 
<span class="verse" id="EX9_32">32&#160;</span>Pero nopa trigo ihuaya nopa centeno amo teno ipantic, pampa xitini teipa. </div>
<div class='p'>
<span class="verse" id="EX9_33">33&#160;</span>Huan quema Moisés quisqui campa Faraón huan campa nopa altepet, quitananqui imax ica TOTECO huan motatajti. Huan nimantzi nochi motilquetzqui. Ayecmo huetzqui tesihuit, yon ayecmo taquiyajqui, huan ayecmo tatomonqui. 
<span class="verse" id="EX9_34">34&#160;</span>Pero quema nopa Faraón quiitac para ayecmo taquiyahuiyaya, yon ayecmo huetziyaya tesihuit, yon ayecmo tatomoniyaya, sempa tajtacolchijqui. Huan amo san ya moyoltetili, pero nojquiya san se quichijque nochi cati quipalehuiyayaj. 
<span class="verse" id="EX9_35">35&#160;</span>Huan pampa moyoltetili, Faraón amo quincahuili ma yaca nopa israelitame quej TOTECO teyolmelajtoya ica Moisés para quichihuasquía.  </div>
<div class='psalmlabel' id='EX10_0'> 10</div>
<div class='s'>Nopa tatzacuiltili ten chapolime </div>
<div class='p'>
<span class="verse" id="EX10_1">1&#160;</span>Huan TOTECO quiilhui Moisés: </div>
<div class='p'>―Xiya xiquitati Faraón pampa na nijchijtoc para ya ihuaya itequiticahua ma moyoltetilica para huelis nijchihuas ni huejhueyi tanextili cati nijchihua iniixpa. 
<span class="verse" id="EX10_2">2&#160;</span>Huan yeca se tonali ta huelis tiquinpohuilis moconehua huan moixhuihua nopa huejhueyi tamanti cati nijchijqui iniixpa Egipto ehuani. Quena, niquinyoltetilijtoc para xijmatica para na niDIOS, niamoTECO. </div>
<div class='p'>
<span class="verse" id="EX10_3">3&#160;</span>Huajca Moisés huan Aarón yajque quiitatoj Faraón huan quiilhuijque: </div>
<div class='p'>―TOTECO Dios cati tihebreo masehualme tiquixmatij mitztajtanía hasta quema timoechcapanos iixpa. Quiijtohua monequi xiquincahua ma yaca imasehualhua para ma quihueyichihuatij. 
<span class="verse" id="EX10_4">4&#160;</span>Quiijtohua sinta amo tijchihuas, mosta quichihuas ma hualaca chapolime ipan motal. 
<span class="verse" id="EX10_5">5&#160;</span>Huan nopa chapolime quitemitise ni tali hasta ayecmo nesis talchi. Quicuase cati quentzi mocahua ama ten cati anquitojque cati amo nenpolij ica tesihuit. Huan nopa chapolime quicuase nochi cuame cati mocahua. 
<span class="verse" id="EX10_6">6&#160;</span>Temise ipan mochaj huan ininchajchaj motequipanojcahua huan nochi sequinoc Egipto ehuani. Ipan nochi ininemilis, amotatahua yon amohuejcapan tatahua cati huejcajquiya itztoyaj amo quema quiitztoque se tamanti quej cati ama nijchihuas. </div>
<div class='p'>Quema Moisés tanqui camanalti, moicancuetqui huan quisqui ten ichaj Faraón. 
<span class="verse" id="EX10_7">7&#160;</span>Huan itequiticahua Faraón quiilhuijque: </div>
<div class='p'>―¿Hasta quema ni tacat noja techcuesolmacas? Xiquincahua ma yaca nopa masehualme ma quihueyichihuatij ininTECO Dios. ¡Ay Tanahuatijquet! ¿Ayemo tiquita para total Egipto ya tamisosolijtoc? </div>
<div class='p'>
<span class="verse" id="EX10_8">8&#160;</span>Huan Faraón tatitanqui sempa ma quinnotzatij Moisés huan Aarón huan quinilhui: </div>
<div class='p'>―Xiyaca xijhueyichihuatij, amoTECO Dios. Pero achtohui techilhuica ajquiya inijuanti yase. </div>
<div class='p'>
<span class="verse" id="EX10_9">9&#160;</span>Huan Moisés tananquili: </div>
<div class='p'>―Monequi nochi tiyase. Yase topilconehua hasta tohuehue masehualhua. Yase totelpocahua, toichpocahua, nochi toborregojhua huan nochi tohuacaxhua, pampa tijchihuase se hueyi ilhuit para TOTECO. </div>
<div class='p'>
<span class="verse" id="EX10_10">10&#160;</span>Pero nopa Faraón quinilhui: </div>
<div class='p'>―Tanemijya nesi para amo ya nopa cati anquichihuase. ¿Anmoilhuíaj para na nimechcahuas anyase inihuaya nochi amosihuajhua huan amoconehua huan para amoTeco yas amohuaya? 
<span class="verse" id="EX10_11">11&#160;</span>¡Amo! ¡Amo quej nopa elis! Xiyaca san antacame para xijhueyichihuatij amoTECO, pampa ya nopa cati anquiijtohuaj anquinequij. </div>
<div class='p'>Huan itapalehuijcahua quinquixtijque Moisés huan Aarón iixpa Faraón. 
<span class="verse" id="EX10_12">12&#160;</span>Huan TOTECO quiilhui Moisés: </div>
<div class='p'>―Xijxitahua momax ipan tali Egipto para ma hualaca chapolime huan ma quitemitica. Ma quicuaca nochi tatocti huan nochi cati mocajqui quema huetzqui tesihuit campa hueli ipan inintal. </div>
<div class='p'>
<span class="verse" id="EX10_13">13&#160;</span>Huan yeca Moisés quixitajqui imax ipan tali Egipto, huan TOTECO quichijqui ma huala se ajacat campa quisa tonati huan quiilpitzqui nopa tali se tonal huan se yohuali. Huan tonili nopa ajacat ya quinhualicatoya chapolime. 
<span class="verse" id="EX10_14">14&#160;</span>Huan nopa chapolime calajque campa hueli ipan inintal. Amo quema oncatoya imiyaca chapolime quej nopa ipan se tali, yon ayecmo quema oncas. 
<span class="verse" id="EX10_15">15&#160;</span>Quitemitijque nopa tali hasta amo nesiyaya talchi, huan quicuajque nochi tatocti huan nochi cuatacti cati mocajtoya ipan cuame cati momanahuij quema huetzqui tesihuit. Amo teno cati xoxohuic mocajqui ipan nochi tali Egipto, yon ipan cuame, yon ipan mila. </div>
<div class='p'>
<span class="verse" id="EX10_16">16&#160;</span>Huajca Faraón tatitanqui nimantzi ma quinnotzatij Moisés huan Aarón huan quinilhui: </div>
<div class='p'>―Nitajtacolchijtoc ica amoTECO Dios huan ica amojuanti, 
<span class="verse" id="EX10_17">17&#160;</span>pero nimechtajtanía para san ni huelta techtapojpolhuica notajtacol. Huan ximotatajtica ica amoTECO Dios por na para ma techtalcahui ni tatzacuiltili cati temictía. </div>
<div class='p'>
<span class="verse" id="EX10_18">18&#160;</span>Huan Moisés quisqui ichaj Faraón, huan motatajti ica TOTECO por ya. 
<span class="verse" id="EX10_19">19&#160;</span>Huan TOTECO quipatac iojhui nopa ajacat, huan mocuetqui se chicahuac ajacat campa temo tonati huan quinhuicac nopa chapolime huan quinmajcajqui ipan Hueyi At cati itoca Chichiltic. Huan amo mocajqui ipan Egipto yon se chapoli. 
<span class="verse" id="EX10_20">20&#160;</span>Pero TOTECO quichijqui para Faraón ma moyoltetili huan ma amo quincahuili ma yaca nopa israelitame. </div>
<div class='s'>Nopa tatzacuiltili ten tzintayohuilot </div>
<div class='p'>
<span class="verse" id="EX10_21">21&#160;</span>Huajca TOTECO quiilhui Moisés: </div>
<div class='p'>―Xijxitahua momax para ilhuicac, huan ipan nochi tali Egipto ma onca se tzintayohuilot cati nelyayahuic huan tilahuac hasta huelis tiquitzquis. </div>
<div class='p'>
<span class="verse" id="EX10_22">22&#160;</span>Huajca Moisés quitananqui imax para ilhuicac, huan oncac se tzintayohuilot nelhueyi ipan tali Egipto. 
<span class="verse" id="EX10_23">23&#160;</span>Para eyi tonati amo aqui hueliyaya quiita cati icalnechca huan amo aqui quisqui ipan ichaj. Pero ipan nochi ininchajchaj nopa israelitame oncayaya taahuili. </div>
<div class='p'>
<span class="verse" id="EX10_24">24&#160;</span>Huajca nopa Faraón tatitanqui ma quinotzatij Moisés huan quiilhui: </div>
<div class='p'>―Xiyaca xijhueyichihuatij amoTECO, huan xiquinhuicaca nojquiya amoconehua, pero ma mocahuaca nica amoborregojhua inihuaya amohuacaxhua. </div>
<div class='p'>
<span class="verse" id="EX10_25">25&#160;</span>Pero Moisés tananquili: </div>
<div class='p'>―¡Amo tihuelise! Monequi techcahuas ma tiquinhuicaca nopa tapiyalme para nopa tacajcahualisti cati tijtatise para tijmacase TOTECO Dios. 
<span class="verse" id="EX10_26">26&#160;</span>Huajca nojquiya totapiyalhua yase tohuaya. Yon se tapiyali amo hueli tijcajtehuase pampa monequi tiquintapejpenise sequij inijuanti cati titemacase quema tijhueyichihuase TOTECO Dios. Huan amo tijmatise taya tapiyalme tiquintequihuise hasta tiajsise nepa. </div>
<div class='p'>
<span class="verse" id="EX10_27">27&#160;</span>Pero TOTECO quichijqui para Faraón ma moyoltetili huan amo ma quincahuili ma yaca. 
<span class="verse" id="EX10_28">28&#160;</span>Nojquiya Faraón quiilhui Moisés: </div>
<div class='p'>―Techtalcahui huan ximomocuitahui para ayecmo techixtachiliqui sempa. Ipan nopa tonali quema timonextiqui noixpa, timiquis. </div>
<div class='p'>
<span class="verse" id="EX10_29">29&#160;</span>Huan Moisés quinanquili: </div>
<div class='p'>―Cuali cati tiquijtojtoc. Ayecmo quema nimitzitas sempa.  </div>
<div class='psalmlabel' id='EX11_0'> 11</div>
<div class='s'>Miquis nopa achtohui ejquet ipan sesen cali </div>
<div class='p'>
<span class="verse" id="EX11_1">1&#160;</span>Huan TOTECO quiilhui Moisés: </div>
<div class='p'>―Noja nijhualicas seyoc tatzacuiltili ipan Faraón huan nopa egiptome. Huan teipa amo san amechcahuas xiyaca, pero quena, hasta amechquixtis. 
<span class="verse" id="EX11_2">2&#160;</span>Ama xiquinilhui israelitame para monequi nochi tacame huan sihuame ma quitajtanica inincalnechcahua tamanti ten oro huan plata. </div>
<div class='p'>
<span class="verse" id="EX11_3">3&#160;</span>Huan TOTECO quichijtoya para nopa egiptome ma quincualitaca nopa israelitame. Yeca quinmajmacaque nopa israelitame cati quintajtaniyayaj. Nojquiya nopa tequichihuani cati quipalehuiyayaj Faraón quitepanitaque Moisés huan nochi egiptome nojquiya quicualitaque. </div>
<div class='p'>
<span class="verse" id="EX11_4">4&#160;</span>Huajca Moisés quiilhui Faraón: </div>
<div class='p'>―TOTECO quiijtohua para tajco yohual panos ipan nochi tali Egipto, 
<span class="verse" id="EX11_5">5&#160;</span>huan quinmictis nochi amoachtohui conehua ipan nochi amochajchaj nochi anEgipto ehuani. Miquis moachtohui cone ta tiFaraón cati timosehuía ipan nopa siyaj yejyectzi campa titanahuatía huan hasta miquis iachtohui cone sesen sihua tequipanojquet cati tisi para iteco. Nojquiya miquise nochi iniachtohui conehua amotapiyalhua. 
<span class="verse" id="EX11_6">6&#160;</span>Ipan nochi tali Egipto, masehualme axtise chicahuac quej amo quema quichijtoque, huan quej ayecmo quema quichihuase sempa. 
<span class="verse" id="EX11_7">7&#160;</span>Pero campa itztoque israelitame, yon se chichi amo taajhuas huan amo miquis yon se masehuali o tapiyali. Huajca Faraón ta tijmatis para TOTECO nelía quinicnelía israelitame. 
<span class="verse" id="EX11_8">8&#160;</span>Huan hualase techitaquij nochi ni tequichihuani cati mitzpalehuíaj huan motancuaquetzase noixpa para techilhuise chicahuac para ma tiyaca inihuaya nochi tomasehualhua. Huan quema panos ya nopa, huajca quena, niyas. </div>
<div class='p'>Huan Moisés quisqui iixpa nopa Faraón nelcualantoc. 
<span class="verse" id="EX11_9">9&#160;</span>Huan TOTECO ya quiilhuijtoya Moisés: </div>
<div class='p'>―Nopa Faraón amo amechtacaquilis, huan yeca quej nopa nijchihuas noja más huejhueyi tiochicahualnescayot ipan Egipto para niquinnextilis nohueyi chicahualis. </div>
<div class='p'>
<span class="verse" id="EX11_10">10&#160;</span>Huajca masque Moisés ihuaya Aarón quichijque nochi ni huejhueyi tiochicahualnescayot iixpa Faraón, TOTECO quichijtoya ma moyoltetili Faraón huan yeca amo quincahuili ma quisaca nopa israelitame ten tali Egipto.  </div>
<div class='psalmlabel' id='EX12_0'> 12</div>
<div class='s'>Nopa Pascua </div>
<div class='p'>
<span class="verse" id="EX12_1">1&#160;</span>Huan ipan tali Egipto TOTECO camanaltic ihuaya Moisés huan Aarón, huan quinilhui: </div>
<div class='p'>
<span class="verse" id="EX12_2">2&#160;</span>“Ama huan para nochipa ni metzti elis nopa achtohui metzti ten amoxihui anisraelitame. Huan ni metzti elis cati más ipati para amojuanti. 
<span class="verse" id="EX12_3">3&#160;</span>Xiquinilhuica nochi israelitame para ama huan teipa sesen xihuit ipan 10 itequi ni metzti, sesen ten amojuanti ma quicui se pilborregojtzi o se oquich chivo para ifamilia. Sese familia quicuis san para ichaj. 
<span class="verse" id="EX12_4">4&#160;</span>Huan sinta pisiltzi se familia huan amo hueli quicuase nochi se pilborregojtzi, huajca ma quitajcoitase se pilborregojtzi ihuaya cati itztoque icalnechca huan quicuase san sejco. Monequi quinpohuase quesqui inimiyaca nopa masehualme cati itztoque huan quesqui imiyaca cati sesen huelis quicuas para quimatise quenicatza ihuexca se pilborregojtzi huelise quitamise. 
<span class="verse" id="EX12_5">5&#160;</span>Huan xiquinilhuica monequi quitapejpenise se oquich tapiyali cati quipiya se xihuit, huan cati amo teno cati amo cuali quipiya itacayo. Huelis quitequihuise se pilborregojtzi o se chivo. </div>
<div class='p'>
<span class="verse" id="EX12_6">6&#160;</span>“Monequi quiajocuise nopa tapiyali cati quitapejpenise hasta 14 itequi ni metzti. Huan ipan nopa tonali quema tiotaquixtos, sesen familia ten israelitame quimictise inintapiyal. 
<span class="verse" id="EX12_7">7&#160;</span>Huan teipa quicuise ieso nopa tapiyali huan quipolose nopa tencuayomit cati eltoc itzompac icalte nopa cali campa quicuase inacayo. Nojquiya quipolose nopa caltemit itencuayo cati eltoc ipan inejmat huan iarraves. 
<span class="verse" id="EX12_8">8&#160;</span>Huan ipan nopa tayohua quicuase nopa nacat tacacatzoli. Huan quicuase ica quilit cati chichic huan pantzi cati amo quipiya tasonejcayot. 
<span class="verse" id="EX12_9">9&#160;</span>Ma amo quicuaca nopa nacat xoxohuic, yon tapahuaxti. Monequi anquitihuatzase nopa tapiyali yajmaxtic ica itzonteco, imetz huan nochi cati quipixtoc iijtico. 
<span class="verse" id="EX12_10">10&#160;</span>Huan amo teno hueli anquicahuase para seyoc tonali. Sinta se tamanti mocahua nopa tayohua huan amo anquitamicuase, monequi anquitatise. </div>
<div class='p'>
<span class="verse" id="EX12_11">11&#160;</span>“Quej ni antacuase. Achtohui ximoyoyontica ica amotaque huan ximoilpica. Xijquixtica amotecac huan xijpixtoca amocuatopil amomaco. Huan huajca, quena, xijcuaca nimantzi nopa tapiyali, pampa ya nopa noPascua, niamoTECO, quema na nimechpanos pero amo aqui ten amojuanti miquis. 
<span class="verse" id="EX12_12">12&#160;</span>Pero ipan nopa tayohua nipanos ipan nochi tali Egipto huan niquinmictis nopa oquichpilme cati achtohui ehuani ipan sesen familia ten egiptome huan nopa oquichti cati achtohui tacatqui ten inintapiyalhua. Huan niquintamiltis nochi inintaixcopincayohua nopa Egipto ehuani. Na niamoTECO. </div>
<div class='p'>
<span class="verse" id="EX12_13">13&#160;</span>“Huan nopa esti elis quej se tanextili ipan calme para xijnextica campa anitztoque. Huajca quej nopa quema niquitas nopa esti, san nimechcalpanos huan amo teno ininpantis amoconehua quema niquinmictis nopa Egipto ehuani ininconehua. 
<span class="verse" id="EX12_14">14&#160;</span>Huan ni tonali quema niquintatzacuiltis egiptome monequi anquielnamiquise sesen xihuit. Ipan ni tonali monequi antechchihuilise se hueyi ilhuit na, niamoTECO. Anquichihuase ni ilhuit para nochipa huan ni ilhuit panos ten tetajme hasta ininconehua. 
<span class="verse" id="EX12_15">15&#160;</span>Huan ipan nopa ilhuit anquicuase pantzi cati amo quipiya tasonejcayot para chicome tonati. Huajca ipan nopa achtohui tonali monequi xijquixtica nochi tasonejcayot ipan amochajchaj. Sinta acajya quicuas pantzi cati quipiya tasonejcayot ipan nopa chicome tonati ipan nopa ilhuit, monequi xijquixtica ten israelitame para nochipa. 
<span class="verse" id="EX12_16">16&#160;</span>Ipan nopa achtohui tonali ximosentilica san sejco ipan se tasentili cati tatzejtzeloltic huan sempa ximosentilica ipan nopa chicompa tonali. Ma amo aqui tequitis ipan nopa tonali. San huelis anquisencahuase tacualisti para nochi ma tacuaca. 
<span class="verse" id="EX12_17">17&#160;</span>Quena, xijchihuaca nopa ilhuit ten pantzi cati amo quipiya tasonejcayot sesen xihuit ipan ni tonali quema nimechquixti nochi amojuanti ipan tali Egipto. Huajca xiilhuichihuaca ipan ni tonali para nochipa. Huan ni ilhuit panos ten tetajme hasta ininconehua para nochipa. 
<span class="verse" id="EX12_18">18&#160;</span>Quena, sesen xihuit ica tiotac ipan 14 itequi nopa achtohui metzti, xipehuaca xijcuaca pantzi cati amo quipiya tasonejcayot huan san ya nopa xijcuaca hasta tiotac ipan 21 itequi nopa metzti. </div>
<div class='p'>
<span class="verse" id="EX12_19">19&#160;</span>“Monequi amo oncas tasonejcayot ipan amochajchaj para nopa chicome tonati. Pampa sinta acajya quicuas pantzi ica tasonejcayot, monequi anquiquixtise ten israelitame. San se anquichihuase masque quicuas se cati ehua seyoc tali, o se israelita cati nopona ehua. 
<span class="verse" id="EX12_20">20&#160;</span>Amo teno xijcuaca cati quipiya tasonejcayot, masque campa hueli anitztoque. Monequi xijcuaca san nopa pantzi cati amo quipiya tasonejcayot.” </div>
<div class='p'>Quej nopa TOTECO quiilhui Moisés huan Aarón ma quinilhuitij israelitame. </div>
<div class='p'>
<span class="verse" id="EX12_21">21&#160;</span>Huajca Moisés quinnotzqui nochi nopa huehue tacame cati tayacanayayaj ipan israelitame huan quinilhui: “Xiyaca nimantzi huan xijtapejpenica sesen ten amojuanti se pilborregojtzi o se chivo para amofamilias, huan xiquinmictica para anilhuichihuase para nopa Pascua. 
<span class="verse" id="EX12_22">22&#160;</span>Xijcuica se tatzquili ten nopa xihuit cati itoca hisopo huan xijxolonica ipan nopa esti cati eltoc ipan huajcali. Huan xijpoloca itzompac huan ipan nochi inejmat huan iarraves itencuayo amocalte. Huan yon se ten amojuanti amo hueli quisas calteno hasta quema tanesis. 
<span class="verse" id="EX12_23">23&#160;</span>Huan quema TOTECO panos para quinmictis nopa egiptome, sinta quiitas nopa esti itzompac huan ipan nochi ome iteno se caltemit, huajca san quipanos nopa cali. Quej nopa, TOTECO amo quicahuilis nopa tasosolojquet ma calaqui ipan amochajchaj para quinmictis amoconehua. </div>
<div class='p'>
<span class="verse" id="EX12_24">24&#160;</span>“Monequi amojuanti ihuaya amoixhuihua, xijtepanitaca ni tanahuatilme para nochipa. 
<span class="verse" id="EX12_25">25&#160;</span>Huan quema ya ancalactose ipan nopa cuali tali cati TOTECO amechmacas quej amechtencahuilijtoc, monequi anquichihuase ni tamanti. 
<span class="verse" id="EX12_26">26&#160;</span>Huan quema amoconehua amechtatzintoquilise taya quiijtosnequi ni ilhuit cati anquichihuaj, 
<span class="verse" id="EX12_27">27&#160;</span>xiquinilhuica para ni tapiyali ten Pascua cati tijmictíaj eltoc se tacajcahualisti para TOTECO. Techelnamiquiltía quenicatza elqui quema TOTECO quinmicti nopa egiptome, pero san quipanoc tochajchaj tiisraelitame cati nojquiya tiitztoyaj ipan tali Egipto huan amo quimicti yon se ten tofamilias.” </div>
<div class='p'>Quej nopa Moisés quinpohuili nopa israelita tayacanani. Huan nopa tayacanani motancuaquetzque huan mohuijtzonque talchi huan quihueyichijque TOTECO. 
<span class="verse" id="EX12_28">28&#160;</span>Huan teipa yajque huan quichijque cati TOTECO quinahuatijtoya Moisés huan Aarón. </div>
<div class='s'>Mijqui nopa achtohui ejquet ipan sesen cali </div>
<div class='p'>
<span class="verse" id="EX12_29">29&#160;</span>Huan tajco yohual TOTECO quimicti sese achtohui ejquet ipan sesen familia ten Egipto ehuani. Quimicti iachtohui cone Faraón cati mosehuía ipan nopa yejyectzi siyaj para tanahuatis, hasta iniachtohui cone cati itztoya ipan tatzacti, huan nojquiya quinmicti iniachtohui conehua nochi tapiyalme. 
<span class="verse" id="EX12_30">30&#160;</span>Huajca nopa tayohua mijquejque Faraón huan nochi itequiticahua cati quipalehuiyayaj, huan nochi sequinoc egiptome, huan campa hueli ipan nochi nopa tali Egipto nochi chocayayaj huan tahuejchihuayayaj. Amo oncayaya yon se cali ten Egipto ehuani campa amo oncayaya se mijcatzi. 
<span class="verse" id="EX12_31">31&#160;</span>Huajca ipan nopa tayohua Faraón tatitanqui ma quinotzatij Moisés ihuaya Aarón, huan quinilhui: </div>
<div class='p'>―Amantzi xiquisaca. Xiyaca amojuanti inihuaya nochi nopa israelitame. Xiquincahuaca nomasehualhua. Xiyaca xijhueyichihuatij amoTECO quej anquiijtojque. 
<span class="verse" id="EX12_32">32&#160;</span>Xiquinhuicaca nojquiya amoborregojhua huan amohuacaxhua quej anquiijtojtoyaj, huan xiyaca. Huan xijtajtanica, amoTECO, por na. </div>
<div class='p'>
<span class="verse" id="EX12_33">33&#160;</span>Huan nopa Egipto ehuani quinisihuiltijque nopa israelitame para ma quisaca ten nopa tali pampa moilhuiyayaj huelis nochi egiptome miquisquíaj. 
<span class="verse" id="EX12_34">34&#160;</span>Huajca nopa israelitame quicuique inintix, masque ayemo quipiyayaya tasonejcayot para mosonehuas. Huan quitalijque ipan tixhuapali, huan quimimilojque ica yoyomit huan quitalijque iniajcoltipa. 
<span class="verse" id="EX12_35">35&#160;</span>Nojquiya quichijque cati Moisés quinnahuatijtoya huan quintajtanijque nopa egiptome yoyomit huan tamanti ten oro huan plata. 
<span class="verse" id="EX12_36">36&#160;</span>Huan TOTECO quichijqui para nopa Egipto ehuani ma quincualitaca nopa israelitame huan quinmacaque nochi cati tajtaniyayaj, huan yeca nopa israelitame nelía quintaquijquixtilijque nopa egiptome. </div>
<div class='s'>Quisque ipan tali Egipto nopa israelitame </div>
<div class='p'>
<span class="verse" id="EX12_37">37&#160;</span>Huan nopa israelitame quisque Ramesés huan nejnenque hasta Sucot. Huan sinta mopohuasquíaj san inijuanti cati ya quipiyayayaj xihuit para tatehuise, mochihuayayaj nechca 600 mil, pero amo quinpojque sihuame huan coneme. Huan nochi icxinejnemiyayaj. 
<span class="verse" id="EX12_38">38&#160;</span>Huan inihuaya yajque miyac tamanti masehualme cati amo israelitame huan nojquiya miyac borregojme huan huacaxme. 
<span class="verse" id="EX12_39">39&#160;</span>Huan quichijque pantzi ica nopa tixti cati quiquixtijtoyaj. Huan nopa tixti amo quipixqui tasonejcayot pampa nopa egiptome quinquixtijque huan amo quiaxilijque para quichihuase inintacualis. </div>
<div class='p'>
<span class="verse" id="EX12_40">40&#160;</span>Nopa israelitame itztoyaj ipan tali Egipto para 430 xihuit. 
<span class="verse" id="EX12_41">41&#160;</span>Huan ipan nopa tonali quema quiaxitijque nopa 430 xihuit, nochi imasehualhua TOTECO quisque ipan nopa tali. 
<span class="verse" id="EX12_42">42&#160;</span>TOTECO quitapejpeni nopa tayohua huan quiiyocatali para ya pampa elqui ipan nopa tayohua quema quinquixti nopa israelitame ipan tali Egipto. Huajca sese xihuit nopa tayohua nochi israelitame cati ama itztoque huan cati teipa tacajtiyase monequi quiiyocatalise para TOTECO. </div>
<div class='s'>Nopa ley para quenicatza quichihuase nopa Pascua Ilhuit </div>
<div class='p'>
<span class="verse" id="EX12_43">43&#160;</span>Huan TOTECO quinilhui Moisés huan Aarón: </div>
<div class='p'>“Ya ni nopa tanahuatilme para nopa Pascua Ilhuit. Yon se cati ehua seyoc tali amo huelis quicuas ten nopa tapiyali cati anquimictijtoque. 
<span class="verse" id="EX12_44">44&#160;</span>Pero se tequipanojquet cati anquicojtoque, quena, huelis quicuas sinta ya anquitequilijtoque iyecapan cuetaxo ipan itacayo. 
<span class="verse" id="EX12_45">45&#160;</span>Pero se cati ehua seyoc tali cati san panotinemi, o se tequipanojquet cati anquitaxtahuíaj pampa amo amoaxca amo hueli quicuas ten nopa tapiyali. </div>
<div class='p'>
<span class="verse" id="EX12_46">46&#160;</span>“Monequi xijcuaca sesen tapiyali calijtic ipan se cali. Amo xijquixtica calteno yon se quentzi ten nopa nacat. Amo xijtapanilica yon se iomiyo nopa tapiyali. 
<span class="verse" id="EX12_47">47&#160;</span>Nochi israelita masehualme sentic monequi ilhuichihuase. 
<span class="verse" id="EX12_48">48&#160;</span>Huan sinta itztoc se seyoc tali ejquet amohuaya cati quinequi ilhuichihuas amohuaya para quinescayotis cati TOTECO quichijqui ipan Pascua, monequi ma motequili nopa cuetaxti ipan itacayo, huan san se quichihuas ica nochi ioquichpilhua huan nochi itaca tequipanojcahua. Teipa quena, huelis quichihuas nopa ilhuit huan quicuas nopa nacat quej nochi sequinoc cati tacatque ipan amotal quichihuaj. Pero yon se oquichpil huan yon se tacat amo huelis quicuas inacayo nopa tapiyali sinta amo motequilijtoc iyecapa nopa cuetaxti ipan itacayo. 
<span class="verse" id="EX12_49">49&#160;</span>Se cati amo motequilijtoc quej monequi amo hueli quicuas masque tacatqui quej israelita, o tacatqui ipan seyoc tali huan ama itztoc tatajco ten amojuanti.” </div>
<div class='p'>
<span class="verse" id="EX12_50">50&#160;</span>Huan nochi nopa israelitame quichijque senquisa quej TOTECO quinahuatijtoya Moisés huan Aarón. 
<span class="verse" id="EX12_51">51&#160;</span>Huajca ipan nopa tonali TOTECO quinquixti imasehualhua ten tali Egipto motecpantoyaj ica miyac pamit quej soldados.  </div>
<div class='psalmlabel' id='EX13_0'> 13</div>
<div class='s'>Sese achtohui ejquet elis taiyocatalili para TOTECO </div>
<div class='p'>
<span class="verse" id="EX13_1">1&#160;</span>Huan TOTECO quinojnotzqui Moisés huan quiilhui: </div>
<div class='p'>
<span class="verse" id="EX13_2">2&#160;</span>“Techiyocatalili nochi oquichpilme cati achtohui ehuani, pampa nochi oquichpilme cati achtohui ehuani ten israelitame huan nochi inioquich tapiyalhua cati achtohui ehuani, nochi elise noaxcahua.” </div>
<div class='p'>
<span class="verse" id="EX13_3">3&#160;</span>Huajca Moisés quinilhui nochi masehualme: </div>
<div class='p'>“Xiquelnamiquica ni tonali huan xiilhuichihuaca ipan ni tonali sesen xihuit, pampa ipan ni tonali ica hueyi chicahualisti TOTECO techquixti ten tali Egipto campa titequipanohuayayaj quej titacohualme cati techcojtoyaj para tiiniaxcahua. Huan ipan ni tonali amo quema xijcuaca pantzi cati quipiya tasonejcayot. 
<span class="verse" id="EX13_4">4&#160;</span>Ama ni tonali anquisaj. 
<span class="verse" id="EX13_5">5&#160;</span>Huajca sesen xihuit ipan ni metzti monequi anquielnamiquise ni tonali. Huan teipa san se anquichihuase quema TOTECO amechhuicatosa ipan nopa cuali tali campa itztoque nopa cananeos, heteos, amorreos, heveos huan jebuseos cati quintencahuili tohuejcapan tatahua para techmacas. Nopa tali quipiya miyac itajca hasta mocahua. Nopona nojquiya monequi xiilhuichihuaca ipan ni metzti. 
<span class="verse" id="EX13_6">6&#160;</span>Para chicome tonati anquicuase pantzi cati amo quipiya tasonejcayot, huan ipan nopa tayacapan tonali monequi anilhuichihuase para TOTECO. 
<span class="verse" id="EX13_7">7&#160;</span>Para chicome tonati anquicuase pantzi cati amo quipiya tasonejcayot. Ma amo oncas yon se tamanti tasonejcayot ipan amochaj. Huan yon se pantzi ica tasonejcayot amo oncas ipan amotal. 
<span class="verse" id="EX13_8">8&#160;</span>Huan teipa ipan nopa tonali anquinilhuise amoconehua para ya ni tijchihuaj pampa TOTECO techchihuili nochi nopa tiochicahualnescayot quema techquixti ipan tali Egipto. 
<span class="verse" id="EX13_9">9&#160;</span>Huan quej anquitalisquíaj se tanextili ipan amomax o ipan amocuaixco cati amechelnamiquiltisquía se tenijqui, ya ni amechelnamiquiltis para monequi anquintoquilise nopa tanahuatilme cati techmacac TOTECO para nochipa, pampa nelía elqui TOTECO cati techquixti ten tali Egipto ica ihueyi chicahualis. 
<span class="verse" id="EX13_10">10&#160;</span>Huan yeca monequi tiilhuichihuase sesen xihuit ipan ni tonali quej ni tanahuatili quiijtohua. </div>
<div class='p'>
<span class="verse" id="EX13_11">11&#160;</span>“Huan teipa ajsis nopa tonal quema TOTECO amechhuicas ipan nopa tali campa ama itztoque nopa cananeos huan yaya amechmactilis nopa cuali tali quej amechtencahuili amojuanti huan amohuejcapan tatahua para quichihuas. 
<span class="verse" id="EX13_12">12&#160;</span>Huan quema anajsise nopona, nojquiya monequi anquimacase TOTECO nochi oquichpilme cati achtohui ehuani huan nochi oquich tapiyalme cati achtohui tacatij pampa inijuanti nelía iaxcahua. 
<span class="verse" id="EX13_13">13&#160;</span>Huelis anquicohuilise TOTECO iachtohui cone se sihua burra para elis amoaxca sinta anquinequij. Para anquicohuilise Toteco, monequi anquimacase TOTECO se pilborregojtzi quej se tacajcahualisti para anquimanahuise nopa pilburrojtzi. Pero sinta amo anquitemactilise se pilborregojtzi quej se tacajcahualisti para anquipatase ica nopa pilburrojtzi, huajca monequi anquiquechpostequise nopa pilburrojtzi. Nojquiya monequi anquicohuilise TOTECO amooquichpilhua cati achtohui ehuani ica se tacajcahualisti cati anquitemactilise. 
<span class="verse" id="EX13_14">14&#160;</span>Huan teipa quema amoconehua amechtatzintoquilise taya quiijtosnequi ni tamanti cati tijchihuaj, anquinilhuise para TOTECO techquixti ica hueyi chicahualisti ipan tali Egipto campa titetequipanojtoyaj quej techcojtosquíaj para tiiniaxcahua. 
<span class="verse" id="EX13_15">15&#160;</span>Huan quema nopa Faraón moyoltetili huan amo quinejqui techcahuilis ma tiquisaca, TOTECO quinmicti nopa achtohui ehuani ipan sesen familia ten nopa Egipto ehuani. Huan nojquiya quinmicti nochi inioquich tapiyalhua cati achtohui tacatque. Huan yeca tijmacaj TOTECO nochi oquich tapiyalme cati tacatij achtohui quej se tacajcahualisti. Nojquiya tijcohuilise TOTECO tooquichpilhua cati achtohui ehuani. 
<span class="verse" id="EX13_16">16&#160;</span>Huan ni ilhuit techelnamiquiltía ten TOTECO quej tijpixtosquíaj se tajcuiloli ipan tomax o ipan tocuaixco cati techelnamiquiltisquía se tenijqui. Techelnamiquiltía para TOTECO techquixti ten tali Egipto ica hueyi chicahualisti. Quena, quej nopa anquinilhuise.” </div>
<div class='s'>Nopa tilelemecti huan nopa mixti </div>
<div class='p'>
<span class="verse" id="EX13_17">17&#160;</span>Huajca teipa, quena, Faraón quincajqui ma quisaca nopa israelitame, huan quisque Egipto ica teposti para tatehuise. Pero Toteco Dios amo quinhuicac ipan nopa ojti cati pano ipan inintal nopa filisteos, masque eliyaya se ojti más xitahuac. Yaya moilhui: Sinta nimantzi monequi tatehuise, nopa israelitame sempa quinequise tacuepilise ipan tali Egipto. 
<span class="verse" id="EX13_18">18&#160;</span>Yeca Toteco Dios quichijqui para nopa israelitame ma temoca huan ma quimacaca se huelta campa hueli ipan nopa huactoc tali cati yahui campa nopa Hueyi At Chichiltic. </div>
<div class='p'>Huan nopa israelitame quisque ica pamit huan ica teposti quej elisquía yahuij para tatehuitij. 
<span class="verse" id="EX13_19">19&#160;</span>Huan Moisés nojquiya quihuicayaya iomiyohua José, pampa José quichijtoya para iixhuihua Israel ma quitestigojquetzaca Toteco para quihuicasquíaj iomiyohua. Quinilhuijtoya: “Melahuac, Toteco Dios teipa hualas amechpalehuiqui, huan quema ya nopa panos, monequi anquihuicase noomiyohua ten tali Egipto.” Huajca yeca quihuicaque. </div>
<div class='p'>
<span class="verse" id="EX13_20">20&#160;</span>Huan nopa israelitame quistejque ipan Sucot huan yajque hasta Etam campa pehua nopa huactoc tali, huan nopona quiquetzque iniyoyoncalhua cati taxinepaloli ica iniijhuiyo chivojme. 
<span class="verse" id="EX13_21">21&#160;</span>Huan ica tonaya TOTECO itztoya inihuaya ipan se mixti cati quinyacanayaya ipan ojti huan ica tayohua quinyacanayaya ica se tilelemecti cati quintaahuiliyaya. Yeca inijuanti huelque nejnemij tonaya huan tayohua. 
<span class="verse" id="EX13_22">22&#160;</span>Huajca mojmosta nopa mixti tayacantiyajqui tonaya huan nopa tilelemecti ica tayohua huan amo quema quincajtejqui.  </div>
<div class='psalmlabel' id='EX14_0'> 14</div>
<div class='s'>Israelitame quiixcotonque nopa Hueyi At Chichiltic </div>
<div class='p'>
<span class="verse" id="EX14_1">1&#160;</span>Huan TOTECO quinojnotzqui Moisés huan quiilhui: </div>
<div class='p'>
<span class="verse" id="EX14_2">2&#160;</span>“Xiquinilhui nopa israelitame ma tacuepilica huan ma quiquetzaca iniyoyoncalhua ipan Pi Hahirot, tatajco ten Migdol huan nopa hueyi at. Nopona mocahuase atenti iixmelac Baal Zefón. 
<span class="verse" id="EX14_3">3&#160;</span>Quej nopa Faraón moilhuis para anmomasiltijtoque pampa anitztoque tatajco ten huactoc tali huan hueyi at huan amo huelis ancholose. Moilhuis amo anquimatij canica anyase huan san anmocuapolojtinemij ipan huactoc tali. Quej nopa moilhuis. 
<span class="verse" id="EX14_4">4&#160;</span>Huan nijchihuas Faraón ma moyoltetili huan ma amechtepotztoca. Huan huajca nijnextis nochicahualis ipan ya inihuaya isoldados para nopa egiptome ma quimatica na niamoTECO.” </div>
<div class='p'>Huan nopa israelitame quichijque quej TOTECO quiijto. 
<span class="verse" id="EX14_5">5&#160;</span>Huajca quema nopa tanahuatijquet ten tali Egipto quicajqui para nopa israelitame cholojtoyaj, yaya inihuaya cati quipalehuiyayaj moyolcuetque, huan moilhuijque: “¿Para ten tiquincahuilijque ma yaca nopa israelitame huan ayecmo ma techtequipanoca?” </div>
<div class='p'>
<span class="verse" id="EX14_6">6&#160;</span>Huan nimantzi Faraón tanahuati para ma quincualtalica itatehuijca carrojhua huan quistejqui quinyacantiyajqui isoldados. 
<span class="verse" id="EX14_7">7&#160;</span>Huan iica hualajque 600 tatehuijca carrojme cati más cuajcualme ihuaya nochi sequinoc tatehuijca carrojme ten Egipto, huan itayacanca soldados itztoyaj ipan sesen carro. 
<span class="verse" id="EX14_8">8&#160;</span>Huan TOTECO quichijqui Faraón ma moyoltetili huan ma quintoquili nopa israelitame masque inijuanti ya quistoyaj ica hueyi chicahualisti. </div>
<div class='p'>
<span class="verse" id="EX14_9">9&#160;</span>Huan nopa egiptome ica nochi inisoldados huan tatehuijca carrojme huan cahuayojme quintepotztocatiyajque nopa israelitame, huan quinajsitoj iteno nopa hueyi at nechca Pi Hahirot huan iixpa Baal Zefón campa quiquetztoyaj iniyoyoncalhua. 
<span class="verse" id="EX14_10">10&#160;</span>Huan quema nopa israelitame quiitaque para Faraón ihuaya nopa egiptome monechcahuiyayaj, tahuel majmajque huan quitajtanijque TOTECO ma quinpalehui. 
<span class="verse" id="EX14_11">11&#160;</span>Huan nopa israelitame quiilhuijque Moisés: </div>
<div class='p'>―¿Para ten techhualicatoc nica para ma timiquica ipan ni huactoc tali? Sinta tijnequiyaya techmictis, oncayaya campa techtalpachojtosquía ipan tali Egipto. ¿Para ten techquixti ten nopona? 
<span class="verse" id="EX14_12">12&#160;</span>Ipan Egipto timitzilhuijque para techcahua tiquintequipanose nopa egiptome. Más cuali elisquía noja tiquintequipanosquíaj huan amo timiquise nica ipan huactoc tali. </div>
<div class='p'>
<span class="verse" id="EX14_13">13&#160;</span>Pero Moisés quinnanquili: </div>
<div class='p'>―Amo ximajmahuica. San ximoquetzaca huan amo ximolinica huan xiquitaca quenicatza TOTECO amechmaquixtis, pampa nopa egiptome cati ama anquinitaj ayecmo quema anquinitase sempa. 
<span class="verse" id="EX14_14">14&#160;</span>Yon amo monequi antatehuise, TOTECO tatehuis por tojuanti. </div>
<div class='p'>
<span class="verse" id="EX14_15">15&#160;</span>Huajca TOTECO quiilhui Moisés: </div>
<div class='p'>―¿Para ten san antechtajtaníaj tapalehuili? ¡Xiquinnahuati nopa israelitame ma quiitzquica iniojhui! 
<span class="verse" id="EX14_16">16&#160;</span>Huan ta xijtanana mocuatopil huan xijxitahua momax para tijtajcoitas nopa hueyi at, huan huajca nopa israelitame huelis quiixcotonase ipan se ojti huactoc. 
<span class="verse" id="EX14_17">17&#160;</span>Huan na nijchihuas nopa egiptome ma moyoltetilica huan ma amechtoquilica ipan hueyi at. Huan huajca nijnextis nochicahualis iixpa Faraón, huan isoldados, huan inintatehuijca carrojhua, huan inijuanti cati yahuij ipan cahuayojme. 
<span class="verse" id="EX14_18">18&#160;</span>Huan quema ya nijnextijtos nochicahualis ipan Faraón, huan itatehuijca carrojhua, huan ipan inijuanti cati tejcotoque ipan cahuayojme, nopa egiptome quimatise para na niamoTECO. </div>
<div class='p'>
<span class="verse" id="EX14_19">19&#160;</span>Huan iilhuicac ejca Toteco Dios cati itztoya inihuaya ipan nopa mixti cati nejnemiyaya iniixpa, mopatac campa itztoya huan motali iniica. 
<span class="verse" id="EX14_20">20&#160;</span>Huan yeca nopa mixti mocajqui tatajco ten nopa soldados ten Egipto huan nopa israelitame. Huan iica nopa mixti nesiyaya yayahuic iniixpa nopa egiptome, pero iixpa nopa mixti quintaahuiliyaya nopa israelitame. Huajca yeca nopa egiptome amo huelque quinajsij nopa israelitame nochi nopa tayohua. </div>
<div class='p'>
<span class="verse" id="EX14_21">21&#160;</span>Huan Moisés quixitajqui imax ipan nopa hueyi at, huan TOTECO quititanqui se ajacat chicahuac cati hualajqui campa quisa tonati huan taajacac nochi tayohua huan quitajcoitac nopa hueyi at. Huajca quej nopa TOTECO quicuetqui nopa hueyi at ica huactoc tali. 
<span class="verse" id="EX14_22">22&#160;</span>Huan nesqui ipan hueyi at se huactoc ojti huan ipan nopa ojti nopa israelitame panoque tatajco campa motapojtoya huan moquetztoya nopa at tahuel huejcapa quej eliyaya ome tepamit, se ipan ininejmat huan seyoc ipan iniarraves. </div>
<div class='p'>
<span class="verse" id="EX14_23">23&#160;</span>Huan teipa nopa Egipto ehuani quintoquilijque. Quena, nochi nopa cahuayojme ica itatehuijca carrojhua Faraón huan inijuanti cati yahuiyayaj ipan cahuayojme calajque inintepotzco huan quintoquilijtiyajque hasta tatajco nopa hueyi at. 
<span class="verse" id="EX14_24">24&#160;</span>Huan tajco yohual, TOTECO cati itztoya ipan nopa hueyi mixti huan ipan nopa tilelemecti quinitac nopa soldados ten tali Egipto huan quinhuihuichijqui para ma amo quimatica taya quichihuase. 
<span class="verse" id="EX14_25">25&#160;</span>Huan quinquixtili nopa tepos yahuali cati ipan nemiyayaj inintatehuijca carrojhua para ma ayecmo huelica quihuicase inincarrojhua. Huajca nopa egiptome quiijtojque: </div>
<div class='p'>―Ma timochololtica ten ni israelitame, pampa DIOS, ininTECO techtehuía huan quinmanahuía. </div>
<div class='p'>
<span class="verse" id="EX14_26">26&#160;</span>Huan teipa quema nopa israelitame ajsitoj seyoc nali, TOTECO quiilhui Moisés: </div>
<div class='p'>―Xijxitahua momax ipan nopa hueyi at para nopa at ma mosentili huan ma quinatzonpolihuilti nopa egiptome ipan inintatehuijca carrojhua inihuaya cati tejcotoque ipan cahuayojme. </div>
<div class='p'>
<span class="verse" id="EX14_27">27&#160;</span>Huan Moisés quixitajqui imax ipan nopa hueyi at, huan quema tanestihualayaya, nopa at mocuetqui campa ipa eltoya. Huan quema nopa egiptome quinejque cholose, nopa hueyi at quinhuicac, huan quej nopa TOTECO quinisahuilti. 
<span class="verse" id="EX14_28">28&#160;</span>Huan quema nopa at mocuetqui campa ipa eltoya, quinatzonpolihuilti nochi nopa soldados, carrojme huan cahuayojme cati calactoyaj ipan hueyi at para quintoquilise israelitame. Yon se ten isoldados Faraón amo mocajqui yoltoc. 
<span class="verse" id="EX14_29">29&#160;</span>Pero nopa israelitame ya quiixcotontoyaj nopa hueyi at ipan se ojti huactoc tatajco campa nopa at moquetztoya quej ome tepamit ten at, se ipan ininejmat huan se ipan iniarraves. </div>
<div class='p'>
<span class="verse" id="EX14_30">30&#160;</span>Huajca ipan nopa tonali TOTECO quinmaquixti nopa israelitame ten nopa egiptome huan nopa israelitame quiitaque inintacayohua nopa egiptome iteno nopa hueyi at. 
<span class="verse" id="EX14_31">31&#160;</span>Huan quema nopa israelitame quiitaque nopa hueyi chicahualisti cati TOTECO quinextijtoya ica nopa egiptome, quihueyitepanitaque, huan motemachijque ipan ya huan ipan itequipanojca Moisés.  </div>
<div class='psalmlabel' id='EX15_0'> 15</div>
<div class='s'>Huicat para quihueyichihuas TOTECO </div>
<div class='p'>
<span class="verse" id="EX15_1">1&#160;</span>Huajca Moisés inihuaya nopa israelitame huicaque ni huicat para TOTECO: </div>
<div class='q'>“Nihuicas para TOTECO pampa tatanqui ica ihueyi chicahualis. </div>
<div class='q'>Quinisahuilti ipan hueyi at nopa cahuayojme inihuaya cati ininpa tejcotoyaj. </div>
<div class='q'>
<span class="verse" id="EX15_2">2&#160;</span>TOTECO techchijtoc ma nihuica ica paquilisti. </div>
<div class='q'>Yaya Notemaquixtijca cati techmaca tetili. </div>
<div class='q'>Yaya Dios noTeco cati nijtepanita, huan nijpaquilismacas. </div>
<div class='q'>Yaya nopa Dios cati notata quihueyichijqui, huan nijhueyitalis. </div>
<div class='q'>
<span class="verse" id="EX15_3">3&#160;</span>TOTECO ya nopa tatehuijquet cati más quipiya chicahualisti. </div>
<div class='q'>Quena, TOTECO, ya nopa itoca. </div>
<div class='q'>
<span class="verse" id="EX15_4">4&#160;</span>Quinisahuilti ipan hueyi at nopa tatehuijca carrojme, </div>
<div class='q'>inihuaya isoldados Faraón. </div>
<div class='q'>Nopa soldados cati más cuajcualme ipan nochi tali Egipto, </div>
<div class='q'>misahuijque ipan hueyi at cati itoca Chichiltic. </div>
<div class='q'>
<span class="verse" id="EX15_5">5&#160;</span>Huetzque hasta atatzinta quej teme. </div>
<div class='q'>Huan nopa at cati huejcata quinatzonpolihuilti. </div>
<div class='q'>
<span class="verse" id="EX15_6">6&#160;</span>¡Ay, TOTECO! Tijpiya hueyi chicahualisti, </div>
<div class='q'>huan tiquintamilti tocualancaitacahua. </div>
<div class='q'>
<span class="verse" id="EX15_7">7&#160;</span>Huan ica mohueyi chicahualis tiquinpolo cati motalijque moixpa. </div>
<div class='q'>Tejcoc mocualancayo quej se hueyi tit, </div>
<div class='q'>huan quinpolihuilti. </div>
<div class='q'>Inijuanti tami tataque quej sacat. </div>
<div class='q'>
<span class="verse" id="EX15_8">8&#160;</span>Chicahuac tiquilpitzqui nopa hueyi at, </div>
<div class='q'>huan nopa at motajcoitac. </div>
<div class='q'>Nopa hueyi at motananqui huan moquetzqui oncac, </div>
<div class='q'>quej moquetzaj ome huejcapantique tepame. </div>
<div class='q'>Nopa hueyi at cati huejcata motetictali. </div>
<div class='q'>
<span class="verse" id="EX15_9">9&#160;</span>Tocualancaitacahua mohueyimatque huan quiijtojque: </div>
<div class='q'>‘Tiquintoquilise hasta tiquinajsitij, </div>
<div class='q'>huan tiquinquixtilise nochi cati quipiyaj, </div>
<div class='q'>huan timochihuase titominpiyani ica cati iniaxca. </div>
<div class='q'>Teipa tijquixtise tomacheta huan tiquintzontamiltise ica tomax.’ </div>
<div class='q'>Quej nopa moilhuijque. </div>
<div class='q'>
<span class="verse" id="EX15_10">10&#160;</span>Pero ta, TOTECO, titailpitzqui, huan nopa hueyi at quintolo. </div>
<div class='q'>Misahuijque quej teposti ipan at cati huejcata. </div>
<div class='q'>
<span class="verse" id="EX15_11">11&#160;</span>¡Ay TOTECO! Amo aqui seyoc Dios cati ica huelis timitzhuicalotise. </div>
<div class='q'>Amo aqui tatzejtzeloltic quej ta. </div>
<div class='q'>Amo aqui quipiya mohueyi chicahualis. Cati ta tijchihua temajmatía. </div>
<div class='q'>Huajca quinamiqui para timitzhueyichihuase. </div>
<div class='q'>
<span class="verse" id="EX15_12">12&#160;</span>Titenextili mochicahualis, huan quintolo nopa tali. </div>
<div class='q'>
<span class="verse" id="EX15_13">13&#160;</span>Ica moteicnelijcayo techyacanas tojuanti timomasehualhua cati techmaquixtijtoc. </div>
<div class='q'>Ica mochicahualis techhuicas hasta mochaj cati tatzejtzeloltic. </div>
<div class='q'>
<span class="verse" id="EX15_14">14&#160;</span>Nochi tacame ipan nochi talme huihuipicase quema quimatise cati tijchijtoc. </div>
<div class='q'>Nopa filisteos majmahuise pampa quinitzquis majmajti. </div>
<div class='q'>
<span class="verse" id="EX15_15">15&#160;</span>Huan nopa tayacanani ten soldados ipan tali Edom, yon amo huelis taijyotilanase. </div>
<div class='q'>Nopa tanahuatiani ten tali Moab huihuipicase ica majmajti. </div>
<div class='q'>Huan ayecmo quipiyase chicahualisti inijuanti cati mooquichmatiyayaj ipan tali Canaán. </div>
<div class='q'>
<span class="verse" id="EX15_16">16&#160;</span>Hueyi majmajti quinajsis. </div>
<div class='q'>Quena, quinamiqui ma majmahuica. </div>
<div class='q'>Tocualancaitacahua ayecmo techtehuise, </div>
<div class='q'>san majmahuise ica mohueyi chicahualis, TOTECO, </div>
<div class='q'>huan mocahuase quej teme. </div>
<div class='q'>Tojuanti cati techcojtoc para timoaxcahua tijpanoque nopa at ica temachili. </div>
<div class='q'>Inijuanti amo teno huelqui techchihuilise pampa ta techmanahui. </div>
<div class='q'>
<span class="verse" id="EX15_17">17&#160;</span>¡Ay TOTECO! Techhuica para tiitztotij ipan motepe cati tatzejtzeloltic. </div>
<div class='q'>Techyacana hasta nopa tali campa tijtapejpeni para tiitztose, </div>
<div class='q'>nopona ipan mochaj cati ta tijchijchijqui. </div>
<div class='q'>
<span class="verse" id="EX15_18">18&#160;</span>TOTECO, titanahuatis para nochipa.” </div>
<div class='s'>Cati huicac María </div>
<div class='p'>
<span class="verse" id="EX15_19">19&#160;</span>Quema itatehuijca carrojhua Faraón huan icahuayojhua huan cati ipan tejcotoyaj calajque ipan hueyi at, TOTECO quichijqui nopa hueyi at ma quinhuica. Pero nopa israelitame quiixcotonque nopa hueyi at ipan se ojti huactoc. 
<span class="verse" id="EX15_20">20&#160;</span>Huajca nopa sihua tajtolpanextijquet María, ihuelti Aarón, quicuic se tepos tatzilinti, huan nochi israelita sihuame quitzilinijtiyahuiyayaj nopa tepos tatzilinti, huan huicayayaj, huan mijtotiyayaj. 
<span class="verse" id="EX15_21">21&#160;</span>Huan María huicayaya huan quinnanquiliyaya ica ni camanali: </div>
<div class='q'>“Xihuicaca para TOTECO, </div>
<div class='q'>pampa tatanqui ica ihueyi chicahualis. </div>
<div class='q'>Quinisahuilti ipan hueyi at nopa cahuayojme, </div>
<div class='q'>huan inijuanti cati ipan tejcotoyaj.” </div>
<div class='s'>Nopa at cati chichic </div>
<div class='p'>
<span class="verse" id="EX15_22">22&#160;</span>Huan Moisés quinyacanqui nopa israelitame huan quistejque ten nopa Hueyi At Chichiltic, huan yajque ipan nopa huactoc tali itoca Shur. Huan nejnenque para eyi tonati pero amo quipantiyayaj at. 
<span class="verse" id="EX15_23">23&#160;</span>Huan quema ajsitoj campa se ameli cati itoca Mara, amo huelque quiique nopa at cati oncayaya nopona pampa eliyaya chichic. Yeca nopa ameli quitocaxtijque Mara cati quinequi quiijtos “chichic”. </div>
<div class='p'>
<span class="verse" id="EX15_24">24&#160;</span>Huan nopa israelitame pejque cualancamanaltij ica Moisés, huan quiijtohuayayaj: “¿Taya huelis tiquise?” 
<span class="verse" id="EX15_25">25&#160;</span>Huajca Moisés quitajtani TOTECO itapalehuil para quimatis taya quichihuas, huan TOTECO quinextili se cuamacuayot. Huan Moisés quimajcajqui nopa cuahuit ipan at, huan nopa at mocuetqui se cuali at. </div>
<div class='p'>Huajca nopona TOTECO quincamanalhui israelitame para quinyejyecos sinta quitoquilisquíaj huan ya ni cati quintencahuili. 
<span class="verse" id="EX15_26">26&#160;</span>Quinilhui: “Sinta anquitacaquilise cati niamoTECO Dios nimechilhuía, huan anquichihuase cati xitahuac noixpa huan anquineltocase notanahuatil, amo nimechtitanilis yon se cocolisti cati nijtitanqui ipan nopa egiptome, pampa na niamoTECO Cati Nimechchicahua.” </div>
<div class='p'>
<span class="verse" id="EX15_27">27&#160;</span>Huan teipa nopa israelitame ajsitoj Elim campa oncayaya doce ameli huan 70 palma cuame, huan nopona nechca at quiquetzque iniyoyoncalhua.  </div>
<div class='psalmlabel' id='EX16_0'> 16</div>
<div class='s'>TOTECO quinmacac nopa tacualisti cati itoca Maná </div>
<div class='p'>
<span class="verse" id="EX16_1">1&#160;</span>Huan nochi israelitame quisque Elim huan ajsique ipan nopa huactoc tali cati itoca Sin cati mocahua tatajco ten Elim huan Sinaí. Huan ajsitoj nopona ipan 15 itequi nopa ompa metzti ipan inixihui. 
<span class="verse" id="EX16_2">2&#160;</span>Huan nopona ipan nopa huactoc tali, nochi pejque quitaijilhuíaj Moisés huan Aarón. 
<span class="verse" id="EX16_3">3&#160;</span>Huan nopa masehualme quinilhuiyayaj: </div>
<div class='p'>―Más cuali eltosquía sinta TOTECO techcahuilijtosquía ma timiquica ipan tali Egipto. Nepa timosehuijtoyaj nechca nopa chachapali cati temitoya ica nacat huan titacuayayaj hasta tiixhuiyayaj, pero ama antechhualicatoque ipan ni huactoc tali para antechapismictise. </div>
<div class='p'>
<span class="verse" id="EX16_4">4&#160;</span>Huajca TOTECO quiilhui Moisés: </div>
<div class='p'>―Nijchihuas para tacualisti ma huetzi ten ilhuicac quej quema taquiyahui. Huan mojmosta nopa israelitame monequi quisentilise san cati quitequihuise ipan nopa tonali. Nijnequi niquitas ajquiya quineltocas cati niquilhuis huan ajquiya, amo. 
<span class="verse" id="EX16_5">5&#160;</span>Huan sesen samano ipan nopa chicuasempa tonali quema quisentilise para quihuicase ininchaj, ma quisentilica cati monequi para ome tonati. </div>
<div class='p'>
<span class="verse" id="EX16_6">6&#160;</span>Huan Moisés huan Aarón quinilhuijque nopa israelitame: </div>
<div class='p'>―Ica tiotac anquimatise para yaya TOTECO amechquixti ipan tali Egipto, 
<span class="verse" id="EX16_7">7&#160;</span>huan ica ijnaloc anquiitase itatanex, pampa quicajqui para anquitaijilhuiyayaj. Pampa amo na huan Aarón cati antechtaijilhuíaj ¿Ajquiya tojuanti? Tojuanti amo titanahuatíaj. </div>
<div class='p'>
<span class="verse" id="EX16_8">8&#160;</span>Huan Moisés quiijto: </div>
<div class='p'>―Ica tiotac TOTECO amechmacas nacat para antacuase, huan ica ijnaloc amechmacas pantzi hasta mocahuas, pampa quicactoc para amojuanti anquitaijilhuijque. Amo tojuanti antechtaijilhuijtoque. Tojuanti amo teno topati. Pero quena, anquitaijilhuijque TOTECO. </div>
<div class='p'>
<span class="verse" id="EX16_9">9&#160;</span>Huan teipa Moisés quiilhui Aarón ma quinilhui nochi israelitame: </div>
<div class='p'>―Ximonechcahuica iixpa TOTECO, pampa ya quicactoc cati ica anquitaijilhuijque. </div>
<div class='p'>
<span class="verse" id="EX16_10">10&#160;</span>Huan ipan nopa talojtzi quema Aarón quincamanalhuiyaya nopa israelitame, nochi tachixque ica campa nopa huactoc tali, huan itatanex TOTECO monexti ipan se mixti. 
<span class="verse" id="EX16_11">11&#160;</span>Huan TOTECO quinojnotzqui Moisés huan quiilhui: </div>
<div class='p'>
<span class="verse" id="EX16_12">12&#160;</span>―Nijcactoc quenicatza noca camanaltij huan techtaijilhuíaj ni israelitame. ‘Xiquinilhui para quema tiotaquiyas, quicuase nacat, huan ica ijnaloc quicuase pantzi hasta ixhuise. Quej nopa quimatise para na niDIOS, niininTECO.’ </div>
<div class='p'>
<span class="verse" id="EX16_13">13&#160;</span>Huan ipan nopa tiotac hualajque miyac totome cati inintoca codornices, huan quitemitijque campa itztoyaj nopa israelitame. Huan ica ijnaloc huetzqui ajhuechti huan quinyahualojtoya campa mocahuayayaj. 
<span class="verse" id="EX16_14">14&#160;</span>Huan teipa quema nopa ajhuechti ya pojquejtoya, mocajqui ipan nopa tali se tamanti chipahuac quej ichcat. 
<span class="verse" id="EX16_15">15&#160;</span>Huan nopa israelitame amo quimatiyayaj taya eliyaya, huajca quema quiitaque, moilhuijque se ica seyoc: “¿Huan ya ni taya?” Huan Moisés quinilhui: </div>
<div class='p'>―Ya ni nopa pantzi cati TOTECO amechmacatoc para amotacualis. 
<span class="verse" id="EX16_16">16&#160;</span>Huan ya ni nopa tanahuatilme cati techmacatoc TOTECO: Sesen ten amojuanti ma quisentili cati monequi para quicuase cati itztoque ipan ichaj. Xijcuica quej ome litros para quicuas sesen masehuali ipan amofamilia. </div>
<div class='p'>
<span class="verse" id="EX16_17">17&#160;</span>Huan nopa israelitame quichijque quej quinilhuijtoya. Huan sequij miyac quisentilijque huan sequinoc amo más. 
<span class="verse" id="EX16_18">18&#160;</span>Huan quitamachijque ica se tatamachihuali cati itoca gomer cati quicui nechca ome litros. Huan amo mocajqui cati quisentilijtoya miyac, yon amo quipolo cati quisentilijtoya quentzi. Sesen ten inijuanti quipixqui san cati monequiyaya para quicuase ichampoyohua. </div>
<div class='p'>
<span class="verse" id="EX16_19">19&#160;</span>Huan teipa Moisés quinilhui: </div>
<div class='p'>―Amo aqui ma quicahua yon se quentzi ni tacualisti para mosta. </div>
<div class='p'>
<span class="verse" id="EX16_20">20&#160;</span>Pero sequij amo quitacaquilijque Moisés huan quiajojque nopa tacualisti para ne seyoc tonali. Huan tonili quiitaque ocuilojtoya huan mijyotiyaya. Huajca Moisés cualanqui ica inijuanti. </div>
<div class='p'>
<span class="verse" id="EX16_21">21&#160;</span>Huajca sesen israelita quisentiliyaya ica ijnaloc cati monequiyaya para quicuase, huan tajcotona quema tatotoniyayaya atiyayaya cati mocahuayaya talchi. 
<span class="verse" id="EX16_22">22&#160;</span>Pero ipan chicuasempa tonali quisentiliyayaj cati quicuasquíaj para ome tonati, quiijtosnequi se nahui litro para sesen masehuali. Huan nopa israelita tayacanani yajque quipohuilitoj Moisés cati quichihuayayaj, 
<span class="verse" id="EX16_23">23&#160;</span>huan Moisés quinilhui: </div>
<div class='p'>―¡Cuali! Ya nopa cati TOTECO tanahuatijtoc, pampa mosta elis nopa tonali para timosiyajquetzase. Timosiyajquetzase pampa eltoc se tonali tatzejtzeloltic. Nopa tonali taiyocatalili san para TOTECO huan amo titequitise. Huajca xijmolonica cati anquinequij huan xiquicxitica cati anquinequij ama huan xijtequihuica cati monequi ama, pero xicajocuica cati mocahuas para mosta. </div>
<div class='p'>
<span class="verse" id="EX16_24">24&#160;</span>Huajca inijuanti quiajojque tacualisti para mosta, quej tanahuatijtoya Moisés. Huan tonili noja eliyaya cuali. Amo potehui, yon amo quinpixqui ocuilime. 
<span class="verse" id="EX16_25">25&#160;</span>Huajca ipan sábado Moisés quiijto: </div>
<div class='p'>―Ama xijcuaca cati mocahua pampa ama ni tonali para timosiyajquetzase ica TOTECO huan amo anquipantise tacualisti. 
<span class="verse" id="EX16_26">26&#160;</span>Mojmosta para chicuasen tonati huelis anquisentilise, pero ipan nopa chicompa tonali, timosiyajquetzase huan amo teno oncas calteno para anquisentilise. </div>
<div class='p'>
<span class="verse" id="EX16_27">27&#160;</span>Pero sequij masehualme quisque ipan nopa chicompa tonali para quisentilise, pero amo teno quipantijque. 
<span class="verse" id="EX16_28">28&#160;</span>Huajca TOTECO quiilhui Moisés: </div>
<div class='p'>―¿Hasta quema anquineltocase cati nimechnahuatía huan cati nimechmachtía? 
<span class="verse" id="EX16_29">29&#160;</span>Xiquitaca para na, niamoTECO, nimechmacatoc ni tonali para ximosiyajquetzaca. Yeca ipan nopa chicuasempa tonali nimechmacas tacualisti para ome tonati. Huan ipan nopa chicompa tonali nochi monequi mocahuase ipan ininchajchaj huan amo ma quisaca. </div>
<div class='p'>
<span class="verse" id="EX16_30">30&#160;</span>Huajca nopa israelitame mosiyajquetzque ipan nopa chicompa tonali. </div>
<div class='p'>
<span class="verse" id="EX16_31">31&#160;</span>Huan quitocaxtijque “maná” nopa chipahuac pantzi cati quisentiliyayaj. (Maná quinequi quiijtos: ¿Taya Ya Ni?) Eliyaya chipahuac quej culanto iyol, huan iajhuiyaca elqui quej pantzi cati quichijtoque ica necti. </div>
<div class='p'>
<span class="verse" id="EX16_32">32&#160;</span>Huan Moisés quiijto: </div>
<div class='p'>―TOTECO techmacatoc tanahuatili ma tijtemitica ome litro ica maná huan ticajocuise para toixhuihua cati teipa tacajtiyase ma quiitaca nopa tacualisti cati TOTECO techmacac ipan ni huactoc tali quema techquixti ipan tali Egipto. </div>
<div class='p'>
<span class="verse" id="EX16_33">33&#160;</span>Huajca Moisés quiilhui Aarón para ma quicui se chiquihuit huan ma quitema nopona ome litro ten maná. Huan quiilhui para teipa ma quitali iixpa TOTECO huan ma quiajocui para quiitase iniixhuihua. </div>
<div class='p'>
<span class="verse" id="EX16_34">34&#160;</span>Huajca Aarón quichijqui cati TOTECO quinahuati Moisés, huan teipa quitali nopa chiquihuit ipan icaxa TOTECO. </div>
<div class='p'>
<span class="verse" id="EX16_35">35&#160;</span>Huan nopa israelitame quicuajque maná para 40 xihuit hasta ajsitoj ipan tali Canaán campa sequinoc tatojtoctoyaj huan oncayaya ten quicuase. </div>
<div class='p'>
<span class="verse" id="EX16_36">36&#160;</span>Huan inijuanti quitequihuijque se tatamachihuali cati itoca gomer cati eliyaya quej ome litro. Huan monequiyaya majtacti gomer para elisquía se tatamachihuali cati itoca efa cati quicuisquía quej 20 litros.  </div>
<div class='psalmlabel' id='EX17_0'> 17</div>
<div class='s'>Nopa at cati quisqui ipan tet </div>
<div class='r'>(Nm. 20:1-13) </div>
<div class='p'>
<span class="verse" id="EX17_1">1&#160;</span>Huan nochi nopa miyaqui israelitame quisque ten tali Sin huan yajque ica yolic quej TOTECO quinnahuatiyaya. Huan nejnentiyajque huan quiijcuenijtiyajque iniyoyoncalhua mojmosta hasta ajsitoj campa itoca Refidim. Pero nopona amo oncayaya at para atise, 
<span class="verse" id="EX17_2">2&#160;</span>huajca cualanque ica Moisés huan quiilhuijque: </div>
<div class='p'>―¡Techmaca at para tiatise! </div>
<div class='p'>Huan Moisés quinnanquili: </div>
<div class='p'>―¿Para ten ancualanij ica na? San anquicualancamacaj huan anquiyejyecohuaj TOTECO. </div>
<div class='p'>
<span class="verse" id="EX17_3">3&#160;</span>Pero nochi amiquiyayaj huan quitaijilhuiyayaj Moisés, quiilhuiyayaj: </div>
<div class='p'>―¿Para ten techchijqui ma tiquisaca ipan tali Egipto? ¿Para ten techhualicac nica? San techamictis ica toconehua huan totapiyalhua. </div>
<div class='p'>
<span class="verse" id="EX17_4">4&#160;</span>Huajca Moisés quinojnotzqui TOTECO huan quiilhui: </div>
<div class='p'>―¿Taya nijchihuas ica ni masehualme? ¡San se quentzi más huan techtepachose! </div>
<div class='p'>
<span class="verse" id="EX17_5">5&#160;</span>Huan TOTECO quinanquili: </div>
<div class='p'>―Xijhuica nopa cuatopili cati ica tijmaquili nopa hueyat Nilo. Huan xiquisa huan ximotali iniixpa ni masehualme para titayacanas. Huan xiquinhuica sequij huehue tacame cati quipiyaj tequit ica israelitame, huan xiya. 
<span class="verse" id="EX17_6">6&#160;</span>Huan na nimitzchixtos campa nopa tet nechca tepet Horeb. Huan xijmaquili nopa tet huan nopona quisas at para atise nochi ni israelitame. </div>
<div class='p'>Huajca Moisés quej nopa quichijqui iniixpa nopa huehue tacame ten nopa israelitame. 
<span class="verse" id="EX17_7">7&#160;</span>Huan quitocaxti nopona campa itztoya Masah. (Masah quinequi quiijtos Campa Quiyejyecojque TOTECO Para Ma Quinmicti.) Huan nojquiya quitocaxti Meriba. (Meriba quinequi quiijtos Tanajnanquilisti.) Quej nopa quitocaxti pampa nopona nopa israelitame quinajnanquilijque huan quiyejyecojque TOTECO huan quiijtojque: “¿Itztoc TOTECO tohuaya o amo aqui?” </div>
<div class='s'>Nopa tatehuilisti ica nopa amalecitame </div>
<div class='p'>
<span class="verse" id="EX17_8">8&#160;</span>Huan hualajque nopa amalecitame huan pejque quintehuíaj nopa israelitame ipan Refidim. 
<span class="verse" id="EX17_9">9&#160;</span>Huan Moisés quiilhui Josué: </div>
<div class='p'>―Xiquintapejpeni tacame huan xiquintehuitij nopa amalecitame. Huan mosta na nimoquetzas tachiquiltipa ica icuatopil Toteco nomaco. </div>
<div class='p'>
<span class="verse" id="EX17_10">10&#160;</span>Huan Josué huan nopa tacame quichijque cati Moisés quinnahuati, huan quintehuitoj nopa amalecitame. Huajca Moisés, Aarón huan Hur tejcoque tachiquiltipa para quintachilise. 
<span class="verse" id="EX17_11">11&#160;</span>Huan quema Moisés quitananayaya imax, nopa israelitame tataniyayaj, pero quema quitemohuiyaya imax, tataniyayaj nopa amalecitame. 
<span class="verse" id="EX17_12">12&#160;</span>Huan teipa Moisés macuatic. Huajca quicuique se tet para ipan mosehuis huan Aarón ihuaya Hur quimatanantoyaj. Se moquetzqui ica inejmat huan se ica iarraves. Huajca san quej nopa Moisés huelqui quiijyohui momatanantoc hasta quema calajqui tonati. 
<span class="verse" id="EX17_13">13&#160;</span>Huan yeca Josué quintamimicti nopa amalecita soldados ica imacheta. </div>
<div class='p'>
<span class="verse" id="EX17_14">14&#160;</span>Huan TOTECO quiilhui Moisés: </div>
<div class='p'>―Xiquijcuilo ni camanali ipan se amat cati huejcahuas para ma quielnamiquica nopa israelitame para nochipa, huan nojquiya xijyolmelahua Josué ten ya ni. Na niquintamiltis nochi nopa amalecitame ipan ni taltipacti huan amo aqui quinelnamiquis. </div>
<div class='p'>
<span class="verse" id="EX17_15">15&#160;</span>Huan Moisés quichijqui se taixpamit cati quitocaxti: “TOTECO Itztoc Quej Se Bandera Cati Techyacana.” 
<span class="verse" id="EX17_16">16&#160;</span>Huan Moisés quiijto: </div>
<div class='q'>“Quej se bandera tomaco, </div>
<div class='q'>Toteco techyacana ma titatanica. </div>
<div class='q'>Pampa nopa amalecita masehualme motanantoque iixpa TOTECO, </div>
<div class='q'>yaya quintehuis para nochipa.”  </div>
<div class='psalmlabel' id='EX18_0'> 18</div>
<div class='s'>Jetro quipaxalo Moisés </div>
<div class='p'>
<span class="verse" id="EX18_1">1&#160;</span>Huan Jetro, nopa totajtzi ten tali Madián cati elqui imontaj Moisés, quicajqui quenicatza TOTECO quinquixtijtoya nopa israelitame ten tali Egipto. Nojquiya quicajqui nochi nopa yejyectzi tamanti cati quinchihuilijtoya Moisés huan imasehualhua. 
<span class="verse" id="EX18_2-3">2-3&#160;</span>Moisés quititantoya isihua, Séfora, ma yahui ichaj quema quinmanahuiyaya nopa israelitame. Huan Jetro imonta Moisés sempa quiselijtoya iichpoca inihuaya ome iconehua. Se ten nopa coneme itoca eliyaya Gersón. (Gersón quinequi quiijtos Seyoc Tali Ejquet.) Quej nopa Moisés quitocaxti pampa quiijtojtoya: “Nielqui nise seyoc tali ejquet ipan se tali cati amo niquixmati”. 
<span class="verse" id="EX18_4">4&#160;</span>Huan nopa seyoc icone itoca eliyaya Eliezer. (Eliezer quinequi quiijtos Toteco Dios Yaya Notapalehuijca.) Quej nopa quitocaxti pampa quiijtojtoya: “Toteco Dios cati notata quitoquili hualajqui techpalehuico huan techmaquixti ten imacheta Faraón.” </div>
<div class='p'>
<span class="verse" id="EX18_5">5&#160;</span>Huajca se tonali quema nopa israelitame ya ajsitoyaj ipan huactoc tali, Jetro quicuitejqui isihua huan iconehua Moisés huan yajque campa Moisés quiquetztoya ichaj ten yoyomit nechca itepe Toteco. 
<span class="verse" id="EX18_6">6&#160;</span>Huan Jetro tatitanqui ma quiyolmelahuatij Moisés para ya ajsitoyaj. Quiilhui: </div>
<div class='p'>―Na niJetro, momontaj. Nihualajtoc nimitzitaqui huan nijhualica mosihua huan moconehua. </div>
<div class='p'>
<span class="verse" id="EX18_7">7&#160;</span>Huan Moisés quisqui para quiseliti imontaj, huan quitajpalo ica yejyectzi huan quitzoponi. Huan teipa quema motajpalojque, calajque ipan se cali ten yoyomit. 
<span class="verse" id="EX18_8">8&#160;</span>Huan nopona Moisés quipohuili imontaj nochi cati TOTECO quichihuilijtoya Faraón huan nopa egiptome pampa quinicneli nopa israelitame. Huan quipohuili nochi tamanti cati ininpantitoya ipan ojti huan quenicatza TOTECO quinmaquixtijtoya. </div>
<div class='p'>
<span class="verse" id="EX18_9">9&#160;</span>Huan Jetro pajqui quema quicajqui quenicatza TOTECO quinpalehuijtoya nopa israelitame huan quinmaquixtijtoya ten nopa egiptome. 
<span class="verse" id="EX18_10">10&#160;</span>Huan Jetro quiijto: </div>
<div class='p'>―Ma tijhueyichihuaca TOTECO cati amechmanahuijtoc imaco Faraón huan nochi egiptome, huan nochi cati fiero inijuanti amechchihuiliyayaj. 
<span class="verse" id="EX18_11">11&#160;</span>Ama niquitztoc para TOTECO itztoc más hueyi ten nochi sequinoc cati quintocaxtalíaj dioses, pampa amechmanahuijtoc inimaco masehualme cati mohueyimatiyayaj huan cati fiero amechchihuiliyayaj. </div>
<div class='p'>
<span class="verse" id="EX18_12">12&#160;</span>Teipa Jetro quimacac Toteco sequij tacajcahualisti huan quitati se tapiyali iixpa. Huan Aarón ihuaya nochi nopa huehue tacame ten nopa israelitame yajque tacuatoj ihuaya imontaj Moisés iixpa Toteco Dios. </div>
<div class='s'>Moisés quintali sequij jueces </div>
<div class='r'>(Dt. 1:9-18) </div>
<div class='p'>
<span class="verse" id="EX18_13">13&#160;</span>Tonili Moisés mosehui quej juez para quintacaquilis nopa israelitame cati motatelhuiyayaj se ica seyoc. Huan semilhuit miyac masehualme ijcatoyaj iixpa hasta nochi cuatiyayaj. 
<span class="verse" id="EX18_14">14&#160;</span>Huajca quema Jetro imontaj Moisés quiitac nochi nopa tequit cati Moisés iseltitzi quichihuayaya iniixpa nopa israelitame, quiilhui: </div>
<div class='p'>―¿Taya tiquinchihuilía ni masehualme? Amo cuali para san ta timosehuía para titetajtolsencahuas huan nochi inijuanti semilhuit moquetztoque. </div>
<div class='p'>
<span class="verse" id="EX18_15">15&#160;</span>Huan Moisés quinanquili imontaj: </div>
<div class='p'>―Nochi hualahuij techitaquij para ma nijtajtani Toteco Dios taya ipaquilis. 
<span class="verse" id="EX18_16">16&#160;</span>Huan quema mocualaníaj se ica seyoc, hualahuij techitaquij para ma niquinilhui ajquiya quichijtoc cati melahuac. Huajca na niquinilhuía taya quiijtohua Toteco Dios huan taya itamachtil. </div>
<div class='p'>
<span class="verse" id="EX18_17">17&#160;</span>Huajca Jetro, imontaj Moisés, quiilhui: </div>
<div class='p'>―Amo cuali cati tijchihua. 
<span class="verse" id="EX18_18">18&#160;</span>Tisiyajcamiquis huan nojquiya siyahuise nochi nopa masehualme cati hualahuij campa ta. Ni tequit nel tetic para ta. Moseltitzi amo huelis tijtamichihuas. 
<span class="verse" id="EX18_19">19&#160;</span>Huajca ama xijcaqui huan nimitzilhuis cati monequi tijchihuas huan Toteco mitztiochihuas. Ta motequi timonextis iixpa Toteco por nochi ni masehualme huan xijtali iixpa nopa tamanti cati quincuesohua. 
<span class="verse" id="EX18_20">20&#160;</span>Nojquiya monequi xiquinmachti itanahuatilhua huan cati yaya quiijtohua huan xiquinilhui quenicatza monequi itztose huan taya monequi quichihuase. 
<span class="verse" id="EX18_21">21&#160;</span>Nojquiya monequi xiquintapejpeni ten nochi nopa masehualme sequij tayacanca tacame cati temachme huan cati quitepanitaj Toteco Dios. Xiquintapejpeni cati amo istacatij huan cati amo quinequij cati seyoc iaxca. Xiquintali sequij nopa tayacanca tacame ma quipiyaca tanahuatili ica mil masehualme. Huan tatzinta sese ten inijuanti, xiquintali 10 tacame cati quipiyase tanahuatili ica 100 masehualme. Huan tatzinta ten sesen nopa 100 masehualme, xiquintali ome tacame cati quipiyase tanahuatili ica 50 masehualme. Huan tatzinta ten sesen nopa 50 masehualme, xiquintali 5 tacame cati san quipiyase tanahuatili ica 10 masehualme. 
<span class="verse" id="EX18_22">22&#160;</span>Huan inijuanti quisencahuase cati quincuesos ni masehualme ipan ten hueli talojtzi. Huan san nopa tamanti cati más huejhueyi mitzhualiquilise huan inijuanti quisencahuase nochi tamanti cati amo ohui. Quej nopa amo elis tahuel ohui nopa tequit pampa anquichihuase san sejco. 
<span class="verse" id="EX18_23">23&#160;</span>Sinta Toteco mitzcahuilis xijchihua ya ni, huajca huelis tiquijyohuis motequi, huan nochi nopa masehualme paquise. </div>
<div class='p'>
<span class="verse" id="EX18_24">24&#160;</span>Huajca Moisés quitacaquili imontaj huan quichijqui nochi cati quiilhuijtoya. 
<span class="verse" id="EX18_25">25&#160;</span>Quintapejpeni tayacanca tacame cati más temachme ipan nopa israelitame huan quinmacac sequij ten inijuanti tanahuatili ica sesen mil masehualme. Huan tatzinta ten sesen nopa tayacanani, quinmacac 10 tacame tanahuatili ica 100 masehualme. Huan tatzinta sesen nopa tacame, quinmacac 2 tacame tanahuatili ica 50 masehualme. Huan tatzinta sesen inijuanti, quinmacac 5 tacame tanahuatili ica 10 masehualme. 
<span class="verse" id="EX18_26">26&#160;</span>Huan inijuanti quintajtolsencahuayayaj masehualme ipan ten hueli tonali. Huan san nopa tamanti cati huejhueyi quihuiquiliyayaj Moisés, pero nochi camanali cati amo más ohui quisencahuayayaj inijuanti. 
<span class="verse" id="EX18_27">27&#160;</span>Huan teipa Moisés quinahuatijtejqui imontaj, Jetro, huan yaya mocuetqui ipan ital.  </div>
<div class='psalmlabel' id='EX19_0'> 19</div>
<div class='s'>Nopa israelitame ajsique ipan huactoc tali Sinaí </div>
<div class='p'>
<span class="verse" id="EX19_1">1&#160;</span>Ipan nopa tonali quema quiaxiti eyi metzti para quistoyaj nopa israelitame ten tali Egipto, inijuanti ajsitoj ipan nopa huactoc tali nechca tepet Sinaí. 
<span class="verse" id="EX19_2">2&#160;</span>Huan teipa quistejque ipan Refidim huan ajsitoj campa tepet Sinaí, huan nopona quiquetzque iniyoyoncalhua iixpa nopa tepet ipan nopa huactoc tali. 
<span class="verse" id="EX19_3">3&#160;</span>Huan nopona Moisés tejcoc ipan nopa tepet para mopantis ihuaya Toteco Dios. Huan TOTECO quinojnotzqui Moisés ten nopa tepet huan quiilhui ma quinilhui nopa israelitame <a href='#FN3' epub:type='noteref' class='noteref'>*</a> ni camanali: </div>
<div class='p'>
<span class="verse" id="EX19_4">4&#160;</span>―Amojuanti ya anquiitztoque cati nijchijqui ica nopa egiptome. Anquimatij nimechmocuitahuijtoc. Quena, quej se hueyi cuatojti quinhuica iconehua ipan ieltapal para amo teno huelis quinajsis, quej nopa nimechhualicatoc campa na. 
<span class="verse" id="EX19_5">5&#160;</span>Huajca ama sinta anquicaquise cati nimechilhuijtoc huan anquichihuase nopa camanali cati nijpiya amohuaya, huajca anelise annotapejpenilhua ten nochi masehualme. 
<span class="verse" id="EX19_6">6&#160;</span>Huan anelise se altepet ica seyoc xinachti masehualme cati iyoca ten nochi sequinoc. Nochi anelise totajtzitzi huan tatzejtzeloltique noixpa. </div>
<div class='p'>Quej nopa TOTECO quiilhui Moisés ma quinilhui nopa israelitame. </div>
<div class='p'>
<span class="verse" id="EX19_7">7&#160;</span>Huajca Moisés yajqui huan quinnotzato nopa huehue tacame cati quipiyayayaj tanahuatili ica nopa israelitame huan quinilhui nochi cati TOTECO quinahuatijtoya. 
<span class="verse" id="EX19_8">8&#160;</span>Huajca nochi nopa israelitame tananquilijque san se: </div>
<div class='p'>―Nochi cati TOTECO tanahuatijtoc, tijchihuase. </div>
<div class='p'>Huajca Moisés yajqui quiilhuito TOTECO cati nopa israelitame tananquilijque, 
<span class="verse" id="EX19_9">9&#160;</span>Huan TOTECO quiilhui: </div>
<div class='p'>―Xiquita, na nimonextis amoixpa ipan se mixti cati tilahuac para nopa masehualme ma nechcaquica quema nimitzcamanalhuis. Quej nopa motemachise ipan ta para nochipa. </div>
<div class='p'>Huan Moisés quiilhui TOTECO taya quinanquilijtoyaj nopa israelitame. 
<span class="verse" id="EX19_10">10&#160;</span>Huan TOTECO quiijto: </div>
<div class='p'>―Xiya xiquincualtaliti nopa masehualme ama huan mosta, huan xiquiniyocacahua senquisa para na. Monequi quichicuenise iniyoyo, 
<span class="verse" id="EX19_11">11&#160;</span>huan ma mocualtalise para huicta, pampa huicta nitemos na niamoTECO, huan niitztos ipan tepet Sinaí iniixpa nochi nopa masehualme. 
<span class="verse" id="EX19_12">12&#160;</span>Huajca xijchihua se nepamit yahualtic nopa tepet huan xiquinnahuati nopa masehualme ma amo quiixcotonaca. Huan xiquinilhui ma motachilica para amo tejcose, yon amo ajsise campa nopa nepamit, pampa cati quiajsis nopa tepet o nopa nepamit temachti monequi anquimictise. 
<span class="verse" id="EX19_13">13&#160;</span>Huan amo aqui huelis quitalis imax ipan nopa masehuali o nopa tapiyali cati monequi miquis, pampa monequi anquimictise ica tet o ica cuataminti, masque se masehuali o se tapiyali. Amo huelis anquicahuase ma itzto. Masehualme san huelise monechcahuise itzinta nopa tepet quema quicaquise quipitzaj icuacua se oquich borrego. </div>
<div class='p'>
<span class="verse" id="EX19_14">14&#160;</span>Huajca Moisés temoc ten nopa tepet huan quincualtali nopa masehualme para quihueyichihuase Toteco. Huan nochi quichicuenijque iniyoyo. 
<span class="verse" id="EX19_15">15&#160;</span>Huan Moisés quinilhui: </div>
<div class='p'>―Monequi anmocualtalise para huicta. Huan tacame huan sihuame ma amo motecaca san sejco ipan ni tonali. </div>
<div class='p'>
<span class="verse" id="EX19_16">16&#160;</span>Huan ihuictaca ica ijnaloc, pejqui tatomoni huan tapetani, huan se mixti cati nelía tilahuac motali ipan nopa tepet. Huan quicajque se tapitzali cati nelía chicahuac hasta nochi nopa israelitame pejque huihuipicaj. 
<span class="verse" id="EX19_17">17&#160;</span>Huan Moisés quinyacanqui nochi nopa israelitame, huan inijuanti quisque campa quiquetztoyaj ininchajchaj para mopantise ihuaya Toteco Dios. Huan moquetzatoj itzinta nopa tepet. 
<span class="verse" id="EX19_18">18&#160;</span>Huan nochi nopa tepet Sinaí popocayaya pampa TOTECO hualtemotoya ipan se tit. Nopa pocti tejcoyaya quej campa tacacatzohuaj, huan nochi nopa tepet mojmoliniyaya tahuel chicahuac. 
<span class="verse" id="EX19_19">19&#160;</span>Huan quema nopa tapitzali tahuel chicahuac eltiyajqui, Moisés camanaltic, huan Toteco Dios quinanquili ica itoscac cati elqui quej se tatomonilot. </div>
<div class='p'>
<span class="verse" id="EX19_20">20&#160;</span>Huan TOTECO temoc hasta itzompac nopa tepet Sinaí huan quinotzqui Moisés ma tejco. Huan Moisés tejcoc, 
<span class="verse" id="EX19_21">21&#160;</span>huan TOTECO quiilhui: </div>
<div class='p'>―Xitemo huan xiquinelnamiquiltiti nopa masehualme para ma amo quiixpanoca nopa nepamit campa niquinilhuijtoc. Yon ma amo mocuatopejtiyaca pampa quinequise techitase para amo miquise. 
<span class="verse" id="EX19_22">22&#160;</span>Hasta nojquiya nopa totajtzitzi cati quipiyaj inintequi para technechcahuise monequi mocualchijchihuase huan moiyocacahuase san para na para amo niquintzontamiltis. </div>
<div class='p'>
<span class="verse" id="EX19_23">23&#160;</span>Huan Moisés quinanquili TOTECO: </div>
<div class='p'>―Nopa masehualme amo motemacase tejcose ipan ni tepet Sinaí, pampa ta titanahuati ma nijtali se nepamit huan ma niquiyocacahua ni tepet san para ta, huan ya nopa nijchijtoc. </div>
<div class='p'>
<span class="verse" id="EX19_24">24&#160;</span>Pero TOTECO quiilhui: </div>
<div class='p'>―Xitemo sempa huan xijcuiti Aarón. Pero amo xiquincahuili nopa totajtzitzi, yon nopa masehualme, ma mocuatopehuaca huan ma quiixpanoca nopa nepamit para tejcose campa niitztoc, pampa sinta quichihuase, niquincocototzas. </div>
<div class='p'>
<span class="verse" id="EX19_25">25&#160;</span>Huajca Moisés temoc sempa huan quinilhuito nopa israelitame cati TOTECO quiilhui.  </div>
<div class='psalmlabel' id='EX20_0'> 20</div>
<div class='s'>Nopa Majtacti Tanahuatilme </div>
<div class='r'>(Dt. 5:1-21) </div>
<div class='p'>
<span class="verse" id="EX20_1">1&#160;</span>Huan Toteco Dios camanaltic huan quiijto nochi ni camanali: </div>
<div class='q'>
<span class="verse" id="EX20_2">2&#160;</span>“Na niDIOS, niamoTECO cati nimechquixti ipan tali Egipto campa antetequipanohuayayaj san tapic quej amechcojtosquíaj. </div>
<div class='q'>
<span class="verse" id="EX20_3">3&#160;</span>Amo xijtepanitaca seyoc quej amoTeco, san na. </div>
<div class='q'>
<span class="verse" id="EX20_4">4&#160;</span>Amo xijchihuaca itachiyalis yon se tamanti para anquitepanitase. Amo xiquixcopinaca cati eltoc ipan ilhuicac, yon cati eltoc ipan ni taltipacti, yon cati onca ipan hueyat para anquihueyichihuase. 
<span class="verse" id="EX20_5">5&#160;</span>Amo ximotancuaquetzaca iniixpa taixcopincayome cati tachijchihualme, yon amo xiquinhueyichihuaca, pampa na niDIOS, niamoTECO, huan nimechtasomati huan nijnequi san na techhueyimatica. Huan quema niquintatzacuiltía tetajme cati amo quinequij techitase, nopa tatzacuiltili nojquiya quinajsis ininconehua, huan iniixhuihua huan ininteipan ixhuihua. 
<span class="verse" id="EX20_6">6&#160;</span>Pero ica cati techicnelíaj huan cati quichihuaj notanahuatil, niquinicnelis huan niquintasojtas ininconehua, huan iniixhuihua huan hasta nopa iniixhuihua quinpiyase iniixhuihua mil huelta. Quena, notasojtacayo quinajsis para nochipa. </div>
<div class='q'>
<span class="verse" id="EX20_7">7&#160;</span>Amo xicahuilmatica notoca niamoTECO Dios, pampa amo quinamiqui. Temachti nijtatzacuiltis cati san quej hueli quitequihuía notoca. </div>
<div class='q'>
<span class="verse" id="EX20_8">8&#160;</span>Xiquelnamiquica sábado, nopa tonali para anmosiyajquetzase, huan xijtepanitaca. Ma elis taiyocatalili ten nochi sequinoc tonali. 
<span class="verse" id="EX20_9">9&#160;</span>Ipan chicuasen tonali xijchihuase nochi cati monequi anquichihuase. 
<span class="verse" id="EX20_10">10&#160;</span>Pero nopa chicompa tonali elis se tonali para ximosiyajquetzaca huan techhueyitalica na niamoTECO Dios. Ipan nopa tonali amo hueli antequitise, yon amo xijcahuilica ma tequiti amotelpoca, yon amoichpoca, yon amotequipanojca, yon amosihua tequipanojca, yon amotapiyalhua, yon nopa seyoc tali ejquet cati itztoc ipan amochaj. 
<span class="verse" id="EX20_11">11&#160;</span>Pampa ica chicuasen tonali TOTECO quichijqui ilhuicacti, taltipacti, hueyi at huan nochi cati quipiya. Huan mosiyajquetzqui ipan nopa chicompa tonali. Yeca TOTECO quitiochijqui nopa chicompa tonali huan quiiyocatali para ma timosiyajquetzaca. </div>
<div class='q'>
<span class="verse" id="EX20_12">12&#160;</span>Xijtepanitaca amotata huan amonana para anitztose miyac xihuit ipan nopa tali cati TOTECO Dios amechmacas. </div>
<div class='q'>
<span class="verse" id="EX20_13">13&#160;</span>Amo xitemictica. </div>
<div class='q'>
<span class="verse" id="EX20_14">14&#160;</span>Amo ximomecatica. </div>
<div class='q'>
<span class="verse" id="EX20_15">15&#160;</span>Amo xitachtequica. </div>
<div class='q'>
<span class="verse" id="EX20_16">16&#160;</span>Amo aqui xiquistacahuica. </div>
<div class='q'>
<span class="verse" id="EX20_17">17&#160;</span>Amo xiquixtocaca seyoc ichaj, yon amo xiquixtoca seyoc isihua, yon itaca tequipanojca, yon isihua tequipanojca, yon itoro cati tapoxonía, yon iburro. Amo xiquixtocaca yon se tamanti cati seyoc iaxca.” </div>
<div class='s'>Nopa israelitame quiimacasque Toteco Dios </div>
<div class='r'>(Dt. 5:22-33) </div>
<div class='p'>
<span class="verse" id="EX20_18">18&#160;</span>Nochi israelitame quicajque nopa tatomonilot huan nopa tapitzali. Quiitaque nopa tapetanilot huan nopa tepet cati popocayaya. Huan tahuel majmajque, huan huihuipicaque huan mohuejcaquetzque. 
<span class="verse" id="EX20_19">19&#160;</span>Huan quiilhuijque Moisés: </div>
<div class='p'>―Techcamanalhui ta huan timitzneltoquilise. Pero ma amo techcamanalhui Toteco Dios, pampa huelis timiquise. </div>
<div class='p'>
<span class="verse" id="EX20_20">20&#160;</span>Huan Moisés quinnanquili: </div>
<div class='p'>―Amo ximomajmatica. Toteco Dios hualajtoc quej ni para amechnextilis ihueyi chicahualis para xiquimacasica para nochipa huan para amo antajtacolchihuase. </div>
<div class='p'>
<span class="verse" id="EX20_21">21&#160;</span>Huan nochi nopa masehualme más mohuejcaquetzque. Huan Moisés monechcahui campa nopa mixti cati yayahuic campa itztoya Dios. </div>
<div class='s'>Nopa tanahuatilme ten nopa taixpamit </div>
<div class='p'>
<span class="verse" id="EX20_22">22&#160;</span>Huan TOTECO quiilhui Moisés: </div>
<div class='p'>“Quej ni xiquinilhui nopa israelitame: ‘Ya anquiitztoque para nimechnojnotztoc ten ilhuicac. 
<span class="verse" id="EX20_23">23&#160;</span>Amo xijchihuaca tamanti ten oro, o ten plata o ica yon se tamanti para anquihueyimatise. Monequi techtepanitaca san na. 
<span class="verse" id="EX20_24">24&#160;</span>Techchihuilica se taixpamit ica soquit huan ipani antechmacase tacajcahualisti. Nopona xijtencahuaca nopa tacajcahualisti cati tatatili huan nopa tacajcahualisti para anquipiyase tayoltalili ica na, niamoTECO. Huan nopona anquintencahuase pilborregojtzitzi huan huacaxme quej amotacajcahualis. Huan campa hueli campa na nimechchihualtis para anmoilhuise ten na, nopona xijchihuaca se taixpamit. Huan nopona na niyas huan nimechtiochihuas. 
<span class="verse" id="EX20_25">25&#160;</span>Sinta antechchihuilise se taixpamit ten tet, amo xijtequica nopa tet. Pampa sinta anquitequise ica teposti, amo quinamiqui anquitalise ipan notaixpa. 
<span class="verse" id="EX20_26">26&#160;</span>Huan nijnequi notaixpa ma amo quipiyas escalones campa tacame monequi tejcose para quiajsise. Amo nijnequi para seyoc hueli quiitas tatzinta icuex cati tejcos nopona.’  </div>
<div class='psalmlabel' id='EX21_0'> 21</div>
<div class='s'>Tanahuatilme para tequipanohuani </div>
<div class='r'>(Dt. 15:12-18) </div>
<div class='p'>
<span class="verse" id="EX21_1">1&#160;</span>“Ya ni nopa tanahuatilme cati tiquinmacas israelitame: </div>
<div class='p'>
<span class="verse" id="EX21_2">2&#160;</span>“Sinta tijcohuas se tequipanojquet hebreo para moaxca, san monequi mitztequipanos chicuasen xihuit. Ipan nopa chicompa xihuit, monequi tijmajcahuas para ayecmo elis moaxca. Huan amo teno monequi mitztaxtahuis para quisas huan elis majcajtoc para yas campa quinequis. 
<span class="verse" id="EX21_3">3&#160;</span>Sinta ajsico iseltitzi, yas iseltitzi. Pero sinta ajsico ica isihua, monequi isihua yas ihuaya. 
<span class="verse" id="EX21_4">4&#160;</span>Sinta iteco quimacas se sihuat huan nopa sihuat quinpiyas oquichpilme huan sihuapilme; nopa sihuat huan iconehua mocahuase para iteco huan nopa taca tequipanojquet yas iseltitzi. 
<span class="verse" id="EX21_5">5&#160;</span>Pero sinta nopa taca tequipanojquet quiijtos para amo quinequi itztos majcajtoc para yas campa ya quinequis huan quiijtohua quiicnelía iteco, isihua, huan iconehua huan quinequi mocahuas inihuaya, huajca yaya huelis mocahuas para noja elis iaxca iteco. 
<span class="verse" id="EX21_6">6&#160;</span>Huan iteco quihuicas iniixpa jueces, huan nopona quinechcahuiltise iteno nopa caltemit cati quiyahualtzacua nopa altepet huan ica se hueyi tepos huitzmalot quicoyonilis inacas. Quej nopa yaya mochihuas itequipanojca iteco para nochipa. </div>
<div class='p'>
<span class="verse" id="EX21_7">7&#160;</span>“Sinta se tacat quinamacas iichpoca para ma tequipano san tapic, nopa ichpocat amo hueli mochihuas majcajtoc quej mochihuaj majcajtoque taca tequipanohuani. 
<span class="verse" id="EX21_8">8&#160;</span>Pero sinta iteco nopa ichpocat amo quiixtocac huan yeca amo quichijqui isihua, masque quitapejpeni para se tonali elisquía isihua, huajca seyoc huelis quicohuas nopa ichpocat sempa. Pero nopa teteco amo huelis quinamacas nopa ichpocat ica se cati seyoc tali ejquet. 
<span class="verse" id="EX21_9">9&#160;</span>Huan sinta nopa teteco quitapejpeni se sihua tequipanojquet hebreo para quimacas itelpoca para ma quichihua isihua, monequi nopa teteco ayecmo quiitas quej se tequipanojquet, monequi quiitas quej elisquía iichpoca. 
<span class="verse" id="EX21_10">10&#160;</span>Huan sinta nopa teteco quicuis se hebrea ichpoca tequipanojquet para isihua huan teipa quicuis seyoc isihua, amo hueli quiquixtilis yon quentzi itacualis nopa cati achtohui. Noja monequi quitamacas cuali, huan quiyoyontis cuali huan itztos ihuaya. 
<span class="verse" id="EX21_11">11&#160;</span>Huan sinta amo quinequi quichihuilis nochi ni eyi tamanti, nopa sihuat huelis mochihuas majcajtoc para yas campa yaya quinequis huan amo teno monequis taxtahuas para quisas. </div>
<div class='s'>Tanahuatilme para cati tatehuíaj o tecocohuaj </div>
<div class='p'>
<span class="verse" id="EX21_12">12&#160;</span>“Sinta acajya quimaquilis seyoc huan yaya miquis, monequi anquimictise nopa temictijquet. 
<span class="verse" id="EX21_13">13&#160;</span>Pero sinta cati temicti amo quinequiyaya quicocos, san panoc pampa huelis quej nopa Toteco Dios quicahuili ma eli, na nimitznextilis teipa canque huelis yas nopa masehuali para momanahuiti para amo aqui quiitzquis huan quimictis. 
<span class="verse" id="EX21_14">14&#160;</span>Pero sinta nopa temictijquet mocualanis ihuaya seyoc huan quisencahuas quenicatza huelis quicajcayahuas huan quimictis, huajca monequi xijmictica. Masque nopa temictijquet motatiti tiopan calijtic huan quiitzquis notaixpa para momanahuis, monequi tijquixtis, huan xitanahuatis ma quimictica. </div>
<div class='p'>
<span class="verse" id="EX21_15">15&#160;</span>“Sinta se quimaquilis inana o itata, monequi anquimictise. </div>
<div class='p'>
<span class="verse" id="EX21_16">16&#160;</span>“Sinta se teichtequis, masque quinamacas nopa masehuali para ma tequipano, o noja quipixtos imaco quema anquipantise, monequi anquimictise. </div>
<div class='p'>
<span class="verse" id="EX21_17">17&#160;</span>“Sinta se quitelchihuas itata o inana, monequi anquimictise. </div>
<div class='p'>
<span class="verse" id="EX21_18">18&#160;</span>“Sinta masehualme motehuíaj huan se quimaquilis ne se ica se tet, o ica se imax, pero amo miquis, san huetztos ipan itapech, nopa cati tecoco amo monequi miquis. 
<span class="verse" id="EX21_19">19&#160;</span>Sinta nopa cocoxquet huelis motananas huan huelis quisas calteno ica icuatopil, huajca san monequi taxtahuas nopa tecocojquet cati ica mopajtis huan taxtahuas nochi nopa tonali tequit cati quipolos hasta cuali mochicahuas. </div>
<div class='p'>
<span class="verse" id="EX21_20">20&#160;</span>“Sinta se acajya quihuitequis itaca o isihua tequipanojca ica se cuahuit, huan yaya miquis pampa quicoco, monequi anquitatzacuiltise iteco por cati quichijtoc. 
<span class="verse" id="EX21_21">21&#160;</span>Pero sinta nopa tequipanojquet itztos para se ome tonati huan teipa miquis, amo monequi anquitatzacuiltise iteco, pampa nopa tequipanojquet iaxca. </div>
<div class='p'>
<span class="verse" id="EX21_22">22&#160;</span>“Sinta ome tacame motehuíaj huan quicocose se sihuat cati conehue huan ica ya nopa quichihuase ma tacatis icone quema ayemo ajsi tonali, ya ni cati anquichihuase. Sinta amo miqui nopa conet, huajca cati quipiya tajtacoli monequi taxtahuas imiyaca cati quiijtos ihuehue nopa sihuat huan nopa jueces. 
<span class="verse" id="EX21_23">23&#160;</span>Pero sinta miquis nopa conet, monequi anquimictise cati quicoco nopa sihuat. 
<span class="verse" id="EX21_24">24&#160;</span>Huan sinta se teixteyolcocos, xiquixteyolcococa cati tecoco. Sinta tetancochtepehuas, xijtancochtepehuaca. Sinta se quicocos ipan imax o imetz se acajya, monequi nojquiya anquicocose cati tecocohua. 
<span class="verse" id="EX21_25">25&#160;</span>Sinta se tetatía, nojquiya xijtatica. Huan sinta se tetzontequis, xijtzontequica. Sinta se quitejtzonas seyoc, nojquiya xijtejtzona yaya cati tetejtzontoc. </div>
<div class='p'>
<span class="verse" id="EX21_26">26&#160;</span>“Sinta se teteco quimaquilis itaca o isihua tequipanojca ipan iixteyol, huan quicahuas ixpitzitic huan ayecmo huelis tachiyas ica nopa iixteyol, monequi quicahuilis nopa tequipanojquet ma elis majcajtoc pampa quiixteyolcoco. 
<span class="verse" id="EX21_27">27&#160;</span>Huan sinta se quitancochtepehua itaca o isihua tequipanojca, monequi quicahuilis nopa tequipanojquet ma eli majcajtoc pampa quitancochtepejqui. </div>
<div class='s'>Tanahuatilme para tamanti cati san pano </div>
<div class='p'>
<span class="verse" id="EX21_28">28&#160;</span>“Sinta se toro quitompojhuis se masehuali ica icuacua huan miquis, monequi anquimictise nopa toro ica tet huan amo xijcuaca inacayo. Pero amo xijtatzacuiltica cati iaxca nopa tapiyali. 
<span class="verse" id="EX21_29">29&#160;</span>Pero sinta nopa toro ya momajtoya tetompojhuía huan iteco quimati huan amo quitzacua cuali nopa toro, huan sinta teipa quimictis se acajya, monequi anquitzontepachose nopa toro huan iteco hasta miquise. 
<span class="verse" id="EX21_30">30&#160;</span>Pero sinta iteixmatcahua cati nopa toro quimicti, achi más paquise ica tomi huan amo quinequise ma miqui iteco nopa toro, monequi nopa teteco ma quintaxtahuis ica tomi cati quiijtose para quimanahuis inemilis. 
<span class="verse" id="EX21_31">31&#160;</span>Nojquiya quej ni elis sinta nopa toro quitompojhuis se sihuapil o se oquichpil. 
<span class="verse" id="EX21_32">32&#160;</span>Pero sinta nopa toro quitompojhuía se taca o sihua tequipanojquet, monequi anquimictise nopa toro ica tet, huan cati iaxca nopa tapiyali monequi quitaxtahuis iteco nopa sihua o taca tequipanojquet 30 plata tomi. </div>
<div class='p'>
<span class="verse" id="EX21_33">33&#160;</span>“Sinta acajya quitapojtehua se ameli huan amo quitzacua huan teipa misahuis se toro o se pilburrojtzi, 
<span class="verse" id="EX21_34">34&#160;</span>huajca cati iaxca nopa ameli monequi quitaxtahuis quej ipati nopa toro cati quipolo. Inacayo nopa tapiyali cati mictoc elis iaxca cati taxtajqui. </div>
<div class='p'>
<span class="verse" id="EX21_35">35&#160;</span>“Sinta itoro se masehuali quicocos itoro seyoc masehuali hasta miquis, huajca quinamacase nopa toro cati itztoc huan quitajcoitase nopa tomi. Nojquiya quitajcoitase nopa toro cati mictoc. 
<span class="verse" id="EX21_36">36&#160;</span>Pero sinta nopa teteco ya quimajtoya para nopa tapiyali ipa tetompojhuía huan amo quitacaquili, monequi amo san quitaxtahuis tajco. Monequi quitaxtahuis nochi cati ipati nopa tapiyali cati quimicti, huan nopa toro cati mictoc elis iaxca.  </div>
<div class='psalmlabel' id='EX22_0'> 22</div>
<div class='s'>Tanahuatilme para cati tachtequis </div>
<div class='p'>
<span class="verse" id="EX22_1">1&#160;</span>“Sinta se acajya quiichtequis se toro o se borrego huan quimictis o quinamacas, monequi taxtahuas macuilti torojme para sesen toro, o nahui borregojme para sesen borrego. </div>
<div class='p'>
<span class="verse" id="EX22_2">2&#160;</span>“Sinta acajya quipantis se tachtejquet quema calaqui techaj tayohua para tachtequis huan nopa cati chane quicocos nopa tachtejquet huan yaya miquis, nopa cati chane amo quihuicas tajtacoli. 
<span class="verse" id="EX22_3">3&#160;</span>Pero sinta ica tonaya quimictis se tachtejquet, quena, quipiyas tajtacoli cati temictijtoc. </div>
<div class='p'>“Cati tachtequi monequi quiixtahuas cati ipati cati quiichtectoc. Huan sinta amo quipiya tomi, monequi monamacas para tequipanos huan quej nopa quiixtahuas cati quiichtectoc. </div>
<div class='p'>
<span class="verse" id="EX22_4">4&#160;</span>“Sinta masehualme quipantise se toro, se burro o se borrego tachtecti cati noja itztoc imaco nopa tachtejquet, monequi taxtahuas ompa cati ipati. </div>
<div class='p'>
<span class="verse" id="EX22_5">5&#160;</span>“Sinta acajya quinmalacanis itapiyalhua huan tacuajcuatij tetocmiltita o texocomeca miltita, monequi quicuepilis yaya cati iaxca nopa tali se taxtahuili quej ipati nopa pixquisti cati más cuali quipixtoya ipan imil o ipan nopa ixocomecamil para quiixtahuas cati itapiyalhua quinenpolojque. </div>
<div class='p'>
<span class="verse" id="EX22_6">6&#160;</span>“Sinta acajya tajchinohua huan nopa tit panos ipan seyoc imila, huan quitatía nopa trigo cati quimontonojtoque, o cati ya eltoc para pixquisti o quitatía nochi tatocti, yaya cati quitati monequi taxtahuas por nochi cati quitati nopa tit. </div>
<div class='p'>
<span class="verse" id="EX22_7">7&#160;</span>“Sinta se masehuali quimactilis tomi o tamanti cati ipati se ihuampo para ma quimocuitahuili, huan se tachtejquet calaquis ipan nopa cali huan quitachtequilis, sinta quipantise, monequi nopa tachtejquet quiixtahuas ompa imiyaca ten cati quicuitoc. 
<span class="verse" id="EX22_8">8&#160;</span>Pero sinta amo quipantise nopa tachtejquet, huajca cati quimocuitahuía nopa tamanti quihuicase iniixpa jueces para quiitase sinta yaya quicuitoc cati eltoya iaxca ihuampo cati ipan motemachi. </div>
<div class='p'>
<span class="verse" id="EX22_9">9&#160;</span>“Quema se quipolos se toro, o se burro, o se borrego, o se yoyomit, o ten hueli tamanti huan teipa quipantis imaco seyoc, huan sinta ne se quiijtohua para iaxca, huajca nochi ome cati quiijtohuaj para iniaxca monequi yase iniixpa jueces, huan nopa jueces quiijtose ajquiya iaxca. Huan yaya cati tecuilijtoc monequi quicuepas ompa. </div>
<div class='p'>
<span class="verse" id="EX22_10">10&#160;</span>“Sinta acajya quimactilis seyoc ma quimocuitahuili se burro, se toro, se borrego o seyoc tapiyali huan nopa tapiyali miquis, o mococos, o cholos huan amo aqui quiitac taya panoc, 
<span class="verse" id="EX22_11">11&#160;</span>nopa masehuali cati quimocuitahuiyaya monequi quitestigojquetzas TOTECO para amo teno cati amo cuali quichijtoc ica cati quicahuilijtoyaj. Huan cati iaxca nopa tapiyali monequi quineltoquilis icamanal ihuampo cati quitestigojquetztoc TOTECO. Huan nopa cati tamocuitahuiyaya amo teno monequi taxtahuas. 
<span class="verse" id="EX22_12">12&#160;</span>Pero sinta iixpa quiichtequilijque nopa tapiyali, huajca nopa cati tamocuitahuiyaya monequi quiixtahuilis iteco nopa tapiyali quej ipati. 
<span class="verse" id="EX22_13">13&#160;</span>Huan sinta nopa tapiyali quicocototzqui se tecuani, huajca nopa cati quimocuitahuiyaya monequi quinextis iomiyo nopa tapiyali cati mijqui huan quej nopa amo monequi taxtahuas. </div>
<div class='p'>
<span class="verse" id="EX22_14">14&#160;</span>“Sinta acajya motanehui se tapiyali, huan nopa tapiyali ipantis se tenijqui, o miquis, huan amo quiitac iteco, huajca yaya cati motanejqui monequi taxtahuas. 
<span class="verse" id="EX22_15">15&#160;</span>Pero sinta nopa teteco noja itztoc ihuaya itapiyal quema ipantis se tenijqui, nopa cati motanejtoc amo monequi taxtahuas. Huan sinta se motanehui se tapiyali huan taxtahua para quitequihuis huan ipantis se tenijqui, amo monequi taxtahuas pampa ya taxtajtoc. </div>
<div class='s'>Tanahuatili para tacame </div>
<div class='p'>
<span class="verse" id="EX22_16">16&#160;</span>“Sinta se tacat quicajcayahuas se ichpocat cati amo quiijtantoque huan quichihualtis cochis ihuaya, monequi quitaxtahuis itata san se quej cati quitaxtahuisquía se tacat cati quinequisquía mocuilis ihuaya nopa ichpocat. Huan quema ya quitaxtahuijtos itata nopa ichpocat, huelis mocuilis. 
<span class="verse" id="EX22_17">17&#160;</span>Huan masque itata nopa ichpocat amo quinequis quimactilis para ma eli isihua, nopa tacat monequi taxtahuas quej imiyaca tomi cati momajtoque temacaj para se ichpocat. </div>
<div class='p'>
<span class="verse" id="EX22_18">18&#160;</span>“Amo xijcahuilica ma itzto se tenahualhuijquet. Monequi xijmictica. </div>
<div class='p'>
<span class="verse" id="EX22_19">19&#160;</span>“Sinta acajya quichihuas se tamanti ica se tapiyali quej elisquía itahuical, monequi anquimictise. </div>
<div class='p'>
<span class="verse" id="EX22_20">20&#160;</span>“Sinta se quimacas se tacajcahualisti se taixcopincayot o seyoc tamanti cati quiita quej elisquía Dios, xijmictica. San na, niamoTECO, techmacaca tacajcahualisti. </div>
<div class='p'>
<span class="verse" id="EX22_21">21&#160;</span>“Amo xijcajcayahuaca, yon amo xijchihuilica cati fiero se seyoc tali ejquet, pampa amojuanti nojquiya aneltoyaj anseyoc tali ehuani ipan tali Egipto. </div>
<div class='p'>
<span class="verse" id="EX22_22">22&#160;</span>“Amo xijtaijyohuiltica se sihuat cati cahualtzi, yon se icnotzi. 
<span class="verse" id="EX22_23">23&#160;</span>Pampa sinta anquinchihuilíaj cati fiero, inijuanti techtajtanise ma niquinpalehui huan na nijcaquis huan niquinpalehuis. 
<span class="verse" id="EX22_24">24&#160;</span>Huan nicualanis miyac huan nimechmictis ica macheta, huan amosihuajhua nojquiya mocahuase cahualtzitzi huan amoconehua icnotzitzi. </div>
<div class='p'>
<span class="verse" id="EX22_25">25&#160;</span>“Sinta anquitanejtise tomi se teicneltzi cati nojquiya se israelita quej amojuanti, amo ximochihuaca quej se tetomintanejtijquet. Amo xiquinamaca itanca. 
<span class="verse" id="EX22_26">26&#160;</span>Sinta teicneltzi se masehuali cati anquitatanejtíaj huan monequi amechcahuilijtehuas itaque, monequi xijcuepilica quema tiotaquiyas, 
<span class="verse" id="EX22_27">27&#160;</span>pampa huelis setzi itaque quipiya para moquentis quema taseseya huan san ya nopa quipiya para ica mopiquis quema cochi. Huan sinta ya taijyohuis huan techtajtanis ma nijpalehui, nijtacaquilis huan nijpalehuis pampa na nitetasojta. </div>
<div class='p'>
<span class="verse" id="EX22_28">28&#160;</span>“Amo xiquintaijilhuica amotequiticahua, yon amo xijtaijilhuica yaya cati tanahuatía ipan amotal. </div>
<div class='p'>
<span class="verse" id="EX22_29">29&#160;</span>“Amo xihuejcahuaca para antechhualiquilise cati noaxca ten nochi amopixquis huan ten nochi amoxocomecamil. </div>
<div class='p'>“Monequi techmactilica amoachtohui oquichpil. 
<span class="verse" id="EX22_30">30&#160;</span>Nojquiya monequi techmacaca iniachtohui conehua amohuacaxhua huan amoborregojhua. Huelis mocahuase chicome tonati ihuaya ininana, pero ipan nopa chicueyi tonali techmacaca. </div>
<div class='p'>
<span class="verse" id="EX22_31">31&#160;</span>“Monequi anelise notatzejtzeloltica masehualhua. </div>
<div class='p'>“Amo xiquincuaca tapiyalme cati tecuanime quinmictijtoque cuatita. Nopa nacat monequi xiquinmacaca chichime.  </div>
<div class='psalmlabel' id='EX23_0'> 23</div>
<div class='s'>Tanahuatilme para ma tijchihuaca cati xitahuac </div>
<div class='p'>
<span class="verse" id="EX23_1">1&#160;</span>“Amo xijmoyahuaca se camanali cati amo melahuac ten sequinoc. Amo xijpalehuica se fiero masehuali. Amo xijtestigojquetzaca se tamanti cati amo melahuac por ya. </div>
<div class='p'>
<span class="verse" id="EX23_2">2&#160;</span>“Quema itztoque miyaqui cati quichihuasnequij cati amo cuali, amo ximocalaquica inihuaya. </div>
<div class='p'>“Quema anmochihuase antestigos para anquiijtose miyacapa cati melahuac panotoc, amo xiquijtoca cati amo melahuac quej miyac masehualme quinequise xijchihuaca, pampa amo xitahuac sinta anquichihuase quej nopa. 
<span class="verse" id="EX23_3">3&#160;</span>Yon amo xitatestigojquetza ica cati amo melahuac pampa tijchicoicnelía se cati teicneltzi huan tijnequi tijpalehuis. </div>
<div class='p'>
<span class="verse" id="EX23_4">4&#160;</span>“Sinta anquipantilise amocualancaitaca itoro o iburro cati cholojtoc, monequi xijhuiquilica. 
<span class="verse" id="EX23_5">5&#160;</span>Sinta tijpanti mocualancaitaca quitananasnequi iburro cati huetztoc ica itamamal cati etic, amo xijcajtehua hasta tijpalehuis quitananas. </div>
<div class='p'>
<span class="verse" id="EX23_6">6&#160;</span>“Xiquinchihuili nochi teicneltzitzi cati xitahuac quema onca se cualanti. </div>
<div class='p'>
<span class="verse" id="EX23_7">7&#160;</span>“Xijtalcahui se cati quinequi quitatelhuis seyoc ica cati amo melahuac. Amo xijcahua ma quimictica se cati amo teno quichijtoc. Pampa na nijtatzacuiltis nojquiya yaya cati quicahuas se acajya ma quimicti se masehuali cati xitahuac. </div>
<div class='p'>
<span class="verse" id="EX23_8">8&#160;</span>“Quema titetajtolsencahua, amo xijseli se taxtahuili ixtacatzi. Cati quiselía taxtahuili ixtacatzi ayecmo huelis quiitas cati melahuac, huan amo quicahuilía ma camanalti cati quiijtohua cati xitahuac. </div>
<div class='p'>
<span class="verse" id="EX23_9">9&#160;</span>“Amo xijtaijyohuilti se cati seyoc tali ejquet, pampa nojquiya aneltoyaj anseyoc tali ehuani ipan tali Egipto. Huan anquimatij quenicatza anquimatiyayaj quema anitztoyaj ipan se tali cati amo amoaxca. </div>
<div class='s'>Temachti monequi anmosiyajquetzase </div>
<div class='p'>
<span class="verse" id="EX23_10">10&#160;</span>“San chicuasen xihuit antatojtocase huan anpixcase ipan amotal. 
<span class="verse" id="EX23_11">11&#160;</span>Huan quema ajsis nopa chicompa xihuit, amo teno xijtocaca. San xijcahuaca amotal ma mosiyajquetza. Huan sinta moscaltis iseltitzi se quentzi tocti, xiquincahuilica cati teicneltzitzi ipan amotal ma mopixquilica para ica mopanoltise. Huan cati mocahua ma quicuaca tapiyalme ten cuatita. Nojquiya quej nopa anquichihuase ica amoxocomeca mil huan ica amoolivo mil. </div>
<div class='p'>
<span class="verse" id="EX23_12">12&#160;</span>“Chicuasen tonati anquichihuase nochi cati monequi anquichihuase, pero ipan nopa chicompa tonali monequi ximosiyajquetzaca. Nojquiya ma mosiyajquetzaca amotorojhua huan amoburrojhua. Ma mosiyajquetzaca amotequipanojcahua cati anquincojtoque huan nopa seyoc tali ehuani cati amechpaxalohuaj. Nopa tasiyajquetzalisti amechpalehuis nochi amojuanti para sempa anquipiyase tetili. </div>
<div class='p'>
<span class="verse" id="EX23_13">13&#160;</span>“Ximotachilica huan xijchihuaca nochi ya ni cati nimechilhuijtoc. Amo quema xiquintestigojquetzaca inintoca taixcopincayome cati ne sequinoc quinhueyimatij. Yon amo quema xijtenquixtis inintoca. </div>
<div class='s'>Nopa eyi huejhueyi ilhuit ipan se xihuit </div>
<div class='r'>(Éx. 34:18-26; Dt. 16:1-17) </div>
<div class='p'>
<span class="verse" id="EX23_14">14&#160;</span>“Eyi huelta ipan se xihuit antechilhuichihuilise. 
<span class="verse" id="EX23_15">15&#160;</span>Xijchihuaca nopa ilhuit ten pantzi cati amo quipiya tasonejcayot quej nimechnahuatijtoc. Xijcuaca pantzi cati amo quipiya tasonejcayot chicome tonati quej nimechilhuijtoc. Anquicuase ipan metzti Abib ipan nopa tonali cati nimitzilhui, pampa ipan nopa metzti anquistejque tali Egipto. Huan amo aqui hueli technechcahuis sinta amo techhualiquilía se tacajcahualisti. </div>
<div class='p'>
<span class="verse" id="EX23_16">16&#160;</span>“Nojquiya xijchihuaca nopa ilhuit ten ipejya pixquisti huan techhualiquilica cati achtohui anquipixtoque ten anquitojque ipan amomil. Huan nojquiya sesen xihuit xijchihuaca nopa ilhuit ten itamiya pixquisti quema ya anquisentilijtoque nochi nopa pixquisti cati temacac cati anquitoctoque. </div>
<div class='p'>
<span class="verse" id="EX23_17">17&#160;</span>“Expa ipan se xihuit monequi nochi antacame ximonextica noixpa, na niamoTECO Cati más Nijpiya Tanahuatili. </div>
<div class='p'>
<span class="verse" id="EX23_18">18&#160;</span>“Quema antechmacase ieso se tapiyali para se tacajcahualisti, amo techmacaca san sejco ihuaya pantzi cati quipiya tasonejcayot. Yon amo xicajocuica ichiyajca nopa tapiyali para antechmacase seyoc tonali. </div>
<div class='p'>
<span class="verse" id="EX23_19">19&#160;</span>“Ipan nopa achtohui tonali ten nopa achtohui pixquisti, xijtapejpenica cati más cuali ten itajca cati temaca amotal huan techmactilica, na niamoTECO Dios. </div>
<div class='p'>“Amo xiquicxitica se pilcone chivojtzi ipan inana ilechi quej quichihuaj tenahualhuiani. </div>
<div class='s'>Toteco Dios iilhuicac ejca </div>
<div class='p'>
<span class="verse" id="EX23_20">20&#160;</span>“Xiquita, na nijtitanis noilhuicac ejca ma amechyacana, huan ma amechmocuitahui ipan ojti huan ma amechhuica hasta nopa tali cati nimechcualtalilijtoc. 
<span class="verse" id="EX23_21">21&#160;</span>Xijtacaquilica cuali cati yaya amechilhuis huan xijneltoquilica. Amo xijhuejcamajcahuaca, pampa yaya quihuica nochi nopa tanahuatili cati nijhuica na huan amo amechtapojpolhuis amotajtacolhua sinta anquihuejcamajcahuase. 
<span class="verse" id="EX23_22">22&#160;</span>Pero sinta nelía anquicaquise cuali nochi cati nimechilhuía huan anquichihuase nochi cati nimechnahuatijtoc, na nielis niinincualancaitaca amocualancaitacahua huan niquintaijyohuiltis cati amechtaijyohuiltise. 
<span class="verse" id="EX23_23">23&#160;</span>Noilhuicac ejca amechyacanas huan amechhuicas ipan inintal nopa amorreos, heteos, ferezeos, cananeos, heveos huan jebuseos. Huan na niquintzontamiltis amoixpa. 
<span class="verse" id="EX23_24">24&#160;</span>Amo ximotancuaquetzaca iniixpa inintaixcopincayohua nopa masehualme, yon amo xiquinhueyichihuaca. Amo quema xijtoquilica sequinoc fiero tamanti cati nopa masehualme quichihuaj. Monequi xiquintzontamiltica nochi nopa masehualme huan senquisa xiquinsosoloca nochi nopa teme cati quinhueyichihuaj. 
<span class="verse" id="EX23_25">25&#160;</span>San techhueyichihuaca na, niamoTECO Dios, huan nijtiochihuas amotacualis ihuaya amoa. </div>
<div class='p'>“Huan nijchihuas para ma amo amechajsi cocolisti. 
<span class="verse" id="EX23_26">26&#160;</span>Amo oncas yon se sihuat ipan amotal cati amo huelis conepiyas o cati conehuetzis. Huan nijchihuas para anitztose miyac xihuit ipan ni taltipacti. </div>
<div class='p'>
<span class="verse" id="EX23_27">27&#160;</span>“Na nijtitanis se hueyi majmajti ipan nochi nopa fiero masehualme campa anajsise hasta amo quimatise taya quichihuase. Huan nijchihuas ma cholojtehuaca amoixpa nochi amocualancaitacahua. 
<span class="verse" id="EX23_28">28&#160;</span>Niquintitanis etzame ma tayacanaca huan ma quinquixtijtiyaca nopa heveos, nopa cananeos, huan nopa heteos amoixpa. 
<span class="verse" id="EX23_29">29&#160;</span>Pero amo niquinquixtis nochi san ipan se xihuit. Sinta quej nopa nijchihuasquía, polihuisquía nochi cati tatojtoctoque, huan momiyaquilisquíaj tecuanime cati itztoque cuatita cati huelis amechcocose. 
<span class="verse" id="EX23_30">30&#160;</span>Pero ica yolic niquinquixtijtiyas amoixpa quej nojquiya yolic anquinpixtiyase más amoconehua huan anmomiyaquilijtiyase para anmoaxcatise nopa tali. </div>
<div class='p'>
<span class="verse" id="EX23_31">31&#160;</span>“Quej ni nijquetztoc inepa amotal: Pejtehuas amotal ipan nopa Hueyi At Chichiltic huan yas hasta nopa Hueyi At Mediterráneo<a href='#FN4' epub:type='noteref' class='noteref'>*</a>. Nojquiya pejtehuas ipan huactoc tali ica sur huan tamis ipan nopa hueyat Eufrates ica campa huala tonati. Na nijtalijtoc amomaco nochi masehualme cati ehuani ipan nopa tali para xiquinquixtica. </div>
<div class='p'>
<span class="verse" id="EX23_32">32&#160;</span>“Amo xijchihuaca yon se camanali inihuaya, yon ica inintaixcopincayohua. 
<span class="verse" id="EX23_33">33&#160;</span>Amo xiquincahuilica ma mocahuaca ipan amotal para amo amechchihuase xitajtacolchihuaca ica na. Sinta anquinhueyichihuase inintaixcopincayohua, huajca nelía amechmasiltise.”  </div>
<div class='psalmlabel' id='EX24_0'> 24</div>
<div class='s'>Tayacanani ma tejcoca ipan tepet Sinaí </div>
<div class='p'>
<span class="verse" id="EX24_1">1&#160;</span>Huan TOTECO quiilhui Moisés: </div>
<div class='p'>―Xitejco campa na niitztoc, ta ihuaya Aarón, Nadab, Abiú huan nopa 70 huehue tacame cati mohuaya quinyacanaj ni israelitame. Inijuanti ma motancuaquetzaca ica huejca para techhueyimatise. 
<span class="verse" id="EX24_2">2&#160;</span>San ta, Moisés, huelis timonechcahuis campa na, niamoTECO, niitztoc. Nopa sequinoc tayacanani amo huelise technechcahuise, huan nopa sequinoc israelitame amo huelis tejcose nica amohuaya. </div>
<div class='s'>Israelitame quiselijque nopa camanali ica Toteco </div>
<div class='p'>
<span class="verse" id="EX24_3">3&#160;</span>Huan Moisés yajqui quinpohuilito nopa israelitame nochi cati TOTECO quiijtojtoya huan cati tanahuatijtoya. Huan nochi israelitame ica sempa tananquilijque: </div>
<div class='p'>―Nochi cati TOTECO quiijtojtoc, tijchihuase. </div>
<div class='p'>
<span class="verse" id="EX24_4">4&#160;</span>Huajca Moisés quiijcuilo nochi cati TOTECO quiilhuijtoya. Huan tonili cualca mijquejqui huan quichijchijqui se taixpamit itzinta nopa tepet, huan quiquetzqui nopa taixpamit ipan doce teme quej imiyaca itelpocahua Israel cati ica pejqui nopa doce huejhueyi familias ten israelitame cati ama onca. 
<span class="verse" id="EX24_5">5&#160;</span>Teipa quintitanqui sequij israelita telpocame ma quimacaca TOTECO tacajcahualisti tatatili. Huan quinmictijque huan quintatijque torojme para tacajcahualisti para quipiyase tasehuilisti ica TOTECO. 
<span class="verse" id="EX24_6">6&#160;</span>Huan Moisés quicuic tajco nopa esti, huan quitejqui ipan huajcalme huan nopa seyoc tajco quiijtzelo ipan taixpamit. 
<span class="verse" id="EX24_7">7&#160;</span>Teipa quicuic nopa amat cati quipixtoya itanahuatil TOTECO, o nopa camanal sencahuali cati TOTECO quichijtoya inihuaya israelitame huan cati monequi quineltocase. Huan quinpohuili nochi nopa amat huan inijuanti quiijtojque: </div>
<div class='p'>―Quena, tijneltoquilise TOTECO huan tijchihuase nochi cati yaya techilhuijtoc. </div>
<div class='p'>
<span class="verse" id="EX24_8">8&#160;</span>Huajca Moisés quicuic nopa esti ipan huajcalme, huan quinijtzelhuili nochi israelitame, huan quiijto: </div>
<div class='p'>―Ya ni nopa esti cati quipehualtía nopa camanal sencahuali cati TOTECO quichijqui amohuaya quema amechmacac nochi ni tanahuatili. </div>
<div class='s'>Moisés huan tayacanani tejcoque ipan tepet Sinaí </div>
<div class='p'>
<span class="verse" id="EX24_9">9&#160;</span>Huan teipa Moisés tejcoc ipan nopa tepet ihuaya Aarón, Nadab, Abiú huan nopa 70 huehue tacame cati quinyacanayayaj nopa israelitame. 
<span class="verse" id="EX24_10">10&#160;</span>Huan nopa israelita tayacanani quiitaque Dios, ininTeco israelitame. Huan iicxitantita eltoya se piso azultic quej nopa yejyectzi tet cati itoca zafiro, huan eliyaya tahuel tzalantic quej ilhuicacti. 
<span class="verse" id="EX24_11">11&#160;</span>Huan masque nopa tayacanca israelitame quiitaque Toteco Dios huan san sejco tacuajque huan atique iixpa, amo quinmicti. </div>
<div class='s'>Ma quichihuaca nopa yoyon tiopamit </div>
<div class='p'>
<span class="verse" id="EX24_12">12&#160;</span>Huan TOTECO quiilhui Moisés: </div>
<div class='p'>―Xitejco campa niitztoc ipan ni tepet huan ximocahua nica. Huan nimitzmacas nopa tepatacti campa niquijcuilojtoc nopa ley huan nopa tanahuatilme para tiquinmachtis israelitame. </div>
<div class='p'>
<span class="verse" id="EX24_13">13&#160;</span>Huan Moisés tejcoc ipan itepe Toteco ica Josué itapalehuijca. 
<span class="verse" id="EX24_14">14&#160;</span>Huan Moisés quinilhui nopa huehue tacame: </div>
<div class='p'>―Techchiyaca nica hasta quema titacuepilise. Nica mocahuas Aarón huan Hur amohuaya, huan sinta acajya quipiya se cualanti quema amo niaqui, ma quinilhuica inijuanti. </div>
<div class='p'>
<span class="verse" id="EX24_15">15&#160;</span>Huan Moisés tejcoc ipan nopa tepet huan se mixti quitzajqui. 
<span class="verse" id="EX24_16">16&#160;</span>Huan itatanex TOTECO temoc ipan tepet Sinaí, huan nopa mixti quitzajqui nopa tepet para chicuasen tonati. Huan quema ajsic nopa chicompa tonali, TOTECO quinotzqui Moisés tatajco ten nopa mixti. 
<span class="verse" id="EX24_17">17&#160;</span>Huan nopa israelitame cati itztoyaj tatzinta quiajcotachilijque huan quiitaque itatanex TOTECO, huan para inijuanti elqui quej se tilelemecti cati nochi quitatiyayaj tepeixco. 
<span class="verse" id="EX24_18">18&#160;</span>Huajca Moisés tejcotiyajqui ipan nopa tepet, huan calajqui ipan nopa mixti huan nopona mocajqui para 40 tonati huan 40 yohuali.  </div>
<div class='psalmlabel' id='EX25_0'> 25</div>
<div class='s'>Tanahuatilme para tacajcahualisti </div>
<div class='r'>(Éx. 35:4-9) </div>
<div class='p'>
<span class="verse" id="EX25_1">1&#160;</span>Huan nojquiya TOTECO quiilhui Moisés: </div>
<div class='p'>
<span class="verse" id="EX25_2">2&#160;</span>“Xiquinilhui nopa israelitame para hueli techmacase tacajcahualisti sinta quinequij. Xijsentilica nochi nopa tamanti cati sese israelita quinequi techmacas ica nochi iyolo. 
<span class="verse" id="EX25_3">3&#160;</span>Sinta quinequij techmacase se tenijqui, huelis xiquinselhuili tamanti ten oro, plata huan cobre. 
<span class="verse" id="EX25_4">4&#160;</span>Nojquiya huelis tiquinselhuilis icpat ten nopa tzonti cati itoca lino cati tamalinti nelcanactzi, huan nojquiya icpat ten iniijhuiyo borregojme cati quipajtoque azultic, morado, o chichiltic. Nojquiya xijseli inincuitapan ijhuiyo chivojme, 
<span class="verse" id="EX25_5">5&#160;</span>huan inincuetaxo pesojme huan nopa cuahuit cati itoca acacia. 
<span class="verse" id="EX25_6">6&#160;</span>Xijseli aceite para ica quitatise taahuili. Xijseli taajhuiyacayot para aceite cati quitequihuíaj para taiyocacahuase para na, huan nojquiya para ica anquisencahuase copali cati ajhuiyac. 
<span class="verse" id="EX25_7">7&#160;</span>Nojquiya huelis techmacase teme cati pajpatiyo. Huelis techmacase nopa tet ónice huan sequinoc teme cati yejyectzitzi para anquitatzquiltise ipan nopa pantzajcayot huan nopa yolixtzajcayot para nopa hueyi totajtzi iyoyo. 
<span class="verse" id="EX25_8">8&#160;</span>Teipa techchihuilica se cali para ipan niitztos tatajco ten amojuanti. 
<span class="verse" id="EX25_9">9&#160;</span>Pero monequi xijsencahua nochaj ica nochi cuamesas huan tamantzitzi senquisa quej ni taixcopinali cati ama nimitznextilis. </div>
<div class='s'>Nopa caxa </div>
<div class='r'>(Éx. 37:1-9) </div>
<div class='p'>
<span class="verse" id="EX25_10">10&#160;</span>“Ma quichihuaca se caxa yejyectzi ica nopa cuahuit cati itoca acacia. Huan nopa caxa quipiyas 1 metro 10 centímetros ihuehueyaca huan 65 centímetros ipatajca huan ihuejcapanca. 
<span class="verse" id="EX25_11">11&#160;</span>Xicalaxoca ica senquisa oro iijtic huan ipani. Huan yahualtic itejteno xijchijchihuili se corona ten oro. 
<span class="verse" id="EX25_12">12&#160;</span>Xijchihuili nahui huejhueyi anillos ten oro. Xijtalica nopa anillos najcac campa imetzhua, ome ipan se lado huan ome ipan ne seyoc. 
<span class="verse" id="EX25_13">13&#160;</span>Huan xijchihuaca ome cuahuit cati huehueyac huan pitzahuac para ica anquiquechpanose. Huan xicalaxoca nopa cuahuit ica oro, 
<span class="verse" id="EX25_14">14&#160;</span>huan ma pano se ten nopa cuahuit huehueyac ipan nopa ome anillo ipan sesen lado ipan inacasta nopa caxa para quej nopa huelis anquitananase. 
<span class="verse" id="EX25_15">15&#160;</span>Huan ayecmo xijquixtilica nopa cuahuit cati ica anquihuicase. Ma mocahua nopa cuahuit ipan ianillos nopa caxa. 
<span class="verse" id="EX25_16">16&#160;</span>Huan quema anquisencahuase nopa caxa, xijtalica iijtic nopa tepatacti ica nopa tanahuatilme cati nimitzmacas. </div>
<div class='p'>
<span class="verse" id="EX25_17">17&#160;</span>“Huan xijchihuaca nopa caxa itzajca ten senquisa oro cati quipiyas se metro 10 centímetros ihuehueyaca huan 65 centímetros ipatajca. Nopona iixco nopa caxa timopantise huan nimechtasojtas quema antajtacolchihuase. 
<span class="verse" id="EX25_18">18&#160;</span>Xiquinchihuaca nojquiya ome ilhuicac ehuani cati inintoca querubines cati ijcatose ipan itzajca nopa caxa. 
<span class="verse" id="EX25_19">19&#160;</span>Xiquinchijchihuaca nopa ome querubines ica san se tatecti oro cati tatejtzonti ica itzajca nopa caxa. Se querubín moquetzas ipan se iteno huan ne se ipan seyoc iteno ica ihuehueyaca. 
<span class="verse" id="EX25_20">20&#160;</span>Huan nopa querubines monequi quipatajtose inieltapal itzompac nopa caxa para quiecahuilise. Huan moixnamictose nopa querubines huan tachixtose tatzinta ipan itzajca nopa caxa, pampa nopona nitetasojtas. 
<span class="verse" id="EX25_21">21&#160;</span>Quema ya tasencahuali itzajca, xijtalica caxa ijtic nopa tepatacti ica nopa tanahuatili cati nimitzmacas. 
<span class="verse" id="EX25_22">22&#160;</span>Huan nopona tatajco ten nopa querubines cati ijcatoque iixco itzajca nopa caxa, nimechnamiquis huan nimechtasojtas. Quena, nopona itzonco nopa caxa cati quipiya nopa tepatacti cati quipiya nopa camanal sencahuali cati ica nimocajtoc amohuaya, nimechmatiltis nochi notanahuatilhua cati nijpiya para anisraelitame. </div>
<div class='s'>Cuamesa para nopa pantzi cati quinextía para TOTECO itztoc tohuaya </div>
<div class='r'>(Éx. 37:10-16) </div>
<div class='p'>
<span class="verse" id="EX25_23">23&#160;</span>“Xijchihuaca se cuamesa ica nopa cuahuit acacia, huan quipiyas 90 centímetros ihuehueyaca, 45 centímetros ipatajca, huan 65 centímetros ihuejcapanca. 
<span class="verse" id="EX25_24">24&#160;</span>Xicalaxoca nopa cuamesa ica senquisa oro. Nojquiya xijchihuilica icorona ten oro itejteno. 
<span class="verse" id="EX25_25">25&#160;</span>Nojquiya yahualtic itejteno nopa cuamesa ma quipiya se icorona ten chicome centímetros huan tajco ihuejcapanca. Xicalaxoca nopa corona ica senquisa oro. 
<span class="verse" id="EX25_26">26&#160;</span>Nojquiya xijchihuilica nahui anillos ten senquisa oro cati anquitalilise ipan sese inacasta campa imetzhua. 
<span class="verse" id="EX25_27">27&#160;</span>Nopa anillos monequi tatzquitose itantita nopa corona nechca nopa cuamesa campa pehua imetz, huan ipan nopa anillos calaquis nopa cuahuit huehueyac para ica anquihuicase nopa cuamesa. 
<span class="verse" id="EX25_28">28&#160;</span>Huan nopa cuahuit huehueyac cati ica anquiquechpanose nopa cuamesa monequi xijchihuaca ica acacia cuahuit, huan xicalaxoca ica senquisa oro. 
<span class="verse" id="EX25_29">29&#160;</span>Nojquiya xijchijchihuaca platos, huejhueyi cucharas ten oro, tepos huitzcucharas huan huejhueyi xarros para ipan anatecase. Huan ica antechmacase, na niamoTeco, nopa tacajcahualisti cati anquitoyahuase noixpa. 
<span class="verse" id="EX25_30">30&#160;</span>Huan monequi mojmosta noixpa anquitalise iixco nopa mesa nopa pantzi cati tenextilía para niitztoc amohuaya. </div>
<div class='s'>Nopa taahuil quetzali </div>
<div class='r'>(Éx. 37:17-24) </div>
<div class='p'>
<span class="verse" id="EX25_31">31&#160;</span>“Huan nojquiya xijchijchihuaca se taahuil quetzali ten senquisa oro cati tatejtejtzonali ica martillo. Quipiyas se icuayo huan chicuase imacuayohua. Huan sesen pilcaxitzitzi cati ipan tatatise quipiyas iyejyejca. Nesis quej se xochit mimilijtoc huan se xochit cati cahuantoc, huan nochi iyejyejca monequi elis san se tatecti oro. 
<span class="verse" id="EX25_32">32&#160;</span>Huan ica nopa chicuase imacuayohua ten nopa taahuil quetzali quipiyas, eyi imacuayohua quisas se lado huan ne seyoc eyi imacuayohua quisas ne seyoc lado. 
<span class="verse" id="EX25_33">33&#160;</span>Huan ipan sese imacuayo quipiyas eyi pilcaxitzitzi cati quiyecchijtoque para nesis quej eyi ixochiyo nopa almendra. Sesen quipiyas se xochit mimilijtoc huan se xochit cahuantoc. Nochi chicuase imacuayo cati quisase ipan icuayo nopa taahuil quetzali quipiyase san se xochit. 
<span class="verse" id="EX25_34">34&#160;</span>Huan icuayo cati eltoc tatajco nopa taahuil quetzali quipiyas nahui pilcaxitzitzi ica inintachiyalis quej ixochiyo se almendra. Sesen quipiyas se xochit mimilijtoc huan se xochit cahuantoc. 
<span class="verse" id="EX25_35">35&#160;</span>Campa quisa nopa achtohui ome imacuayohua ipan sesen lado icuayo, oncas se xochit mimilijtoc itantita imacuayo. Huan nojquiya itantita ipan sesen lado nopa ompa huan expa imacuayohua oncas se xochit mimilijtoc. Huajca quipiyas se xochit mimilijtoc itantita nochi chicuase imacuayohua ipan nopa taahuil quetzali. 
<span class="verse" id="EX25_36">36&#160;</span>Ixochiyo huan imacuayohua elis tasencahuali ica san se tatecti ten senquisa oro cati tatejtzonti ica martillo. </div>
<div class='p'>
<span class="verse" id="EX25_37">37&#160;</span>“Huan xijchijchihuilica chicome piltaahuiltzitzi cati anquitatise para ma taahuica ica iniixmelac. 
<span class="verse" id="EX25_38">38&#160;</span>Nojquiya xijchihuaca nopa cucharas para ica anquisehuise taahuili huan nochi pilplatotzitzi, huan nochi xiquinchihuaca ica senquisa oro. 
<span class="verse" id="EX25_39">39&#160;</span>Monequis quej 33 kilos ten senquisa oro para anquichihuase huan anquiyectalise nopa taahuil quetzali. </div>
<div class='p'>
<span class="verse" id="EX25_40">40&#160;</span>“Ximotachili para tijchihuas nochi san quej na nimitznextilía amantzi nica ipan ni tepet.  </div>
<div class='psalmlabel' id='EX26_0'> 26</div>
<div class='s'>Nopa cortinas para itzontzajca nopa yoyon tiopamit </div>
<div class='r'>(Éx. 36:8-38) </div>
<div class='p'>
<span class="verse" id="EX26_1">1&#160;</span>“Xijchijchihuili nopa yoyon tiopamit majtacti cortinas ica icpat ten lino tamalinti hasta nelía canactzi, huan icpat ten iniijhuiyo borregojme cati quipajtoque azultic, morado huan chichiltic. Huan ma quixinepalo se cati tahuel quimati para nesis iniixcopinca nopa ilhuicac ehuani cati inintoca querubines. 
<span class="verse" id="EX26_2">2&#160;</span>Huan sesen cortina quipiyas 12 metros huan tajco ihuehueyaca, huan ipatajca elis ome metro. Huan nochi nopa cortinas elis san se inihuejhuexca. 
<span class="verse" id="EX26_3">3&#160;</span>Huan xijsalo nopa macuili cortinas san sejco. Huan nojquiya xijsalo nopa sequinoc macuili cortinas san sejco. Quej nopa quisas ome cortinas cati nelía huehueyac. 
<span class="verse" id="EX26_4">4&#160;</span>Huan ipan se iteno ten nopa achtohui macuili cortinas cati tijsalojtoc, xijchihuili tailpili ica itzojhuaso cati tijtenyahualos ica icpat cati azultic. Nojquiya san se tijchihuas ipan se iteno nopa sequinoc macuili cortinas cati tijsalojtoc. 
<span class="verse" id="EX26_5">5&#160;</span>Ipan nopa achtohui tasaloli ten cortinas, xijchihuili 50 tailpili huan ipan sesen xijcahua itzojhuaso. Teipa xijtenyahualos campa tijchihuili itzojhuaso ica icpat azultic. Xijchihuili seyoc 50 ipan ne seyoc cortina cati tijsalojtoc para ma moixnamiquica nopa 50 tailpili ipan se cortina ica cati eltoc ipan ne seyoc. 
<span class="verse" id="EX26_6">6&#160;</span>Huan xijchihua 50 tepos chijcoli ten senquisa oro cati ica tijsojsos nopa ome cortinas cati tijsalojtoc, huan quej nopa elis san se tamanti para itzontzajca nopa yoyon tiopamit. </div>
<div class='p'>
<span class="verse" id="EX26_7">7&#160;</span>“Huan nojquiya tijchihuas 11 cortinas ica se yoyomit tetic cati taxinepaloli ica iniijhuiyo oquich chivojme para elis quej se hueyi cuetaxti para tijtzontzacuas nopa yejyectzi yoyomit cati tijtalijtoc itzompac nopa yoyon tiopamit. 
<span class="verse" id="EX26_8">8&#160;</span>Monequi nopa tzontzajcayot cati eltoc quej se hueyi cuetaxti ten iniijhuiyo chivojme elis 13 metros huan tajco ihuehueyaca, huan ome metro ipatajca. Nochi nopa 11 cortinas monequi elis san se ihuejhuexca. 
<span class="verse" id="EX26_9">9&#160;</span>Huan anquisalose macuili cortinas san sejco, huan iyoca anquisalose nopa seyoc chicuase cortinas san sejco. Huan quema anajsitij ipan nopa chicuasempa cortina, xijhuilpachoca para anquihuiyonise iixmelac nopa yoyon tiopamit campa ticalaquis. 
<span class="verse" id="EX26_10">10&#160;</span>Huan nojquiya ipan iteno nopa cortinas, xijchihuilica 50 tailpili, sese ica itzojhuaso. Xijchihuaca 50 tailpili ica itzojhuaso ipan se cortina, huan ipan ne se san se xijchihua, 50 tailpili sese ica itzojhuaso. Huan moixnamiquise nopa achtohui tasaloli cortinas huan nopa seyoc tasaloli cortinas itejteno campa itzojhuaso. 
<span class="verse" id="EX26_11">11&#160;</span>Huan nojquiya xijchihua 50 tepos chijcoli ten senquisa bronce cati ica quisojsos itzojhuaso nopa 50 tailpili ipan iteno se cortina ica itzojhuaso nopa 50 tailpili ipan iteno seyoc cortina, huan quej nopa elis san se itzontzajca quej se hueyi cuetaxti. 
<span class="verse" id="EX26_12">12&#160;</span>Huan tajco se cortina mocahuas cuapilijtos iica nopa tiopamit huan seyoc tajco iixpa. 
<span class="verse" id="EX26_13">13&#160;</span>Huan nopa yoyomit cati mocahuas cuapilijtoc oncac quitzacuas nopa tiopamit. Tajco metro cuapilijtos se lado huan seyoc tajco metro cati cuapilijtos seyoc lado ten nopa tiopamit. </div>
<div class='s'>Sequinoc itzontzajca nopa yoyon tiopamit </div>
<div class='p'>
<span class="verse" id="EX26_14">14&#160;</span>“Huan nojquiya tijchihuilis seyoc itzontzajca para yas iixco nopa itzontzajca cati eltoc quej se hueyi cuetaxti. Huan ya ni tijchihuas ica inincuetaxo borregojme cati quipiyaj se xihuit huan tijpas inincuetaxo ica chichiltic. Huan nopa najpa itzontzajca, xijchihua ica inincuetaxo pesojme huan quitzacuas nopa itzontzajca cati tachijchihuali ica borregojme inincuetaxo. </div>
<div class='s'>Icaltepayo nopa yoyon tiopamit </div>
<div class='p'>
<span class="verse" id="EX26_15">15&#160;</span>“Huan nojquiya xijchihuaca nopa huapalme cati moquetztos xitahuac para mochihuas nopa caltepamit ten nopa tiopamit. Xijchihuaca nopa huapalme ica acacia cuahuit. 
<span class="verse" id="EX26_16">16&#160;</span>Huan nochi huapalme monequi elis nahui metro huan tajco ihuehueyaca, huan 65 centímetros ipatajca. 
<span class="verse" id="EX26_17">17&#160;</span>Huan sesen huapali quihuicas ome imax cati huelis calaquis ipan seyoc huapali cati moquetza inechca. Xijchihua nopa huapalme para nopa yoyon tiopamit quej ni. 
<span class="verse" id="EX26_18">18&#160;</span>Xijchihua 20 huapalme cati motequihuis ipan nopa caltepamit cati eltoc ica sur. 
<span class="verse" id="EX26_19">19&#160;</span>Huan xijchihua 40 icuatetonyo ten senquisa plata, huan nopa 20 huapalme calaquis ininpani para moquetzas xitahuac. Sese huapali monequi quipiyas ome icuatetonyo tatzinta para nopa ome imax. </div>
<div class='p'>
<span class="verse" id="EX26_20">20&#160;</span>“Huan nopa caltepamit cati eltoc ica norte ipan nopa yoyon tiopamit nojquiya quipiyas 20 huapalme. 
<span class="verse" id="EX26_21">21&#160;</span>Huan quipiyas 40 icuatetonyo ten plata. Ome icuatetonyo mocahuas tatzinta se huapali huan se ipan sese imax. 
<span class="verse" id="EX26_22">22&#160;</span>Huan para iica nopa tiopamit campa temo tonati xijchihuili chicuase huapalme. 
<span class="verse" id="EX26_23">23&#160;</span>Nojquiya xijchihuili ome huapalme para yas iica nopa tiopamit oncac ipan iesquina. 
<span class="verse" id="EX26_24">24&#160;</span>Nopa huapalme cati yas calesquina, monequi tatzquis ica tepos chijcoli tatzinta huan huejcapa. 
<span class="verse" id="EX26_25">25&#160;</span>Huajca para iica oncas chicueyi huapalme huan 16 icuatetonyo ten plata, ome icuatetonyo para sesen huapali. </div>
<div class='s'>Cuaixtapali para nopa huapalme </div>
<div class='p'>
<span class="verse" id="EX26_26">26&#160;</span>“Nojquiya xijchihua cuaixtapali ten cuahuit acacia. Xijchihua macuili cuaixtapali para nopa huapalme ipan se caltepamit, 
<span class="verse" id="EX26_27">27&#160;</span>huan seyoc macuili cuaixtapali para nopa huapalme ipan seyoc caltepamit. Huan xijchihua seyoc macuili para nopa huapalme cati yas campa temo tonati, iica nopa tiopamit. 
<span class="verse" id="EX26_28">28&#160;</span>Huan nopa cuaixtapali cati panos tatajco ipan ihuejcapanca nopa huapalme monequi elis san se tatecti cuahuit huehueyac cati ajsis ipan se iesquina nopa caltepamit hasta seyoc iesquina. 
<span class="verse" id="EX26_29">29&#160;</span>Huan xicalaxoca nopa huapalme huan nopa cuaixtapalme ica oro, huan xijchihua nopa anillos calteno campa calaquise nopa cuaixtapalme ica senquisa oro. 
<span class="verse" id="EX26_30">30&#160;</span>Huan xijquetza nopa yoyon tiopamit senquisa quej nimitznextili nica tepeixco. </div>
<div class='s'>Cortina cati más calijtic ipan nopa yoyon tiopamit </div>
<div class='p'>
<span class="verse" id="EX26_31">31&#160;</span>“Nojquiya xijchihua se cortina ica lino icpat cati nelía canactzi huan icpat cati quipajtoque azultic, morado huan chichiltic. Huan quema quixinepalohua nopa yoyomit se yoyonchijquet cati cuali quimati, ma ipan quixinepalos noilhuicac ejcahua na, niamoTECO cati inintoca querubines. 
<span class="verse" id="EX26_32">32&#160;</span>Huan xijpatahuas nopa cortina huan tijcuapilos ica tepos chijcolme ten oro ipan nahui taquetzalme ten cuahuit acacia cati quialaxojtoque ica oro. Huan nopa taquetzalme moquetzase ipan nahui caltetomit ten plata. 
<span class="verse" id="EX26_33">33&#160;</span>Xijcuapilo nopa cortina itantita nopa tepos chijcolme. Huan iica nopa cortina xijtali nopa caxa cati quipiya notanahuatilhua. Huan ni cortina quiiyocatalis nopa achtohui cuarto campa tatzejtzeloltic ica nopa seyoc cuarto cati más calijtic cati itoca campa más tatzejtzeloltic cati quipiya nocaxa. </div>
<div class='p'>
<span class="verse" id="EX26_34">34&#160;</span>“Huan ipan nopa caxa xijtali itzajca campa nimechtasojtas quema antechixtzacuilise amotajtacolhua. 
<span class="verse" id="EX26_35">35&#160;</span>Huan ipan nopa achtohui cuarto cati más calteno quema ayemo ticajsi campa nopa cortina, xijtali nopa cuamesa ica norte. Huan ipan nopa cuarto ica sur, xijtali nopa taahuil quetzali iixmelac nopa cuamesa. </div>
<div class='s'>Cortinas campa calaquise ipan nopa yoyon tiopamit </div>
<div class='p'>
<span class="verse" id="EX26_36">36&#160;</span>“Huan para campa ticalaquis ipan nopa achtohui cuarto ipan yoyon tiopamit, xijchihua se cortina cati taxinepaloli ica lino icpat nelcanactzi huan ihuaya icpat cati azultic, morado huan chichiltic. Ma quichihua se yoyonchijquet cati cuali quimati. 
<span class="verse" id="EX26_37">37&#160;</span>Huan nojquiya ni cortina xijcuapilo ica tepos chijcoli cati senquisa oro ipan macuili taquetzali ten cuahuit acacia cati tiquixaltis ica oro. Huan xijchihua macuili icuatetonyo ten bronce cati yas tatzinta ten nopa macuili taquetzalme.  </div>
<div class='psalmlabel' id='EX27_0'> 27</div>
<div class='s'>Taixpamit campa quitatise tacajcahualisti </div>
<div class='r'>(Éx. 38:1-7) </div>
<div class='p'>
<span class="verse" id="EX27_1">1&#160;</span>“Xijchihua se taixpamit ica cuahuit cati itoca acacia. Huan elis cuadrado ica 2 metros huan 25 centímetros ihuehueyaca huan ipatajca, huan quipiyas 1 metro huan 25 centímetros ihuejcapanca. 
<span class="verse" id="EX27_2">2&#160;</span>Huan ipan najcac iesquinajyo xijchihuili nahui icuacua cati san se inihuejhuexca. Xijchihua ica san se tatecti cuahuit huan xicalaxo ica nopa teposti bronce. 
<span class="verse" id="EX27_3">3&#160;</span>Nojquiya xijchihuili nochi cati quitequihuise nopona. Xijchihuili cati ipan quitemase cuajnexti, huan itepos palas, huan nopa huajcali para quiselis esti, huan nopa tepos chijcoli para ica quiitzquise nopa nacat, huan nopa teposti para ticoli. Huan nochi tijchihuas ica bronce. 
<span class="verse" id="EX27_4">4&#160;</span>Huan xijchijchihuili se tixicti ten bronce ica ivarillas. Xijtalili se anillo ipan sese inacasta para ica tijquixtis. 
<span class="verse" id="EX27_5">5&#160;</span>Huan xijsehui nopa tixicti ipan nopa iteno cati mocahua tatajco ten nopa taixpamit, pampa ya nopa para ipan mosehuis tixicti campa oncas tit. 
<span class="verse" id="EX27_6">6&#160;</span>Nojquiya xijchihua cuahuit huehueyac para nopa taixpamit para ica anquihuicase. Xijchihua ica cuahuit acacia huan xiquixalti ica bronce. 
<span class="verse" id="EX27_7">7&#160;</span>Huan nopa cuahuit huehueyac cati anquisencahuase, xijcalaqui ipan ome lados ten nopa taixpamit ipan nopa anillos para huelis anquihuicase. 
<span class="verse" id="EX27_8">8&#160;</span>Xijchihua nopa taixpamit ica huapalme, huan ma mocahua ijticacahuaxtic campa tipitzase. Huan xijchihua nochi senquisa quej nimitznextili nica ipan ni tepet. </div>
<div class='s'>Nopa calixpamit </div>
<div class='r'>(Éx. 38:9-20) </div>
<div class='p'>
<span class="verse" id="EX27_9">9&#160;</span>“Nojquiya tijchihuilis cati elis quej se calixpamit cati quiyahualos nopa yoyon tiopamit. Huan xijchihuili se tatzacti ten cortinas ten lino yoyomit. Huan ihuehueyaca nopa lado ica sur elis 45 metros. 
<span class="verse" id="EX27_10">10&#160;</span>Huan ipan nopa lado quipiyas 20 itaquetzalo cati moquetzas ipan 20 inincuatetonyo ten nopa teposti bronce. Huan xijtatacatzos nochi nopa taquetzali ica plata cati quipiya se ianillo. Huan nojquiya xijchihua tepos chijcoli ica plata para ica tijtatzquiltis nopa anillos ipan taquetzali ica nopa icuatetonyohua. 
<span class="verse" id="EX27_11">11&#160;</span>Nopa tatzacti ten cortinas ica norte elis san se, 45 metros ihuehueyaca. Huan xijcuapilo nopa cortinas ipan 20 taquetzalme cati tijtatacatzos ica plata cati quipiya se ianillo, huan nopa taquetzali moquetzas ipan 20 cuatetomit. Huan nopa tepos chijcoli nojquiya xijchihua ica plata. 
<span class="verse" id="EX27_12">12&#160;</span>Huan nopa cortinas cati quitzacuas iica nopa yoyon tiopamit campa huetzi tonati quipiyas 22 metros huan tajco ihuehueyaca. Huan xijcuapilo ipan 10 taquetzali cati moquetzas ipan 10 cuatetomit. 
<span class="verse" id="EX27_13">13&#160;</span>Huan iixmelac nopa yoyon tiopamit campa quisa tonati, nojquiya tijpatahuas cortinas cati ihuehueyaca 22 metros huan tajco. 
<span class="verse" id="EX27_14">14&#160;</span>Huan oncas cortinas ipan sesen lado campa tapojtoc para calaquise. Ipan se lado nopa cortinas quipiyase 7 metros huan quicuapilose ipan eyi taquetzali cati moquetzas ipan eyi cuatetomit. 
<span class="verse" id="EX27_15">15&#160;</span>Huan ipan ne seyoc lado nojquiya nopa cortina quipiyas 7 metros huan quicuapilojtose ipan eyi taquetzali cati moquetzas ipan eyi cuatetomit. </div>
<div class='s'>Cortinas para campa calaquise ipan calixpamit </div>
<div class='p'>
<span class="verse" id="EX27_16">16&#160;</span>“Huan tatajco, campa tapojtoc para calaquise, xijtali se cortina cati quipiyas 9 metros ihuehueyaca. Huan xijcuapilo nopa cortina ipan nahui taquetzali cati moquetzas ipan nahui cuatetomit. Huan nopa cortinas campa ancalaquise monequi elis taxinepaloli ica lino icpat cati nelía canactzi ihuaya icpat cati azultic, morado huan chichiltic. Huan quixinepalos se cati tahuel quimati. 
<span class="verse" id="EX27_17">17&#160;</span>Huan tiquinalaxos ica plata nochi nopa taquetzalme ipan nopa tatzacti ten cortinas yahualtic ten nopa calixpamit. Huan xijtatacatzos sesen taquetzali ica se tatecti plata cati quipiya ianillo. Nojquiya nopa taquetzalme quipiyas tepos chijcolme ten plata, huan icuatetonyo ten bronce. 
<span class="verse" id="EX27_18">18&#160;</span>Huan nopa tatzacti cati quitzacuas nopa calixpamit cati quiyahualohua nopa yoyon tiopamit quipiyas 45 metros ihuehueyaca, huan 22 metros huan tajco ipatajca. Huan nopa tatzacti ten cortinas quipiyas 2 metros huan 25 centímetros ihuejcapanca. Huan nopa cortinas xijchihua ica lino tamalinti nelcanactzi. 
<span class="verse" id="EX27_19">19&#160;</span>Nochi tamantzitzi cati quitequihuise ipan nopa tequit tiopan calijtic huan nochi tepos chijcolme para ipan quicuapilose nopa tamantzitzi elis ten bronce. Huan nopa estacas para nopa yoyon tiopamit huan nopa tatzacti ten cortinas monequi xijchihua ica bronce. </div>
<div class='s'>Aceite para taahuil quetzali </div>
<div class='r'>(Lv. 24:1-4) </div>
<div class='p'>
<span class="verse" id="EX27_20">20&#160;</span>“Huan xiquinnahuati nopa israelitame ma quihualicaca aceite cati más cuali cati quisa quema quitisij olivos. Huan anquitequihuise para nopa taahuili nochipa tatatos. 
<span class="verse" id="EX27_21">21&#160;</span>Huan nopa taahuil quetzali anquiquetzase ipan nopa achtohui cuarto ipan nopa yoyon tiopamit campa timopantise. Nopa cuarto eltoc iixmelac nopa cortina cati quitzacua campa mocahua nopa caxa ipan nopa cuarto campa más tatzejtzeloltic. Huan Aarón huan itelpocahua quitatise nopa taahuili noixpa, na niamoTECO, sesen tiotac huan tatatos hasta ica ijnaloc. Huan ni tanahuatili monequi quichihuase israelitame huan iniixhuihua ama huan teipa.  </div>
<div class='psalmlabel' id='EX28_0'> 28</div>
<div class='s'>Iniyoyo nopa totajtzitzi </div>
<div class='r'>(Éx. 39:1-31) </div>
<div class='p'>
<span class="verse" id="EX28_1">1&#160;</span>“Xijnotza ma huala moicni Aarón huan itelpocahua Nadab, Abiú, Eleazar huan Itamar para huelis tiquiniyocatalis para na. Pampa niquintapejpenijtoc ipan nochi israelitame para ma elica totajtzitzi cati techtequipanose. 
<span class="verse" id="EX28_2">2&#160;</span>Huan xijchihuili moicni Aarón iyoyo cati tatzejtzeloltic para ica techtequipanos. Huan iyoyo monequi elis nelía yejyectzi para nochi quitepanitase pampa quej nopa quinamiqui ihueyitilis nopa hueyi tequit cati quichihuas noixpa. 
<span class="verse" id="EX28_3">3&#160;</span>Huan nochi masehualme cati talnamiquij para quisencahuas se tamanti huan cati niquinmacatoc yajatili, xiquinilhui ma hualaca para quichihuaquij iyoyo Aarón cati quinextis para yaya itztoc iyoca ten sequinoc totajtzitzi, pampa yaya elis nototajtzi para techtequipanos. </div>
<div class='s'>Iyoyo nopa hueyi totajtzi </div>
<div class='p'>
<span class="verse" id="EX28_4">4&#160;</span>“Huan ya ni nopa yoyomit cati monequi quichihuilise Aarón para moquentis: iyolixtzajca, ipantzajca cati amo quipiya imancax, iyoyo cati huehueyac, ipaniyoyo cati yejyectzi tajtzonti, icuatzajca huan itzinquechilpica. Ma quichihuaca ni yoyomit para moicni Aarón huan nojquiya ma quinchihuilica iniyoyo itelpocahua para huelis techtequipanose quej nototajtzitzi. 
<span class="verse" id="EX28_5">5&#160;</span>Huan cati quipiyaj talnamiquilisti quichihuase iniyoyo ica piltepos mecatzitzi ten oro huan ica icpat cati azultic, morado, huan chichiltic, huan quixinepalose ica lino icpat cati tamalinti nelía canactzi. </div>
<div class='s'>Iixpantzajcayo nopa hueyi totajtzi </div>
<div class='p'>
<span class="verse" id="EX28_6">6&#160;</span>“Huan quichihuase nopa ixpantzajcayot ica miyac piltajco ilpicayotzitzi cati taxinepaloli ten oro cati nelcanactzi, huan icpat cati azultic, morado huan chichiltic, huan ica lino icpat tamalinti nelcanactzi. Huan monequi quichihuase masehualme cati nelía cuali quimatij. 
<span class="verse" id="EX28_7">7&#160;</span>Monequi iixpantzajcayo elis ome tatecti ten yoyomit cati moixnamiquis iajcoltipa, huan iyolixco huan iica mocahuas se iyoyo. 
<span class="verse" id="EX28_8">8&#160;</span>Huan iixpantzajcayo huan itzinquechilpica monequi elis ten san se taxinepaloli yoyomit. Huan itzinquechilpica ica cati quiilpis iyoyo elis yejyectzi tachijchihuali. Xijxinepaloca nopa yoyomit ica ipiltajco ilpicayo cati taxinepaloli ica oro cati canactzi, huan icpat ten lino cati tamalinti nelía canactzi, huan icpat cati quipajtoque azultic, morado huan chichiltic. </div>
<div class='p'>
<span class="verse" id="EX28_9">9&#160;</span>“Huan xijcui ome piltetzitzi cati itoca ónice huan ipani xijtejtequi huan xiquijcuilo inintoca nochi itelpocahua Israel. 
<span class="verse" id="EX28_10">10&#160;</span>Chicuase inintoca xijtejtequi ipan se tet huan chicuase ipan seyoc tet. Huan xiquijcuilo inintoca quej tacajtiyajque. 
<span class="verse" id="EX28_11">11&#160;</span>Quema quitalise nopa tocayot ipan nopa tet, monequi quitejtequise quej elisquía se sello. Huajca nopa ome teme quipiyase nochi inintoca itelpocahua Israel. Huan itejteno sesen tet xijchihua ipiltencuayo ten senquisa oro. 
<span class="verse" id="EX28_12">12&#160;</span>Huan xijtali nopa ome tet iajcoltipa nopa ixpantzajcayot para nopa totajtzi nochipa quihuicas inintoca iajcolpa para ma techelnamiquiltijtinemi na, niamoTECO ten itelpocahua Israel. 
<span class="verse" id="EX28_13">13&#160;</span>Huan xijtatzquiltis nopa piltetzitzi ipan oro. 
<span class="verse" id="EX28_14">14&#160;</span>Huan xijchihua ome piltajco ilpicayotzitzi cati taxinepaloli ten oro cati nelía canactzi. Huan nopa piltajco ilpicayotzitzi quitatzquiltise ipan ipiltencuayohua nopa teme ten ónice cati quihuica iajcoltipa. </div>
<div class='s'>Iyolixtzajcayo nopa hueyi totajtzi </div>
<div class='p'>
<span class="verse" id="EX28_15">15&#160;</span>“Teipa ica yolic, xijchihuaca nopa yolixtzajcayot cati quipiyas cati amechnextilis taya nopaquilis na, niamoTECO Dios. Huan xijtequihui nopa piltepos mecatzitzi ten oro, huan lino icpat tamalinti nelcanactzi, huan icpat cati quipajtoque azultic, morado huan chichiltic quej tijtequihui ipan nopa ixpantzajcayot. 
<span class="verse" id="EX28_16">16&#160;</span>Monequi tijcuilpachos para tijchihuas se bolsa cati ome panti. Ihuehueyaca huan ipatajca nopa bolsa elis 22 centímetros huan tajco, pampa cuadrado. 
<span class="verse" id="EX28_17">17&#160;</span>Huan iixpa xijtatzquiltili nahui pamit ten piltetzitzi cati yejyectzitzi. Ipan nopa achtohui pamit xijtatzquiltili se piltetzi cati itoca rubí, se topacio huan se sardónice. Ya ni elis nopa achtohui pamit. 
<span class="verse" id="EX28_18">18&#160;</span>Ipan nopa ompa pamit, xijtatzquiltili se esmeralda, se zafiro huan se diamante. 
<span class="verse" id="EX28_19">19&#160;</span>Huan ipan nopa expa pamit xijtatzquiltili se jacinto, se ágata huan se amatista. 
<span class="verse" id="EX28_20">20&#160;</span>Huan ipan nopa najpa pamit xijtatzquiltili se berilo, se ónice huan se jaspe. Nochi ni piltetzitzi monequi tatzquitose ipan ininpiltencuayohua ten oro cati mocahuas inintejteno. 
<span class="verse" id="EX28_21">21&#160;</span>Huan imiyaca nopa piltetzitzi monequi elis quej imiyaca itelpocahua Israel, doce. Huan sesen piltetzi quinescayotis se itelpoca Israel huan anquitejtequise ipan sesen tet quej se pilsellojtzi cati quipiyas itoca se itelpoca Israel. </div>
<div class='p'>
<span class="verse" id="EX28_22">22&#160;</span>“Huan para quitatacatzos nopa yolixtzajcayot ipan nopa ixpantzajcayot, xijchihuili piltajco ilpicayotzitzi cati taxinepaloli ica piltepos mecatzitzi cati canactzi huan senquisa oro. 
<span class="verse" id="EX28_23">23&#160;</span>Huan teipa xijchihua ome anillo ten oro, se ipan sesen iesquinajyo ica huejcapa ipan nopa yolixtzajcayot. 
<span class="verse" id="EX28_24">24&#160;</span>Nopa ome piltajco ilpicayotzitzi panose ipan nopa ome anillo cati eltoc iajcoltipa nopa ixpantzajcayot. Quej nopa xijtatzquiltis nopa yolixtzajcayot ica nopa ixpantzajcayot. 
<span class="verse" id="EX28_25">25&#160;</span>Nojquiya iniyacapa nopa piltajco ilpicayotzitzi moilpise ipan nopa anillos cati eltoc iajcoltipa nopa ixpantzajcayot. 
<span class="verse" id="EX28_26">26&#160;</span>Teipa xijchihua seyoc ome anillo ten oro huan xiquintatacatzo nopa ome esquinas cati tatzinta ipan nopa yolixtzajcayot, pero xiquintatacatzos nopa ome anillos tatzinta ten nopa yolixtzajcayot campa moteca ipan cati quipantzacua. 
<span class="verse" id="EX28_27">27&#160;</span>Huan teipa xijchihua seyoc ome anillos ipan nopa ixpantzajcayot, se ipan sesen lado iijtic nechca itzinquechilpica. 
<span class="verse" id="EX28_28">28&#160;</span>Huan teipa xiquilpi nopa anillos cati tatzinta ipan nopa yolixtzajcayot ipan ni anillos ipan nopa ixpantzajcayot ica se listoj azultic para nopa yolixtzajcayot ma motali huan ma mocahua cuali ipan nopa ixpantzajcayot campa itajcoya huan amo papatacas. 
<span class="verse" id="EX28_29">29&#160;</span>Huan yeca quema Aarón calaquis campa tatzejtzeloltic nochipa huelis quihuicas inintoca itelpocahua Israel iyolixco ipan nopa iyolixtzajcayo huan techelnamiquiltis na, niamoTECO, ten inijuanti. </div>
<div class='s'>Nopa Urim huan Tumim para quipantise ipaquilis Toteco </div>
<div class='p'>
<span class="verse" id="EX28_30">30&#160;</span>“Huan iijtic nopa yolixtzajcayot campa ibolsa, xijtali nopa Urim huan nopa Tumim, nopa dados tatzejtzeloltic ten na, niamoTECO, cati anquitequihuise quema anisraelitame monequis anquimatise ‘quena’ nopaquilis se tamanti, o ‘amo’. Huan Aarón quihuicas iyolixco nopa Urim huan Tumim, nopa dados tatzejtzeloltic ten na, niamoTECO quema calaquis noixpa. </div>
<div class='p'>
<span class="verse" id="EX28_31">31&#160;</span>“Huan xijchihua iyoyo huehueyac cati senquisa azultic cati moquentis itantita nopa ixpantzajcayot. 
<span class="verse" id="EX28_32">32&#160;</span>Huan monequi xijquechtequis campa calaquis itzonteco nopa totajtzi. Huan campa quiquechtequise monequi quihuilpachose se quentzi huan quiyahualose ica icpat para mochihuas se yejyectzi tajtzonti yahualtic para amo tzayanis iquechta. 
<span class="verse" id="EX28_33">33&#160;</span>Huan icuextejteno nopa iyoyo huehueyac monequi xijchihua se tajtzonti yejyectzi campa xiquixcopina nopa cuatacti granada ica icpat azultic, morado huan chichiltic para ma quiyahualo icuexteno. Huan tatajco ten nopa granadas monequi xijcuapilojtiyas pilcampanajtzitzi ten oro. 
<span class="verse" id="EX28_34">34&#160;</span>Monequi elis se pilcampanajtzi ten oro huan teipa se granada tajtzonti, teipa seyoc pilcampanajtzi ten oro huan seyoc granada tajtzonti, huan quej nopa yajtiyas ipan nochi itejteno. 
<span class="verse" id="EX28_35">35&#160;</span>Huan ya nopa moquentis Aarón quema techtequipanos na, niamoTECO, calijtic campa más tatzejtzeloltic. Huan quema Aarón calaquis o quisas ipan nopa cuarto tzilinis nopa pilcampanajtzitzi ten oro para amo miquis. </div>
<div class='s'>Nopa piltepos patactzi ten oro </div>
<div class='p'>
<span class="verse" id="EX28_36">36&#160;</span>“Nojquiya xijchihua se tatecti oro cati canactzi quej se piltepos patactzi quej se credencial huan ipan xijtejtequi se tajcuiloli quej campa quichihuaj se sello huan quiijtos: TAIYOCATALILI PARA TOTECO. 
<span class="verse" id="EX28_37">37&#160;</span>Huan xiquilpi nopa piltepos patactzi ica se listój azultic iixpa ipan icuatzajca. 
<span class="verse" id="EX28_38">38&#160;</span>Huan nopa piltepos patactzi mocahuas cuapilijtos ipan icuaixco Aarón. Huan quema nopa israelitame quiiyocatalise se tacajcahualisti para na huan quihualicase, sinta ayemo senquisa tapajpacti nopa tacajcahualisti noixpa na, niamoTECO, huajca Aarón ica nopa piltepos patactzi huelis quihuicas inintaixpanolhua cati quiajsitoque nopa tacajcahualisti. Huan huajca inon tacajcahualisti niquitas para tatzejtzeloltic huan nijselis. Yeca Aarón monequi motalilis nopa cuatzajcayot ica nopa piltepos patactzi nochipa quema calaquis tiopan calijtic noixpa. </div>
<div class='s'>Ininpaniyoyo nopa totajtzitzi </div>
<div class='p'>
<span class="verse" id="EX28_39">39&#160;</span>“Huan ipaniyoyo nopa hueyi totajtzi xijchihuili taxinepaloli ica icpat ten lino tamalinti nelía canactzi. Huan nojquiya icuatzajca quichihuase ica lino, huan xijchihua itzinquechilpica huan ma quipiya itachijchihuayo cati yejyectzi. 
<span class="verse" id="EX28_40">40&#160;</span>Huan nojquiya xiquinchihuili itelpocahua Aarón ininpaniyoyo, huan inintzinquechilpica cati yejyectzi tajtzonti huan inincuatzajca. Huan ica nopa iniyoyo yejyectzi, nochi masehualme quintepanitase. Nelía quinamiqui quipiyase inihueyitilis por nopa hueyi tequit cati quichihuase noixpa. </div>
<div class='p'>
<span class="verse" id="EX28_41">41&#160;</span>“Huajca ica nochi ni yoyomit xiquinyoyonti moicni Aarón huan itelpocahua. Teipa xiquinajalti aceite ipan inintzonteco huan xiquiniyocatali para na. Huan quej nopa xiquintequimaca para ma techtequipanoca quej totajtzitzi. 
<span class="verse" id="EX28_42">42&#160;</span>Huan nojquiya xiquinchihuili inintatzintayoyo ica nopa cuali yoyomit lino para ma motalilica tatzinta ten nopa sequinoc iniyoyo. Huan quintzacuas ten inintzinquechta hasta ininquescuayotipa. 
<span class="verse" id="EX28_43">43&#160;</span>Huan Aarón huan itelpocahua monequi moquentise quema calaquise tiopan calijtic para techtequipanose, o quema monechcahuise campa nopa taixpamit ipan nopa cuarto campa tatzejtzeloltic. Huan sinta moquentise cati nimechilhuía, amo motajtacoltise huan miquise. Ni tanahuatilme elis para Aarón huan itelpocahua para nochipa.  </div>
<div class='psalmlabel' id='EX29_0'> 29</div>
<div class='s'>Xiquiniyocatali nopa totajtzitzi para TOTECO </div>
<div class='r'>(Lv. 8:1-36) </div>
<div class='p'>
<span class="verse" id="EX29_1">1&#160;</span>“Huan ya ni cati monequi xijchihua para tiquiyocatalis Aarón huan itelpocahua para ma elica nototajtzitzi. Xijcui se becerro huan ome oquich borregojme cati nelía cuajcualme huan amo teno amo cuali quipiyaj. 
<span class="verse" id="EX29_2">2&#160;</span>Huan ica harina ten trigo cati amo quipiya tasonejcayot, xijchihua pantzi. Huan nojquiya xijchihua tortas cati quipiya aceite. Huan xijchihua seyoc pantzi cati nesis quej taxcali huactoc cati tiquixajalos ica aceite. 
<span class="verse" id="EX29_3">3&#160;</span>Huan xijtema nochi ni pantzi ipan se chiquihuit, huan techmaca na niamoTeco ipan taixpamit ica nopa becerro huan nopa ome oquich borregojme. 
<span class="verse" id="EX29_4">4&#160;</span>Huan xijhualica Aarón huan itelpocahua ipan icalixpa nopa yoyon tiopamit campa timopantise nechca campa calaquise, huan nopona xiquinpajpacas ica at. </div>
<div class='s'>Pejqui itequi nopa achtohui hueyi totajtzi </div>
<div class='p'>
<span class="verse" id="EX29_5">5&#160;</span>“Huan xijcui nopa yejyectzi yoyomit cati anquisencahuilijtoque huan xijyoyonti Aarón ica nopa ixpantzajcayot, nopa yolixtzajcayot, huan ica ipaniyoyo. Huan xiquilpi nopa ixpantzajcayot ica nopa tajco ilpicayot. 
<span class="verse" id="EX29_6">6&#160;</span>Huan xijtalis ipan itzonteco nopa cuatzajcayot. Huan ipan nopa cuatzajcayot xijtali nopa piltepos patactzi ten oro cati quiijtohua: TAIYOCATALILI PARA TOTECO. 
<span class="verse" id="EX29_7">7&#160;</span>Huan xijcuis nopa aceite para tiquinajaltis masehualme huan tamanti para tiquiniyocatalis para na, niamoTECO, huan ticajaltis ipan itzonteco Aarón para tiquiyocatalis para techtequipanos na, niamoTeco. 
<span class="verse" id="EX29_8">8&#160;</span>Huan xiquinhualica itelpocahua huan xiquinyoyonti ica nopa yoyomit cati anquichijque para inijuanti. 
<span class="verse" id="EX29_9">9&#160;</span>Huan xiquintajcoilpi huan xiquintalili inincuatzajca, huan inijuanti quiselise nopa tequit ica nochi nopa tanahuatili huan elise totajtzitzi noixpa para nochipa. Quej ni, huajca xiquiniyocatali Aarón huan itelpocahua. </div>
<div class='s'>Tacajcahualisti para quiniyocatalis nopa totajtzitzi </div>
<div class='p'>
<span class="verse" id="EX29_10">10&#160;</span>“Xijhuica nopa becerro iixpa nopa yoyon tiopamit, huan Aarón huan itelpocahua ma quitalica inimax ipan itzonteco nopa becerro. 
<span class="verse" id="EX29_11">11&#160;</span>Teipa xijmicti nopa becerro noixpa na, niamoTECO, ipan nopa calixpamit nechca icalte campa calaquise ipan nopa yoyon tiopamit campa timopantise. 
<span class="verse" id="EX29_12">12&#160;</span>Huan xijcui se quentzi ieso nopa becerro huan xijtali ica momacpil ipan nochi nahui icuacua nopa taixpamit campa quitatise tacajcahualisti. Huan nopa esti cati mocahuas, xijtoyahua nechca itzinta nopa taixpamit. 
<span class="verse" id="EX29_13">13&#160;</span>Teipa xijcui nochi nopa tachiyajcayot cati eltoc ipan icuetaxcol nopa becerro, huan cati eltoc ipan ieltapach huan nopa ome ieyo, huan nochi nopa tachiyajcayot cati eltoc ipan ieyo, huan xijtati ipan nopa taixpamit. 
<span class="verse" id="EX29_14">14&#160;</span>Pero inacayo nopa becerro, ica icuetaxo huan icuit, xijhuica huejca, campa amo onca calme huan xijtatiti. Huan ni becerro elis se tacajcahualisti para tajtacoli. </div>
<div class='p'>
<span class="verse" id="EX29_15">15&#160;</span>“Huan nojquiya xijcui se ten nopa oquich borregojme, huan Aarón ihuaya itelpocahua ma quitalica inimax ipan itzonteco. 
<span class="verse" id="EX29_16">16&#160;</span>Huan xijmicti nopa oquich chivo huan ieso xijtzejtzelo yahualtic taixpamit ipan iquesta. 
<span class="verse" id="EX29_17">17&#160;</span>Huan inacayo nopa oquich borrego, xijhuejhuelos. Huan xijpajpaca icuetaxcol huan imetz, huan xijtencahua ipan taixpamit ihuaya itzonteco huan nopa sequij cati tijhuejhuelojtoc. 
<span class="verse" id="EX29_18">18&#160;</span>Huan xijtatis nochi nopa oquich borrego ipan nopa taixpamit. Huan ya ni elis se tacajcahualisti tatatili para na, niamoTECO. Huan nelía ajhuiyac mijyotis huan techpactis, pampa elis se tacajcahualisti tatatili cati antechmacaj ica tit. </div>
<div class='p'>
<span class="verse" id="EX29_19">19&#160;</span>“Teipa xijcui nopa seyoc oquich borrego, huan Aarón huan itelpocahua quitalise inimax ipan itzonteco. 
<span class="verse" id="EX29_20">20&#160;</span>Huan xijmicti nopa oquich borrego, huan xijcui quentzi ieso huan xijpolo itzinta ininacas cati ininejmat Aarón huan itelpocahua. Nojquiya xijpolo quentzi nopa esti ipan inihueyi majpil huan inihueyi xojpil cati ininejmat. Huan xijtzejtzelo nopa esti yahualtic itejteno nopa taixpamit campa Quitatise Tacajcahualisti campa iquejquesta. 
<span class="verse" id="EX29_21">21&#160;</span>Huan xijcui quentzi ten nopa esti ipan taixpamit huan quentzi nopa aceite cati ica titaiyocatalía, huan xiquijtzelo ipan Aarón huan ipan iyoyo, huan ipan itelpocahua huan ipan iniyoyo nojquiya. Huan ica ya nopa Aarón huan itelpocahua huan iniyoyo elis tatzejtzeloltic huan taiyocatalili para na, niamoTeco. </div>
<div class='p'>
<span class="verse" id="EX29_22">22&#160;</span>“Teipa xijquixtili ichiyajca nopa oquich borrego. Xijcui nopa tachiyajcayot campa icuitapil, icuetaxcol huan ieltapach. Huan xijcui nopa ome ieyo huan ininchiyajca, huan nopa imetz ten inejmat, pampa ica nopa tacajcahualisti ten nopa oquich borrego tiquintequitalis Aarón huan itelpocahua para techtequipanose. 
<span class="verse" id="EX29_23">23&#160;</span>Nojquiya xijcui se pantzi ten nopa chiquihuit cati quipiya pantzi cati amo quipiya tasonejcayot cati eltoc noixpa na, niamoTECO. Huan nojquiya xijcui se torta cati quipiya aceite huan se ten nopa seyoc pantzi cati nesi quej taxcali huactoc cati anquiixajalojtoque aceite. 
<span class="verse" id="EX29_24">24&#160;</span>Huan nochi ni pantzi huan ichiyajca nopa borrego, xijtali imaco Aarón huan inimaco itelpocahua. Huan inijuanti quihuisose noixpa, niamoTECO, pampa ya nopa elis se tacajcahualisti cati anquihuisose noixpa para antechmacase. 
<span class="verse" id="EX29_25">25&#160;</span>Teipa xijcui ten inimax nochi cati quihuisojque noixpa huan xijtali ipan nopa taixpamit noixpa quej se tacajcahualisti tatatili. Huan nopa tacajcahualisti mijyotis ajhuiyac huan techpactis na niamoTECO. Ya ni elis se tacajcahualisti tatatili cati antechmacaj ipan tit. </div>
<div class='s'>Inintacualis nopa totajtzitzi </div>
<div class='p'>
<span class="verse" id="EX29_26">26&#160;</span>“Huan teipa xijcui iyolix nopa oquich borrego cati ica tijtequitalía Aarón para techtequipanos, huan xijhuisos noixpa, nimoTECO, huan teipa nopa iyolix elis para ta, Moisés. 
<span class="verse" id="EX29_27">27&#160;</span>Huan nochipa quema tiquiniyocatalis tacame para ma elica totajtzitzi, Aarón huan itelpocahua quiselise iyolix huan imetz nopa borrego cati quihuisojque noixpa para techmacase. 
<span class="verse" id="EX29_28">28&#160;</span>Quena, ya ni elis se tanahuatili para nochipa para xiquinmaca Aarón huan itelpocahua iyolix huan imetz se tacajcahualisti. Amo quema ma quielcahuaca israelitame para quinmacase ni nacat nopa totajtzitzi, masque temacaj se tacajcahualisti para moyoltalise nohuaya, niamoTECO, o temacaj se tacajcahualisti para techtascamatilise. Ya ni quinamiqui quiselise totajtzitzi para iniaxca. </div>
<div class='s'>Nopa hueyi totajtzi </div>
<div class='p'>
<span class="verse" id="EX29_29">29&#160;</span>“Huan nochi ni iyoyo Aarón cati tatzejtzeloltic teipa elis para nopa itelpoca cati quitoquilis ipan itequi quej nopa hueyi totajtzi cati más quipiya tequiticayot. Huan quej nopa, ni yoyomit panos ten se itelpoca hasta se iixhui, huan hasta se iixhui itelpoca. Sesen cati quiselis ni tequit para elis hueyi totajtzi cati ama quiselía Aarón, nojquiya quiselis ni yoyomit cati ihuaya yahui ni tequit. Quiselise quema quiiyocatalise sese ica aceite para quitequitalise para techtequipanos, niamoTeco. 
<span class="verse" id="EX29_30">30&#160;</span>Huan nopa itelpoca Aarón cati quiselis itequi teipa, monequi moquentis ni yoyomit tatzejtzeloltic para chicome tonati, huan teipa quena, hueli pehuas tequitis ipan nopa achtohui cuarto campa tatzejtzeloltic. </div>
<div class='p'>
<span class="verse" id="EX29_31">31&#160;</span>“Huan xijcui inacayo nopa oquich borrego cati tijtequihuijtoc para tiquiniyocatalis Aarón huan itelpocahua, huan xijcacatzo campa tapajpacti noixpa na, niamoTECO. 
<span class="verse" id="EX29_32">32&#160;</span>Huan Aarón huan itelpocahua quicuase inacayo nopa oquich borrego ihuaya nopa pantzi cati eltos ipan nopa chiquihuit ipan calixpamit nechca campa calaquise ipan nopa yoyon tiopamit. 
<span class="verse" id="EX29_33">33&#160;</span>Quena, san inijuanti huelis quicuase ni tacajcahualisti cati tijtequihui quema tiquiniyocatali para ma techtequipanoca na, niamoTECO. Amo aqui más hueli quicuas, san inijuanti, pampa nopa nacat huan nopa pantzi taiyocatalili, huan tatzejtzeloltic para na. 
<span class="verse" id="EX29_34">34&#160;</span>Huan sinta mocahuas quentzi pantzi o quentzi nacat hasta tonilis, monequi xijtatis, ayecmo huelis quicuase pampa taiyocatalili para na. </div>
<div class='p'>
<span class="verse" id="EX29_35">35&#160;</span>“Huajca para chicome tonati tiquinchihuilijtiyas Aarón huan itelpocahua nochi cati nimitznahuatía para xiquiniyocatali ma techtequipanoca. 
<span class="verse" id="EX29_36">36&#160;</span>Ipan sesen tonali techmaca, niamoTECO, se becerro quej se tacajcahualisti para techixtzacuilis inintajtacolhua. Nojquiya xijpajpaca nopa taixpamit noixpa ica se tacajcahualisti cati anquitencahuase ipani. Mojmosta xicalti nopa taixpamit ica aceite para tiquiyocacahuas para na, niamoTeco. 
<span class="verse" id="EX29_37">37&#160;</span>Para chicome tonati xijtencahua tacajcahualisti huan xijpajpaca nopa taixpamit para elis tahuel tatzejtzeloltic, huan nochi cati quiajsis nopa taixpamit elis tatzejtzeloltic, taiyocatalili para na. </div>
<div class='s'>Tacajcahualisti tatatili cati monequi mojmosta </div>
<div class='r'>(Nm. 28:1-8) </div>
<div class='p'>
<span class="verse" id="EX29_38">38&#160;</span>“Huan teipa mojmosta xiquintencahua ipan nopa taixpamit ome pilborregojtzitzi cati quipiyaj sese xihuit. 
<span class="verse" id="EX29_39">39&#160;</span>Xijtencahua se pilborregojtzi ica ijnaloc, huan se pilborregojtzi techmaca quema calaquiti tonati. 
<span class="verse" id="EX29_40">40&#160;</span>Huan ica nopa pilborregojtzi ica ijnaloc, xijtencahua ome litros huan tajco harina cati más cuali taxacualoli ica se litro aceite cati tatejtejtzonti ten olivos. Huan nojquiya xijtecas ipan taixpamit se litro xocomecat iayo. Ya nopa elis se tacajcahualisti cati quitoyahuase para techmacase. 
<span class="verse" id="EX29_41">41&#160;</span>Huan ne seyoc pilborregojtzi techmaca, niamoTECO, ica tiotac quema oncalaqui tonati. Huan nojquiya ma techmacaca nopa harina quej quichijque ica nopa tacajcahualisti cati ica ijnaloc, huan ma techmacaca xocomecat iayo quej quitoyajque ipan taixpamit ijnaloc. Huan ya ni elis se tacajcahualisti para na cati antechmacase ipan tit huan mijyotis ajhuiyac huan techpactis. 
<span class="verse" id="EX29_42">42&#160;</span>Ya ni elis nopa ome tacajcahualisti cati monequi anquichihuase mojmosta para ama huan teipa. Huan anquitencahuase noixpa na, niamoTECO, ni tacajcahualisti ipan nopa taixpamit campa tatatise ipan nopa calixpamit nechca campa icalte nopa yoyon tiopamit campa timopantise. Huan nopona nimechcamanalhuis. 
<span class="verse" id="EX29_43">43&#160;</span>Quena, nopona nojquiya niquinnamiquis nopa israelitame. Huan nopa yoyon tiopamit elis tatzejtzeloltic pampa quipiyas notatanex. 
<span class="verse" id="EX29_44">44&#160;</span>Huajca niquiyocatalis para na nopa tiopamit campa timopantise, huan nopa taixpamit campa tatatise. Huan niquiniyocatalis Aarón huan itelpocahua para ma elica nototajtzitzi huan nochi elise tatzejtzeloltique. 
<span class="verse" id="EX29_45">45&#160;</span>Huan na nimocahuas para niitztos tatajco israelitame huan na nielis niininTeco. 
<span class="verse" id="EX29_46">46&#160;</span>Huan inijuanti techixmatise para na niDIOS niininTeco cati niquinquixti ipan tali Egipto para nimocahuas huan niitztos inihuaya. Quena, na niDIOS, niininTECO.  </div>
<div class='psalmlabel' id='EX30_0'> 30</div>
<div class='s'>Nopa taixpamit para copali </div>
<div class='r'>(Éx. 37:25-28) </div>
<div class='p'>
<span class="verse" id="EX30_1">1&#160;</span>“Nojquiya xijchihua se taixpamit para ipan anquitatise copali. Xijchihua ica nopa cuahuit cati itoca acacia. 
<span class="verse" id="EX30_2">2&#160;</span>Huan ihuehueyaca iixpa monequi elis 45 centímetros huan ipatajca nojquiya 45 centímetros para elis cuadrado, huan ihuejcapanca elis 90 centímetros. Huan iixco nopa taixpamit huan icuacua monequi elis san se tatecti cuahuit. 
<span class="verse" id="EX30_3">3&#160;</span>Huan tiquixaltis ica oro ipani, huan ipan iquespa huan icuacua. Xijchihuili se icorona itejteno cati senquisa oro. 
<span class="verse" id="EX30_4">4&#160;</span>Nojquiya xijchihuili nahui anillo ten oro, ome ipan se lado campa inacasta huan ne ome ipan seyoc inacasta. Huan ipan nopa anillos anquicalaquise nopa cuahuit huehueyac para ica anquihuicase. 
<span class="verse" id="EX30_5">5&#160;</span>Huan xijchihua nopa huehueyac cuahuit ica nopa cuahuit cati itoca acacia, huan xiquixalti ica oro. 
<span class="verse" id="EX30_6">6&#160;</span>Huan ipan nopa achtohui cuarto campa tatzejtzeloltic, xijtali ni taixpamit para copali. Xijquetza ni taixpamit iixmelac nopa cortina cati quitzacua nopa cuarto campa más tatzejtzeloltic campa eltoc nopa caxa ica nopa tanahuatili huan itzajca campa timopantise. 
<span class="verse" id="EX30_7">7&#160;</span>Huan sese ijnaloc quema ajsis hora para Aarón quitejtequis imecha nopa taahuili, monequi quitatis copali cati ajhuiyac ipan nopa taixpamit para copali. 
<span class="verse" id="EX30_8">8&#160;</span>Huan nojquiya mojmosta ica tapoyahui quema Aarón quinsencahua huan quintatis nopa taahuilme, quitatis copali noixpa na, niamoTECO. Quej nopa oncas copali cati tatas noixpa mojmosta para nochipa hasta amoixhuihua quipiyase iniixhuihua. 
<span class="verse" id="EX30_9">9&#160;</span>Ipan nopa taixpamit para copali, amo xijtati seyoc tamanti copali, yon amo xiquintali tapiyalme para tatase. Amo xijtali tacajcahualisti ten harina, yon amo xijtoyahua ipani nopa tacajcahualisti cati monequi tijtoyahuas. 
<span class="verse" id="EX30_10">10&#160;</span>Huan se huelta ipan se xihuit Aarón quitapajpacchihuas nopa taixpamit para copali quema quitalis ipan icuacua se quentzi ieso nopa tacajcahualisti para techixtzacuilis amotajtacolhua. Huan amoixhuihua huan iniixhuihua quej ni nojquiya quichihuase ipan ni taixpamit para copali se huelta ipan se xihuit. Ni taixpamit para copali nelía tatzejtzeloltic para na niamoTECO.” </div>
<div class='s'>Nopa tomi cati ica sesen quimanahuis inemilis </div>
<div class='p'>
<span class="verse" id="EX30_11">11&#160;</span>Huan TOTECO nojquiya quiilhui Moisés: </div>
<div class='p'>
<span class="verse" id="EX30_12">12&#160;</span>“Quema tijchihua se censo para tiquinpohuas nopa israelitame, sesen monequi quitaxtahuis TOTECO para quimanahuis inemilis. Quej nopa monequi para amo aqui miquis pampa tiquinpohua. 
<span class="verse" id="EX30_13">13&#160;</span>Quema mopohuase, sesen masehuali monequi temacas se plata tomi cati quipiya chicuase gramos ietica huan ya nopa elis se tacajcahualisti para na, niamoTECO. 
<span class="verse" id="EX30_14">14&#160;</span>Quena, nochi cati ya quiaxitijtoque 20 xihuit, monequi moijcuilose huan monequi temacase nopa tomi. 
<span class="verse" id="EX30_15">15&#160;</span>Yaya cati rico amo taxtahuas más, yon cati teicneltzi amo taxtahuas pilquentzi. Nochi techmacase na, niamoTECO, nopa plata tomi cati quipiya chicuase gramos ietica para quimanahuise ininemilis. 
<span class="verse" id="EX30_16">16&#160;</span>Huan tijcuis nopa tomi cati temacatose israelitame para momanahuise, huan xijtequihui ipan itequi nopa yoyon tiopamit campa timopantise. Ica ya ni, niamoTECO nimechelnamiquis huan antechixtzacuilise amotajtacolhua para huelis anitztose.” </div>
<div class='s'>Nopa hueyi paila ten bronce </div>
<div class='r'>(Éx. 38:8) </div>
<div class='p'>
<span class="verse" id="EX30_17">17&#160;</span>Huan TOTECO quiilhui Moisés: </div>
<div class='p'>
<span class="verse" id="EX30_18">18&#160;</span>“Nojquiya xijchihua se hueyi paila ica nopa teposti bronce para ipan momajtequise totajtzitzi. Nojquiya xijchihuili ica bronce se tamanti cati ipan mosehuis nopa hueyi paila. Huan xijsehui ipan nopa calixpamit tatajco ten nopa taixpamit campa quitatise tacajcahualisti huan nopa cortina cati quitzacua nopa yoyon tiopamit. 
<span class="verse" id="EX30_19">19&#160;</span>Huan nopona momajtequise huan moicxipajpacase Aarón huan itelpocahua. 
<span class="verse" id="EX30_20">20&#160;</span>Huan sesen huelta quema calaquise ipan nopa yoyon tiopamit campa timopantise, monequi momajtequise huan moicxipajpacase para amo miquise. Nojquiya quema monequis monechcahuise campa nopa taixpamit para quichihuase inintequi huan quitatise nopa tacajcahualisti cati techtencahuilise na, niininTECO, 
<span class="verse" id="EX30_21">21&#160;</span>monequi momajtequise huan moicxipajpacase para amo miquise. Huan ni tanahuatili monequi mocahuas para nochipa para Aarón, iixhuihua huan iniixhuihua quineltocase.” </div>
<div class='s'>Nopa aceite para taiyocatalise para Toteco </div>
<div class='r'>(Éx. 37:29) </div>
<div class='p'>
<span class="verse" id="EX30_22">22&#160;</span>Huan TOTECO nojquiya quiilhui Moisés: </div>
<div class='p'>
<span class="verse" id="EX30_23">23&#160;</span>“Xijsentili ni taajhuiyacayot cati nimitzilhuía cati más cuali: Chicuase kilos cati senquisa mirra, eyi kilo canela, eyi kilo cálamo cati mijyotía ajhuiyac, 
<span class="verse" id="EX30_24">24&#160;</span>chicuase kilos cati casia huan nahui litros aceite cati itoca oliva. 
<span class="verse" id="EX30_25">25&#160;</span>Huan ma quisencahua nochi ya ni se taajhuiyacachijquet cati cuali quimati itequi para ma elis nopa aceite cati tatzejtzeloltic cati tapojpohuase para ica taiyocatalise para notequi na, niamoTECO. 
<span class="verse" id="EX30_26">26&#160;</span>Huan xijtequihui ni aceite para ticajaltis nopa yoyon tiopamit campa timopantise huan nopa caxa ica nopa tanahuatili. 
<span class="verse" id="EX30_27">27&#160;</span>Nojquiya xicajalti nopa cuamesa huan nochi nopa tamantzitzi cati motequihuis nopona, huan xicajalti nopa taahuil quetzali ihuaya nochi cati motequihuis nopona, huan xicajalti nopa taixpamit para copali. 
<span class="verse" id="EX30_28">28&#160;</span>Xicajalti nopa taixpamit campa quitatise tacajcahualisti huan nochi tamanti cati motequihuía nopona. Nojquiya xicajalti nopa hueyi paila ten bronce ihuaya cati ipan mosehuijtoc. 
<span class="verse" id="EX30_29">29&#160;</span>Monequi tiquinajaltis para tiquiniyocatalis para na huan quej nopa nochi elis tahuel tatzejtzeloltic, huan nochi cati quiitzquise nopa tamantzitzi elise tatzejtzeloltique. </div>
<div class='p'>
<span class="verse" id="EX30_30">30&#160;</span>“Nojquiya tiquinajaltis Aarón huan itelpocahua ica aceite, huan tiquiniyocatalis para ma elica nototajtzitzi. 
<span class="verse" id="EX30_31">31&#160;</span>Huan xiquinilhui nopa israelitame: ‘Ni aceite elis para taajaltise quema quiiyocatalise tamanti o masehualme para elise para TOTECO. Ni aceite anmotequilise para nochipa. 
<span class="verse" id="EX30_32">32&#160;</span>Amo xijteca ipan cati hueli masehuali itacayo. Huan amo aqui ma quichihua seyoc taajhuiyacayot cati san se ica ya ni. Ni aceite tatzejtzeloltic, huan monequi anquiitase quej se tamanti tatzejtzeloltic. 
<span class="verse" id="EX30_33">33&#160;</span>Sinta se acajya quisencahuas se taajhuiyacayot quej ni, o sinta se acajya quipolos se cati amo se nototajtzi, monequi anquiquixtise ten israelitame para nochipa.’ ” </div>
<div class='s'>Copali </div>
<div class='r'>(Éx. 37:29) </div>
<div class='p'>
<span class="verse" id="EX30_34">34&#160;</span>Nojquiya TOTECO quicamanalhui Moisés huan quiilhui: </div>
<div class='p'>“Xijmanelo se taajhuiyacayot ica san se imiyaca tachipinti ten aceite ten resina, ten istit huan ten gálbano cati ajhuiyac mijyotía, huan nochi xijmanelo ihuaya nopa copali cati senquisa cuali. 
<span class="verse" id="EX30_35">35&#160;</span>Huan ica ni tamanti ma quisencahua se copali cati senquisa cuali. Ma quimanelo nelía cuali quej quimati quichihua se taajhuiyacachijquet cati cuali quimati itequi. Huan ni copali elis tatzejtzeloltic san para na, niamoteco. 
<span class="verse" id="EX30_36">36&#160;</span>Xijtijtisi cuali se quentzi ni tamaneloli hasta nelía cuechtic mocahuas, huan xijtali iixpa nopa caxa cati quipiya notanahuatil ipan nopa yoyon tiopamit campa timopantise. Huan monequi xijmatica ni tamaneloli copali eltoc tatzejtzeloltic. 
<span class="verse" id="EX30_37">37&#160;</span>Amo aqui ma quichihua seyoc copali cati senquisa quej ni pampa ni tamaneloli copali eltoc tatzejtzeloltic para na niamoTECO. 
<span class="verse" id="EX30_38">38&#160;</span>Sinta se acajya quichihuas seyoc quej ni san para quiijnecuis, monequi anquimictise.”  </div>
<div class='psalmlabel' id='EX31_0'> 31</div>
<div class='s'>Bezaleel huan Aholiab </div>
<div class='r'>(Éx. 35:30; 36:1) </div>
<div class='p'>
<span class="verse" id="EX31_1">1&#160;</span>Huajca TOTECO quiilhui Moisés: </div>
<div class='p'>
<span class="verse" id="EX31_2">2&#160;</span>“Xiquita, na nijtapejpenijtoc Bezaleel cati icone Uri huan iixhui Hur cati tacatqui ipan nopa hueyi familia ten iixhuihua Judá. 
<span class="verse" id="EX31_3">3&#160;</span>Nijtemitijtoc Bezaleel ica noTonal. Huan nijmacatoc miyac yajatili huan tamachilisti para huelis quichihuas nopa yoyon tiopamit ica nochi tamanti cati monequi. 
<span class="verse" id="EX31_4">4&#160;</span>Yaya cuali quimati quitejtzonas oro, plata huan bronce para quichihuas ten hueli cati monequi. 
<span class="verse" id="EX31_5">5&#160;</span>Nojquiya hueli quiyejyectalis piltetzitzi cati patiyo para ma petani huan quimati quenicatza quiquejquetzas sese piltetzitzi ipan se piltencuayot para mocahuas yejyectzitzi. Nojquiya ya hueli quitejtequis cuahuit huan quiyejyectalis para nesis quej ten hueli tamanti cati tiquilhuis. 
<span class="verse" id="EX31_6">6&#160;</span>Nojquiya nijtapejpenijtoc Aholiab, icone Ahisamac ipan nopa hueyi familia ten iixhuihua Dan, para elis itapalehuijca. Huan nochi sequinoc cati achi más quipiyaj inintalnamiquilis para quichihuase tamantzitzi cati yejyectzitzi, nojquiya niquinmacatoc iniyajatil para ma quichihuaca nochi cati nimitznahuatijtoc. 
<span class="verse" id="EX31_7">7&#160;</span>Huajca inijuanti hueli quichihuase nopa yoyon tiopamit campa timopantise, huan nopa caxa campa eltoc notanahuatilhua, huan itzajca nopa caxa campa nimechtasojtas huan antechixtzacuilise amotajtacolhua. Nojquiya quichihuase nochi nopa tamantzitzi cati motequihuis tiopan calijtic. 
<span class="verse" id="EX31_8">8&#160;</span>Quichihuase nopa cuamesa huan cati motequihuis nopona. Nojquiya quichihuase nopa taahuil quetzali cati senquisa oro ica nochi cati motequihuis ihuaya, huan quichihuase nopa taixpamit para copali. 
<span class="verse" id="EX31_9">9&#160;</span>Quichihuase nopa taixpamit campa quitatise tacajcahualisti ica nochi tamantzitzi cati motequihuis. Nojquiya quichihuase nopa hueyi paila huan cati ipan mosehuis huan nochi cati motequihuis ihuaya. 
<span class="verse" id="EX31_10">10&#160;</span>Nojquiya quixinepalose iyoyo tatzejtzeloltic nopa totajtzi Aarón huan quichihuase iniyoyo itelpocahua. 
<span class="verse" id="EX31_11">11&#160;</span>Huan quema quichihuase nopa aceite cati ica antaajaltise para antaiyocatalise para na huan quema quichihuase nopa copali cati ajhuiyac mijyotía para quitatise ipan nopa taixpamit para copali, monequi nochi mochihuas senquisa quej nimitznahuatijtoc.” </div>
<div class='s'>Nopa tonali para ma timosiyajquetzaca </div>
<div class='p'>
<span class="verse" id="EX31_12">12&#160;</span>Huan TOTECO nojquiya quiilhui Moisés: </div>
<div class='p'>
<span class="verse" id="EX31_13">13&#160;</span>“Xiquinilhui nopa israelitame para monequi ma mosiyajquetzaca ipan nopa tonali cati nimechnahuati. Pampa nopa tonali elis quej se tanextili para amechelnamiquiltis amojuanti huan amoixhuihua cati amoca nimocajtoc. Huan quej nopa elis para nochipa hasta amoixhuihua teipa ehuani quipiyase iniixhuihua. Quej nopa anquimatise para na, niamoTECO, cati nimechchihua antatzejtzeloltique. 
<span class="verse" id="EX31_14">14&#160;</span>Huajca monequi ma mosiyajquetzaca ipan nopa tonali cati nimechilhui para mosiyajquetzase pampa nopa tonali tatzejtzeloltic huan taiyocatalili para na. Sinta se amo quitepanita ni tanahuatili, monequi anquimictise. Sinta se tequitis ipan se tonali para anmosiyajquetzase, xijmictica. 
<span class="verse" id="EX31_15">15&#160;</span>Chicuase tonati antequitise, pero ipan nopa chicompa tonali monequi anmosiyajquetzase pampa tatzejtzeloltic huan taiyocatalili para na, niamoTECO. Sinta se acajya tequitis ipan nopa tonali, monequi miquis. 
<span class="verse" id="EX31_16">16&#160;</span>Nochi israelitame ama huan iniixhuihua teipa ma amo tequitica ipan nopa tonali para mosiyajquetzase. Monequi quitepanitase nopa tonali pampa quinextía nopa camanali cati nijchijtoc amohuaya. 
<span class="verse" id="EX31_17">17&#160;</span>Ni tamanti elis se tanextili para nochipa ica anisraelitame huan na, pampa ica chicuase tonati na, niamoTECO, nijchijqui ilhuicacti huan taltipacti, huan ipan nopa chicompa tonali, ayecmo nitequitic, san nimosiyajquetzqui.” </div>
<div class='p'>
<span class="verse" id="EX31_18">18&#160;</span>Huan quema TOTECO tanqui camanalti ihuaya Moisés ipan nopa tepet Sinaí, quimacac ome tepatacti campa ijcuilijtoc itanahuatilhua. Huan Toteco Dios quiijcuilojtoya ica ya imax.  </div>
<div class='psalmlabel' id='EX32_0'> 32</div>
<div class='s'>Nopa becerro ten oro </div>
<div class='r'>(Dt. 9:6-29) </div>
<div class='p'>
<span class="verse" id="EX32_1">1&#160;</span>Quema nopa israelitame quiitaque para Moisés huejcahuayaya huan amo nimantzi temoyaya ten nopa tepet, mosentilijque campa Aarón huan quiilhuijque: </div>
<div class='p'>―Techchihuili se taixcopincayot para ma techyacana pampa amo tijmatij taya ipantitoc Moisés cati techquixti ipan tali Egipto. </div>
<div class='p'>
<span class="verse" id="EX32_2">2&#160;</span>Huan Aarón quinilhui: </div>
<div class='p'>―Ma moquixtilica ininpijpilolhua amosihuajhua, amotelpocahua huan amoichpocahua; huan ma techhualiquilica nica. </div>
<div class='p'>
<span class="verse" id="EX32_3">3&#160;</span>Huajca nochi moquixtilijque ininpijpilolhua huan quihuiquilijque Aarón. 
<span class="verse" id="EX32_4">4&#160;</span>Huan yaya quiseli huan quiatili nopa oro, huan quema quiquixti ipan tit, quitejtzonqui ica se martillo huan quichijqui quej se becerro. Huajca nopa israelitame quiijtojque: </div>
<div class='p'>―¡Xitacaquica anisraelitame, ya ni todios cati techquixti ipan tali Egipto! </div>
<div class='p'>
<span class="verse" id="EX32_5">5&#160;</span>Huan quema Aarón quiitac quenicatza paquiyayaj nopa israelitame, quisencajqui se taixpamit iixpa nopa becerro, huan teyolmelajqui: </div>
<div class='p'>―Mosta tijpiyase se ilhuit para TOTECO. </div>
<div class='p'>
<span class="verse" id="EX32_6">6&#160;</span>Huan tonili nochi israelitame mijquejque cualca huan quinmictijque tapiyalme huan quintatijque ipan nopa taixpamit, huan temacaque tacajcahualisti para Toteco ma moyoltali ica inijuanti. Teipa nochi mosehuijque huan quichijque se hueyi tacualisti huan tacuajque huan taique quej amo monequi. Huan teipa nochi quichijque cati fiero quej cati quichihuaj ten hueli masehualme. </div>
<div class='p'>
<span class="verse" id="EX32_7">7&#160;</span>Huajca TOTECO quiilhui Moisés: </div>
<div class='p'>―Xitemo amantzi ten ni tepet, pampa momasehualhua cati tiquinquixti ipan tali Egipto monenpolojtoque. 
<span class="verse" id="EX32_8">8&#160;</span>Nimantzi quicajtejque nopa tanahuatilme cati niquinnahuati ma quitoquilica. Quiatilijque oro huan mochihuilijque se becerro huan amantzi quihueyichihuaj huan quimactilíaj tacajcahualisti, huan quiijtohuaj: ‘Anisraelitame, ya ni amodios cati amechquixti ipan tali Egipto.’ </div>
<div class='p'>
<span class="verse" id="EX32_9">9&#160;</span>Nojquiya TOTECO quiilhui Moisés: </div>
<div class='p'>―Niquitztoc quenicatza itztoque ni masehualme huan niquita para nelyoltetique. 
<span class="verse" id="EX32_10">10&#160;</span>Huajca ama techcahua, pampa nelía tahuel nicualani inihuaya huan niquintzontamiltis, pero ten ta, Moisés, niquinchihuas sequinoc masehualme cati momiyaquilise tahuel miyac huan itztose ipan se hueyi tali. </div>
<div class='p'>
<span class="verse" id="EX32_11">11&#160;</span>Pero Moisés chicahuac quitajtani ITECO Dios ma amo quichihua, quiijto: </div>
<div class='p'>―¡Ay TOTECO! ¿Para ten ticualanis ica momasehualhua cati ta tiquinquixti ipan tali Egipto ica mohueyi chicahualis? 
<span class="verse" id="EX32_12">12&#160;</span>Nopa egiptome quiijtose para ta cati tiininTeco tiquinquixti ipan tali Egipto, pampa ya timoilhuijtoya para tiquinmictis ipan tepeme pampa tijnequiyaya tiquinixpolihuiltis ten ni taltipacti. TOTECO, amo hueli tiquincahuilise nopa egiptome ma quiijtoca ya nopa. Yeca ayecmo xicualani. Ximoyolcuepa ica cati timoilhuijtoc tijchihuas huan amo xiquincoco momasehualhua. 
<span class="verse" id="EX32_13">13&#160;</span>Xiquinelnamiqui Abraham, Isaac, huan Israel motequipanojcahua cati ta timotestigojquetzqui ica moseltitzi huan tiquinilhui tiquinmiyaquilis iniixhuihua para ma elica tahuel miyaqui hasta amo aqui huelis quinpohuas. Tiquijto itztose quej imiyaca sitalime nepa ilhuicac. Huan nochi ni tali tiquinmacas iniixhuihua. Huan tiquijto quiselise huan elis iniaxca para nochipa. Quena, quej nopa tiquintencahuili motequipanojcahua. </div>
<div class='p'>
<span class="verse" id="EX32_14">14&#160;</span>Huajca TOTECO moyolcuetqui ica cati moilhuijtoya quinchihuilis imasehualhua. 
<span class="verse" id="EX32_15">15&#160;</span>Huan Moisés pejqui temo ten nopa tepet, huan quihualicayaya imaco nopa ome tepatacti cati quipixtoya nopa tanahuatilme. Huan itanahuatilhua Toteco ijcuilijtoya iixpa huan iica nopa tepatacti. 
<span class="verse" id="EX32_16">16&#160;</span>Yaya Toteco Dios cati quitejtejqui nopa tet huan quichijqui nopa tepatacti huan yaya cati ipan tajcuilo. </div>
<div class='p'>
<span class="verse" id="EX32_17">17&#160;</span>Huan quema Josué quicajqui tahuejchihuayayaj nopa israelitame nopona tatzinta, quiilhui Moisés: </div>
<div class='p'>―Nijcaqui tahuejchihuaj campa itztoque nopa masehualme quej elisquía onca se tatehuilisti. </div>
<div class='p'>
<span class="verse" id="EX32_18">18&#160;</span>Pero Moisés quinanquili: </div>
<div class='p'>―Amo tahuejchihuaj pampa tatantoque, yon amo quichihuaj pampa sequinoc quintantoque. Nijcaqui cati huicaj seyoc tamanti huicat. </div>
<div class='p'>
<span class="verse" id="EX32_19">19&#160;</span>Huan quema Moisés monechcahuiyaya campa itztoyaj nopa israelitame, quiitac nopa becerro huan quenicatza mijtotiyayaj, huan nelía cualanqui. Huan quimajcajqui itzinta tepet nopa tepatacti cati quihuicayaya imaco huan cuechtic mocajqui. 
<span class="verse" id="EX32_20">20&#160;</span>Huan quicuic nopa becerro cati quichijtoyaj huan quitati, huan quitisqui hasta quichijqui tatixtic. Huan nopa itatixo quiijtzelo ipan at, huan quinchihualti nopa israelitame ma quiica nopa at. </div>
<div class='p'>
<span class="verse" id="EX32_21">21&#160;</span>Huan Moisés quiilhui Aarón: </div>
<div class='p'>―¿Taya mitzchihuilijque ni masehualme para tiquinyacantoc ma quichihuaca ni tajtacoli nelhueyi? </div>
<div class='p'>
<span class="verse" id="EX32_22">22&#160;</span>Huan Aarón tananquili: </div>
<div class='p'>―Amo xicualani nohuaya, tate. Ta cuali tijmati ni masehualme quinpactía quichihuase cati amo cuali. 
<span class="verse" id="EX32_23">23&#160;</span>Inijuanti techilhuijque ma niquinchihuili se taixcopincayot para techyacanas pampa amo tijmatiyayaj taya mopantic ta cati techquixti ipan tali Egipto. 
<span class="verse" id="EX32_24">24&#160;</span>Huan na niquinnanquili para sinta quipiyaj tamanti ten oro, ma quiquixtica huan inijuanti techmacaque. Huan nijtali nopa oro ipan tit huan quisqui ni becerro. </div>
<div class='p'>
<span class="verse" id="EX32_25">25&#160;</span>Huan Moisés quiitac para nochi quipolojtoyaj ininpinahualis. Huan Aarón quincahuilijtoya ma quichihuaca ten hueli cati quinequiyayaj quichihuase. Huan quiitac inincualancaitacahua quinhuetzquiliyayaj. 
<span class="verse" id="EX32_26">26&#160;</span>Huajca moquetzqui iixmelac campa calaquiyayaj ipan ipejya nopa altepet ten iniyoyoncalhua. Huan Moisés quiijto: </div>
<div class='p'>―Nochi cati itztoque ica TOTECO ma hualaca nica nohuaya. </div>
<div class='p'>Huan nochi iixhuihua Leví mosentilijque ihuaya. 
<span class="verse" id="EX32_27">27&#160;</span>Huajca Moisés quinilhui cati moiyocatalijtoyaj ica ya: </div>
<div class='p'>―TOTECO Dios ten tiisraelitame quiijtohua para sesen ten amojuanti monequi xijcuica amomacheta, huan xipehuaca ipan nopa achtohui calme huan xipanotiyaca hasta campa ontami nochi ni yoyoncalme. Huan xicalaquica ipan sesen yoyoncali huan xiquinmijmictijtiyaca masque amoicnihua, amohuampoyohua o amocalnechcahua pampa tahuel fiero quichijtoque. </div>
<div class='p'>
<span class="verse" id="EX32_28">28&#160;</span>Huan iixhuihua Leví quichijque quej Moisés tanahuatijtoya huan ipan nopa tonali mijque nechca eyi mil masehualme. 
<span class="verse" id="EX32_29">29&#160;</span>Huajca Moisés quinilhui: </div>
<div class='p'>―Ama anmoiyocatalijque para itequi TOTECO pampa anquineltocatoque cati amechnahuatijtoc, masque monejqui anquintzontamiltijque amoconehua huan amoicnihua. Huajca ama TOTECO amechtiochihuas. </div>
<div class='p'>
<span class="verse" id="EX32_30">30&#160;</span>Huan tonili Moisés quinilhui nopa sequinoc israelitame: </div>
<div class='p'>―Anquichijtoque se hueyi tajtacoli. Ama monequi niyas huan nitejcos campa itztoc TOTECO huan niquitas sinta nihuelis nimechixtzacuilis amotajtacol. </div>
<div class='p'>
<span class="verse" id="EX32_31">31&#160;</span>Huajca Moisés mocuetqui campa itztoya TOTECO, huan quiilhui: </div>
<div class='p'>―Melahuac nopa masehualme quichijtoque se hueyi tajtacoli huan mochihuilijque se taixcopincayot ten oro. 
<span class="verse" id="EX32_32">32&#160;</span>Na nimitztajtanía chicahuac xiquintapojpolhui. Sinta amo, nojquiya techmicti na, huan xiquixpolo notoca ipan nopa amatapohuali cati tiquijcuilo. </div>
<div class='p'>
<span class="verse" id="EX32_33">33&#160;</span>Pero TOTECO quinanquili Moisés: </div>
<div class='p'>―San niquixpolos itoca huan nijmictis cati noca tajtacolchihua. 
<span class="verse" id="EX32_34">34&#160;</span>Huajca xiya xiquinhuica nopa masehualme hasta campa nimitzilhui. Huan xijmati para temachti noilhuicac ejca mitzyacanas. Pero quema ajsis nopa tonali quema nitetatzacuiltis, niquintatzacuiltis ni masehualme por inintajtacolhua. </div>
<div class='p'>
<span class="verse" id="EX32_35">35&#160;</span>Huan TOTECO quititanqui se tatzacuiltijca cocolisti ipan nopa masehualme pampa quihueyichijque nopa becerro cati Aarón quichijqui.  </div>
<div class='psalmlabel' id='EX33_0'> 33</div>
<div class='s'>Quenicatza ma motecpanaca quema yase ipan ojti </div>
<div class='p'>
<span class="verse" id="EX33_1">1&#160;</span>Huan TOTECO quiilhui Moisés: </div>
<div class='p'>―Xiquisa ten nica huan xiquinyacana nopa masehualme cati tiquinquixti ipan tali Egipto, huan xiquinhuica hasta nopa tali cati niquintencahuili Abraham, Isaac huan Jacob para niquinmacas iniixhuihua. 
<span class="verse" id="EX33_2">2&#160;</span>Huan nijtitanis se noilhuicac ejca ma mitzyacana, huan yaya quinquixtis ten nopa tali nopa cananeos, amorreos, heteos, ferezeos, heveos huan jebuseos. 
<span class="verse" id="EX33_3">3&#160;</span>Huan amechhuicas ipan nopa tali cati nochi temaca hasta mocahua itajca. Pero na amo niyas amohuaya, pampa nohueli nimechixpolihuiltis ipan ojti, pampa tahuel tetic amoyolo. </div>
<div class='p'>
<span class="verse" id="EX33_4-5">4-5&#160;</span>Huan TOTECO quiilhui Moisés: </div>
<div class='p'>―Xiquinilhui nopa israelitame para inijuanti nelía yoltetique. Xiquinilhui sinta niitztosquía inihuaya seyoc se talojtzi, huelis niquintamiixpolihuiltijtosquía. Huajca xiquinilhui ma moquixtilica nochi nopa tayejyecchijchijcayot ten oro cati quihualicaj quej pactoque, huan niquitas taya nijchihuas ica inijuanti. </div>
<div class='p'>Huan tahuel miyac mocuesojque nopa israelitame quema quicajque ni camanali cati chicahuac. Huan nochi moquixtilijque iniyejyejca ten oro huan iniyoyo cati yejyectzitzi para amo nesis quej pactoque, pampa ayecmo paquiyayaj. 
<span class="verse" id="EX33_6">6&#160;</span>Huajca ipan tepet Horeb nopa israelitame moquixtilijque ininpijpilolhua, inincoshua, huan nochi cati ica mocualtaliyayaj para moyejyecchijchihuase. Huan ayecmo quitequihuijque. </div>
<div class='s'>Nopa yoyon Cali campa mopantijque ihuaya Toteco </div>
<div class='p'>
<span class="verse" id="EX33_7">7&#160;</span>Huan Moisés ya momajtoya quiquetza iyoca se yoyoncali achi quentzi huejca ten iniyoyoncalhua nopa israelitame. Huan quitocaxti nopa yoyoncali campa timopantise ihuaya TOTECO. Huan quema acajya quinequiyaya quitatzintoquilis TOTECO se tenijqui para quimatis ipaquilis, yahuiyaya ipan nopa yoyoncali campa mopantis ihuaya TOTECO cati eltoya iyoca ten ne sequinoc yoyoncalme. 
<span class="verse" id="EX33_8">8&#160;</span>Huan quema Moisés yahuiyaya para mopantiti ihuaya TOTECO, nochi masehualme momajtoyaj quisaj ininchajchaj huan moquetzaj calteno nechca caltemit huan quitachilíaj Moisés hasta quema oncalaquiyaya ipan nopa yoyoncali. 
<span class="verse" id="EX33_9">9&#160;</span>Huan sesen huelta quema Moisés calaquiyaya ipan nopa cali, nopa mixti hualtemoyaya huan motaliyaya icaltejteno nopa tiopa quema TOTECO camanaltiyaya ihuaya Moisés. 
<span class="verse" id="EX33_10">10&#160;</span>Huajca quema nopa israelitame quiitayayaj nopa mixti moquetztoya icaltejteno nopa yoyoncali, sese ten inijuanti motancuaquetzayaya icalixpa huan quihueyichihuayaya Toteco. </div>
<div class='p'>
<span class="verse" id="EX33_11">11&#160;</span>Huan TOTECO quicamanalhuiyaya Moisés moixtachilijtoyaj quej se cati camanalti ihuaya ihuampo. Huan teipa Moisés tacuepiliyaya campa ne sequinoc yoyon calme. Pero nopa telpoca tacat Josué, itelpoca Nun cati quipalehuiyaya Moisés, mocahuayaya nopona ipan nopa yoyoncali campa Mopantíaj ihuaya TOTECO. </div>
<div class='s'>Toteco quinextili Moisés itatanex </div>
<div class='p'>
<span class="verse" id="EX33_12">12&#160;</span>Huan Moisés quiilhui TOTECO: </div>
<div class='p'>―Xiquita, techilhuía ma niquinyacana ni israelitame hasta nopa cuali tali, pero amo techilhuía ajquiya tijtitanis nohuaya. Nojquiya tiquijtohua para cuali techixmati huan techcualitztoc. 
<span class="verse" id="EX33_13">13&#160;</span>Ama nimitztajtanía se favor. Sinta nelía techcualitztoc, techilhui taya mopaquilis para nijchihuas huan quej nopa más huelis nimitzixmatis. Huan na nimitzneltocas huan noja techcualitztinemis. Huan xiquelnamiqui para ni masehualme cati niquinyacana, nochi moaxcahua. </div>
<div class='p'>
<span class="verse" id="EX33_14">14&#160;</span>Huan TOTECO quinanquili: </div>
<div class='p'>―Na, niamoTECO, niyas mohuaya huan nijchihuas para timosiyajquetzas. </div>
<div class='p'>
<span class="verse" id="EX33_15">15&#160;</span>Huan Moisés quiijto: </div>
<div class='p'>―Sinta amo tiyas tohuaya, amo techchihua ma tiquisaca ten nica. 
<span class="verse" id="EX33_16">16&#160;</span>Pampa sinta amo tiyas tohuaya, sequinoc masehualme amo quimatise para techicnelía, na huan ni momasehualhua. Sinta ta amo tohuaya tiyas, huajca tiitztose san se quej ten hueli masehualme. Pero sinta ta tiyas tohuaya, nesis techtapejpenijtoc huan techiyocatalijtoc ten nochi sequinoc masehualme ipan ni taltipacti. </div>
<div class='p'>
<span class="verse" id="EX33_17">17&#160;</span>Huan TOTECO quiilhui Moisés: </div>
<div class='p'>―Huajca nijchihuas cati tiquijtojtoc pampa nijmati tijchihuas cati cuali, huan ta nimitzitas para tinonelhuampo. </div>
<div class='p'>
<span class="verse" id="EX33_18">18&#160;</span>Huajca Moisés quiijto: </div>
<div class='p'>―Huajca nimitztajtanía, techcahuili ma nimitzita ta ica nochi motatanex cati yejyectzi. </div>
<div class='p'>
<span class="verse" id="EX33_19">19&#160;</span>Huan TOTECO quinanquili: </div>
<div class='p'>―Na nijchihuas ma panos moixpa nochi cati cuali ten na. Huan quema nipanos, niquijtos cati quiijtosnequi notoca, TOTECO. Na nijtapejpenía ajquiya nijtasojtas huan ajquiya ihuaya nijpiyas hueyi noyolo. 
<span class="verse" id="EX33_20">20&#160;</span>Pero noxayac amo huelis tiquitas, pampa yon se masehuali amo huelis quiitas noxayac huan itztos. </div>
<div class='p'>
<span class="verse" id="EX33_21">21&#160;</span>Huajca TOTECO quiilhui: </div>
<div class='p'>―Nica nonechca eltoc se hueyi tet, nopona ximoquetza ipani. 
<span class="verse" id="EX33_22">22&#160;</span>Huan na nimitztalis campa tacoyontoc ipan nopa hueyi tet, huan quema nipanos huan nesis notatanex nimitzixtzacuas ica nomax hasta ya nipanotos. 
<span class="verse" id="EX33_23">23&#160;</span>Teipa niquijcuenis nomax, huan huelis tiquitas nocuitapa, pero noxayac amo tiquitas.  </div>
<div class='psalmlabel' id='EX34_0'> 34</div>
<div class='s'>Nopa yancuic tepatacti ica nopa tanahuatilme </div>
<div class='r'>(Dt. 10:1-5) </div>
<div class='p'>
<span class="verse" id="EX34_1">1&#160;</span>Huan TOTECO quiilhui Moisés: </div>
<div class='p'>―Xijtejtequi ome tepatacti cati san cuali ihuejhuexca quej nopa achtohui tepatacme cati nimitzmacac. Huan ipani niquijcuilos nopa camanali cati quipixtoya nopa sequij cati tijtatapatzqui. 
<span class="verse" id="EX34_2">2&#160;</span>Nojquiya ximonemili para mosta cualca titejcos ipan tepet Sinaí. Xihuala ximonextiqui noixpa itzompac nopa tepet. 
<span class="verse" id="EX34_3">3&#160;</span>Ma amo aqui tejcos mohuaya huan amo aqui más itztos ipan nopa tepet. Yon se tapiyali amo hueli tacuajtinemis iteno nopa tepet. </div>
<div class='p'>
<span class="verse" id="EX34_4">4&#160;</span>Huajca Moisés quitejtejqui nopa ome tepatacti san se quej nopa cati achtohui. Huan tonili cualca mijquejqui, huan quicuic nopa ome tepatacti imaco huan tejcoc ipan tepet Sinaí quej TOTECO quinahuatijtoya. 
<span class="verse" id="EX34_5">5&#160;</span>Huajca TOTECO temoc ipan se mixti huan moquetzqui ihuaya Moisés, huan quiyolmelajqui taya quinequi quiijtos itoca, TOTECO. 
<span class="verse" id="EX34_6">6&#160;</span>Huan TOTECO panoc iixpa Moisés huan quiijtojtiyajqui: </div>
<div class='p'>―Na niDIOS, moTECO. Na cati nitetasojta huan nijpiya hueyi noyolo ica masehualme. Ohui para nicualani, pampa tahuel niteicnelía. Huelis timotemachis ipan na pampa senquisa nitemachti. 
<span class="verse" id="EX34_7">7&#160;</span>Niquinnextilis tahuel nelpano miyac masehualme quenicatza niquinicnelía, pampa niquintapojpolhuía inintajtacolhua quema techhuejcamajcahuaj huan techixpanoj. Pero sinta se acajya tajtacolchihua, amo niquijtohua para amo teno quichijtoc. Nijtatzacuiltía por itajtacol, huan nojquiya niquintatzacuiltis iconehua, huan iixhuihua, huan hasta iixhuihua ininconehua por nopa cati fiero yaya quichijqui. </div>
<div class='p'>
<span class="verse" id="EX34_8">8&#160;</span>Huajca Moisés nimantzi mohuijtzonqui talchi, huan quihueyichijqui TOTECO. 
<span class="verse" id="EX34_9">9&#160;</span>Huan Moisés quiijto: </div>
<div class='p'>―Toteco, sinta ama techcualitztoc, xiya tohuaya huan techyacana, pampa nelía ni masehualme yoltetique. Pero techtapojpolhui totaixpanolhua huan totajtacolhua, huan techseli para ma tielica timoaxcahua para nochipa. </div>
<div class='s'>Nopa yancuic camanal sencahuali ica israelitame </div>
<div class='r'>(Dt. 7:1-5) </div>
<div class='p'>
<span class="verse" id="EX34_10">10&#160;</span>Huan TOTECO quinanquili: </div>
<div class='p'>“¡Cualtitoc! Ya ni nopa camanal sencahuali cati ica nimocahuas amohuaya. Amoixpa nochi annomasehualhua nijchihuas huejhueyi tanextili quej cati amo quema mochijtoc ipan yon se tali ipan nochi ni taltipacti. Huan quiitase nohueyi chicahualis nochi nopa masehualme cati mohuaya itztoque. Quiitase cati na, niamoTECO, hueli nijchihua pampa temajmati nopa hueyi tamanti cati nijchihuas ica ta. </div>
<div class='s'>Amo xiquinnechcahui taixcopincayome </div>
<div class='p'>
<span class="verse" id="EX34_11">11&#160;</span>“Ipan ni camanal sencahuali cati tijchihuaj san sejco, monequi ta tijchihuas cati nimitznahuatijtoc ama, huan na amoixpa niquinquixtijtiyas ten amotal nopa amorreos, cananeos, heteos, ferezeos, heveos huan jebuseos. </div>
<div class='p'>
<span class="verse" id="EX34_12">12&#160;</span>“Pero ximomocuitahuica para amo xijchihuaca yon se camanali inihuaya masehualme cati itztoque ipan nopa tali campa ancalaquise para anitztotij. Sinta anmomatise inihuaya, amechtahuisose ipan tajtacoli. 
<span class="verse" id="EX34_13">13&#160;</span>Pero quena, xijhuelonica nochi nopa taixpamit cati iniaxca, huan xijtamitatapatzaca ininteteyohua. Huan xijtzontequica nopa fiero taquetzalme ica nopa taixcopincayot Asera cati inijuanti quinhueyichihuaj. </div>
<div class='p'>
<span class="verse" id="EX34_14">14&#160;</span>“Amo quema ximotancuaquetzaca iixpa o xijhueyichihuaca seyoc quej elisquía se dios. Na niamoTECO huan techtocaxtíaj nopa DIOS CATI TETASOMATI, pampa nimechtasomati huan nijnequi san na techhueyichihuaca. </div>
<div class='p'>
<span class="verse" id="EX34_15">15&#160;</span>“Yeca amo xijchihuaca yon se camanali ica nopa masehualme cati itztoque ipan nopa tali. Huan quema inijuanti quinhueyichihuase huan quintencahuilise tacajcahualisti inintaixcopincayohua, huan motemacase iniixpa quej tacanenca sihuame, nojquiya amechnotzase para xiyaca inihuaya. Pero nimechilhuía, amo xiyaca. Amo ximomatica ica inijuanti pampa huelis anquinhueyichihuase inintaixcopincayohua huan anquicuase cati tacajcajtoque. 
<span class="verse" id="EX34_16">16&#160;</span>Amotelpocahua amo hueli mosihuajtise ica iniichpocahua pampa nopa ichpocame quinhueyichihuaj taixcopincayome cati amo neli dios huan quinchihualtise amotelpocahua nojquiya ma quichihuaca. </div>
<div class='p'>
<span class="verse" id="EX34_17">17&#160;</span>“Amo quema xijchihuaca yon se taixcopincayot. </div>
<div class='s'>Ilhuit ipan sesen xihuit </div>
<div class='r'>(Éx. 23:14-19; Dt. 16:1-17) </div>
<div class='p'>
<span class="verse" id="EX34_18">18&#160;</span>“Monequi xiilhuichihuaca ipan nopa ilhuit ten pantzi cati amo quipiya tasonejcayot. Monequi para chicome tonati anquicuase nopa pantzi cati amo quipiya tasonejcayot quej nimitznahuatijtoc. Xijchihuaca ni ilhuit ipan nopa tonali cati nimitzilhui ipan metzti Abib, pampa ipan nopa metzti anquisque ipan tali Egipto. </div>
<div class='p'>
<span class="verse" id="EX34_19">19&#160;</span>“Nochi cati achtohui ehua elis noaxca. Elise noaxcahua nochi iniachtohui oquich conehua amotapiyalhua, masque amohuacaxhua, amoborregojhua o amochivojhua. 
<span class="verse" id="EX34_20">20&#160;</span>Pero sinta tacatis se pilburrojtzi, huelis techcohuilise para anquitequihuise sinta antechmacase se pilborregojtzi. Pero sinta amo antechcohuilise nopa pilburrojtzi, monequi anquiquechpostequise. Nojquiya monequi antechcohuilise amoachtohui oquichpilhua ica se tacajcahualisti. Huan amo aqui huelis hualas techitaqui san ica imax. Monequi techhualiquilis se tacajcahualisti. </div>
<div class='p'>
<span class="verse" id="EX34_21">21&#160;</span>“Xitequitica para chicuasen tonati, pero ipan nopa chicompa tonali, monequi ximosiyajquetzaca. Masque antapoxoníaj o anpixcaj, monequi anmosiyajquetzase. </div>
<div class='p'>
<span class="verse" id="EX34_22">22&#160;</span>“Nojquiya xiilhuichihuaca ipan nopa ilhuit ten ipejya pixquisti quema achtohui anquipixcase trigo. Nojquiya xiilhuichihuaca ipan nopa ilhuit ten itamiya pixquisti quema nechca itamiya se xihuit. </div>
<div class='p'>
<span class="verse" id="EX34_23">23&#160;</span>“Eyi huelta ipan se xihuit monequi nochi tacame huan oquichpilme ma monextica noixpa, na niamoTECO, niamoDios anisraelitame. 
<span class="verse" id="EX34_24">24&#160;</span>Huan na niquinquixtijtiyas amoixpa nopa masehualme cati amo techixmatij ipan nopa tali, huan nijhueyilijtiyas amotal. Huan quema anyase anmonextitij noixpa na, niamoTECO Dios, eyi huelta ipan se xihuit, amo aqui huelis quiixtocas o moaxcatis amotal. </div>
<div class='p'>
<span class="verse" id="EX34_25">25&#160;</span>“Quema antechmacase tacajcahualisti, amo techmacaca ica yon se tamanti cati quipiya tasonejcayot. Nojquiya amo huelis anquiajocuise hasta mosta yon se quentzi ten nopa tacajcahualisti para Pascua. </div>
<div class='p'>
<span class="verse" id="EX34_26">26&#160;</span>“Nopa cati achtohui taquis ipan amomil, huan nopa cati más cuali itajca monequi anquihuicase ipan nochaj, na niDIOS, niamoTECO. </div>
<div class='p'>“Amo xiquicxitica se pilconechivojtzi ipan inana ilechi quej quichihuaj tenahualhuiani.” </div>
<div class='s'>Moisés quiijcuilo nopa tanahuatilme </div>
<div class='p'>
<span class="verse" id="EX34_27">27&#160;</span>Huan TOTECO quiilhui Moisés: “Xiquijcuilo ni tanahuatilme cati nimitzmaca, pampa ica ni tanahuatilme nijchihuas ni camanali mohuaya huan inihuaya nopa israelitame.” </div>
<div class='p'>
<span class="verse" id="EX34_28">28&#160;</span>Huan Moisés itztoya ihuaya TOTECO ipan nopa tepet para 40 tonati huan 40 yohuali. Huan ipan nochi nopa tonali amo tacuajqui, yon amo atic. Huan huajca TOTECO quiijcuilo ipan nopa tepatacme nochi nopa majtacti tanahuatilme cati monequi ma quichihuaca israelitame ipan nopa camanali cati TOTECO quichihuayaya inihuaya. </div>
<div class='s'>Ixayac Moisés petaniyaya </div>
<div class='p'>
<span class="verse" id="EX34_29">29&#160;</span>Huan Moisés temoc ten tepet Sinaí ica nopa ome tepatacti cati quipixtoya nopa tanahuatilme. Huan petaniyaya ixayac pampa camanaltitoya ihuaya Toteco Dios, pero yaya amo quimatiyaya. 
<span class="verse" id="EX34_30">30&#160;</span>Huan quema Aarón huan nochi nopa israelitame quiitaque ixayac Moisés petaniyaya, tahuel majmajque huan amo quinejque quinechcahuise. 
<span class="verse" id="EX34_31">31&#160;</span>Huajca Moisés quinnotzqui ma quinechcahuica huan Aarón ica nochi tayacanani monechcahuicoj huan Moisés quincamanalhui. 
<span class="verse" id="EX34_32">32&#160;</span>Huan teipa monechcahuijque nochi nopa sequinoc israelitame, huan Moisés quinilhui nochi nopa tanahuatilme cati TOTECO quimacac ipan tepet Sinaí. 
<span class="verse" id="EX34_33">33&#160;</span>Huan quema Moisés tanqui quincamanalhuía, moixtzajqui ica se yoyomit. </div>
<div class='p'>
<span class="verse" id="EX34_34">34&#160;</span>Pero sesen huelta quema Moisés calaquiyaya ipan nopa tiopamit iixpa TOTECO para mocamanalhuis ihuaya, moquixtiliyaya nopa yoyomit cati ica moixtzacuayaya huan quej nopa mocahuayaya hasta quema quisayaya. Huan quema quisayaya para quinyolmelahuas israelitame cati TOTECO quinnahuatijtoya, 
<span class="verse" id="EX34_35">35&#160;</span>nopa israelitame sempa quiitayayaj para petaniyaya ixayac, huajca Moisés sempa moixtzacuayaya. Huan quej nopa mocahuayaya moixtzactoc hasta sempa oncalaquiyaya para camanaltis ihuaya Toteco Dios.  </div>
<div class='psalmlabel' id='EX35_0'> 35</div>
<div class='s'>Tanahuatili para tonali para mosiyajquetzase </div>
<div class='r'>(Éx. 31:12-17) </div>
<div class='p'>
<span class="verse" id="EX35_1">1&#160;</span>Huan Moisés quinsentili nochi israelitame huan quinilhui: “Ya ni nopa tanahuatili cati TOTECO quiijtojtoc ma tijchihuaca. 
<span class="verse" id="EX35_2">2&#160;</span>Quiijto para huelis titequitise chicuasen tonati, pero nopa chicompa tonali elis para tojuanti se tonali tatzejtzeloltic, huan ipan nopa tonali monequi ximosiyajquetzaca para TOTECO. Sinta acajya tequitis ipan nopa tonali, monequi miquis. 
<span class="verse" id="EX35_3">3&#160;</span>Yon amo xitipitzaca ipan amochajchaj ipan nopa tonali para anmosiyajquetzase.” </div>
<div class='s'>Quisentili tacajcahualisti para nopa yoyon tiopamit </div>
<div class='r'>(Éx. 25:1-9) </div>
<div class='p'>
<span class="verse" id="EX35_4">4&#160;</span>Huan Moisés quincamanalhui nochi israelitame, huan quinilhui: “Ya ni cati TOTECO tanahuatijtoc ma tijchihuaca. 
<span class="verse" id="EX35_5">5&#160;</span>Nochi amojuanti cati anquinequij anquimacase TOTECO se tenijqui ica amopaquilis huan ica nochi amoyolo, huelis anquimacase huan tijsentilise nopa tamanti. Huelis anquihualicase cati anquipiyaj ten oro, plata o bronce. 
<span class="verse" id="EX35_6">6&#160;</span>Huelis anquihualicase icpat ten lino cati tamalinti nelcanactzi. Xijhualicaca nojquiya icpat cati quipajtoque azultic, morado huan chichiltic. Nojquiya xijhualicaca nopa yoyomit cati tetic quej se cuetaxti cati taxinepaloli ica oquich chivo iijhuiyo. 
<span class="verse" id="EX35_7">7&#160;</span>Xijhualicaca inincuetaxo borregojme huan pesojme cati quipajtoque chichiltic. Nojquiya xijhualicaca nopa cuahuit cati itoca acacia, 
<span class="verse" id="EX35_8">8&#160;</span>huan oliva aceite para taahuilme. Nojquiya monequi nopa taajhuiyacayot cati quimanelose ica nopa aceite para quinajaltise tamanti huan masehualme para quiniyocatalise para itequi TOTECO. Huan monequi quichicahuase nopa taajhuiyajcayot para nopa copali cati ajhuiyac mijyotía. 
<span class="verse" id="EX35_9">9&#160;</span>Nojquiya xijhualicaca nopa piltetzitzi cati yejyectzitzi cati inintoca ónice huan sequinoc piltetzitzi cati yejyectzitzi para tijtalise ipan nopa ixpantzajcayot huan nopa yolixtzajcayot para nopa hueyi totajtzi. </div>
<div class='s'>Nopa tamantzitzi cati motequihuijque tiopan calijtic </div>
<div class='r'>(Éx. 39:32-43) </div>
<div class='p'>
<span class="verse" id="EX35_10">10&#160;</span>“TOTECO tanahuatijtoc para nochi amojuanti cati anquipiyaj talnamiquilisti huan yajatili para anquichihuase se cuali tequit, xihualaca para anquichihuase nochi ni tequit cati tanahuatijtoc TOTECO ma tijchihuaca. 
<span class="verse" id="EX35_11">11&#160;</span>Monequi tijchihuase nopa yoyon tiopamit ihuaya itzontzajca, itepos chijcolhua, ihuapalhua, icuaixtapalhua, itaquetzalhua huan itepos cuatetonyo. 
<span class="verse" id="EX35_12">12&#160;</span>Tijchihuase nopa caxa ica cuahuit huehueyac para tijhuicase huan itzajca campa Toteco techtasojtas huan nopa cortina cati quitzacuas. 
<span class="verse" id="EX35_13">13&#160;</span>Nojquiya tijchihuase nopa cuamesa huan cuahuit huehueyac para tijhuicase huan nochi cati motequihuía ica nopa cuamesa, ihuaya nopa pantzi cati tenextilía para TOTECO itztoc tohuaya. 
<span class="verse" id="EX35_14">14&#160;</span>Quichihuase nopa taahuil quetzali cati elis para taahuili, huan nochi cati motequihuía nopona huan itaahuilhua, huan iaceite. 
<span class="verse" id="EX35_15">15&#160;</span>Quichihuase nopa taixpamit para copali huan nopa cuahuit huehueyac cati ica quihuicase. Quichihuase nopa aceite para titaiyocatalise para Toteco huan nopa tamaneloli copali cati ajhuiyac mijyotía. Nojquiya quichihuase icortina para tijcuahuiyonise campa nopa caltemit campa calaquise ipan nopa yoyon tiopamit. 
<span class="verse" id="EX35_16">16&#160;</span>Quichihuase nopa taixpamit campa quitatise tacajcahualisti ica itixic huan iteposixtapalhua. Nojquiya quichihuase nopa cuahuit huehueyac para ica tijhuicase huan nochi nopa tamantzitzi cati motequihuis nopona. Huan quichihuase nopa hueyi paila ten bronce ihuaya cati ipan mosehuis. 
<span class="verse" id="EX35_17">17&#160;</span>Quichihuase nopa tatzacti ten cortina cati quiyahualos nopa calixpamit. Huan nopa calixpamit quiyahualos nochi nopa yoyon tiopamit. Nojquiya quichihuase itaquetzalhua nopa cortina tatzacti, huan itepos cuatetonyo sesen ten nopa taquetzalme. Nojquiya quichihuase nopa cortinas cati tijcuahuiyonise cati quitzacuas campa ancalaquise ipan calixpamit. 
<span class="verse" id="EX35_18">18&#160;</span>Quichihuase estacas, huan lazos para moilpis huan motetzilos nopa yoyon tiopamit, huan nopa taquetzali. 
<span class="verse" id="EX35_19">19&#160;</span>Quichihuase nopa yoyomit cati moquentise totajtzitzi cati tequitise tiopan calijtic. Quena, monequi quichihuase nopa yoyomit tatzejtzeloltic para Aarón, huan nojquiya quichihuase cati moquentise itelpocahua.” </div>
<div class='s'>Nochi israelitame quihualicaque ofrendas para ichaj TOTECO </div>
<div class='p'>
<span class="verse" id="EX35_20">20&#160;</span>Huan nochi israelitame motanantejque campa itztoya Moisés huan yajque ininchajchaj. 
<span class="verse" id="EX35_21">21&#160;</span>Huan nochi cati quimachilijque para TOTECO quinyoltacani ma quimacaca se tenijqui huan ipan iniyolo quinequiyayaj quimacase, temacaque. Huan nopa israelitame quihuicaque nochi nopa ofrendas para nopa yoyoncali campa mopantise ihuaya TOTECO, huan nochi nopa tamantzitzi cati monequiyaya para quichihuase nopa tequit tiopan calijtic. Nojquiya quihualicaque cati monequiyaya para iyoyo tatzejtzeloltic nopa totajtzi. 
<span class="verse" id="EX35_22">22&#160;</span>Huan hualajque tacame huan sihuame cati ica nochi iniyolo quinequiyayaj quimacase se tenijqui. Huan miyaqui quihualicayayaj tamanti ten oro cati quitequihuijtoyaj para moyejyecchihuase. Quihualicaque pijpilolme, anillos, maquechcosme huan ten hueli tatecti oro. Huan nochi ni oro quitencahuilijque TOTECO quej se ofrenda. 
<span class="verse" id="EX35_23">23&#160;</span>Sequinoc quihuicaque icpat azultic, morado huan chichiltic huan lino icpat cati tamalinti nelcanactzi, huan nojquiya quihualicaque yoyomit cati tetic quej se cuetaxti cati taxinepaloli ica iniijhuiyo oquich chivojme. Quihualicaque inincuetaxo pesojme huan ininpochquiyo borregojme cati quipajtoque chichiltic. 
<span class="verse" id="EX35_24">24&#160;</span>Huan nochi cati quinequiyayaj temacase se ofrenda ten plata, o bronce, quihuicaque campa TOTECO. Huan cati quipiyayayaj nopa cuahuit acacia cati monequi motequihuis ipan ichaj TOTECO, quihualicaque. </div>
<div class='p'>
<span class="verse" id="EX35_25">25&#160;</span>Huan miyaqui sihuame cati hueliyayaj tamalinaj cuali huan cati ica nochi iniyolo tequitiyayaj, quihualicaque icpat cati azultic, morado huan chichiltic. Nojquiya quihualicaque lino icpat cati nelcanactzi. 
<span class="verse" id="EX35_26">26&#160;</span>Huan sequinoc sihuame cati cuali hueliyayaj tamalinaj, quimalinque iniijhuiyo oquich chivojme huan quichijque yoyomit cati tetic. 
<span class="verse" id="EX35_27">27&#160;</span>Huan nopa tayacanani quihuicaque piltetzitzi cati itoca ónice huan sequinoc piltetzitzi cati pajpatiyo para quitatzquiltise ipan nopa ixpantzajcayot huan yolixtzajcayot para nopa totajtzi. 
<span class="verse" id="EX35_28">28&#160;</span>Huan nojquiya quihualicaque xihuit cati ajhuiyac mijyotía huan aceite para taahuili. Nojquiya quihualicaque aceite para nopa tamaneloli cati ica teajaltise quema taiyocatalise para Toteco, huan nopa copali cati ajhuiyac mijyotía. </div>
<div class='p'>
<span class="verse" id="EX35_29">29&#160;</span>Huan nochi israelita sihuame huan tacame cati quimachilijque ipan iniyolo para hueli quichihuase se ten nopa tamanti tequit cati TOTECO quinahuatijtoya Moisés, quichijque huan quihuicaque cati quisencajtoyaj para ma eli quej se ofrenda para TOTECO. </div>
<div class='s'>Bezaleel huan Aholiab </div>
<div class='r'>(Éx. 31:1-11) </div>
<div class='p'>
<span class="verse" id="EX35_30">30&#160;</span>Huan Moisés quinilhui nopa israelitame: “Xiquitaca para TOTECO quitapejpenijtoc Bezaleel, icone Uri huan iixhui Hur cati tacatqui ipan nopa hueyi familia ten iixhuihua Judá, para tayacanas ipan nochi ni tequit. 
<span class="verse" id="EX35_31">31&#160;</span>Huan Toteco Dios quitali Itonal ica ihueyi chicahualis ipan Bezaleel para tayacanas. Huan Toteco quimacatoc talnamiquilisti huan yajatili para quimatis miyac tamanti tequit para huelis quichihuas nochi cati monequi, 
<span class="verse" id="EX35_32">32&#160;</span>huan para huelis quichihuas tamanti yejyectzitzi ica oro, plata huan bronce. 
<span class="verse" id="EX35_33">33&#160;</span>Cuali quimati quintequis huan quinalaxos piltetzitzi para petanise. Nojquiya quimacatoc yajatili para elis se cuali cuaxinquet cati hueli quitejtequi huan quiyectalía cuahuit para quichihuas cati yejyectzi. 
<span class="verse" id="EX35_34">34&#160;</span>Nojquiya Toteco Dios quimacac talnamiquilisti Bezaleel ihuaya Aholiab para ma quinmachtica sequinoc nochi cati inijuanti quimatij. Aholiab eliyaya icone Ahisamac huan tacatqui ipan nopa hueyi familia ten iixhuihua Dan. 
<span class="verse" id="EX35_35">35&#160;</span>Huan Toteco Dios quinmacatoc nochi ome tahuel miyac inintalnamiquilis para ma quichihuaca miyac tamanti tequit. Quimatij quenicatza quicualtalise oro, huan quenicatza cuatequise. Quimatij quenicatza quichihuase yoyomit cati yejyectzi tajtzonti ica icpat cati azultic, morado, huan chichiltic, taxinepaloli ica lino icpat nelcanactzi. Quipiyaj yajatili para quichihuase nochi ni tequit, huan para quiyoliltise nochi nopa tamantzitzi cati monequi quichihuase, huan quichihuase sese ica itachiyalis cati monequi.  </div>
<div class='psalmlabel' id='EX36_0'> 36</div>
<div class='s'>Nopa israelitame quihualicaque onpano miyac tamanti hasta mocajqui </div>
<div class='p'>
<span class="verse" id="EX36_1">1&#160;</span>“Huajca Bezaleel huan Aholiab huan nochi sequinoc masehualme cati TOTECO quinmacatoya talnamiquilisti para ni tequit, huan quipixque ipan iniyolo para tapalehuise, monejqui tequitise huan quichihuase nopa yoyon tiopamit senquisa quej TOTECO tanahuatijtoya.” </div>
<div class='p'>
<span class="verse" id="EX36_2">2&#160;</span>Huajca Moisés quinotzqui Bezaleel huan Aholiab, huan nochi masehualme cati TOTECO quinmacatoya talnamiquilisti huan cati motemacayayaj ica nochi iniyolo para tequitise, huan nochi hualajque. 
<span class="verse" id="EX36_3">3&#160;</span>Huan Moisés quinmactili nochi tamanti cati nopa israelitame quihualicatoyaj cati monequi quitequihuise ipan nopa yoyon tiopamit. </div>
<div class='p'>Huan mojmosta nopa israelitame noja quihualicayayaj ofrenda para quitequihuise. 
<span class="verse" id="EX36_4">4&#160;</span>Huajca teipa nochi inijuanti cati quichihuayayaj tamanti quitilquetzque inintequi, 
<span class="verse" id="EX36_5">5&#160;</span>huan quicamanalhuitoj Moisés huan quiilhuijque: “Nochi quihualicatoque tahuel miyac tamanti hasta conpano cati monequi para tijchihuase nochi cati TOTECO tanahuatijtoc.” </div>
<div class='p'>
<span class="verse" id="EX36_6">6&#160;</span>Huajca Moisés tanahuati ma quinyolmelahuatij nochi israelitame ipan ininchajchaj para yon se tacat o sihuat ayecmo ma quisencahua seyoc tamanti para nopa tiopamit, yon ayecmo ma tahuajhualicaca. 
<span class="verse" id="EX36_7">7&#160;</span>Pampa ya quipixtoyaj tahuel miyac cati quitequihuise huan hasta miyac mocahuayaya. </div>
<div class='s'>Nopa cortinas ten lino </div>
<div class='r'>(Éx. 26:1-37) </div>
<div class='p'>
<span class="verse" id="EX36_8">8&#160;</span>Huan nopa masehualme cati Toteco quinmacatoya talnamiquilisti para ma tequitica nopona, quichijque itzontzajca nopa tiopamit. Quichijque ica 10 cortinas ica lino tamalinti nelcanactzi huan taxinepaloli ica icpat cati azultic, morado, huan chichiltic huan ipani nesiyaya inintachiyalis nopa ilhuicac ehuani cati inintoca querubines. 
<span class="verse" id="EX36_9">9&#160;</span>Huan sesen ten nopa cortinas eliyaya 12 metros huan tajco ihuehueyaca, huan ome metro ipatajca. 
<span class="verse" id="EX36_10">10&#160;</span>Huan quisalojque itamiya se cortina ica itamiya seyoc nopa macuili cortinas para mochijqui san se cortina cati huehueyac. Huan nopa seyoc macuili cortinas nojquiya quiijtzonque para mochijqui san se cortina cati huehueyac huan nopa ome cortinas huehueyac elqui para sesen lado itzontzajca nopa tiopamit. 
<span class="verse" id="EX36_11">11&#160;</span>Huan ipan se iteno ten sesen nopa ome huehueyac cortinas cati quimojmotzquiltijtoyaj, quichihuilijque tailpili ica itzojhuaso campa mosojsos, huan quitenyahualojque sese itzojhuaso ica icpat azultic. 
<span class="verse" id="EX36_12">12&#160;</span>Para nochi quichihuilijque 50 tailpili sese ica itzojhuaso para mosojsos ipan se lado nopa ome huehueyac cortinas cati achtohui tasaloli. Huan teipa quinchijque nopa tailpili ipan sese para ma moixnamictica ica nopa tailpili ipan seyoc. 
<span class="verse" id="EX36_13">13&#160;</span>Nojquiya quichijque 50 tepos chijcoli ten oro para quisalose nopa 50 tailpili ipan sesen ten nopa ome cortinas tasaloli. Quej nopa quichijque para quitzacuase huejcapa ipan nopa yoyon tiopamit. </div>
<div class='s'>Nopa cortinas para itzontzajca nopa yoyon tiopamit </div>
<div class='p'>
<span class="verse" id="EX36_14">14&#160;</span>Nojquiya quichijque 11 cortinas ten nopa tetic yoyomit cati taxinepaloli ica iniijhuiyo oquich chivojme para quichijque iompa tzontzajca nopa yoyon tiopamit. 
<span class="verse" id="EX36_15">15&#160;</span>Huan sesen cortina ihuehueyaca eliyaya 13 metros huan tajco, huan ome metro ipatajca, huan nochi 11 cortinas quipixqui san se inihuejhuexca. 
<span class="verse" id="EX36_16">16&#160;</span>Huan quisalojque macuili cortinas san sejco huan iyoca quisalojque seyoc chicuase cortinas. 
<span class="verse" id="EX36_17">17&#160;</span>Huan ipan sese lado ten nopa ome huehueyac cortinas quichihuilijque 50 tailpili ica inintzojhuaso campa mosojsos. 
<span class="verse" id="EX36_18">18&#160;</span>Nojquiya quichihuilijque 50 tepos chijcoli ten bronce para ipan quisalose inintzojhuaso nopa tailpili ipan se cortina ica nopa tailpili ipan seyoc cortina para iompa tzontzajca nopa yoyon tiopamit elis tasaloli san sejco. </div>
<div class='p'>
<span class="verse" id="EX36_19">19&#160;</span>Huan nopa expa itzontzajca quichijque ica inincuetaxo oquich chivojme cati quipajque chichiltic, huan nopa najpa itzontzajca cati elqui más calixco quichijque ica inincuetaxo pesojme. </div>
<div class='s'>Nopa caltepamit ten huapalme </div>
<div class='p'>
<span class="verse" id="EX36_20">20&#160;</span>Huan para icaltepayo nopa tiopamit quinquejquetzque nopa huapalme cati eliyaya ten cuahuit acacia. 
<span class="verse" id="EX36_21">21&#160;</span>Huan sese huapali quipixqui nahui metros huan tajco ihuehueyaca, huan 65 centímetros ipatajca. 
<span class="verse" id="EX36_22">22&#160;</span>Sese huapali quipixqui ome tepos chijcoli para quisalos ica ne sequinoc huapalme ipan sesen lado. 
<span class="verse" id="EX36_23">23&#160;</span>Huan ijcatoyaj 20 huapalme ipan nopa caltepamit ica sur. </div>
<div class='s'>Itepos cuatetonyo nopa huapalme </div>
<div class='p'>
<span class="verse" id="EX36_24">24&#160;</span>Huan tatzinta ten sesen nopa huapali calaquiyaya ipan ome itepos cuatetonyo ten plata para moquetzas cuali. Oncayaya 40 tepos cuatetomit, ome cuatetomit ipan sese huapali. Huan sesen huapali quipixtoya ome tepos chijcoli para quitatzquiltis ipan itepos cuatetonyo. 
<span class="verse" id="EX36_25">25&#160;</span>Ipan nopa caltepamit ica norte oncayaya seyoc 20 huapalme, 
<span class="verse" id="EX36_26">26&#160;</span>huan 20 itepos cuatetonyo. Tatzinta ten sese huapali oncayaya ome itepos cuatetonyo. 
<span class="verse" id="EX36_27">27&#160;</span>Iica nopa tiopamit ipan nopa lado campa temo tonati quipixqui chicuase huapalme. 
<span class="verse" id="EX36_28">28&#160;</span>Huan quitalilijque seyoc huapali iica tiopamit campa sese iesquina. 
<span class="verse" id="EX36_29">29&#160;</span>Huan quej nochi sequinoc huapalme, nopa huapalme campa inincalnacasta quipixqui tepos chijcoli ica tatzinta huan ica huejcapa para quisojsos ica nopa huapalme cati ininechca. 
<span class="verse" id="EX36_30">30&#160;</span>Huajca campa temo tonati oncayaya chicueyi huapalme huan 16 tepos cuatetomit cati ipan moquetztoya, ome cuatetomit tatzinta ten sesen huapali. </div>
<div class='s'>Nopa cuaixtapali </div>
<div class='p'>
<span class="verse" id="EX36_31">31&#160;</span>Quichijque cuaixtapali huejhuehueyac ten cuahuit acacia huan quitalijque iixpa nopa huapalme ipan nopa caltepamit cati quiyahualojque nopa tiopamit. Quichijque macuili cuaixtapali para iixpa nopa huapalme ipan se lado ten nopa tiopamit, 
<span class="verse" id="EX36_32">32&#160;</span>huan seyoc macuili cuaixtapali para iixpa nopa huapalme ipan ne seyoc lado, huan seyoc macuili cuaixtapali para iniixpa nopa huapalme cati moquetzque iica nopa tiopamit ica campa temo tonati. 
<span class="verse" id="EX36_33">33&#160;</span>Huan nopa cuaixtapali cati panoc tatajco ten nopa huapalme cati moquetztoyaj pejque ica se iesquina tiopamit huan ajsic hasta seyoc iesquina nopa tiopamit. 
<span class="verse" id="EX36_34">34&#160;</span>Huan nopa huapalme quinixaltijque ica oro, huan nopa anillos campa calaquiyayaj nopa cuaixtapalme elqui senquisa oro. Nojquiya quiixaltijque ica oro nopa cuaixtapalme cati huejhuehueyac. </div>
<div class='p'>
<span class="verse" id="EX36_35">35&#160;</span>Huan nopa cortina cati quitzajqui nopa cuarto cati más calijtic quichijque ica lino cati tamalinti nelcanactzi huan taxinepaloli ica icpat cati quipajtoyaj azultic, morado huan chichiltic. Huan ipan nopa taxinepaloli nesiyayaj ome ilhuicac ehuani cati inintoca querubines. 
<span class="verse" id="EX36_36">36&#160;</span>Huan para ipan mohuiyonis nopa cortina quichijque nahui taquetzali ica cuahuit acacia huan quinixalti ica oro. Huan ipan nopa taquetzali quitalijque tepos chijcoli ten oro. Huan sesen ten nopa nahui taquetzalme moquetztoya ipan inincuatetonyo ten plata. </div>
<div class='s'>Cortina campa calaquise ipan yoyon tiopamit </div>
<div class='p'>
<span class="verse" id="EX36_37">37&#160;</span>Nojquiya quichijque se cortina para quitzacuase campa calaquise ipan yoyon tiopamit. Quichijque ica lino nelcanactzi cati taxinepaloli ica icpat azultic, morado, huan chichiltic huan quiijtzonque yejyectzi ica itachijchihualo. 
<span class="verse" id="EX36_38">38&#160;</span>Huan ni cortina tatzquitoya ipan macuili taquetzali ica macuili tepos chijcoli. Huan inintzompac nopa macuili taquetzalme huan tepos chijcolme quiixaltijque ica oro, huan nopa macuili icuatetonyo cati ipan moquetzqui nopa taquetzali quichijque ica bronce.  </div>
<div class='psalmlabel' id='EX37_0'> 37</div>
<div class='s'>Nopa caxa </div>
<div class='r'>(Éx. 25:10-22) </div>
<div class='p'>
<span class="verse" id="EX37_1">1&#160;</span>Huan teipa Bezaleel quichijqui nopa caxa ica cuahuit acacia huan quipixqui 110 centímetros ihuehueyaca, huan 65 centímetros ipatajca, huan 65 centímetros ihuejcapanca. 
<span class="verse" id="EX37_2">2&#160;</span>Iijtic huan ipani quialti ica senquisa oro, huan yahualtic itejteno quipiyayaya oro. 
<span class="verse" id="EX37_3">3&#160;</span>Huan quichihuili nahui anillo ten oro huan quitalili najcac ipan inacasta. 
<span class="verse" id="EX37_4">4&#160;</span>Nojquiya quichijqui cuahuit huehueyac huan quiixalti ica oro. 
<span class="verse" id="EX37_5">5&#160;</span>Huan ipan nopa anillos quicalaqui nopa cuahuit huehueyac para quej nopa huelis quihuicase nopa caxa. </div>
<div class='s'>Itzajca nopa caxa campa Toteco tetasojta </div>
<div class='p'>
<span class="verse" id="EX37_6">6&#160;</span>Teipa quichijqui itzajca nopa caxa campa Toteco quintasojtas masehualme. 
<span class="verse" id="EX37_7">7&#160;</span>Nojquiya iixco itzajca quinquetzqui ome iilhuicac ejcahua Toteco cati inintoca querubines cati tatejtzonti ica martillo. Huan nopa ilhuicac ehuani huan itzajca nopa caxa elqui ten san se tatecti oro. Huan nopa ilhuicac ehuani moquetztoyaj ipan sese iteno itzajca. 
<span class="verse" id="EX37_8">8&#160;</span>Se iilhuicac ejca Toteco moquetztoc ipan se iteno huan nopa seyoc ipan seyoc iteno. Nopa querubines huan itzajca nopa caxa elqui ten san se tatecti oro tatejtzonti. 
<span class="verse" id="EX37_9">9&#160;</span>Nopa ilhuicac ehuani moixnamictoyaj huan moeltapal tanantoyaj quej elisquía quiecahuiliyayaj huan quitachiliyayaj itzajca nopa caxa campa TOTECO quintasojtas masehualme. </div>
<div class='s'>Nopa cuamesa para pantzi </div>
<div class='r'>(Éx. 25:23-30) </div>
<div class='p'>
<span class="verse" id="EX37_10">10&#160;</span>Nojquiya quichijqui nopa cuamesa ica cuahuit acacia. Huan quipiyayaya 90 centímetros ihuehueyaca, huan 45 centímetros ipatajca, huan 65 centímetros ihuejcapanca. 
<span class="verse" id="EX37_11">11&#160;</span>Huan quiixalti ica senquisa oro. Huan quichihuilijque nopa cuamesa se corona ten oro cati quitenyahualo iixco. 
<span class="verse" id="EX37_12">12&#160;</span>Nojquiya quitenyahualo iixco nopa cuamesa ica se pilhuapaltzi cati quipiya chicome centímetros ipatajca. Huan yahualtic quitejtejqui para quichihuili iyejyejca huan quiixalti nochi ica senquisa oro. 
<span class="verse" id="EX37_13">13&#160;</span>Huan quichihuili nahui anillo ten oro, huan quitali najcac ipan inacasta nopa cuamesa campa pehua iicxihua iquespa nopa mesa. 
<span class="verse" id="EX37_14">14&#160;</span>Nopa anillos eltoya huejcapa ipan iicxi nechca nopa pilhuapaltzi cati quitentzactoya nopa cuamesa. Huan quichijchijqui cuahuit huehueyac huan quicalaqui ipan nopa anillos ipan nopa cuamesa para quej nopa huelis quihuicase. </div>
<div class='p'>
<span class="verse" id="EX37_15">15&#160;</span>Huan para quichihuas nopa cuahuit huehueyac para ica quihuicase nopa cuamesa quitequihui cuahuit acacia, huan quiixalti ica oro. 
<span class="verse" id="EX37_16">16&#160;</span>Nojquiya quichijqui cati quitequihuise ipan cuamesa quej platome, huejhueyi cucharas, teposhuitzcucharas huan huejhueyi xarros para tacajcahualisti cati atic. </div>
<div class='s'>Nopa taahuil quetzali </div>
<div class='r'>(Éx. 25:31-40) </div>
<div class='p'>
<span class="verse" id="EX37_17">17&#160;</span>Nojquiya quichijqui se taahuil quetzali cati senquisa oro. Iicxi, icuayo, ipilcaxihua, ixochiyo mimilijtoc huan cahuantoc huan nochi iyejca quichihuili ica san se tatecti oro cati tatejtzonali ica martillo. 
<span class="verse" id="EX37_18">18&#160;</span>Huan quipixtoya chicuase imacuayohua; eyi imacuayohua ipan se lado, huan nopa seyoc eyi ipan seyoc lado. 
<span class="verse" id="EX37_19">19&#160;</span>Ipan sese imacuayo quipixqui eyi pilcaxitzitzi cati ipan tatatise huan quipixqui itachiyalis quej se almendra ixochiyo cati mimilijtoc huan se cati cahuantoc. Huan ipan nochi nopa chicuase imacuayohua quej nopa eliyaya. 
<span class="verse" id="EX37_20">20&#160;</span>Huan ipan icuayo nopa taahuil quetzali quipiyayaya nahui pilcaxitzitzi, sese ica itachiyalis se xochit almendra, se nesiyaya se xochit mimilijtoc huan se quej se xochit cahuantoc. 
<span class="verse" id="EX37_21">21&#160;</span>Huan tatzinta ten sesen nopa chicuase imacuayohua cati tatzquitoyaj ipan icuayo nopa taahuil quetzali quipiyayaya se xochit cahuantoc. 
<span class="verse" id="EX37_22">22&#160;</span>Huan nochi ixochiyohua huan imacuayohua huan icuayo eliyaya ten san se tatecti oro huan tatejtejtzonti ica martillo. 
<span class="verse" id="EX37_23">23&#160;</span>Nojquiya quichihuili chicome piltaahuiltzitzi, huan nopa cucharas cati ica quisehuiyayaj nopa taahuilme, huan quichihuilijque iplatohua. Huan nochi quichijque ica senquisa oro. 
<span class="verse" id="EX37_24">24&#160;</span>Huan nopa taahuil quetzali ten oro quipixqui 33 kilos ietica. </div>
<div class='s'>Nopa taixpamit para copali </div>
<div class='r'>(Éx. 30:1-5) </div>
<div class='p'>
<span class="verse" id="EX37_25">25&#160;</span>Nojquiya quichijqui se taixpamit campa quitatise copali huan elqui cuadrado, ica 45 centímetros ihuehueyaca huan ipatajca, huan quipiyayaya icuacua ipan nochi nahui iesquina, huan nochi san eliyaya se tatecti cuahuit. 
<span class="verse" id="EX37_26">26&#160;</span>Huan quiixalti ica senquisa oro nochi itzontzajca, huan iquesta, huan icuacua. Huan yahualtic iixco quiquetzqui se corona ten oro cati quiyectali. 
<span class="verse" id="EX37_27">27&#160;</span>Huan nojquiya quichihuili nahui anillos itantita nopa nahui iesquinajyo, huan nopona quicalaqui nopa cuahuit huehueyac para ica quihuicase. 
<span class="verse" id="EX37_28">28&#160;</span>Huan nopa cuahuit huehueyac quichijqui ica cuahuit acacia, huan quiixalti ica oro. </div>
<div class='s'>Nopa aceite tatzejtzeloltic huan nopa copali </div>
<div class='r'>(Éx. 30:22-38) </div>
<div class='p'>
<span class="verse" id="EX37_29">29&#160;</span>Nojquiya quichijqui nopa aceite cati tatzejtzeloltic para ica taiyocatalise para Toteco, huan quichijqui nopa copali cati ajhuiyac mijyotía. Nochi quichijqui Bezaleel, se taajhuiyacachijquet cati achi más quimatiyaya.  </div>
<div class='psalmlabel' id='EX38_0'> 38</div>
<div class='s'>Taixpamit campa quitatise tacajcahualisti </div>
<div class='r'>(Éx. 27:1-8) </div>
<div class='p'>
<span class="verse" id="EX38_1">1&#160;</span>Huan nojquiya ica cuahuit acacia quichijqui se taixpamit cati cuadrado iixco campa quitatise tacajcahualisti. Quipixqui 2 metros 25 centímetros ihuehueyaca huan ipatajca. Huan ihuejcapanca eltoya 1 metro 25 centímetros. 
<span class="verse" id="EX38_2">2&#160;</span>Huan ipan najcac iesquina quichihuili icuacua. Huan quichijqui ica san se tatecti cuahuit huan quiixalti ica nopa teposti bronce. 
<span class="verse" id="EX38_3">3&#160;</span>Huan quichihuili nochi cati monequi quitequihuise ipan nopa taixpamit quej nopa tepos caja cati ipan quitemase cuajnexti, nopa huajcalme para quiselise esti, huan nopa tepos chijcoli para ica quiitzquise nopa nacat, huan palas para ica quiquixtise cuajnexti, huan nopa teposti para ticoli. Huan nochi quichijqui ica bronce. 
<span class="verse" id="EX38_4">4&#160;</span>Huan ica bronce quichihuili se tixicti ica ipiltepos ixtapalhua para iixco huelis motecas nopa tacajcahualisti cati quitatíaj. Huan quisehui nopa tixicti ipan tajco ihuejcapanca iijtico nopa taixpamit campa quipixqui se itencuayo. 
<span class="verse" id="EX38_5">5&#160;</span>Huan nojquiya najcac campa iesquina quichihuili nahui anillos para ipan quicalaquise nopa cuahuit huehueyac para ica quihuicase. 
<span class="verse" id="EX38_6">6&#160;</span>Huan quichijchijqui nopa cuahuit huehueyac ica cuahuit acacia huan teipa quiixalti ica bronce. 
<span class="verse" id="EX38_7">7&#160;</span>Huan quincalaqui nopa huehueyac cuame ipan nopa anillo cati eltoya iquesta nopa taixpamit para huelis quihuicase. Huan quichijqui nopa taixpamit ica huapali huan mocajqui ijti cacahuaxtic. </div>
<div class='s'>Nopa hueyi paila ten bronce para ipan momajtequise </div>
<div class='r'>(Éx. 30:18) </div>
<div class='p'>
<span class="verse" id="EX38_8">8&#160;</span>Huan quichijqui ica bronce nopa hueyi paila ten bronce para at huan nopa cati ipan mosehuía. Quichijque ica miyac tescat ten bronce cati sihuame momajtoyaj quitequihuíaj, pampa sihuame cati tequipanohuayayaj campa icalte nopa yoyon tiopamit quihualicaque inintesca huan temacaque. </div>
<div class='s'>Nopa calixpamit </div>
<div class='r'>(Éx. 27:9-19) </div>
<div class='p'>
<span class="verse" id="EX38_9">9&#160;</span>Teipa Bezaleel quichijchijqui se calixpamit cati quiyahualo nochi nopa yoyon tiopamit. Huan tzactoya nopa calixpamit ica cortinas quej se tepamit. Huan nopa cortinas cati quitzajqui nopa calixpamit ica sur quipixqui 45 metros ihuehueyaca. Huan quichijqui nopa cortinas taxinepaloli ica icpat ten lino nelía canactzi. 
<span class="verse" id="EX38_10">10&#160;</span>Huan ica sur tatzquitoyaj nopa cortinas ipan 20 taquetzalme ica 20 inincuatetonyo ten bronce huan inintepos chijcolhua huan inianillos ten plata. 
<span class="verse" id="EX38_11">11&#160;</span>Huan ica norte nopa cortinas cati mochijqui nopa tatzacti quipixqui 45 metros ihuehueyaca, huan tatzquitoyaj ipan 20 taquetzalme, huan 20 inincuatetonyo ten bronce ica inintepos chijcolhua huan inianillos ten plata. 
<span class="verse" id="EX38_12">12&#160;</span>Huan campa temo tonati nopa cortinas cati quitzajqui nopa lado quipixqui 22 metros huan tajco ihuehueyaca, huan quipixqui 10 taquetzali, huan 10 cuatetomit para ipan tatzquis. Huan nopa taquetzali, huan inintepos chijcolhua huan inianillos nochi elqui ten plata. 
<span class="verse" id="EX38_13">13&#160;</span>Huan ica campa quisa tonati nopa cortinas cati quitzajqui nopa lado quipixqui 22 metros huan tajco. 
<span class="verse" id="EX38_14">14&#160;</span>Huan tatajco ten nopa tatzacti campa quisa tonati mocajqui tapojtoc quej caltemit para calaquise ipan calixpamit. Huan ipan se lado campa calaquise eltoya se cortina cati quipiyayaya 7 metros ihuehueyaca, huan eyi taquetzali sese ica icuatetonyo para ipan tatzquijque. 
<span class="verse" id="EX38_15">15&#160;</span>Huan ipan ne se lado ten campa calaquiyayaj nojquiya eltoya se cortina cati quipiyayaya 7 metros ihuehueyaca, huan 3 taquetzali huan sesen ica icuatetonyo para ipan tatzquijque. 
<span class="verse" id="EX38_16">16&#160;</span>Huan nochi nopa cortinas cati mochijqui nopa tatzacti cati eltoya yahualtic ten nopa calixpamit mochijtoya ica yoyomit taxinepaloli ten lino icpat cati canactzi. 
<span class="verse" id="EX38_17">17&#160;</span>Huan icuatetonyo sesen taquetzali eliyaya ten bronce, huan itepos chijcolhua huan ianillos eliyaya ten plata. Huan iixco sesen taquetzali quiixalti ica plata. Huan nochi nopa tepos barras para ipan quicuapilose nopa cortinas eliyaya ten plata. </div>
<div class='s'>Nopa caltemit para calaquise ipan calixpamit </div>
<div class='p'>
<span class="verse" id="EX38_18">18&#160;</span>Huan campa nopa cortina cati quitzacuayaya campa calaquij ipan nopa calixpamit elqui taxinepaloli ica lino icpat cati nelcanactzi huan icpat cati azultic, morado huan chichiltic. Nochi ya ni quichijchijqui se cati quimatiyaya taxinepalohua. Huan nopa cortina eliyaya 9 metros ihuehueyaca huan 2 metros 25 centímetros ihuejcapanca san se quej nopa sequinoc cortinas cati quiyahualojque nopa calixpamit. 
<span class="verse" id="EX38_19">19&#160;</span>Huan campa calaquiyayaj quipixqui 4 taquetzali, sese ica icuatetonyo ten bronce para ipan moquetzas. Huan itepos chijcolhua huan ianillos nopa taquetzalme eliyaya ten plata huan itzonco sesen taquetzali nojquiya quiixalti ica plata. 
<span class="verse" id="EX38_20">20&#160;</span>Huan nochi estacas eltoya ten nopa teposti bronce huan quitequihui para quiilpis huan quitetzilos nopa tiopamit. Huan nopa cortina tatzacti quiyahualo nopa calixpamit. Huan nopa calixpamit quiyahualo nopa yoyon tiopamit. </div>
<div class='s'>Cati quitequihuise tiopan calijtic </div>
<div class='p'>
<span class="verse" id="EX38_21">21&#160;</span>Huan ya ni nopa cuenta ten nopa yoyon tiopamit para elis ichaj nopa caxa ica itanahuatil TOTECO. Huan quichijque nochi quej Moisés tanahuatijtoya. Huan Itamar, icone totajtzi Aarón, tayacanqui para quiitztiyas sesen tequit. Huan nopa levitame quiijcuilojque quesqui imiyaca sesen tamanti quitequihuijtoyaj para quichihuase nopa yoyon tiopamit. </div>
<div class='p'>
<span class="verse" id="EX38_22">22&#160;</span>Huan Bezaleel, icone Uri huan iixhui Hur ipan nopa hueyi familia Judá, tayacanqui para quichihuas iixcopinca sesen tamanti senquisa quej TOTECO quinahuati Moisés ma quisencahua. 
<span class="verse" id="EX38_23">23&#160;</span>Huan quipalehui Aholiab, icone Ahisamac, cati tacatqui ipan nopa hueyi familia Dan. Huan Aholiab eliyaya se tepos tejtzonquet para tayejyectalis, huan se cuali taxinepalojquet ica icpat. Huan quimatqui quichihuas yejyectzi yoyomit cati quipixqui itajtzonyo ica lino icpat cati canactzi huan icpat cati azultic, morado huan chichiltic. </div>
<div class='p'>
<span class="verse" id="EX38_24">24&#160;</span>Nochi oro cati motequihui para nochi tamanti ipan nopa tiopamit eliyaya oro cati israelitame quimacatoyaj TOTECO. Huan ietica quipano 965 kilos quej nopa tatamachihuali cati quitequihuijque ipan nopa tiopamit. </div>
<div class='p'>
<span class="verse" id="EX38_25">25&#160;</span>Huan imiyaca plata cati quitequihuijque quipanoc 3 mil 319 kilos. 
<span class="verse" id="EX38_26">26&#160;</span>Nochi ni plata elqui cati quininanque nopa 603 mil 550 tacame cati moijcuilojque ipan nopa censo pampa ya quiaxitijque 20 xihuit. Sesen ten inijuanti temacaque macuili gramos ten plata quema moijcuilojque. 
<span class="verse" id="EX38_27">27&#160;</span>Quitequihuijque 3 mil 300 kilos ten plata para inincuatetonyo icaltepayo tiopamit huan nopa taquetzalme para cortinas campa calaquise. Ica ni plata quichijque icuatetonyo 100 taquetzalme. Elqui nechca 33 kilos ten plata cati quitequihui ipan icuatetonyo sesen taquetzali. 
<span class="verse" id="EX38_28">28&#160;</span>Huan nopa plata cati mocajqui, quitequihuijque para itepos chijcolhua, ianillos, huan para itzonco sesen ten nopa taquetzalme. </div>
<div class='p'>
<span class="verse" id="EX38_29">29&#160;</span>Huan nopa bronce cati nopa israelitame quimacaque TOTECO quipanoc 2 mil 336 kilos ietica. 
<span class="verse" id="EX38_30">30&#160;</span>Huan ica nopa bronce quichijque inincuatetonyo nopa taquetzalme cati quicuataquechi nopa cortinas campa calaquij ipan calixpamit. Huan quichijque nopa taixpamit ten bronce para ipan quitatise tacajcahualisti, huan quichijqui itixic ica ipilteposixtapalhua ten bronce cati ipan quitejque nopa tapiyali para quitatise. Huan nojquiya ica ni bronce quichijqui nochi nopa tamantzitzi cati monequiyaya campa taixpamit. 
<span class="verse" id="EX38_31">31&#160;</span>Nojquiya quitequihui bronce para nopa cuatetomit para taquetzalme cati quicuataquechi nopa cortinas cati quitzajqui nopa calixpamit huan nopa cortinas campa calaquij ipan calixpamit. Huan quitequihui bronce para iestacas para quiilpis huan quitetzilos nopa tiopamit huan nochi nopa taquetzalme.  </div>
<div class='psalmlabel' id='EX39_0'> 39</div>
<div class='s'>Iniyoyo nopa totajtzitzi </div>
<div class='r'>(Éx. 28:1-43) </div>
<div class='p'>
<span class="verse" id="EX39_1">1&#160;</span>Nojquiya iniyoyo nopa totajtzitzi cati quitequihuise quema tequitise tiopan calijtic quixinepalojque ica icpat azultic, morado huan chichiltic. Huan quichijque iyoyo Aarón cati tatzejtzeloltic quej TOTECO quinahuatijtoya Moisés. Huan ni yoyomit quitequihuía san quema calaqui ipan tiopamit campa tatzejtzeloltic. </div>
<div class='s'>Ixpantzajcayot </div>
<div class='p'>
<span class="verse" id="EX39_2">2&#160;</span>Nojquiya quichijque ipantzajcayo taxinepaloli ica icpat ten oro cati azultic, morado, huan chichiltic huan lino icpat cati nelía canactzi. Huan nochi elqui nelía cuali tasencahuali. 
<span class="verse" id="EX39_3">3&#160;</span>Quicuique se tatecti oro, huan quitejtzonque hasta quichijque se piltepos mecatzi cati nelía canactzi quej icpat. Huan nopa piltepos mecatzi ten oro quixinepalojque ihuaya lino icpat cati canactzi huan icpat cati azultic, morado huan chichiltic. Huan quichijchijqui nopa tequit se cati nelía quimatiyaya tequiti huan nelía yejyectzi mocajqui. 
<span class="verse" id="EX39_4">4&#160;</span>Huan nopa ixpantzajcayot elqui ome pedazos ten yoyomit. Huan nojquiya quichijqui seyoc tatecti para iajcoltipa campa moixnamiquiyaya iyolixco huan icuitapa. 
<span class="verse" id="EX39_5">5&#160;</span>Nojquiya nopa itzinquechilpica cati yejyectzi quichijchijque ica san se yoyomit quej cati quitequihuijque ipan nopa ixpantzajcayot. Nochi eltoya ten nopa piltepos mecatzi ten oro taxinepaloli ica lino icpat nelía canactzi huan ica icpat azultic, morado huan chichiltic. Nochi elqui quej TOTECO quiilhui Moisés. </div>
<div class='p'>
<span class="verse" id="EX39_6">6&#160;</span>Huan quichijque piltetzitzi cati yejyectzi cati itoca ónice huan quitali ipan oro. Huan ipani quiijcuilojque inintoca nochi itelpocahua Israel quej se sello cati quipiya tajcuiloli cati nesi. 
<span class="verse" id="EX39_7">7&#160;</span>Huan quitalili iajcoltipa nopa ixpantzajcayot para ica quinelnamiquiltis TOTECO ten itelpocahua Israel. Huan nochi quichijque quej TOTECO quinahuatijtoya Moisés. </div>
<div class='s'>Iyolixtzajcayo nopa hueyi totajtzi </div>
<div class='p'>
<span class="verse" id="EX39_8">8&#160;</span>Huan nojquiya se cati tahuel quimati tequiti quichijchijqui nopa yolixtzajcayot quej nopa pantzajcayot. Quixinepalo nopa icpat ten oro, lino icpat ihuaya icpat cati azultic, morado huan chichiltic. 
<span class="verse" id="EX39_9">9&#160;</span>Huan quihuilpacho nopa yolixtzajcayot huan quichijqui se bolsa cati cuadrado. Ihuehueyaca huan ipatajca eltoya 22 centímetros. 
<span class="verse" id="EX39_10">10&#160;</span>Huan iyolixco oncayaya nahui tatilimit ten piltetzitzi cati yejyectzitzi. Ipan nopa achtohui pamit quitatzquiltilijque se piltetzi cati itoca rubí, se topacio huan se sardónice. Ya ni elqui nopa achtohui tatilimit. 
<span class="verse" id="EX39_11">11&#160;</span>Huan ipan nopa ompa tatilimit quitalilijtoya se esmeralda, se zafiro huan se diamante. 
<span class="verse" id="EX39_12">12&#160;</span>Huan ipan nopa expa tatilimit quitatzquiltijque se jacinto, se ágata huan se amatista. 
<span class="verse" id="EX39_13">13&#160;</span>Huan ipan nopa najpa tatilimit quitatzquiltijque se berilo, se ónice huan se jaspe. Huan mocajqui nochi ni piltetzitzi tatzquitoque ipan ininpiltencuayohua ten oro cati mocahua inintejteno huan cati quiyecchijtoyaj. 
<span class="verse" id="EX39_14">14&#160;</span>Huan imiyaca nopa piltetzitzi elqui 12 quej inimiyaca itelpocahua Israel. Huan sese elqui quej se pilsellojtzi cati quichihua itoca se itelpoca Israel. </div>
<div class='p'>
<span class="verse" id="EX39_15">15&#160;</span>Nojquiya quichijque para nopa yolixtzajcayot ipiltajco ilpicayo cati taxinepaloli ten oro. 
<span class="verse" id="EX39_16">16&#160;</span>Huan quichihuili nopa yolixtzajcayot ome anillos ten oro oncac ipan iesquina cati huejcapa huan nopona quicalaqui nopa piltajco ilpicayotzi huan quitatzquiltili nopa yolixtzajcayot ica cati eltoc iajcoltipa ipan nopa ixpantzajcayot. 
<span class="verse" id="EX39_17">17&#160;</span>Huan quitatzquiltijque oncac nopa ome piltajco ilpicayotzitzi ten oro cati yejyectzitzi taxinepaloli ipan inacas huejcapa ten nopa yolixtzajcayot. Huan teipa seyoc iteno nopa piltajco ilpilcayotzi quitatzquilti ipan sese anillo iajcoltipa ipan nopa ixpantzajcayot. 
<span class="verse" id="EX39_18">18&#160;</span>Huan quitalijque oncac ni ome ipiltajco ilpicayo ten oro cati tayecchihuali, se ipan sesen ten nopa ome anillo cati eltoc iajcoltipa huan ica quitatzquiltilijque iyolixco nopa yolixtzajcayot ica iajcoltipa nopa ixpantzajcayot. 
<span class="verse" id="EX39_19">19&#160;</span>Huan quichijque seyoc ome anillo ten oro cati quitatzquiltilijque ipan sese lado ipan itejteno nopa yolixtzajcayot. 
<span class="verse" id="EX39_20">20&#160;</span>Nojquiya quichijque ome anillos ten oro cati quitatzquiltijque tatzinta ipan cati elqui iajcoltipa huan teipa quisalojque seyoc iteno ihuaya itzinquechilpica. 
<span class="verse" id="EX39_21">21&#160;</span>Huan quinechicojque nopa yolixtzajcayot ica nopa ixpantzajcayot huan quiilpijque ica se listój azultic para ma motali cuali ipan nopa ixpantzajcayot itzinquechilpica para nochipa san sejco tatzquitose nopa yolixtzajcayot ica nopa ixpantzajcayot huan amo papatacas. Huan nochi quichijqui senquisa quej TOTECO quinahuatijtoya Moisés. </div>
<div class='s'>Sequinoc iniyoyo totajtzitzi </div>
<div class='p'>
<span class="verse" id="EX39_22">22&#160;</span>Huan nojquiya quichihuili nopa totajtzi iyoyo cati huehueyac cati mocajqui tatzinta ten nopa ixpantzajcayot, huan quichijqui nochi ica yoyomit azultic. 
<span class="verse" id="EX39_23">23&#160;</span>Huan quiquechtejqui campa calaquis itzonteco huan quiyahualojque campa quiquechtectoya ica se yejyectzi tajtzonti cati tayahualoli para amo tzayanis. 
<span class="verse" id="EX39_24">24&#160;</span>Huan itejteno iyoyo huehueyac quichihuili se tajtzonti ica iixcopinca nopa cuatacti cati itoca granada. Quiixcopinqui quema quixinepalo lino icpat huan icpat azultic, morado huan chichiltic. 
<span class="verse" id="EX39_25">25&#160;</span>Nojquiya quichihuilijque pilcampanajtzitzi cati senquisa oro, huan quiilpijque tatajco nopa granadas. Huan quej nopa yajtiyajqui ipan nochi itejteno iyoyo. 
<span class="verse" id="EX39_26">26&#160;</span>Quipixqui se pilcampanajtzi huan se granada, seyoc pilcampanajtzi huan seyoc granada ipan nochi itejteno icuex iyoyo huehueyac. Huan nopa totajtzi motalili nopa yoyomit quema quitequipano TOTECO tiopan calijtic. Huan nochi quichijque senquisa quej TOTECO quinahuatijtoya Moisés. </div>
<div class='p'>
<span class="verse" id="EX39_27">27&#160;</span>Huan para Aarón huan itelpocahua quinchihuilijque inintatzintayoyo ica yoyomit ten lino cati nelcanactzi. 
<span class="verse" id="EX39_28">28&#160;</span>Nojquiya quixinepalojque nopa cuatzajcayot ica icpat ten lino cati nelcuali, huan quiyectalijque nopa yoyomit para inincuaixco ica icpat ten lino cati nelía cuali, huan quichijque inintatzintayoyo nojquiya ica icpat tamalinti ten lino huan nelía canactzi. 
<span class="verse" id="EX39_29">29&#160;</span>Nojquiya quichijque inintzinquechilpicayo ica lino icpat nelcanactzi huan icpat cati azultic, morado huan chichiltic. Huan quichijque yejyectzi itajtzonyo senquisa quej TOTECO quinahuatijtoya Moisés. </div>
<div class='p'>
<span class="verse" id="EX39_30">30&#160;</span>Nojquiya quichijqui se piltatectzi ten oro para quitalis ipan icuatzajca huan ipani tajcuilojque quej se sello cati quiijto: TAIYOCATALILI PARA TOTECO. 
<span class="verse" id="EX39_31">31&#160;</span>Huan quiilpijque ica se icpat azultic huan quitalijque iixpa nopa cuatzajcayot senquisa quej TOTECO quinahuatijtoya Moisés. </div>
<div class='s'>Moisés quitachili nopa yoyon tiopamit </div>
<div class='r'>(Éx. 35:10-19) </div>
<div class='p'>
<span class="verse" id="EX39_32">32&#160;</span>Huan quej ni tanqui nochi nopa tequit cati quichihuayayaj para quichihuase nopa yoyon tiopamit campa mopantise ihuaya TOTECO. Huan nochi quichijque nopa israelitame senquisa quej TOTECO quinahuatijtoya Moisés. </div>
<div class='p'>
<span class="verse" id="EX39_33">33&#160;</span>Huan nochi nopa tiopamit ica nochi tamanti cati quichijtoyaj quihualiquilijque Moisés. Quihualiquilijque nopa yoyon Cali cati quichijtoyaj ica nopa tetic yoyomit cati taxinepaloli ica iniijhuiyo oquich chivojme. Quihualicaque nopa cuamesas, tepos chijcolme, huapalme, cuaixtapali, taquetzalme huan icuatetonyo. 
<span class="verse" id="EX39_34">34&#160;</span>Quihualiquilijque itzontzajca cati quichijtoyaj ica inincuetaxo oquich borregojme cati quipajtoyaj chichiltic, huan itzontzajca cati quichijtoyaj ica inincuetaxo pesojme huan nojquiya nopa cortinas ten ica quitzacuas nopa cuarto campa eltoya nopa caxa. 
<span class="verse" id="EX39_35">35&#160;</span>Quihualicaque nopa caxa huan cuahuit huehueyac para ica quihuicase, huan itzajca, 
<span class="verse" id="EX39_36">36&#160;</span>huan nopa cuamesa ica nochi cati motequihuis ipani, huan nopa pantzi cati quitalíaj ipan nopa mesa para tenextilis Toteco itztoc tohuaya. 
<span class="verse" id="EX39_37">37&#160;</span>Nojquiya quihualicaque nopa taahuil quetzali ten oro ica nochi itaahuilhua cati quitalilijtoyaj sesen campa monequiyaya huan nojquiya quihualicaque nochi nopa tamantzitzi cati monequi quitequihuise ica nopa taahuil quetzali ihuaya nopa aceite cati quitequilise para ma tata. 
<span class="verse" id="EX39_38">38&#160;</span>Huan quihualicaque nopa taixpamit ten oro, ihuaya nopa copali cati ajhuiyac huan nopa aceite para taiyocatalise, huan nopa cortina para quicuapilose campa calaquise. 
<span class="verse" id="EX39_39">39&#160;</span>Quihualicaque nopa taixpamit ten bronce huan nochi cati nopona motequihuía. Nojquiya quihualicaque itixic ten bronce huan nopa cuahuit huehueyac para ica quihuicase. Huan nochi quiixaltijtoyaj ica bronce. Nojquiya quihualicaque nopa hueyi paila huan icuayo cati ipan momajtequise totajtzitzi. 
<span class="verse" id="EX39_40">40&#160;</span>Quihualicaque nopa cortinas cati mochihuas itzajca nopa calixpamit, ihuaya itaquetzalo huan itepos cuatetonyo. Nojquiya quihualicaque nopa cortinas para campa caltemit campa calaquise ipan calixpamit, huan nopa lazos huan estacas para quiilpise huan quitetzilose sesen taquetzali, huan nochi tamanti cati motequihuis tiopan calijtic. 
<span class="verse" id="EX39_41">41&#160;</span>Nojquiya quihuiquilijque Moisés para ma quiita iyejyejca iniyoyo nopa totajtzitzi cati moquentise quema calaquise para tequitise tiopan calijtic campa tatzejtzeloltic. Quihualiquilijque nopa yoyomit cati tatzejtzeloltic para nopa hueyi totajtzi Aarón, ihuaya nopa yoyomit para itelpocahua quema quichihuase inintequi tiopan calijtic. </div>
<div class='p'>
<span class="verse" id="EX39_42">42&#160;</span>Huan nopa israelitame quichijque nochi senquisa quej TOTECO quinahuatijtoya Moisés. 
<span class="verse" id="EX39_43">43&#160;</span>Huan quema Moisés quitachili nochi cati quichijtoyaj, quiitac para quichijtoyaj senquisa quej TOTECO tanahuatijtoya, huan quintiochijqui nochi inijuanti cati quichijchijtoyaj.  </div>
<div class='psalmlabel' id='EX40_0'> 40</div>
<div class='s'>Quiquetzque nopa yoyon tiopamit </div>
<div class='p'>
<span class="verse" id="EX40_1">1&#160;</span>Teipa TOTECO quiilhui Moisés: </div>
<div class='p'>
<span class="verse" id="EX40_2">2&#160;</span>“Xijquetza nopa yoyon tiopamit campa timopantise ipan nopa achtohui tonali ipan nopa achtohui metzti ten nopa yancuic xihuit ipan amocalendario. 
<span class="verse" id="EX40_3">3&#160;</span>Huan ipan nopa yoyon tiopamit ipan nopa cuarto más calijtic, xijtali nopa caxa, huan xijtzacua campa calaquise ipan nopa cuarto ica nopa cortina. 
<span class="verse" id="EX40_4">4&#160;</span>Huan ipan nopa seyoc cuarto cati amo más calijtic, xijcalaqui nopa cuamesa para pantzi huan xijtali campa monequi. Teipa xijcalaqui nopa taahuil quetzali huan xijtati. </div>
<div class='p'>
<span class="verse" id="EX40_5">5&#160;</span>“Huan nojquiya ipan nopa cuarto cati amo más calijtic, xijtali nopa taixpamit ten oro campa quitatise copali huan nopa taixpamit ten copali mocahuas iixmelac nopa caxa cati eltoc ipan nopa cuarto cati más calijtic. Huan xijcuapilo seyoc cortina campa calaquise ipan nopa achtohui cuarto cati amo más calijtic huan ni cortina elis iixmelac nopa taixpamit ten oro huan quitzacuas campa calaquise ipan nopa cuarto cati amo más calijtic. 
<span class="verse" id="EX40_6">6&#160;</span>Huan ipan nopa calixpamit, xijtali nopa taixpamit campa quitatise tacajcahualisti. Huan moquetzas iixmelac nopa cortina campa calaquise ipan nopa cuarto cati amo más calijtic. 
<span class="verse" id="EX40_7">7&#160;</span>Teipa tatajco ten nopa yoyon tiopamit huan nopa taixpamit, xijtali nopa hueyi paila cati quitequilise at para momajtequise. 
<span class="verse" id="EX40_8">8&#160;</span>Huan teipa xijquetza nopa tatzacti ten cortinas para xijchihua icalixpayo yahualtic nopa yoyon tiopamit. Huan cati campa calaquise ipan calixpamit, xijcuapilo nopa seyoc cortina. </div>
<div class='p'>
<span class="verse" id="EX40_9">9&#160;</span>“Huan xijcui nopa aceite cati ica teajaltise para taiyocatalise para TOTECO. Huan xiquijtzelhuili nopa yoyon tiopamit huan nochi cuamesas cati eltoc ipani. Xiquijtzelhuili nochi cati quitequihuise nopona. Huan nochi mocahuas tatzejtzeloltic, taiyocatalili para na, niamoTECO. 
<span class="verse" id="EX40_10">10&#160;</span>Teipa xiquijtzelhuili nopa taixpamit campa quitatise tacajcahualisti huan nochi cati motequihuía ihuaya. Huan quej nopa moiyocatalijtos nopa taixpamit huan elis tahuel tatzejtzeloltic. 
<span class="verse" id="EX40_11">11&#160;</span>Nojquiya xiquijtzelhuili nopa hueyi paila campa momajtequise huan icuayo ten bronce huan quej nopa tiquiyocatalis huan tijchihuas tatzejtzeloltic para na. </div>
<div class='p'>
<span class="verse" id="EX40_12">12&#160;</span>“Huan xijhuica Aarón ihuaya itelpocahua ipan nopa calixpamit hasta iixmelac campa calaquise ipan nopa yoyon tiopamit campa timopantise, huan nopona ma maltica ica at. 
<span class="verse" id="EX40_13">13&#160;</span>Huan xijyoyonti Aarón ica nopa yoyomit tatzejtzeloltic. Huan xicajalti ica aceite para tiquiyocatalis para techtequipanos quej nototajtzi cati más hueyi. 
<span class="verse" id="EX40_14">14&#160;</span>Teipa xiquinhuica itelpocahua, huan xiquinyoyonti ica nopa yoyomit huehueyac cati anquinchijchihuilijque. 
<span class="verse" id="EX40_15">15&#160;</span>Huan xiquinajalti aceite quej tijchijqui ica inintata, huan inijuanti nojquiya techtequipanose quej totajtzitzi. Huan quema tiquinajaltis aceite, pehuas se familia ten totajtzitzi cati amo tamis pampa iniixhuihua elise nototajtzitzi para nochipa.” </div>
<div class='p'>
<span class="verse" id="EX40_16">16&#160;</span>Huan Moisés quichijqui nochi senquisa quej TOTECO quinahuatijtoya. 
<span class="verse" id="EX40_17">17&#160;</span>Huajca ipan nopa achtohui tonali, ipan nopa achtohui metzti quema yahuiyaya para ome xihuit quistoyaj ipan tali Egipto, quiquetzque nopa yoyon tiopamit. 
<span class="verse" id="EX40_18">18&#160;</span>Huan quema Moisés quiquetzqui nopa yoyon tiopamit, quiquetzqui itepos cuatetonyo, ihuapalhua, huan quicalaqui icuaixtapalhua huan itaquetzalhua. 
<span class="verse" id="EX40_19">19&#160;</span>Teipa quipatajque nopa cortina para quitzontzacuase, huan nojquiya nopa seyoc itzontzajca quitali san quej TOTECO quinahuatijtoya. </div>
<div class='p'>
<span class="verse" id="EX40_20">20&#160;</span>Teipa quicuic nopa ome tepatacti cati quipixtoya itanahuatilhua TOTECO huan quitali ipan nopa caxa. Teipa quicalaqui nopa cuahuit huehueyac para ica quihuicase campa monequiyaya. Huan iixco quitali itzajca campa nopa totajtzi quinixtzacuilis inintajtacolhua masehualme iixpa TOTECO. 
<span class="verse" id="EX40_21">21&#160;</span>Quema ya eltoya tasencahuali nopa caxa, quicalaqui ipan nopa cuarto cati más tiopan calijtic, huan quicuapilo nopa cortinas para quitzacuas nopa cuarto cati quipixtoya nopa caxa san quej TOTECO quinahuatijtoya. </div>
<div class='p'>
<span class="verse" id="EX40_22">22&#160;</span>Teipa ica norte ipan nopa achtohui cuarto cati amo más calijtic, quitali nopa cuamesa. Nopa cuarto eltoc iixpa nopa yejyectzi Cortina. 
<span class="verse" id="EX40_23">23&#160;</span>Huan ipan nopa cuamesa quitenqui nopa pantzi iixpa TOTECO senquisa quej TOTECO quinahuatijtoya Moisés. </div>
<div class='p'>
<span class="verse" id="EX40_24">24&#160;</span>Huan nojquiya ipan nopa cuarto cati amo más calijtic, ica sur quitali nopa taahuil quetzali iixmelac nopa cuamesa para pantzi. 
<span class="verse" id="EX40_25">25&#160;</span>Huan quintati nopa taahuilme iixpa TOTECO quej TOTECO quinahuatijtoya ma quichihua. </div>
<div class='p'>
<span class="verse" id="EX40_26">26&#160;</span>Huan ipan nopa cuarto nojquiya quitali nopa taixpamit ten oro. Huan quiquetzqui iixmelac nopa cortina cati quitzacuayaya nopa cuarto cati más calijtic. 
<span class="verse" id="EX40_27">27&#160;</span>Huan ipan nopa taixpamit ten oro quitati nopa copali cati ajhuiyac quej TOTECO quinahuatijtoya. </div>
<div class='p'>
<span class="verse" id="EX40_28">28&#160;</span>Nojquiya Moisés quicuapilo se cortina para quitzacuas campa calaquise ipan nopa cuarto cati amo más calijtic ipan nopa yoyon tiopamit. 
<span class="verse" id="EX40_29">29&#160;</span>Huan ipan nopa calixpamit iixmelac campa calaquise ipan nopa yoyon tiopamit, quitali nopa taixpamit campa quitatise tacajcahualisti. Huan ipan quintatijque tapiyalme para tacajcahualisti. Nojquiya quitati tacajcahualisti ten harina quej TOTECO quinahuatijtoya. </div>
<div class='p'>
<span class="verse" id="EX40_30">30&#160;</span>Huan ipan nopa calixpamit cati eltoc tatajco ten nopa yoyon tiopamit huan taixpamit campa quitatise tacajcahualisti, quitali nopa hueyi paila, huan quitequili at para nopona ma moicxipajpacaca huan ma momajtequica totajtzitzi. 
<span class="verse" id="EX40_31">31&#160;</span>Huan Moisés inihuaya Aarón huan itelpocahua nopona momajtequijque huan moicxipajpajque. 
<span class="verse" id="EX40_32">32&#160;</span>Huan sesen huelta quema inijuanti calaquiyayaj ipan nopa yoyon tiopamit o sinta quinechcahuiyayaj nopa taixpamit campa quitatise tacajcahualisti, monequiyaya mopajpacase quej TOTECO tanahuatijtoya. </div>
<div class='p'>
<span class="verse" id="EX40_33">33&#160;</span>Teipa Moisés quiquetzqui nopa tatzacti ten cortinas cati quitzajqui nopa calixpamit yahualtic ten nopa yoyon tiopamit huan nopa taixpamit. Huan campa calaquij ipan calixpamit, quicuapilo nopa cortina para elis quej se caltemit. Huan ica ya nopa Moisés quitamilti nopa tequit. </div>
<div class='s'>Itatanex Toteco </div>
<div class='r'>(Nm. 9:15-23) </div>
<div class='p'>
<span class="verse" id="EX40_34">34&#160;</span>Huan se mixti quisentzajqui nopa yoyon tiopamit. Huan itatanex TOTECO cati nelía yejyectzi quitemiti nopa tiopamit. 
<span class="verse" id="EX40_35">35&#160;</span>Huan Moisés amo huelqui calaqui tiopan calijtic pampa nopa mixti motalijtoya nopona. Huan itatanex TOTECO cati tahuel cahuaniyaya quisentzajqui nopa yoyon tiopamit. 
<span class="verse" id="EX40_36">36&#160;</span>Huan ipan nopa tonali quema nopa israelitame nentinemiyayaj campa hueli, sinta nopa mixti quitalcahuiyaya nopa yoyon tiopamit, nopa israelitame quitananayayaj nopa yoyon tiopamit campa mopantiyayaj ihuaya TOTECO huan quitoquiliyayaj nopa mixti. 
<span class="verse" id="EX40_37">37&#160;</span>Pero sinta nopa mixti amo mijcueniyaya, inijuanti nojquiya amo mijcueniyayaj hasta quema nopa mixti sempa mijcuenisquía. Huan huajca, quena, quema mijcuenisquía, inijuanti quitoquilisquíaj. 
<span class="verse" id="EX40_38">38&#160;</span>Huan quej nopa elqui ipan nochi iniojhui. Tonaya nopa mixti ten TOTECO motaliyaya itzompac nopa tiopamit huan tayohua mochihuayaya quej se tit huan yeca nopa israelitame hueliyayaj tachiyase tonaya huan tayohua.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#EX3_1"><span class="notemark">*</span> 3:1</a>
 <span class="ft">3:1 Jetro nojquiya itoca Reuel.</span></p></aside>
<aside epub:type='footnote' id="FN2"><p class="f"><a class="notebackref" href="#EX3_1"><span class="notemark">†</span> 3:1</a>
 <span class="ft">3:1 Nopa tepet Horeb nojquiya itoca tepet Sinaí.</span></p></aside>
<aside epub:type='footnote' id="FN3"><p class="f"><a class="notebackref" href="#EX19_3"><span class="notemark">*</span> 19:3</a>
 <span class="ft">19:3 Iixhuihua Jacob.</span></p></aside>
<aside epub:type='footnote' id="FN4"><p class="f"><a class="notebackref" href="#EX23_31"><span class="notemark">*</span> 23:31</a>
 <span class="ft">23:31 Hueyi at ten nopa filisteos.</span></p></aside>

<hr />
</div>
</div></body></html>
