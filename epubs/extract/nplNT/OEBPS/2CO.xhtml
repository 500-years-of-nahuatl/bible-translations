<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="npl" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol Totajtsi Dios 2 Corintios 1</title>
</head>
<body dir='ltr'>
<ul class='tnav'>
<li><a href='index.xhtml'>2 Corintios</a></li>
</ul><ul class='tnav'><li><a href='2CO.xhtml#C21_0'>1</a></li>
<li><a href='2CO.xhtml#C22_0'>2</a></li>
<li><a href='2CO.xhtml#C23_0'>3</a></li>
<li><a href='2CO.xhtml#C24_0'>4</a></li>
<li><a href='2CO.xhtml#C25_0'>5</a></li>
<li><a href='2CO.xhtml#C26_0'>6</a></li>
<li><a href='2CO.xhtml#C27_0'>7</a></li>
<li><a href='2CO.xhtml#C28_0'>8</a></li>
<li><a href='2CO.xhtml#C29_0'>9</a></li>
<li><a href='2CO.xhtml#C210_0'>10</a></li>
</ul><ul class='tnav'>
<li><a href='2CO.xhtml#C211_0'>11</a></li>
<li><a href='2CO.xhtml#C212_0'>12</a></li>
<li><a href='2CO.xhtml#C213_0'>13</a></li>
</ul>

<div class='main' id='C20_0'>

<div class='mt'>San Pablo ojpa kintlajkuililia non de Corinto  </div>
<div class='psalmlabel' id='C21_0'> 1</div>
<div class='s'>Pablo kintlajkuililia n tlaneltokakeh de Corinto </div>
<div class='p'>

<span class="verse" id="C21_1">1&#160;</span>Ne Pablo, Dios okimonekilti maniyeto itlatematilti n Cristo Jesús. Ne iwan Timoteo tikijkuiloah nin amatlajkuíloli para n tokniwah non moololoah Corinto iwa nochteh akimeh nonchantitokeh itech nochteh n tlalmeh de Acaya.<a href='#FN1' epub:type='noteref' class='noteref'>*</a> 
<span class="verse" id="C21_2">2&#160;</span>Totajtsi Dios iwan Toteko Cristo Jesús manomechtiochiwakah iwa makichiwakah xiyetokah ika yolsewílistli. </div>
<div class='s'>Kenijki otlaijyowijtínenki Pablo </div>
<div class='p'>
<span class="verse" id="C21_3">3&#160;</span>Matikweyijkachiwakah Dios, Itajtsi n Toteko Cristo Jesús. Ye n Teta non nochipa techiknomati iwa nochipa techyolchikawa. 
<span class="verse" id="C21_4">4&#160;</span>Ye nochipa techyolchikawa ijkuak titlaijyowiah, para ijkó tejwah noiwa matikinyolchikawakah akimeh tlaijyowiah, ijkó kemi Dios techyolchikawa. 
<span class="verse" id="C21_5">5&#160;</span>Porke ijkó kemi titlaijyowiah kemi Cristo otlaijyowiko, noiwa por Cristo tikseliah miak yolsewílistli. </div>
<div class='p'>
<span class="verse" id="C21_6">6&#160;</span>Yika, tla tejwah titlaijyowiah, titlaijyowiah para nomejwah okachi ximoyolchikawakah iwa ximomakixtikah. Iwa tla Dios techyolchikawa, techyolchikawa para nomejwah noiwa ximoyolchikawakah, iwa ijkó noiwa nonkinxikoskeh n tlaijyowílisteh non tejwah ipa tipanotiwitseh. 
<span class="verse" id="C21_7">7&#160;</span>Tejwah timoyolchikawah nomonawak, porke tikmatih ijkó kemi nontlaijyowiah kemi tejwah, noijkó nonmoyolchikawaskeh. </div>
<div class='p'>
<span class="verse" id="C21_8">8&#160;</span>Nokniwah, tiknekih xikmatikah kenijki otitlaijyowijtinenkeh kan tlalmeh de Asia. Sa ken otikxikojkeh non tlaijyowílistli, asta otikmoliayah timikiskiah. 
<span class="verse" id="C21_9">9&#160;</span>Otikmachiliayah kemi non ya kinmiktitiweh. Noni otechpalewi para amo matikneltokakah nochi weletis tikchiwaskeh, yej okachi matitlaneltokakah inawak Dios Akin kinyolitia non yomikkeh. 
<span class="verse" id="C21_10">10&#160;</span>Dios otechmakixti, iwa techmakixtis imak mikílistli. Tejwah timoyolchikajtinemih itech Dios, iwa Ye nochipa techmakixtijtinemi, 
<span class="verse" id="C21_11">11&#160;</span>tla nomejwah nontechpalewiskeh ika nomotiotsajtsilis. Tla miakeh non motiotsajtsiliah para Dios matechpalewi, noiwa miakeh kitlasojkamatiskeh Dios ijkuak tejwah techtiochiwas. </div>
<div class='s'>Tleka Pablo amo oyá Corinto </div>
<div class='p'>
<span class="verse" id="C21_12">12&#160;</span>Satlawel tipakih, porke totlalnamikilis techmatiltia nochipa tinemih ika toyolo chipawak, iwa timilajkameh ixpa n tlaltikpaktlakah, iwa okachi nomonawak. Iwa tla tiweletih tinemih ika toyolo chipawak, amo por saikpanoa ti ixtlamatih, yej porke Dios ika itlasojtlalis techpalewia matiyeknemikah. 
<span class="verse" id="C21_13">13&#160;</span>Itech toamatlajkuilolwah amitla ok se tomechtlajkuililiah, yej san tlan weletis nonkiamapoaskeh iwa weletis nonkajsikamatiskeh. Nikneki kuali xikyekajsikamatikah. 
<span class="verse" id="C21_14">14&#160;</span>Maya axa, ayamó nochi nonkajsikamatih ijkuak Toteko Jesús walmokopas, nomejwah weletis nompakiskeh por tlan otomechmachtijkeh. Noiwa tejwah tipakiskeh nomowah. </div>
<div class='p'>
<span class="verse" id="C21_15">15&#160;</span>Ye ni tlan nechyolchikawa, iwa yika oniknektoka achto nomejwah nomechonitaskia, iwa ijkuak niwalmokopas, nomechtlajpalos oksepa. 
<span class="verse" id="C21_16">16&#160;</span>Ne onikmoli nomechontlajpalos ijkuak niaskia Macedonia, iwa ijkuak niwalmokopaskia oksepa nomechontlajpalojtikisaskia. Ijkó nomejwah nonnechonmakawah para maniajsiti Judea. 
<span class="verse" id="C21_17">17&#160;</span>Ijkuak ijkí onikmoli nikchiwas, ¿san ijkí onikyejyekoli? Amo nikchiwa kemi n tlaltikpaktlakah non san kijtoah ejé, ejé; iwa san nima kijtoah, amó. 
<span class="verse" id="C21_18">18&#160;</span>Pero Dios kuali kimatok tejwah amo tomechiliah “ejé” iwa tlami amo tikchiwah. 
<span class="verse" id="C21_19">19&#160;</span>Porke Ikone n Totajtsi Dios, Cristo Jesús akin Silvano, Timoteo iwa ne Pablo tiktematiltijtinemih nomoixpa, ayik okijto “ejé” iwa san nima “amó”, yej nochipa “ejé”. 
<span class="verse" id="C21_20">20&#160;</span>Porke itech Cristo Jesús tikseliah nochi tlan Dios okisentlali techmakas. Yika, por Cristo tikijtoah “ijkó mamochiwa”; iwa ijkó Dios kiselia weyílistli. 
<span class="verse" id="C21_21">21&#160;</span>Dios Ye Akin techchikawa tejwah iwa nomejwah itech Cristo. Iwa ya tikateh iaxkawah. 
<span class="verse" id="C21_22">22&#160;</span>Ye yotechneskayoti ika Iespíritu itech toyolo, kemi se tlayakánali tlan satepa tikseliskeh. </div>
<div class='p'>
<span class="verse" id="C21_23">23&#160;</span>Dios kuali kimatok amo niajtika Corinto kemi onikmoliaya, porke amo oniknek nomechyolkokoti. 
<span class="verse" id="C21_24">24&#160;</span>Amo tiknekih tomechnajnawatiskeh kenomi nonkipiaskeh tlaneltokálistli, porke nomejwah ya nonchikawakeh itech tlan nonkineltokah, yej tiknekih titekitiskeh nomowah para xikpiakah okachi pakílistli.  </div>
<div class='psalmlabel' id='C22_0'> 2</div>
<div class='p'>
<span class="verse" id="C22_1">1&#160;</span>Yika, ne onikmoli amo nomechontlajpaloti para ximoyolkokokah. 
<span class="verse" id="C22_2">2&#160;</span>Porke tla ne nikchiwa ximoyolkokokah, ¿akin nechyolpaktis amo san nomejwah non ne onikinyolkoko? 
<span class="verse" id="C22_3">3&#160;</span>Yika, ijkó onomechtlajkuilili, porke amo oniknek nias san para nimoyolkokos por tlan nonkichiwah, porke nomejwah nonkateh para nonnechmakaskeh pakílistli. Ne kuali nikmatok, tla ne niyolpaktoskia nomejwah noiwa nompaktoskiah. 
<span class="verse" id="C22_4">4&#160;</span>Porke ijkuak onomechtlajkuilili, satlawel onimotekipachoaya iwa onimoyolkokoaya iwa onichokaya. Pero amo onomechtlajkuilili para nomechyolkokos, yej para xikmatikah satlawel nomechtlasojtla. </div>
<div class='s'>Xiktlapojpolwikah akin otlajtlakolchi </div>
<div class='p'>
<span class="verse" id="C22_5">5&#160;</span>Tla aka onechyolkoko, amo san ne onechyolkoko, matikijtokah nomejwah noiwa para amo manitlajtolpano. 
<span class="verse" id="C22_6">6&#160;</span>Tla nomejwah yononkitlajtlakoltijkeh non tokni, san ika noni ya kuali. 
<span class="verse" id="C22_7">7&#160;</span>Yika, axa moneki xiktlapojpolwikah iwa xikyolchikawakah, amo kichiwa saikpanoa moyolkokos iwa mosotlawas. 
<span class="verse" id="C22_8">8&#160;</span>Yika ne nomechtlatlaujtia xikititikah milák nonkitlasojtlah. 
<span class="verse" id="C22_9">9&#160;</span>Itech ok se noamatlajkuilol yonomechnajnawati ijkó xikchiwakah, para nomechyejyekos kox milák nonkitlakitah tlan nomechnawatia. 
<span class="verse" id="C22_10">10&#160;</span>Tla aka nonkitlapojpolwiskeh tlan amo kuali okichi, ne noiwa niktlapojpolwis. Tla okatka itla tlan motetlapojpolwis, yoniktlapojpolwi por nomejwah inawak Cristo. 
<span class="verse" id="C22_11">11&#160;</span>Ne yoniktlapojpolwi para amo kichiwa techtlanis n satanás, porke kuali tikixmatih kenomi tlakajkayawa. </div>
<div class='s'>Pablo amo yekkajki kan altepetl de Troas </div>
<div class='p'>
<span class="verse" id="C22_12">12&#160;</span>Ijkuak onikalakito Troas para niktetlapowis n kualitlájtoli de Cristo, onikitak amitla nechtsakuilis para nikintlapowis. 
<span class="verse" id="C22_13">13&#160;</span>Pero noyolojtsi, amokuali omomachiliaya, porke amo onikajsito n tokni Tito. Yika, onimomaaka iwa n tokniwah de Troas iwa onia para Macedonia. </div>
<div class='s'>Titlatlanih ijkuak tikneltokah Cristo </div>
<div class='p'>
<span class="verse" id="C22_14">14&#160;</span>Pero tiktlasojkamatih Dios, porke Ye Akin kichiwa matitlatlanikah por tikateh itech Cristo. Ika n tekitl non otechmaktili, totech kinextia itlasojtlalis, kemi se ajwiálistli non sentetl xitini. 
<span class="verse" id="C22_15">15&#160;</span>Porke tejwah kemi itla ajwiálistli non Cristo kimaktilia Dios, iwa non ajwiálistli xitini ixpa akimeh momakixtiah iwa ixpa akimeh moixpoloah. 
<span class="verse" id="C22_16">16&#160;</span>Para akimeh moixpoloah, nin ajwiálistli kijnekuih kemi itla tsojyak non temiktia. Pero akimeh momakixtiah, kijnekuih kemi itla ajwiálistli non kinmaka yolílistli. Pero ¿akin weleti kiyekchiwa nin tekitl non Dios otechmaktili? 
<span class="verse" id="C22_17">17&#160;</span>Tejwah amo tiktemachtijtinemih itlajtol Totajtsi Dios san para tiktlaniskeh tomi, kemi ik nonka sikimeh kichijtinemih, Dios kuali techita titetlapowiah tlan milák, porke Cristo otechtítlanki matiktekitilikah iwa matiseititokah íwa.  </div>
<div class='psalmlabel' id='C23_0'> 3</div>
<div class='s'>Pablo kitemachtia se yankuik tlájtoli non Dios okisentlali </div>
<div class='p'>
<span class="verse" id="C23_1">1&#160;</span>Ijkuak ijkí tikijtoah, ¿nomejwah nonkimoliah chamo san tejwah tonewiah timoweyiliah nomonawak? Noso, ¿moneki matomechixpantilikah se amatlajkuíloli kan matlajto kuali de tejwah, noso matomechtlajtlanilikah se amatlajkuíloli kemi oksikimeh kichiwah? 
<span class="verse" id="C23_2">2&#160;</span>Amó, mach ok moneki, porke nomejwah nonkixnextiah toteki, iwa nomejwah kemi se amatlajkuíloli non ijkuilitok itech toyolo, akimeh nochteh n tlakah weletis kixmatiskeh iwa kipotoskeh. 
<span class="verse" id="C23_3">3&#160;</span>Nomejwah kemi se amatlajkuíloli non Cristo okijkuilo non tejwah otiktitlankeh. Nomejwah se amatlajkuíloli non amo ijkuilitok ika tlápali, yej ika Iespíritu Dios Akin nochipa yolitok. Nin amatlajkuíloli amo ijkuilitok itech se tetl patlawak, yej itech inyolo n tlaltikpaktlakah. </div>
<div class='p'>
<span class="verse" id="C23_4">4&#160;</span>Tejwah timoyolchikawa inawak Dios, ika Cristo Jesús. 
<span class="verse" id="C23_5">5&#160;</span>Amo tikijtoah nochi weleti tikchiwah toselti, yej nochi tlan tiweletih tikchiwah, Dios techpalewia matikchiwakah. 
<span class="verse" id="C23_6">6&#160;</span>Dios otechmák weletílistli para matitekitikah itech nin yankuik tlájtoli, non amo motlakxilia itech itla tlanawátili. Yej itech se tlájtoli non ika timoyekkawah kisa de itech Espíritu. Porke n tlanawatílistli kualika mikílistli, pero n Espíritu kitemaka yolílistli. </div>
<div class='p'>
<span class="verse" id="C23_7">7&#160;</span>Itlanawatil Moisés omijkuilo itech patlawak tetl, iwa owala ika se weyi tlawilnextílistli. Ijkuak Moisés okiseli non patlawak tetl, ixko otsotlania iwa n tlakah de Israel amo oweletiah okiixtlajtlataya, pero maya n tlanawátili ijkó owala, itsotlanilis oseujtiaya. Tla non tlanawátili otetlaijyowiltiaya ika mikílistli iwa oneski ika tlawilnextílistli, 
<span class="verse" id="C23_8">8&#160;</span>¡axa okachi kipias tlawilnextílistli n yankuik tlájtoli non kitematiltiskeh ika n Espíritu! 
<span class="verse" id="C23_9">9&#160;</span>Tla n tlanawátili non otetlajtlakoltiaya ika mikílistli, okitetlapowijkeh ika miak tlawilnextílistli, ¡axa okachi miak weyílistli kipia itlajtol Dios non techtoktia matiyetokah tiyolchipawakeh inawak! 
<span class="verse" id="C23_10">10&#160;</span>Porke n tlanawátili non yowejka okipiaya tlawilnextílistli, axa ayakmó kipia tlawilnextílistli, porke nin yankuik tlájtoli kipia okachi weyi itlawilnextilis. 
<span class="verse" id="C23_11">11&#160;</span>Porke tlan amo owejka okipixki tlawilnextílistli, okachi miak kipias tlawilnextílistli tlan ayik pojpoliwis. </div>
<div class='p'>
<span class="verse" id="C23_12">12&#160;</span>Yika ken timoyolchikajtokeh itech tlan milák, titlajtoah ika weletílistli. 
<span class="verse" id="C23_13">13&#160;</span>Tejwah amo tikchiwah kemi Moisés, non omoixtsakuaya ika se tsótsoli para n tlakah de Israel amo makitakah ya pojpoliti non tsotlanílistli non ayakmó tsotlantoskia. 
<span class="verse" id="C23_14">14&#160;</span>Pero yejwah mach okajsikamatia porke omotsak inmixtlamatilis, asta axa, ijkuak kiamapoa non achto tiotlajkuíloli, amo weletih kajsikamatih porke ixtsaktokeh ika se tsótsoli. Pero ika Cristo weletis moixtlajtlaposkeh. 
<span class="verse" id="C23_15">15&#160;</span>Iwa asta axa ijkuak kiamapoah itlanawatil Moisés, mach itla kajsikamatih, porke kipixtokeh kemi se tsótsoli non kinmixtsakuilijtok intlalnamikilis. 
<span class="verse" id="C23_16">16&#160;</span>Pero ijkuak aka kineltoka n Totajtsi Dios, moachiwa tlan okixtsaktoka itlalnamikilis. 
<span class="verse" id="C23_17">17&#160;</span>Porke n Toteko Ye n Espíritu, iwa kan kajki Iespíritu Toteko ayakmó tiilpitos itech tlajtlákoli. 
<span class="verse" id="C23_18">18&#160;</span>Iwa kemi tejwah ayakmó tiixtlakentitokeh, tejwah tikateh kemi se teskatl non tiknextiah iweyilis n Toteko Dios. Ijkó tejwah tonewia timochiwaskeh okachi kemi Toteko. Porke nochi tonati tikpiah itlawilnextilis Toteko, Ye Akin techmaka n Espíritu.  </div>
<div class='psalmlabel' id='C24_0'> 4</div>
<div class='s'>Itlatematiltilwah Cristo </div>
<div class='p'>
<span class="verse" id="C24_1">1&#160;</span>Yika amo matimosotlawakah, porke Dios, techiknomati iwa Ye yotechmaktili nin tekitl. 
<span class="verse" id="C24_2">2&#160;</span>Yotikkajkeh nochi tlan moichtakachiwa iwa tepinati. Amo titlakajkayajtinemih nion tikpapatlah itlamachtilis Dios. Yej tejwah tiktemachtiah tlan milák, iwa timotemaktiah innawak oksikimeh, para yejwah makijtokah kox kuali tlan tikchiwah ixpa n Dios. 
<span class="verse" id="C24_3">3&#160;</span>Pero tla n kualitlájtoli non tejwah tiktematiltiah amo kajsikamati, sanwel amo kajsikamatih akimeh moixpoloah. 
<span class="verse" id="C24_4">4&#160;</span>Porke kemi yejwah amo tlaneltokah, n <span class='rq'>dios</span> non kinawatijtok nin tlaltíkpaktli kinmixtlapoyawaltia para amo makajsikamatikah, iwa para amo makitakah itlawilnextilis n kualitlájtoli de Cristo non weyijkatitok, Ye Akin kixnextia n Dios non yolitok. 
<span class="verse" id="C24_5">5&#160;</span>Ijkuak titetlapowiah, amo tikintlapowiah tlan tejwah tikchiwah, yej titetlapowiah Jesús Ye n Toteko, iwa tejwah timochiwah kemi nomotekitwah, por tiktlasojtla Jesús. 
<span class="verse" id="C24_6">6&#160;</span>Porke inewia Dios okijto: “Kan achto otleyuatoka, n tláwili tsotlanis.” Ye Akin okitlawili toyolo, para ika non tlawilnextílistli matiweletikah matikixmatikah iweyilis Dios, non tsotlani itech ixkotsi Toteko Cristo. <span class='rq'>Gn. 1:3 </span> </div>
<div class='s'>Nochipa matitlaneltokakah inawak Dios </div>
<div class='p'>
<span class="verse" id="C24_7">7&#160;</span>Pero tikpixtokeh nin totlaneltokalis non tlawel miak ipati ijtik nin xoktsi<a href='#FN2' epub:type='noteref' class='noteref'>*</a>, para mamota n weletílistli amo toaxka, yej wits de Dios. 
<span class="verse" id="C24_8">8&#160;</span>Yika, maya nochipa timotekipachojtokeh, nochipa timakisah; iwa maya tikpiah tlan techtekipachoa, ayik timosotlawah. 
<span class="verse" id="C24_9">9&#160;</span>Maya techtotojtokah, amo techilkawa, maya techtlamotla, amo techpojpoloskeh. 
<span class="verse" id="C24_10">10&#160;</span>San kan ik tiawih, tikwikah itech tokuerpo imikilis n Jesús, para matiktenextikah kenijki yolitok n Jesús totech. 
<span class="verse" id="C24_11">11&#160;</span>Porke tiyolitokeh, weletis techmiktiskeh porke tiktekitiliah n Jesús, para ijkó weletis tikixnextiskeh Jesús yolitok itech tokuerpo non mikki. 
<span class="verse" id="C24_12">12&#160;</span>Yika tejwah titemaktitokeh imak mikílistli para nomejwah xiyolitokah. </div>
<div class='p'>
<span class="verse" id="C24_13">13&#160;</span>N tiotlajkuíloli kijtoa: “Onitlaneltokak, yika onitlajto.” Yika, tejwah noiwa, ika non totlaneltokalis, titetlapowiah. 
<span class="verse" id="C24_14">14&#160;</span>Porke tikmatih Dios, Akin okiyoliti n Toteko Jesús, noiwa tejwah techyolitis iwan Jesús, iwa sansikah nomowah techwikas kan ye muistika. 
<span class="verse" id="C24_15">15&#160;</span>Nochi tlan titlaijyowiah, kuali manomechpalewi. Porke tla miakeh kiseliskeh itlatiochiwalis Dios, noiwa miakeh kitlasojkamatiskeh, iwa ijkó okachi tikweyiliskeh Dios. </div>
<div class='p'>
<span class="verse" id="C24_16">16&#160;</span>Yika, ayik timosotlawah, porke maya tokuerpo wewejtiti iwa tlanti, toespíritu moyankuilijti iwa mochikajti. 
<span class="verse" id="C24_17">17&#160;</span>Porke tlan tikijyowiah itech nin tlaltíkpaktli, amo wel chikawak iwa san panoa. Pero techalikilia se weyílistli non ayik tlami, iwa non weyijkachiwálistli saikpanoa mawistik. 
<span class="verse" id="C24_18">18&#160;</span>Porke amo tiktlaliah totlachialis itech tlan mota, yej itech tlan amo mota. Porke nochi tlan mota amo wejkawa, pero tlan amo mota, nochipa wejkawas.  </div>
<div class='psalmlabel' id='C25_0'> 5</div>
<div class='s'>Tocha kan ilwikak </div>
<div class='p'>
<span class="verse" id="C25_1">1&#160;</span>Tikmatih tokuerpo pojpoliwis kemi se kali non amo wejkawa itech nin tlaltíkpaktli. Dios techmakas ok se kuerpo ompa ilwikak non ayik pojpoliwis, iwa tokuerpo mach yetos kemi se kali non kichijchiwah n tlakah. 
<span class="verse" id="C25_2">2&#160;</span>Milák, ok tiyolitokeh itech nin tokuerpo titenna, titlaijyowiah, iwa ya tiknekiskiah tikyankuiliskeh tocha kan ilwikak, 
<span class="verse" id="C25_3">3&#160;</span>para ika matitlakentitokah iwa amo matiyetokah tixipetstikeh. 
<span class="verse" id="C25_4">4&#160;</span>Milák ok tiyolitokeh itech nin kuerpo, titenna iwa timosotlawah. Amo kijtosneki tiknekih matechkixtilikah tokuerpo non ya wewe, yej tiknekih makiyankuilikah tokuerpo, para mapojpoliwi tokuerpo non mikki iwa matikpiakah se kuerpo non ayik mikki. 
<span class="verse" id="C25_5">5&#160;</span>Dios Ye Akin ijkó otechtlali, iwa yotechmák n Espíritu para matikmatikah tikseliskeh tlan otechkakiti. </div>
<div class='p'>
<span class="verse" id="C25_6">6&#160;</span>Yika nochipa timoyolchikawah, porke kuali tikmatih ijkuak tinentinemih itech nin tokuerpo, kijtosneki ayamó tichantitokeh sansikah iwan Toteko. 
<span class="verse" id="C25_7">7&#160;</span>Yika, tejwah tinemih ika tlaneltokálistli maya amo tikitah. 
<span class="verse" id="C25_8">8&#160;</span>Pero timoyolchikawah, iwa tiknekiskiah yotikkajkeh nin kuerpo para matichanchiwatih iwan Toteko. 
<span class="verse" id="C25_9">9&#160;</span>Yika maya ok tiyolitokeh itech nin tokuerpo noso ayakmó, tejwah nochipa tiknekih tikyolpaktiskeh n Toteko. 
<span class="verse" id="C25_10">10&#160;</span>Porke tejwah tinochteh timoteixpantiskeh kan Cristo tlaixkomaka, para techyolkuitis iwa techtlaxtlawis ika tlan kuali noso tlan amokuali otikchijkeh, ijkuak otiyolitokah itech nin tokuerpo. </div>
<div class='s'>N temachtílistli non teyolsewia </div>
<div class='p'>
<span class="verse" id="C25_11">11&#160;</span>Yika, ken tikmatih tikiimakajsi n Toteko, timochijchikawah tikinyolpatlaskeh n tlaltikpaktlakah para makitlakitakah Dios. Ye kuali techixmatok, iwa nikneki nomejwah noiwa kuali techixmatikah. 
<span class="verse" id="C25_12">12&#160;</span>Amo xikijtokah oksepa san tejwah timoweyiliah nomonawak, yej tiknekih xiyolopaktokah por n tekitl non tikchijtinemih. Ijkó xiweletikah xikinnankilikah akimeh moweyiliah porke oksikimeh kuali kintenewah pero amo kimatih tlan kipixtokeh ijtik inyolo. 
<span class="verse" id="C25_13">13&#160;</span>Tla techiliah yotikuatlapolojkeh, ika noni matikweyilikah Dios. Iwa tla techiliah titlalnamikilisejkeh, tikateh para tomechpalewiskeh. 
<span class="verse" id="C25_14">14&#160;</span>Itlasojtlalis Cristo Jesús technawatia ijkó matikchiwakah, porke kuali tikmatih Ye okimiktijkeh topatka, iwa noni kijtosneki tinochteh otimikeh iwan Cristo. <span class='rq'>Ro. 14:7-8</span> 
<span class="verse" id="C25_15">15&#160;</span>Cristo omikki por nochteh n tlaltikpaktlakah, para akimeh yolitokeh ayakmó san yejwah mamonawatikah, yej makichiwakah tlan Cristo kimonekiltia, Akin omikki iwa omoyoliti por yejwah. 
<span class="verse" id="C25_16">16&#160;</span>Yika, tejwah ayakmó tikinmistlakoah oksikimeh kemi kichiwah n tlaltikpaktlakah; maya yowejka noiwa ijkó otikistlakojkeh n Cristo, axa ayakmó ijkó tikchiwah. 
<span class="verse" id="C25_17">17&#160;</span>Ijkó kiné, akin kajki inawak Cristo, mochiwa se yankuik tlakatl. Nochi tlan achto okichiwaya pojpoliwi, iwa axa nochi moyankuilia. </div>
<div class='p'>
<span class="verse" id="C25_18">18&#160;</span>Nochi tlan onka Dios techmaka, iwa otechyekseli itech Cristo, iwa otechnawati matikinmatiltikah kenijki nochteh weletis kuali yetoskeh Íwa. 
<span class="verse" id="C25_19">19&#160;</span>Yika, por Cristo Jesús, Dios omoyolsewi iwan nochteh n tlaltikpaktlakah. Ayakmó okimitak intlajtlakolwah n tlakah. Tejwah otechnawatih matiktematiltikah n kualitlájtoli kenijki se weletis yetos kuali iwan Dios. 
<span class="verse" id="C25_20">20&#160;</span>Ijkó kiné, tejwah tiwitseh nomonawak porke Cristo techtitlani. Kemi yaskia inewia Dios nomechtlatlaujtia ximoyolkopakah inawak. Yika, kemi Cristo techaltitlani, tomechtlatlaujtiah: xiyetokah ika kuali inawak Dios. 
<span class="verse" id="C25_21">21&#160;</span>Cristo ayik otlajtlakolchi. Pero Dios okinmamaltili totlajtlakolwah kemi yaskia Ye otlajtlakolchi. Iwa ken tiseititokeh iwan Cristo, ayakmó techita titlajtlakolejkeh.  </div>
<div class='psalmlabel' id='C26_0'> 6</div>
<div class='p'>
<span class="verse" id="C26_1">1&#160;</span>Ijkó kiné, kemi titekitkeh itech nin tekitl non Dios otechmaktili, tomechtlatlaujtiah amo san xikawilmatikah iteiknomatilis Dios, non Ye yonomechnextili. 
<span class="verse" id="C26_2">2&#160;</span>Porke itech itlajkuilol kijtoa: </div>
<div class='q'>Ijkuak otéchnotski onimitskak, </div>
<div class='q'>itech tonati ijkuak omonekia timomakixtis onimitspalewi. </div>
<div class='m'>Iwa axa ye nin tonati ijkuak Dios nomechmakixtis. <span class='rq'>Is. 49:8 </span> </div>
<div class='p'>
<span class="verse" id="C26_3">3&#160;</span>Amitla tikchiwah non makikxitlanwi aka tokni, para amaka makixnamiki toteki. 
<span class="verse" id="C26_4">4&#160;</span>Yej ika nochi tlan tikchiwah, tikixnextiah milák titekitih inawak Dios, porke nochi tikxikoah ijkuak titlaijyowiah, keman itla techpoloa, noso itla techtekipachojtinemi, noso ijkuak techwitekih. 
<span class="verse" id="C26_5">5&#160;</span>Miak welta yotechtsakeh. Miakeh tlakah techixnamikih iwa chikawak titekititinemih. Kualchiwa amo tikochih iwa kualchiwa amo titlakuah. 
<span class="verse" id="C26_6">6&#160;</span>Noiwa tikteititiah tinemih </div>
<div class='li'>ika toyolo chipawak, </div>
<div class='li'>ika toixtlamatilis, </div>
<div class='li'>ika totlaxikolis itech tlaijyowílistli, </div>
<div class='li'>ika n teiknomatílistli non tomechpialiah, </div>
<div class='li'>por n Espíritu Santo non kajki towah, </div>
<div class='li'>iwa totlasojtlalis chipawak. </div>
<div class='p'>
<span class="verse" id="C26_7">7&#160;</span>Yika, otomechmachtijkeh tlan milák iwa Dios okitenexti iweletilis itech nochi tlan otikchijkeh. Iwa nochipa tichipaujkanemi para timotlajtolpalewiskeh ijkuak techixnamikih. 
<span class="verse" id="C26_8">8&#160;</span>Sikimeh techtlakitah iwa sikimeh amo techtlakitah. Kanaj amo techseliah iwa kanaj techyekseliah kemi yekmilajkameh. Noiwa kanaj techiliah titekajkayajkeh maya tikinmiliah tlan milák. 
<span class="verse" id="C26_9">9&#160;</span>Kualchiwa techitah kemi non amo techixmatiskiah, maya ya techixmatih. Kimoliah ya timikitiweh, pero ok tiyolitokeh, techtlaijyowiltiah, pero amo techmiktiah. 
<span class="verse" id="C26_10">10&#160;</span>Maya techitah tiixpachiwih, tejwah tiyolpaktokeh, maya nesi amitla topatih, miakeh tikinpalewiah tlan ika panotoskeh, iwa tikpiah tlan okachi ipati. </div>
<div class='p'>
<span class="verse" id="C26_11">11&#160;</span>Tokniwah de Corinto, yotomechtlapowijkeh ika milák totlajtol, iwa yotomechmatiltijkeh tlan okipiaya toyolo. 
<span class="verse" id="C26_12">12&#160;</span>Tejwah tomechtlasojtlah miak. Pero nomejwah amo nontechtlasojtlah kemi tejwah. 
<span class="verse" id="C26_13">13&#160;</span>Nomechtlatlaujtia kemi ijkuak se teta kinyeknonotsa ipilwah: techontlasojtlakah kemi ne nomechtlasojtla. </div>
<div class='s'>Amo ximowikatinemikah inwah akimeh amo kitlakitah Cristo </div>
<div class='p'>
<span class="verse" id="C26_14">14&#160;</span>Amo ximowikatinemikah inwah akimeh amo kitlakitah Cristo. ¿Kox weletis moseitilis tlan kuali iwan tlan amokuali? Noso ¿weletis yetoskeh sansikah n tláwili iwa n tleyuálistli? 
<span class="verse" id="C26_15">15&#160;</span>¿Weletis moyekwikaskeh Cristo iwan satanás? Noso ¿weletis moyekuikaskeh se tlaneltokak iwa se non amo tlaneltokak? 
<span class="verse" id="C26_16">16&#160;</span>¿Kox weletis sansikah yetoskeh itiopa n Dios iwa n diosmeh non kinmachijchiwah? Tejwah timochiwah icha n Dios non yolitok, ijkó kemi Ye inewia okijto: </div>
<div class='q'>Niyolitos iwa niyetos inwah; </div>
<div class='q'>Ne niyetos in Dios, </div>
<div class='q'>iwa yejwah yetoskeh noaxkawah. <span class='rq'>Lv. 26:12 </span> </div>
<div class='m'>
<span class="verse" id="C26_17">17&#160;</span>Yika noiwa kijtoa n Toteko Dios: </div>
<div class='q'>Xikinkakajtewakah, iwa ayakmó inwah ximonelokah; </div>
<div class='q'>amo xiktelkokah tlan teyolijtlakoa. </div>
<div class='q'>Ijkuakó Ne nomechselis. <span class='rq'>Is. 52:11 </span> </div>
<div class='q'>
<span class="verse" id="C26_18">18&#160;</span>Ne niyetos nomotajtsi, </div>
<div class='q'>iwa nomejwah nonyetoskeh nopilwah iwa nochpochwah, </div>
<div class='q'>kijtoa n Toteko Dios non satlawel weletini. <span class='rq'>2 Sa. 7:14 </span>  </div>
<div class='psalmlabel' id='C27_0'> 7</div>
<div class='p'>
<span class="verse" id="C27_1">1&#160;</span>Ijkó kiné nokniwah non satlawel nomechtlasojtla, kemi ninteh tlájtolteh yotechkakitijkeh, moneki tinemiskeh kuali iwa amo matikchiwakah tlan weletis kijtlakos tokuerpo iwa toespíritu. Matiktlakitakah Dios, iwa matiktlasojtlakah iwa nochipa matikmopantikah. </div>
<div class='s'>Pablo yolpaki innawak n tlakah de Corinto </div>
<div class='p'>
<span class="verse" id="C27_2">2&#160;</span>¡Techselikah itech nomoyolo! Amaka itla amo kuali otikchiwilijkeh, nion aka otikititijkeh se amo kuali ojtli, nion amaka otikkajkayajkeh. 
<span class="verse" id="C27_3">3&#160;</span>Amo ijkí nikijtoa para nomechtlajtlakoltis. Porke ne yonomechili nomejwah nonkateh itech noyolo. Tla tiyolitoskeh noso timikiskeh, nochipa nomechpixtos itech noyolo. 
<span class="verse" id="C27_4">4&#160;</span>Ne kuali nikmatok nomejwah nonnechpalewiskeh iwa amo nonnechkawaskeh noselti, iwa nonkichiwah manimosisini iwa maniyolpaki por nomejwah. Maya nipanoa itech miak tlaijyowílistli, mach nimosotlawa, yej ika no niyolpaki. </div>
<div class='p'>
<span class="verse" id="C27_5">5&#160;</span>Ijkuak otiajsikoh Macedonia, mach timosewijtikateh, yej sentetl techixnamikih iwa techtlaijyowiltiah, iwa toyolo satlawel mawi. 
<span class="verse" id="C27_6">6&#160;</span>Pero Dios, Akin kinyolchikawa akimeh mosotlawah, otechyolchika ijkuak okalakiko Tito. 
<span class="verse" id="C27_7">7&#160;</span>Iwa amo san por Tito owala, yej porke nomejwah ononkiyolchikajkeh ijkuak ononkiyekselijkeh. Ye otechili ika nochi nomoyolo nonkinekih nontechitaskeh, iwa otechmatilti kenijki nonmoyolkokoah iwa nonmotekipachoah por ne. Ijkuak ijkó onikma, okachi onipak. </div>
<div class='p'>
<span class="verse" id="C27_8">8&#160;</span>Maya amo onomechpakti tlan onomechtlajkuilili, amo nimolnamikki. San kech tonati onechtekipacho porke onikma onomechyolkoko. 
<span class="verse" id="C27_9">9&#160;</span>Axa nipaki. Pero amo por ononmoyolkokojkeh, yej porke ijkuak ononmoyolkokojkeh okichi ximoyolpatlakah inawak Dios. Nomejwah ononkixikojkeh n neyolkókoli iwa Dios okipakti, yika tejwah amaka itla otiktoktijkeh. 
<span class="verse" id="C27_10">10&#160;</span>Porke n neyolkókoli non Dios techmaka, techpalewia para matimoyolpatlakah iwa techmakixtia. Noso n neyolkókoli de nin tlaltíkpaktli, kualika mikílistli. 
<span class="verse" id="C27_11">11&#160;</span>Nomejwah ononkixikojkeh n neyolkókoli kemi Dios kimonekiltia, axa ¡xikitakah kenomi onomechpalewi! Onomechajsikamatilti tlan amokuali ononkichijkah. Onomechtokti xikualanikah iwa ximawikah. Otlanki ononkinekeh nonnechitaskeh, iwa ononkitakeh kuali ka nonkitlaijyowiltiskeh neká akin otlajtlakolchijka. Itech nochi ni, nomejwah ononkitenextijkeh mach ononkipiayah itla tlajtlákoli. 
<span class="verse" id="C27_12">12&#160;</span>Ijkó kiné, ijkuak onomechtitlanili non amatlajkuíloli, amo onomechtitlanili por neká akin otlajtlakolchi nion por neká akin okijyowi n tlajtlákoli, yej para mamota kenijki nonmotekipachoah por tejwah ixpa n Dios. 
<span class="verse" id="C27_13">13&#160;</span>Ye ni tlan techyolchikawa. </div>
<div class='p'>Pero okachi tipakih porke tikitah n Tito satlawel yolpaktok, porke nochteh ononkiyolchikajkeh. 
<span class="verse" id="C27_14">14&#160;</span>Amo onimopijpinati ixpa Tito, ijkuak onikili nimosijsinia de nomejwah. Porke milák nochi tlan tejwah tomechiliah, ijkó nochi kuali okisato kemi otikilijkah n Tito. 
<span class="verse" id="C27_15">15&#160;</span>Iwa Tito okachi nomechtlasojtla ijkuak kilnamiki kenijki non nochteh ononkitlakitakeh iwa kenijki ononkiselijkeh iwa ononkimopantijkeh. 
<span class="verse" id="C27_16">16&#160;</span>Satlawel nipaki porke nomejwah nonkichiwah tlan se nomechilia, yika nomechneltoka.  </div>
<div class='psalmlabel' id='C28_0'> 8</div>
<div class='s'>Kintlatliokoliah tokniwah de Jerusalén </div>
<div class='p'>
<span class="verse" id="C28_1">1&#160;</span>Nokniwah, axa tiknekih tomechmatiltiskeh kenomi itlasojtlalis Dios yomotenexti iwan tokniwah de Macedonia. 
<span class="verse" id="C28_2">2&#160;</span>Maya ipan miak tlaijyowílistli yopanokeh, yejwah kipiah pakílistli, iwa maya semi próbesteh, yejwah miak yokitemakakeh kemi se non kitlawelpia. 
<span class="verse" id="C28_3">3&#160;</span>Ne nonewia onikinmitak kenomi ika pakílistli okitemakakeh nochi tlan oweletkeh iwa okachi okitemakakeh. 
<span class="verse" id="C28_4">4&#160;</span>Yejwah otechtlatlautijkeh matikinkawilikah noiwa makimpalewikah n tokniwah. 
<span class="verse" id="C28_5">5&#160;</span>Iwa amo kemi otikchiayah, porke achto omotemaktijkeh imak Dios iwa satepa tonawak, para kichiwaskeh tlan Dios kimonekiltia. 
<span class="verse" id="C28_6">6&#160;</span>Yika otiktlatlautijkeh n Tito makoololoti nomotlatliokolil, ijkó kemi okipewalti ijkó noiwa makiyektlami n tekitl. 
<span class="verse" id="C28_7">7&#160;</span>Yika, nomejwah okachi non tlayakantokeh itech nochi. </div>
<div class='m'>Nomejwah </div>
<div class='li'>semi nontlaneltokah, </div>
<div class='li'>semi kuali non tlamachtiah, </div>
<div class='li'>semi non ixtlamatih, </div>
<div class='li'>semi nonteyolchikawah </div>
<div class='li'>iwa semi techtlasojtlah. </div>
<div class='m'>Ijkó kiné, kemi nomejwah nonpankisa itech nochi, nika weletis motas kenijki nonkimpalewiskeh n próbesteh ika nomotomi. </div>
<div class='p'>
<span class="verse" id="C28_8">8&#160;</span>Amo nomechilia kemi se tlanawátili, sanwel nikneki xikmatikah kenomi sikimeh ika miak pakílistli tlapalewiah, para nikitas kox milák nontetlasojtlah. 
<span class="verse" id="C28_9">9&#160;</span>Nomejwah ya nonkixmatih itlasojtlalis n Toteko Cristo Jesús. Ye nochi okipiaya kan ilwikak, pero kemi saikpanoa techtlasojtla, nochi okwalkakajte para ijkó nomejwah xiktlawelpiakah. </div>
<div class='p'>
<span class="verse" id="C28_10">10&#160;</span>Nikneki nomechilis tlan ne nikmolia weletis nomechpalewis para nonkoololoskeh n tlatliokólili. Ya se xiwitl, nomejwah onontlapewaltijkeh onontlapalewijkeh ika nomotomi iwa ononpejkeh ika pakílistli. 
<span class="verse" id="C28_11">11&#160;</span>Yika, ijkó nomejwah ika pakílistli ononkimolijkeh nonkoololoskeh se tlatliokólili, ijkó noiwa xikyakatlamikah nomoteki iwa xiktemakakah kemi nonkipiah. 
<span class="verse" id="C28_12">12&#160;</span>Porke tla se tlakatl ika nochi iyolo kitemaka kech ye weleti kitemaka, Dios kiselia, porke Ye amo techtlajtlanilia tlan amo tikpiah. </div>
<div class='p'>
<span class="verse" id="C28_13">13&#160;</span>Amo nomechilia xikinmakakah miak akimeh kimpoloa iwa tlamis nomejwah noiwa manomechpolo, yej moneki nion yejwah nion nomejwah amitla manomechpolo. 
<span class="verse" id="C28_14">14&#160;</span>Nomejwah axa nonkipiah tlan ika weletis nonkimpalewiskeh. Mostla noso biktla yejwah kipiaskeh tlan nomejwah nomechpolos. Ijkó, nochipa ximosepampapalewikah. 
<span class="verse" id="C28_15">15&#160;</span>Kemi kijtoa n tiotlajkuíloli: “Akin okoololo miak, amo okípixki okachi; iwa akin amo miak okoololo, mach okipolo.” <span class='rq'>Éx. 16:18 </span> </div>
<div class='s'>Tito iwa itekipanojkawah </div>
<div class='p'>
<span class="verse" id="C28_16">16&#160;</span>Nimotlasojkamati inawak Dios, porke Ye okichi mamotekipacho n Tito, ijkó kemi ne nimotekipachoa por nomejwah. 
<span class="verse" id="C28_17">17&#160;</span>Ijkuak otiktlajtlanilijkeh manomechitati n Tito, amo sanwel okinek yas, yej ika miak pakílistli oyá onomechontlajpaloto. </div>
<div class='p'>
<span class="verse" id="C28_18">18&#160;</span>Sansikah iwa n Tito tiktitlantokeh se tokni non kineltoka Dios, non kitlakitah nochteh tokniwah por kuali kichiwa iteki ijkuak tetlapowia de n kualitlájtoli. 
<span class="verse" id="C28_19">19&#160;</span>Iwa amo san noni, yej nochteh tokniwah okipejpenkeh non tokni mawia towah iwa matechpalewi matiktemakatih n tlatliokólili. Tikchijtokeh nin tekitl porke tiknekih tikweyiliskeh n Toteko Dios iwa tiktenextiskeh sa tiknektokeh titepalewiskeh. 
<span class="verse" id="C28_20">20&#160;</span>Ijkó otikchijkeh para amo makijtokah tikchikowiskeh non tomi. 
<span class="verse" id="C28_21">21&#160;</span>Tiknekih tikisaskeh tichipawakeh itech nin tekitl, iwa amo sanwel ixpa n Toteko Dios, yej noiwa inmixpah nochteh tokniwah. </div>
<div class='p'>
<span class="verse" id="C28_22">22&#160;</span>Sansikah iwa nonteh tokniwah, tomechtitlanilijtokeh ok se tokni non yotikitakeh kiwilita tepalewis, iwa axa okachi porke kuali moyolchikawa nomowah. 
<span class="verse" id="C28_23">23&#160;</span>Tla aka tlajtlani akí n Tito, xikilikah ye tekiti nowa para tomechpalewiskeh. Noso tla nomechtlajtlaniah akimeh ninteh ok ome tokniwah, xikinmilikah kintitlanih n tokniwah non moololoah nika, iwa kimawistiliah Cristo Jesús. 
<span class="verse" id="C28_24">24&#160;</span>Yika, xikintlasojtlakah ninteh tokniwah, ijkó innewiah kitaskeh milák tlan onikimilih, iwa ijkó kajsikamatiskeh tleka kuali tomechyektenewah.  </div>
<div class='psalmlabel' id='C29_0'> 9</div>
<div class='s'>Koololoah tomi para n tokniwah </div>
<div class='p'>
<span class="verse" id="C29_1">1&#160;</span>Keman nonkinpalewiskeh n tokniwah tlaneltokakeh, ayakmó moneki manomechtlajkuilili. 
<span class="verse" id="C29_2">2&#160;</span>Porke ya nikmatok nomejwah nonkimatih nontepalewiah. Iwa ijkuak nika inwah non chantitokeh Macedonia, nikinmilia nomejwah non de Acaya yosexiujtik sa non mochixtokeh non tepalewiskeh. Yika ijkuak tokniwah de Macedonia okimatkeh non tepalewiskeh, noiwa miakeh omoyolchikajkeh tlapalewiskeh. 
<span class="verse" id="C29_3">3&#160;</span>Axa nomechintitlanilia ninteh tokniwah makitakah milák sa nonmochixtokeh. Nomechnejmachtia sa ximochixtokah para makitakah milák tlan onikimili. 
<span class="verse" id="C29_4">4&#160;</span>Amo kichiwa sikimeh de Macedonia yaskeh nowa iwa nomechajsitiweh ayamó nonmotlatlaliah. Noni techpijpinatis, iwa okachi nomejwah, ken yotikintlapowijkeh sa nonmochixtokeh nontepalewiskeh. 
<span class="verse" id="C29_5">5&#160;</span>Yika onikitak kuali ka manikintlajtlanili ninteh tokniwah sa matlayakanakah manomechitatih, iwa matlamikah makoololokah n tomi non nomejwah yononkijtojkeh nonkitemakaskeh. Ijkó nomotlatliokolil sa yetos, iwa motas milák ononkitemakakeh porke nontetlasojtlah, iwa amo san por otomechchijchikajkeh. </div>
<div class='p'>
<span class="verse" id="C29_6">6&#160;</span>Kuali xikilnamikikah tlan nomechilia: Akin amo miak tooka, amo miak kipixka; iwa akin miak tooka, miak kipixka. 
<span class="verse" id="C29_7">7&#160;</span>Xiktemakakah ijkó kemi yononkitlalijkeh itech nomoyolo, amo manomechixkoko nion xiktemakakah ijkuak nomechchijchikawah, porke Dios kitlasojtla akin kitemaka ika pakílistli. 
<span class="verse" id="C29_8">8&#160;</span>Dios weletis nomechtiochiwas para amitla manomechpolo, iwa ijkó nochipa xikpiakah tlan nonkimonekiltiskeh iwa ijkó weletis nonkimpalewiskeh oksikimeh. 
<span class="verse" id="C29_9">9&#160;</span>N tiotlajkuíloli kijtoa: </div>
<div class='q'>Dios okinxejxelilih tlan iaxka n próbesteh, </div>
<div class='q'>iwa iyekchiwalis nochipa wejkawas. </div>
<div class='m'>
<span class="verse" id="C29_10">10&#160;</span>Dios, Akin kitemaka n xínachtli non se kitooka iwa kitemaka tlan se kimomajsewia, nomechmakas tlan nonkimonekiltiskeh ijkuak nontlatookaskeh, iwa kiskaltis iwa kuali kitlakiltis nomotlatookal iwa ijkó nochipa xiweletikah xitepalewikah. 
<span class="verse" id="C29_11">11&#160;</span>Ijkó nomejwah nonkitlawelpiaskeh iwa weletis nonkimpalewiskeh oksikimeh ika pakílistli. Iwa ijkuak tejwah tikinwikiliskeh nomotlatliokolil, motlasojkamatiskeh inawak Dios. 
<span class="verse" id="C29_12">12&#160;</span>Nin tomi non nomejwah nonkintitlaniliah, amo sanwel kimpalewia itech tlan kimpoloa, yej noiwa kichiwa mamotlasojkamatikah inawak Dios. 
<span class="verse" id="C29_13">13&#160;</span>Iwa yejwah kiweyijkachiwaskeh Dios, porke nin tomi kinnextilis nomejwah milák nonkitlakitah tlan kijtoa n kualitlájtoli de Cristo. Noiwa yejwah kitlakitaskeh Totajtsi Dios por nomotlatliokolil non nomejwah nonkitemakah para yejwah iwa para nochteh. 
<span class="verse" id="C29_14">14&#160;</span>Iwa yejwah noiwa motiotsajtsiliskeh por nomejwah, iwa nomechtlasojkamatiskeh porke Dios okinnextili itlasojtlalis nomotech. 
<span class="verse" id="C29_15">15&#160;</span>¡Timotlasojkamatih inawak Dios porke otechmák se tlatliokólili weyijkachitok, non amo tiweletih tikteajsikamatiltiah ika tlájtoli!  </div>
<div class='psalmlabel' id='C210_0'> 10</div>
<div class='s'>Pablo kipia tekiwajyotl kemi itlatematilti n Cristo </div>
<div class='p'>
<span class="verse" id="C210_1">1&#160;</span>Ne Pablo, nomechtlatlaujtia ika itlasojtlalis iwa iteiknomatilis Cristo. Sikimeh kijtoah ijkuak nika nomowah satlawel niyolyámanki, iwa keman wejka nika nomechtlajkuililia ika chikawak tlájtoli. 
<span class="verse" id="C210_2">2&#160;</span>Ijkó kiné, nomechtlatlaujtia ijkuak nias nomechitati, amo techtoktikah manikintlapowi ika chikawak tlájtoli akimeh techteiliah san intemachtilis n tlakah tiktemachtiah. Porke yoniksentlali nikinchikawaknonotsas akimeh nechtlajtoltemoliah. 
<span class="verse" id="C210_3">3&#160;</span>Maya titlaltikpaktlakah, ayakmó tinemih kemi n tlaltikpaktlakah. 
<span class="verse" id="C210_4">4&#160;</span>Porke tlan tejwah tiktekitiltiah amo walewa nika n tlaltíkpaktli, yej kipia weletílistli de Dios para kimpopolos espíritus amokualteh. 
<span class="verse" id="C210_5">5&#160;</span>Ijkó tikpojpoloah nochi tlan amo kuali kixnamiki, iwa amo kitekawilia mamotematilti itlajtol Dios. Nochteh akimeh ijkó kiyejyekoliah tikintoktiah makitlakita Cristo. 
<span class="verse" id="C210_6">6&#160;</span>Ijkuak tikitaskeh nomejwah kuali ya nonkitlakitah Cristo, tejwah tikintlaijyowiltiskeh akimeh amo kinekih kitlakitaskeh Cristo. </div>
<div class='p'>
<span class="verse" id="C210_7">7&#160;</span>Nomejwah san nonkitah tlanón se kichiwa. Tla aka kimolia ye de Cristo, kuali xikmatikah tejwah noiwa de Cristo. 
<span class="verse" id="C210_8">8&#160;</span>Maya nimoweyilia ika notekiwajyo, amo nipinawa, porke n Toteko otechmák ichikawalis iwa itlanawatil para tomechyolchikawaskeh iwa amo para tomechsojsotlawaskeh. 
<span class="verse" id="C210_9">9&#160;</span>Amo xikyejyekolikah nikneki nomechmomojtis ika noamatlajkuilolwah. 
<span class="verse" id="C210_10">10&#160;</span>Sikimeh kijtoah noamatlajkuilolwah techikawaknonotsah, pero ijkuak nika teixpa, nechita amo nichikawak iwa ijkuak nitlajtoa amaka kipaktia. 
<span class="verse" id="C210_11">11&#160;</span>Pero akin ijkó kijtojtinemi, kuali makimati ke ijkó kemi tomechnonotsah chikawak ijkuak tomechtlajkuililiah ijkuak wejka tikateh, ijkó noiwa tomechnonotsaskeh chikawak ijkuak tiyetoskeh nomowah. </div>
<div class='p'>
<span class="verse" id="C210_12">12&#160;</span>Tejwah amo timixewiah timotamachiwaskeh noso tikchiwaskeh kemi kichiwah akimeh innewiah moweyiliah. Porke ijkuak motamachiwah iwan oksikimeh iwa motlatlanih, san yejwah innewiah moweyiliah. Yika, tlan yejwah kichiwah amitla ipati. 
<span class="verse" id="C210_13">13&#160;</span>Pero tejwah amo timoweyiliskeh ika tlan amo tikpiah, yej tiktlakitaskeh tlan Dios otechnawati matikchiwakah, iwa Ye otechmák nin tlanawátili para matomechnonotsakah nomejwah akimeh nonchantitokeh Corinto. 
<span class="verse" id="C210_14">14&#160;</span>Yika, amo otikchijkeh tlan amo otechnawatijkeh ijkuak otikalakitoh kan nomejwah. Porke tejwah achto otikalakitoh kan nomejwah ika n kualitlájtoli de Cristo. 
<span class="verse" id="C210_15">15&#160;</span>Iwa amo timoweyiliah ika oksikimeh inteki. Yej kuali tikmatokeh tla okachi nontlaneltokah, weletis titekitiskeh nomowah, pero sanwel kan otechnajnawatijkeh. 
<span class="verse" id="C210_16">16&#160;</span>Noiwa tiknekih tiktetlapowitiweh n kualitlájtoli, okachi wejka de kan nomejwah nonkateh, iwa amo timoweyiliskeh ika oksikimeh inteki. </div>
<div class='p'>
<span class="verse" id="C210_17">17&#160;</span>Tla aka kineki moweyilis, mamoweyili ika tlan Toteko kichiwa. <span class='rq'>Jr. 9:24 </span> 
<span class="verse" id="C210_18">18&#160;</span>Porke n tlakatl non kiyekseliah, amo ye akin inewia moyektenewa, yej neka akin Toteko kiyektenewa.  </div>
<div class='psalmlabel' id='C211_0'> 11</div>
<div class='s'>Pablo de milajka itlatematilti Dios </div>
<div class='p'>
<span class="verse" id="C211_1">1&#160;</span>Chamo weletis nonkixikoskeh kanaj kech tlájtoli, kemi se tlakatl non yokuatlapolo, milák nonnechxikoah. 
<span class="verse" id="C211_2">2&#160;</span>Ne nichawati nomonawak ijkó kemi Dios nomechtlasojtla, iwa yonomechteaxkati imak Cristo, kemi se íchpochtli chipawak non monamiktia iwan iokich. 
<span class="verse" id="C211_3">3&#160;</span>Iwa ijkó kemi n koatl okikajkaya n Eva ika xolopijkayotl, ne nimawi manomechkajkayawakah iwa ayakmó xikneltokakah n Cristo. 
<span class="verse" id="C211_4">4&#160;</span>Nomejwah nonkinseliah akimeh nomechmatiltiah ok se Jesús non tejwah amo otomechmatiltijkeh. Iwa nonkineltokah ok se espíritu, iwa nomejwah ya nonkipixtokeh se. Kenomi nonweletih nonkiseliah ok se tlamachtílistli iwa amo kemi non tejwah otomechmachtijkeh. 
<span class="verse" id="C211_5">5&#160;</span>San ne nikmolia ne noiwa nopati kemi n oksikimeh tlatematiltijkeh non momachiliah semi wejweyijtikeh, akimeh nomejwah nonkinneltokah. </div>
<div class='p'>
<span class="verse" id="C211_6">6&#160;</span>Maya nimotlajtolpoloa ijkuak nitlajtoa, ne kuali nikmati tlan niktemachtia. Nochteh nomejwah yononkitakeh itech tekitl non tikchijtinemih. </div>
<div class='p'>
<span class="verse" id="C211_7">7&#160;</span>¿Kox amokuali onikchi ijkuak onimoiknoma nomonawak, iwa amo onomechili techtlaxtlawikah ijkuak onomechmatilti itlajtol Dios? 
<span class="verse" id="C211_8">8&#160;</span>Ne onikinkixtili n tomi oksikimeh tlaneltokakeh, iwa ika onipanotoka ijkuak onomechmatilti itlajtol Dios. 
<span class="verse" id="C211_9">9&#160;</span>Keman onikatka nomowah iwa itla onechpolo, amaka oniktlajtlanili porke n tokniwah non owalajkeh de Macedonia onechmakakeh nochi tlan onechpoloaya. Iwa ijkó onikchi porke amo oniknek nomechtekimakas, iwa ijkó nochipa nikchiwas. 
<span class="verse" id="C211_10">10&#160;</span>Ijkó kuali nikmatok milák nikixmati tlan Cristo kimonekiltia, ijkó noiwa nikmatok itech nochi n tlali de Acaya, amaka weletis nechixnamikis. 
<span class="verse" id="C211_11">11&#160;</span>¿Tleka? ¿Mach amo nomechtlasojtla? Dios kuali kimatok kenomi nomechontlasojtla. </div>
<div class='p'>
<span class="verse" id="C211_12">12&#160;</span>Pero tlan nikchijtiwits, ok nikchijtinemis, para mamoteixmatiltikah nekateh akimeh motenewah noiwa tlatematiltijkeh kemi tejwah. 
<span class="verse" id="C211_13">13&#160;</span>Porke ninteh amo milák tlatitlaniltih, yej san tekajkayajkeh, iwa motlakentiah kemi yaskiah itlatitlanilwah n Cristo. 
<span class="verse" id="C211_14">14&#160;</span>Iwa ni, amo tetlajtlachialti porke inewia n satanás kimati moixpatla kemi se ángel non tsotlani. 
<span class="verse" id="C211_15">15&#160;</span>Yika, amo matechtlajtlachialti tla noiwa itekitwah moixpatlah kemi yaskiah tekitkeh yolchipawakeh. ¡Yejwah kiseliskeh intlaxtlawil ijkó kemi kichiwah! </div>
<div class='s'>Kenomi otlaijyowijtinenki Pablo </div>
<div class='p'>
<span class="verse" id="C211_16">16&#160;</span>Oksepa techkawilikah manomechili: Amaka makimoli ne yonikuatlapolo, tla ijkó non kimoliah, techkawilikah manomechtlapowi kemi se non yokuatlapolo, iwa ne noiwa manimoweyili achitsi. 
<span class="verse" id="C211_17">17&#160;</span>Tlan axa nomechilia amo onechnawati Toteko, yej san kemi yaskia yonikuatlapolo porke nomechilia nikneki nimoweyilis. 
<span class="verse" id="C211_18">18&#160;</span>Ijkó kemi miakeh moweyiliah por tlan weletih kichiwah, ne noiwa nimoweyilis. 
<span class="verse" id="C211_19">19&#160;</span>Nomejwah non kimoliah non ixtlamatih, iwa non kinkakih ika pakílistli akimeh kuatlapolojtokeh. 
<span class="verse" id="C211_20">20&#160;</span>Iwa nonkiwilitah nonkinkakiskeh nekateh akimeh nomechtekimiktiah noso nomechkajkayawah, nomechtlawelitah iwa nomechixtlatsiniah. 
<span class="verse" id="C211_21">21&#160;</span>Maya nipinawa nikijtos, ¡tejwah mach otimixewijkeh ijkó otomechtoktijkeh! </div>
<div class='p'>Tla oksikimeh mixewiah moweyiliah, noiwa ne weletis nimixewis maya tlan nomechilia nikijtoa kemi tlajtoa se non yokuatlapolo. 
<span class="verse" id="C211_22">22&#160;</span>¿Yejwah hebreos? Ne noiwa. ¿Yejwah tlakah de Israel? Ne noiwa. ¿Yejwah teixwiwah de Abraham? Ne noiwa. 
<span class="verse" id="C211_23">23&#160;</span>¿Yejwah itekitwah Cristo? Ne okachi ni tlakéwali de Cristo, maya nitlajtojtok kemi se non yokuatlapolo. Ne okachi yonitekitik, ne okachi yonechwitekeh, miak welta yonechtsakeh, iwa miak welta ya nechmiktiskiah. 
<span class="verse" id="C211_24">24&#160;</span>Iwa mákuili welta n judíojteh onechtsonwitekeh ika sempóali iwa káxtoli iwa nawi (39) tsonwitekílisteh non kinotsah azote. 
<span class="verse" id="C211_25">25&#160;</span>Eyi welta onechkuaujtenkeh, iwa se welta onechmojmotlakeh ika tetl. Eyi welta oapolak n barko non itech oniaya, iwa se welta onimoka se tonati iwa se yúali itlajko n weyi atl. 
<span class="verse" id="C211_26">26&#160;</span>Ne wejka yoninentínenki, iwa miak welta onimokokopato itempa n miketékochtli ijkuak oniaya itech río, inmak tlachtekeh, inmak nokniwah n judíojteh iwa inmak non amo judíojteh. Noiwa onikchikoitak n mikílistli itech weyi altepetl, kan amaka chanti, itech weyi atl, iwa inmak akimeh motenewah kineltokah Dios. 
<span class="verse" id="C211_27">27&#160;</span>Miak tekipachólistli iwa tlaijyowílistli yonipanok. Miak welta onimokochmikti, kanaj amo onikpiaya tlan nikkuas nion tlan nikonis, yika miak welta oniajapismik, iwa miak welta onisekmik porke amo onikpiaya tlan nikmokentis. </div>
<div class='p'>
<span class="verse" id="C211_28">28&#160;</span>Nochi ni nikijyowia, pero noiwa ixmostla nechtekipachoa kenomi kateh sentetl n tokniwah. 
<span class="verse" id="C211_29">29&#160;</span>Tla aka mokokoa noiwa ne nikmachilia ikokolis. Tla se tokni kitoktia ok se tokni mawetsi itech tlajtlákoli, ne nechyolkokoa. 
<span class="verse" id="C211_30">30&#160;</span>Tla onka itla tlan ika weletis nimoweyilis, sanwel nimoweyilis ijkuak nikita amo nichikawak. 
<span class="verse" id="C211_31">31&#160;</span>Totajtsi Dios, Itajtsi n Toteko Cristo Jesús, Akin nochipa moneki matikweyijkachiwakah, Ye kimatok milák tlan ne nikijtoa. 
<span class="verse" id="C211_32">32&#160;</span>Ijkuak onikatka Damasco, n weyi tlanawati non okitekitiliaya n rey Aretas, okintlali tlamokuitlawijkeh makimokuitlawijtokah n kaltentli de non altepetl, para ijkuak nikisaskia ik ompa manechkitskikah iwa manechtsakuatih, 
<span class="verse" id="C211_33">33&#160;</span>pero ik se bentana kan tepamitl, onechtemowijkeh ijtik se weyi chikiwitl, iwa ijkó onikcholili n rey.  </div>
<div class='psalmlabel' id='C212_0'> 12</div>
<div class='s'>Dios okinextili n Pablo tlan onka ilwikak </div>
<div class='p'>
<span class="verse" id="C212_1">1&#160;</span>Ne amitla niktlani tla san ne nimoweyilia, moneki manomechtlapowi tlan Toteko onechnextili iwa onechajsikamatilti. 
<span class="verse" id="C212_2">2&#160;</span>Nikixmati se tlakatl non kineltoka Cristo, non ya kipia májtlaktli iwa n nawi xiwitl okiwikakeh ipan eyi ilwikak. Amo nikmati kox okiwikakeh ika ikuerpo noso san iespíritu, sanwel Dios kimati. 
<span class="verse" id="C212_3">3&#160;</span>Amo nikmati kox ika ikuerpo noso amo ika ikuerpo okiwikakeh, sanwel Dios kimati. 
<span class="verse" id="C212_4">4&#160;</span>Okiwikakeh xochitlalpan, iwa ompa okinkak tlájtolteh non amaka tlakah kikawiliah makinmijto. 
<span class="verse" id="C212_5">5&#160;</span>Ne weletis nimoweyilis de se tlakatl kemi ye, pero amo nimoweyilis san ne nonewia, yej sanwel ijkuak nimomachilia amo nichikawak. 
<span class="verse" id="C212_6">6&#160;</span>Tla ne niknekiskia nimoweyiliskia, noni amo kijtosneki yonikuatlapolo, yej sanwel nomechilijtoskia tlan milák. Pero ne amo ijkó nikchiwa porke amo nikneki aka makimoli okachi nimoweyilia ika tlan nechitaskeh nikchiwa, noso nechkakiskeh nikijtoa, 
<span class="verse" id="C212_7">7&#160;</span>nochi tlan Dios onechnextili saikpanoa kuajkualtsi. Iwa para ne amo manimoweyili ika tlan Toteko onechnextili, onechkawili matsoponto kemi itla witstli kemi yaskia n satanás onechtlalili itech nokuerpo, para manechtlaijyowilti. 
<span class="verse" id="C212_8">8&#160;</span>Eyi welta yoniktlajtlanili n Toteko manechkixtili nin tlaijyowílistli. 
<span class="verse" id="C212_9">9&#160;</span>Pero n Toteko onechili: “Tikpixtok notlasojtlalis, amitla ok se mitspoloa; noweletilis okachi motenextia itech non amo chikawakeh.” Yika nipaki ken amo nichikawak, para notech mamotenexti iweletilis Cristo. 
<span class="verse" id="C212_10">10&#160;</span>Iwa nipaki keman itla nechyoltilana, ijkuak nechwijwikaltiah, keman itla nechpoloa, keman nechtotojtokah iwa keman nitlaijyowia por Cristo; porke keman amo nichikawak, Cristo nechchikawa. </div>
<div class='s'>Pablo motekipachoa por n tlaneltokakeh de Corinto </div>
<div class='p'>
<span class="verse" id="C212_11">11&#160;</span>Kemi se non yokuatlapolo onimoweyitene, pero nomejwah ononnechtoktijkeh ijkó manikchiwa. Omonekia nomejwah kuali nontlajtoskiah de ne. Pero ne noiwa nopati kemi nekateh wejweyi tlatitlaniltih akimeh nomejwah nonkintokatinemih maya ne amitla nopati. 
<span class="verse" id="C212_12">12&#160;</span>Itech noteki non onikchi ika miak noyolika nomowah, omotak ika neskayolteh tetlajtlachialtijkeh iwa ika milagros non onikinchi ika iweletilis Dios. Ika noni, moteixmatiltia ne de milajka itlatematilti. 
<span class="verse" id="C212_13">13&#160;</span>Nomejwah amo onomechitak kemi amitla nomopati innawak n oksikimeh tokniwah. Pero chamo ejé ijkó onomechitak, porke amo onomechtekimák, ¡techtlapojpolwikah por amo onomechtekimák! </div>
<div class='p'>
<span class="verse" id="C212_14">14&#160;</span>Axa ya nimotlatlalijtok nomechtlajpaloti, iwa ika ni, ya eyi welta nomechontlajpalos, porke amo niktemoa tlan nonkipiah, yej nomejwah nomechtemoa, porke n tetajmeh kipiah de koololoskeh tomi para impilwah, iwa amo n tepilwah para intajwah. 
<span class="verse" id="C212_15">15&#160;</span>Iwa ne ika nochi noyolo niktemakas nochi tlan nikpia, iwa asta manechmiktikah para nomejwah ximomakixtikah; maya nikita ijkuak ne okachi nomechtlasojtla, nomejwah okachi ayakmó nonnechtlasojtlah. </div>
<div class='p'>
<span class="verse" id="C212_16">16&#160;</span>Porke sikimeh maya kijtoah amitla onomechtlajtlanili, kijtoah ke ika noixtlamatilis onomechkajkaya. 
<span class="verse" id="C212_17">17&#160;</span>¿Kox onomechkajkaya, ijkuak onomechtitlanili aka tokni? 
<span class="verse" id="C212_18">18&#160;</span>Ne oniktlatlaujti Tito manomechtlajpaloti, iwa oniktítlanki mawia iwa n ok se tokni. ¿Onomechkajkaya n Tito? ¿Mach amo milák san ken tiomeh timilajkanemih itech san se totlamachtilis? </div>
<div class='p'>
<span class="verse" id="C212_19">19&#160;</span>Chamo non kimoliah tejwah san timotlajtolpalewijtokeh nomowah. Pero amo ijkó; Dios iwa n Cristo kimatokeh milák tlan tomechiliah. Nokniwah non semi nomechtlasojtla, ijkí nikchiwa para okachi ximoskaltikah itech nomotlaneltokalis. 
<span class="verse" id="C212_20">20&#160;</span>Porke nimawi kenijki nomechajsiti ijkuak nias nomechitati, chamo amo nomechajsiti kemi ne niknekiskia, iwa chamo nion nomejwah nonnechitaskeh kemi nomejwah nonkinekiskiah. </div>
<div class='p'>Nikmawilia nomechajsiti, </div>
<div class='li'>nonmokuajtokeh, </div>
<div class='li'>nonmoxikoah, </div>
<div class='li'>nonmokualanijtokeh, </div>
<div class='li'>nonmoxexeloah, </div>
<div class='li'>nonxolopijteh, </div>
<div class='li'>nontepojpoah, </div>
<div class='li'>nonmoweyiliah, </div>
<div class='li'>noso manomechajsiti nonpapajsolitokeh. </div>
<div class='m'>
<span class="verse" id="C212_21">21&#160;</span>Noiwa nimawi tla ijkuak nias nomechtlajpaloti Nodios manechpijpinati nomoixpa, iwa tlawel manichoka ika tlan nonkichiwah, nomejwah yonontlajtlakolchijtinenkeh iwa ayamó nonyekmilajkanemih, nonmomekatiah iwan ok nonkichiwah tlan pitsotik.  </div>
<div class='psalmlabel' id='C213_0'> 13</div>
<div class='s'>Pablo tenonotsa iwa momakawa iwan tokniwah de Corinto </div>
<div class='p'>
<span class="verse" id="C213_1">1&#160;</span>Ika ni ya eyi welta nomechontlajpaloti. Tla itla nonkiyektlaliskeh moneki mayetokah ome noso eyi tokniwah akimeh milák okitakeh tlan otlamochi. <span class='rq'>Dt. 19:15 </span> 
<span class="verse" id="C213_2">2&#160;</span>Ne achto yonomechilijka ijkuak onomechtlajpaloto, iwa axa oksepa nomechilia kemi niyetoskia ompa nomowah. Nitlajkuiloa para akimeh otlajtlakolchijkeh, iwan oksikimeh noiwa, tla oksepa nias amo nomechiknomatis. 
<span class="verse" id="C213_3">3&#160;</span>Ijkuakó nomejwah nonkajsikamatiskeh milák Cristo kitenkixtia itlajtol notech. Iwa Cristo amo monextia nomonawak kemi se non amo kipia chikawálistli, yej kiteititia iweletilis nomotech. 
<span class="verse" id="C213_4">4&#160;</span>Milák, Cristo okikrusifikarojkeh kemi se non amo chikawak, pero axa yolitok ika iweletilis Dios. Ijkó noiwa timochiwah kemi Ye, pero tla tiseititoskeh iwan Cristo tiyolitoskeh ika iweletilis Dios para tomechpalewiskeh. </div>
<div class='p'>
<span class="verse" id="C213_5">5&#160;</span>Nomejwah nomonewiah ximoyejyekokah kox milák nonkipiah tlaneltokálistli. Ijkó nonkimatiskeh kox nonteaxkawah inawak Cristo, noso san nonmíxkopteh. 
<span class="verse" id="C213_6">6&#160;</span>Pero nikneki nomonewiah xikajsikamatikah, tejwah milák titeaxkawah inawak Cristo. 
<span class="verse" id="C213_7">7&#160;</span>Tejwah timotiotsajtsiliah inawak Dios, para amo xikchiwakah tlan amokuali. Amo timotiotsajtsiliah para xikitakah kuali tikchiwah toteki, yej para xikchiwakah tlan kuali; maya oksikimeh makijtokah mach ompa tlan tikchiwah. 
<span class="verse" id="C213_8">8&#160;</span>Porke amo onka tlan ika weletis tikixnamikiskeh tlan milák, yej sanwel tikchiwah tlan kipalewia tlan milák. 
<span class="verse" id="C213_9">9&#160;</span>Yika, tejwah tipakih ijkuak tikitah amo tichikawakeh iwa nomejwah nonchikawakeh, iwa timotiotsajtsilijtoskeh para ixmostla ximoyolchipajtiwiah. 
<span class="verse" id="C213_10">10&#160;</span>Axa ken ayamó nomechontlajpaloa, nomechtlajkuililia para ijkuak nias nomechitati, amo chikawak manomechnonotsa ika n tekiwajyotl non Toteko Dios onechmaktili, para mamoskalti nomotlaneltokalis iwa amo para nomechpojpolilis. </div>
<div class='s'>Pablo iksemi momakawa </div>
<div class='p'>
<span class="verse" id="C213_11">11&#160;</span>Iwa axa nokniwah xiyolpakikah, ximoskaltijtiwiah itech itlajtol Dios, xiyeknemikah, ximoyolchikawakah iwa ximosepanyekwikakah. Iwa Dios non teyolsewia iwa tetlasojtla, yetos nomowah. 
<span class="verse" id="C213_12">12&#160;</span>Ximosepantlajalokah iwa ika chipawak nomoyolo ximoixtenamikikah. </div>
<div class='p'>Nochteh n tokniwah non kineltokah Cristo Jesús nomechontlajpaloah. </div>
<div class='p'>
<span class="verse" id="C213_13">13&#160;</span>Iteiknomatilis Toteko Cristo Jesús, itlasojtlalis Dios, iwa isepanyekuikalis n Espíritu Santo mayeto nomowah.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#C21_1"><span class="notemark">*</span> 1:1</a>
 <span class="ft">Acaya: ninteh tlalmeh kateh tlatsintlawik de Grecia</span></p></aside>
<aside epub:type='footnote' id="FN2"><p class="f"><a class="notebackref" href="#C24_7"><span class="notemark">*</span> 4:7</a>
 <span class="ft">xoktsi kijtosneki tokuerpo</span></p></aside>

<hr />
</div>
</div></body></html>
