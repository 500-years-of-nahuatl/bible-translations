<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="npl" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol Totajtsi Dios San Juan 1</title>
</head>
<body dir='ltr'>
<ul class='tnav'>
<li><a href='index.xhtml'>San Juan</a></li>
</ul><ul class='tnav'><li><a href='JHN.xhtml#JN1_0'>1</a></li>
<li><a href='JHN.xhtml#JN2_0'>2</a></li>
<li><a href='JHN.xhtml#JN3_0'>3</a></li>
<li><a href='JHN.xhtml#JN4_0'>4</a></li>
<li><a href='JHN.xhtml#JN5_0'>5</a></li>
<li><a href='JHN.xhtml#JN6_0'>6</a></li>
<li><a href='JHN.xhtml#JN7_0'>7</a></li>
<li><a href='JHN.xhtml#JN8_0'>8</a></li>
<li><a href='JHN.xhtml#JN9_0'>9</a></li>
<li><a href='JHN.xhtml#JN10_0'>10</a></li>
</ul><ul class='tnav'>
<li><a href='JHN.xhtml#JN11_0'>11</a></li>
<li><a href='JHN.xhtml#JN12_0'>12</a></li>
<li><a href='JHN.xhtml#JN13_0'>13</a></li>
<li><a href='JHN.xhtml#JN14_0'>14</a></li>
<li><a href='JHN.xhtml#JN15_0'>15</a></li>
<li><a href='JHN.xhtml#JN16_0'>16</a></li>
<li><a href='JHN.xhtml#JN17_0'>17</a></li>
<li><a href='JHN.xhtml#JN18_0'>18</a></li>
<li><a href='JHN.xhtml#JN19_0'>19</a></li>
<li><a href='JHN.xhtml#JN20_0'>20</a></li>
</ul><ul class='tnav'>
<li><a href='JHN.xhtml#JN21_0'>21</a></li>
</ul>

<div class='main' id='JN0_0'>

<div class='mt'>N Kualitlájtoli non Okijkuilo San Juan  </div>
<div class='psalmlabel' id='JN1_0'> 1</div>
<div class='s'>Itlajtol n Totajtsi Dios omochi tlakatl </div>
<div class='p'>

<span class="verse" id="JN1_1">1&#160;</span>Ijkuak ayamó opewaya n tlaltíkpaktli, yokatka n Tlájtoli, </div>
<div class='q'>iwa non Tlájtoli okatka iwan Dios, </div>
<div class='q'>iwa non Tlájtoli<a href='#FN1' epub:type='noteref' class='noteref'>*</a> Ye Dios. </div>
<div class='q'>
<span class="verse" id="JN1_2">2&#160;</span>Nin Tlájtoli yokatka iwan Dios ijkuak okichijchi n tlaltíkpaktli. </div>
<div class='q'>
<span class="verse" id="JN1_3">3&#160;</span>Ika nin Tlájtoli, okichijchi nochi tlan onka, iwa tla amo por Ye, amitla yetoskia. <span class='rq'>Col. 1:15-17</span> </div>
<div class='q'>
<span class="verse" id="JN1_4">4&#160;</span>Itech Ye onka Yolílistli, iwa non Yolílistli Ye n Tláwili Akin kintlawilia n tlaltikpaktlakah. </div>
<div class='q'>
<span class="verse" id="JN1_5">5&#160;</span>Nin Tláwili tlawia kan tleyua, iwa n sentleyuálistli mach weleti kisewia non Tláwili. </div>
<div class='p'>
<span class="verse" id="JN1_6">6&#160;</span>Okatka se tlakatl itoka Juan, non Dios okwaltítlanki. 
<span class="verse" id="JN1_7">7&#160;</span>Juan owala otetlapowiko de nin Tláwili (Cristo), para ijkó nochteh makineltokakah. 
<span class="verse" id="JN1_8">8&#160;</span>Juan amo ye n Tláwili, sanwel otetlapowiko de non Tláwili. 
<span class="verse" id="JN1_9">9&#160;</span>Ye n milajka Tláwili, non kintlawilia nochteh n tlakah itech nin tlaltíkpaktli. </div>
<div class='p'>
<span class="verse" id="JN1_10">10&#160;</span>Neka Tlájtoli okatka itech nin tlaltíkpaktli, iwa Ye okichijchi nochi n tlaltíkpaktli pero n tlaltikpaktlakah mach okixmatkeh akin Ye. 
<span class="verse" id="JN1_11">11&#160;</span>Owala innawak ichanikniwah, pero yejwah mach okiselijkeh. 
<span class="verse" id="JN1_12">12&#160;</span>Pero akimeh okiselijkeh iwa okineltokakeh, Ye okinkawili mamochiwakah ipilwah Dios. 
<span class="verse" id="JN1_13">13&#160;</span>Ninteh amo otlakatkeh kemi tlakatih n tlaltikpaktlakah, yej otlakatkeh kemi tepilwah de Dios porke Ye ijkó okimonekilti matlakatikah inawak. </div>
<div class='p'>
<span class="verse" id="JN1_14">14&#160;</span>Non Tlájtoli omókopki Tlakatl, iwa towa ochanchiwako. Tejwah otiktakeh imawistilis, iwa non mawistílistli kipia non san Ye ikone n Totajtsi Dios, porke otechititi nochi itlasojtlalis iwa nochi tlan ye milajka. </div>
<div class='p'>
<span class="verse" id="JN1_15">15&#160;</span>Juan otetlapowi de non Tlájtoli. Iwa chikawak otlajto, iwa okijto: </div>
<div class='p'>—Ye nin tlakatl non ne onomechiliaya. N tlakatl non satepa wits, Ye okachi weyijkatitok ke ne, porke Ye yokatka ijkuak ne ayamó onitlakatia. </div>
<div class='p'>
<span class="verse" id="JN1_16">16&#160;</span>Nochi tlan Ye kipia tejwah tikselijtiwitseh, nochipa topah momiakilia itlatiochiwalis. 
<span class="verse" id="JN1_17">17&#160;</span>Moisés otechmák n tlanawátili, pero por Cristo Jesús owala n tlasojtlálistli iwa tlan milák. 
<span class="verse" id="JN1_18">18&#160;</span>Amaka tlakatl yokitak Totajtsi Dios, pero Ikone non san Ye se Akin noiwa Dios, Akin nochipa nechonitok iwan Itajtsi, Ye Akin otechixmatiltiko. </div>
<div class='s'>Juan non tlakuatekia kiteixmatiltia n Cristo Jesús </div>
<div class='r'>(Mt. 3:11-12; Mr. 1:7-8; Lc. 3:15-17) </div>
<div class='p'>
<span class="verse" id="JN1_19">19&#160;</span>Ye ni tlan Juan otlapoaya ijkuak n judíojteh de Jerusalén okintitlankeh sikimeh tiopixkeh iwa levitas makitlajtlanitih n Juan akin ye. 
<span class="verse" id="JN1_20">20&#160;</span>Okimili tlan milák iwa okimokuiti: </div>
<div class='p'>—Mach ne ni Cristo. </div>
<div class='p'>
<span class="verse" id="JN1_21">21&#160;</span>Ijkuakó yejwah oksepa okitlajtlanijkeh: </div>
<div class='p'>—¿Akin te? ¿Te n profeta Elías? </div>
<div class='p'>Juan okinnankili: </div>
<div class='p'>—Amó, mach ne. </div>
<div class='p'>—Techili, ¿Te n profeta? </div>
<div class='p'>Ye okinnankili: </div>
<div class='p'>—Amó. </div>
<div class='p'>
<span class="verse" id="JN1_22">22&#160;</span>Ijkuakó okilijkeh: </div>
<div class='p'>—¿Akin te kiné? Moneki tikinmiliskeh itla akimeh otechaltitlankeh. ¿Techili, akin te? </div>
<div class='p'>
<span class="verse" id="JN1_23">23&#160;</span>Juan okinnankili: </div>
<div class='p'>—Ne non nitetsajtsilia kan tlaltejtéyinki iwa nikijtoa: “Xikmilawakah iojwiu n Toteko” —ijkó kemi okijto n profeta Isaías. <span class='rq'>Is. 40:3 </span> </div>
<div class='p'>
<span class="verse" id="JN1_24">24&#160;</span>N fariseos okintitlankeh sikimeh makitlajtlanitih n Juan </div>
<div class='p'>
<span class="verse" id="JN1_25">25&#160;</span>—Tla te amo Ti Cristo, nion ti Elías, nion ti profeta, ¿tleka titlakuaatekia? </div>
<div class='p'>
<span class="verse" id="JN1_26">26&#160;</span>Juan okinnankili: </div>
<div class='p'>—Ne nitlakuaatekia ika atl, pero nomowah kajki se Akin nomejwah amo nonkixmatih. 
<span class="verse" id="JN1_27">27&#160;</span>Milák, Ye satepa wits, iwa ne mach nitlawelkuali kemi para nikkaktojtomas. </div>
<div class='p'>
<span class="verse" id="JN1_28">28&#160;</span>Nochi ni otlamochi itech altepetl de Betania, ik nepa lado de n río Jordán, kan Juan otlakuaatekijtoka. </div>
<div class='s'>Jesús Ye Iichkatsi n Totajtsi Dios </div>
<div class='p'>
<span class="verse" id="JN1_29">29&#160;</span>Ipan ok se tonati, Juan okitak n Jesús okinamiktiwalaya iwa okijto: </div>
<div class='p'>—Xikitakah, Ye Ni Iichkatsi Dios, non kitekixtilis nochi intlajtlakol n tlaltikpaktlakah. 
<span class="verse" id="JN1_30">30&#160;</span>De Ye onitlajto: “Satepa wits se tlakatl Akin okachi weyijkatitok ke ne, porke Ye yokatka ijkuak ne ayamó onitlakatia.” 
<span class="verse" id="JN1_31">31&#160;</span>Ne nonewia amo onikixmatia. Yika onitlakuaatekijtiwalaya ika atl para n tlakah de Israel makixmatikah Ye. </div>
<div class='p'>
<span class="verse" id="JN1_32">32&#160;</span>Juan noiwa okijto: </div>
<div class='p'>—Ne onikitak n Espíritu owaltemok de ilwikak kemi se palomatsi, iwa omotlaliko itech Jesús. 
<span class="verse" id="JN1_33">33&#160;</span>Ne ayamó onikixmatia. Pero Akin onechaltítlanki manitlakuaatekiki ika atl, onechili: “Ijkuak tikitas n Espíritu waltemos iwa motlaliki itech se tlakatl, Ye Akin tlakuaatekis ika n Espíritu Santo.” 
<span class="verse" id="JN1_34">34&#160;</span>Ne yonikitak, yika, nomechilia nik Ye Ikone Dios. </div>
<div class='s'>Non sikinika itlamachtijkawah n Jesús </div>
<div class='p'>
<span class="verse" id="JN1_35">35&#160;</span>Ijkuak owalmostlatik Juan oksepa ompa okatka iwa ome itlamachtijkawah. 
<span class="verse" id="JN1_36">36&#160;</span>Iwa ijkuak okitak Jesús opanoaya, Juan okijto: </div>
<div class='p'>—Xikitakah, nin tlakatl Ye Iichkatsi n Totajtsi Dios. </div>
<div class='p'>
<span class="verse" id="JN1_37">37&#160;</span>Ijkuak n ome itlamachtijkawah n Juan okikakeh tlan okijto, oyajkeh iwan Jesús. 
<span class="verse" id="JN1_38">38&#160;</span>Ijkuakó Jesús oontláchixki ik ikuitlapa, iwa ijkuak okinmitak okiwaltokayah, okintlajtlani: </div>
<div class='p'>—¿Tlan nonkitemoah? </div>
<div class='p'>Yejwah okinankilijkeh: </div>
<div class='p'>—Rabí —non kijtosneki tlamachti—, ¿kan tichanti? </div>
<div class='p'>
<span class="verse" id="JN1_39">39&#160;</span>Jesús okinnankili: </div>
<div class='p'>—Xiwikih iwa xikitakah. </div>
<div class='p'>Ijkuakó yejwah oyajkeh iwan Jesús iwa okitakeh kan chanti. Yokatka kemi las kuatro de tiotlak. Ompa omokajkeh iwan Jesús non tonati. </div>
<div class='p'>
<span class="verse" id="JN1_40">40&#160;</span>Andrés ikni n Simón Pedro, ye seme de nonteh ome non okikakeh tlan okijto n Juan, oyajkeh iwan Jesús. 
<span class="verse" id="JN1_41">41&#160;</span>Andrés achto okajsik ikni Simón, iwa okili: </div>
<div class='p'>—Yotikajsikeh n Mesías —noni kijtosneki n Cristo noso non Dios okipéjpenki. </div>
<div class='p'>
<span class="verse" id="JN1_42">42&#160;</span>Andrés okiwík ikni Simón inawak Jesús, iwa ijkuak Jesús okitak okili: </div>
<div class='p'>—Te ti Simón ipiltsi n Jonás, axa yetos motoka Cefas —kijtosneki Pedro.<a href='#FN2' epub:type='noteref' class='noteref'>†</a> </div>
<div class='s'>Jesús kinotsa n Felipe iwa Natanael </div>
<div class='p'>
<span class="verse" id="JN1_43">43&#160;</span>Owalmostlatik Jesús okisentlali yas kan tlali de Galilea. Ompa okitak n Felipe, iwa okili: </div>
<div class='p'>—Xiwiki nowa. </div>
<div class='p'>
<span class="verse" id="JN1_44">44&#160;</span>Felipe owalewatoka itech altepetl de Betsaida. Andrés iwa n Pedro noiwa de ompa. 
<span class="verse" id="JN1_45">45&#160;</span>Felipe okitemoto n Natanael iwa okili: </div>
<div class='p'>—Yotikajsikeh n tlakatl non okitene Moisés iwa n profetas itech intlajkuilolwah. Ye n Jesús ipiltsi n José non walewatok de Nazaret. </div>
<div class='p'>
<span class="verse" id="JN1_46">46&#160;</span>Natanael okili: </div>
<div class='p'>—¿Weletis kisas itla kuali de Nazaret? </div>
<div class='p'>Felipe okinankili: </div>
<div class='p'>—Xiwiki, iwa xikitaki. </div>
<div class='p'>
<span class="verse" id="JN1_47">47&#160;</span>Ijkuak Jesús okitak Natanael okualajsia, okijto: </div>
<div class='p'>—Nika wits se tlakatl non milák Israelita, non amo kimati tlakajkayawa. </div>
<div class='p'>
<span class="verse" id="JN1_48">48&#160;</span>Ijkuakó Natanael okitlajtlani: </div>
<div class='p'>—¿Kenomi techixmati? </div>
<div class='p'>Jesús okinankili: </div>
<div class='p'>—Ijkuak otikatka itlampa n igoskuawitl, achto de mitsonnotsaskia n Felipe, Ne yonimitsitak. </div>
<div class='p'>
<span class="verse" id="JN1_49">49&#160;</span>Natanael okili: </div>
<div class='p'>—¡Tlamachti, Tejwatsi Ti Tekone de Dios! ¡Tejwatsi Rey de Israel! </div>
<div class='p'>
<span class="verse" id="JN1_50">50&#160;</span>Jesús okinankili: </div>
<div class='p'>—¿Techneltoka san por onimitsili onimitsitak itlampa n igoskuawitl? Te tikitas itla okachi wejweyi ke ni. </div>
<div class='p'>
<span class="verse" id="JN1_51">51&#160;</span>Jesús noiwa okijto: </div>
<div class='p'>—De milajka, de milajka nomechilia, nomejwah nonkitaskeh n ilwikak tlapotok, iwa iángelwah n Dios tlejkoskeh iwa temoskeh notech Akin onimochi ni tlakatl.  </div>
<div class='psalmlabel' id='JN2_0'> 2</div>
<div class='s'>Se ilwitl kan monamiktiah itech altepetl de Caná de Galilea </div>
<div class='p'>
<span class="verse" id="JN2_1">1&#160;</span>Eyi tonati satepa okatka se ilwitl kan monamiktilo itech se altepetl de Caná itech tlali de Galilea. Iwa imamá n Jesús ompa okatka. 
<span class="verse" id="JN2_2">2&#160;</span>Jesús iwa itlamachtijkawah noiwa okintlalwijkeh itech non ilwitl. 
<span class="verse" id="JN2_3">3&#160;</span>Iwa ijkuak otlanki n vino, imamá n Jesús okiliko: </div>
<div class='p'>—Ayakmó kipiah vino. </div>
<div class='p'>
<span class="verse" id="JN2_4">4&#160;</span>Pero Jesús okinankili: </div>
<div class='p'>—¿Siwatl, tleka ne techilia? Ayamó ajsi noora. </div>
<div class='p'>
<span class="verse" id="JN2_5">5&#160;</span>Pero imamá n Jesús okinmili non tetlamakatokeh: </div>
<div class='p'>—Xikchiwakah nochi tlan Ye nomechilis. </div>
<div class='p'>
<span class="verse" id="JN2_6">6&#160;</span>Ompa okatkah chikwase ajpasteh<a href='#FN3' epub:type='noteref' class='noteref'>*</a> non ika okipixtokah inmau, iwa okintekitiltiayah ijkuak omomapajpakayah noso omochipawayah n judíos, ijkó kemi kijtoa intlanawatil, itech ninteh ajpasteh oakiah mákuili poali litro atl. 
<span class="verse" id="JN2_7">7&#160;</span>Jesús okinmili non otlatetekatokah: </div>
<div class='p'>—Xikintetemitikah ika atl n ajpasteh. </div>
<div class='p'>Yejwah okintetemitijkeh asta opiaujkeh, 
<span class="verse" id="JN2_8">8&#160;</span>ijkuakó Jesús okinmili: </div>
<div class='p'>—Axa xikkixtikah siki iwa xikwikilikah akin kiyakantok n ilwitl. </div>
<div class='p'>Yejwah ijkó okichijkeh. 
<span class="verse" id="JN2_9">9&#160;</span>Akin otlayakantoka itech ilwitl okiyeko n atl, non Jesús okíkopki vino. Ye amo okimatia de kan owala, sanwel okimatiah non otlatetekatokah porke yejwah okikixtijkeh non atl. Ijkuakó n tlayakantok okínotski n novio, 
<span class="verse" id="JN2_10">10&#160;</span>iwa okili: </div>
<div class='p'>—San akin yetos achto kitemaka n kuali vino, iwa ijkuak n tlatlálwilteh satlawel yokonikeh, ijkuakó kinmajmakah ok se vino. Pero te sikin otikkixtiko non okachi kuali vino. </div>
<div class='p'>
<span class="verse" id="JN2_11">11&#160;</span>Itech Caná de Galilea, Jesús okichi non sikinika milagro. Ika non milagro omotak milák weletini, yika itlamachtijkawah okineltokakeh. </div>
<div class='p'>
<span class="verse" id="JN2_12">12&#160;</span>Satepa, Jesús iwa imamá, iwa ikniwah iwa itlamachtijkawah owaltemokeh kan altepetl de Capernaúm iwa ompa omokajkeh kanaj kech tonati. </div>
<div class='s'>Jesús kinkixtia n tlasemankeh kan Weyi Tiopa </div>
<div class='r'>(Mt. 21:12-13; Mr. 11:15-18; Lc. 19:45-46) </div>
<div class='p'>
<span class="verse" id="JN2_13">13&#160;</span>Ijkuak yowalajsia n ilwitl de Paskua inmilwiu n judíojteh, Jesús otlejkok Jerusalén. 
<span class="verse" id="JN2_14">14&#160;</span>Iwa kan Weyi Tiopa okinmajsito non kinnamakah torojteh, ichkameh iwa palomajtsitsinteh, noiwa ompa okatkah n tomintlapatlakeh. 
<span class="verse" id="JN2_15">15&#160;</span>Ijkuak Jesús okimitak, okichijchi se chikote iwa okwalinkixti de kan Weyi Tiopa ika nochi intorojwah iwa inmichkawah. Okintlamochili ipan tlali intomi n tomintlapatlakeh. Okinxitronkopili inmesajwah iwa intomi oxixitikak. 
<span class="verse" id="JN2_16">16&#160;</span>Iwa akimeh okinnamakatokah palomajtsitsinteh okinmili: </div>
<div class='p'>—¡Xikinkixtikah de nika! ¡Amo xiktiankiskopakah icha n Notajtsi Dios! </div>
<div class='p'>
<span class="verse" id="JN2_17">17&#160;</span>Ijkuakó, itlamachtijkawah okilnamikeh itech tiotlájtoli ijkuilitok: “Nikchawatilia mochantsi, kemi se tletl nechtlamia.” <span class='rq'>Sal. 69:9 </span> </div>
<div class='p'>
<span class="verse" id="JN2_18">18&#160;</span>Ijkuakó n judíojteh okitlajtlanijkeh: </div>
<div class='p'>—¿Tlan weletis technextilis para tikitaskeh kox milák te omitsmakakeh non tekiwajyotl? </div>
<div class='p'>
<span class="verse" id="JN2_19">19&#160;</span>Jesús okinnankili: </div>
<div class='p'>—Xikxixitinikah nin tiopa, iwa ipan eyi tonati oksepa nikajkokuis. </div>
<div class='p'>
<span class="verse" id="JN2_20">20&#160;</span>Ijkuakó n judíojteh okilijkeh: </div>
<div class='p'>—Ome póali iwa n chikwase xiwitl (46) owejkajkeh okichijchijkeh nin tiopa; ¿Iwa Te tikijtoa ipan eyi tonati tikajkokuis? </div>
<div class='p'>
<span class="verse" id="JN2_21">21&#160;</span>Keman Jesús okitene n tiopa, Ye otlajtojtoka de ikuerpo. 
<span class="verse" id="JN2_22">22&#160;</span>Yika, ijkuak Jesús omoyoliti, itlamachtijkawah okilnamikeh tlan okimilijka, iwa okineltokakeh tlan kijtoa itlajkuilol Dios. </div>
<div class='s'>Jesús kinmixmati inyolo n tlakah </div>
<div class='p'>
<span class="verse" id="JN2_23">23&#160;</span>Ijkuak Jesús okatka Jerusalén itech ilwitl de Paskua, miakeh okineltokakeh ijkuak okimitakeh n wejweyi milagros, non Ye okinchiwaya. 
<span class="verse" id="JN2_24">24&#160;</span>Pero Jesús mach okinneltokaya, porke yokinmixmatia inyolo. 
<span class="verse" id="JN2_25">25&#160;</span>Amo omonekia aka makitlapowi tlanón okiyejyekoliayah n tlakah, porke Ye yokimatia tlan okipiayah itech inyolo.  </div>
<div class='psalmlabel' id='JN3_0'> 3</div>
<div class='s'>Jesús iwa Nicodemo </div>
<div class='p'>
<span class="verse" id="JN3_1">1&#160;</span>Okatka se tlakatl fariseo non itoka Nicodemo, ye okatka tlayakanki judío. 
<span class="verse" id="JN3_2">2&#160;</span>Ye okitato n Jesús se yúali, iwa okili: </div>
<div class='p'>—Tlamachti, kuali tikmatokeh Dios omitsaltítlanki techmachtiki, porke amaka weleti kinchiwa ninteh milagros non Tejwatsi tikinchiwa, tla Dios amo kajki iwa. </div>
<div class='p'>
<span class="verse" id="JN3_3">3&#160;</span>Jesús okili: </div>
<div class='p'>—De milajka, de milajka nimitsilia, amaka weletis kalakis kan Dios tlanawatia, tla amo oksepa tlakati. </div>
<div class='p'>
<span class="verse" id="JN3_4">4&#160;</span>Nicodemo okitlajtlani: </div>
<div class='p'>—¿Kenijki weletis se tlakatl non yomochi teta oksepa tlakatis? ¿Weletis oksepa kalakis ijtik imamá iwa oksepa tlakatis? </div>
<div class='p'>
<span class="verse" id="JN3_5">5&#160;</span>Jesús okinankili: </div>
<div class='p'>—De milajka, de milajka nimitsilia, akin amo tlakati de atl iwa de Espíritu, amo kalakis kan Dios tlanawatia. 
<span class="verse" id="JN3_6">6&#160;</span>Akin tlakati itech nin tlaltíkpaktli, ye tlaltikpaktlakatl. Pero akin tlakati itech Espíritu, ya kipias espíritu de ilwikak. 
<span class="verse" id="JN3_7">7&#160;</span>Amo ximotlajtlachialti por tlan onimitsili: “Nochteh kipiah de tlakatiskeh oksepa.” 
<span class="verse" id="JN3_8">8&#160;</span>N ejekatl tlaxojpitsa san kan ik kineki, iwa tikkaki ijkuyuka, pero amo tikmati kan ik walewa nion kan ik yawi. Ijkó noiwa mochiwah akimeh tlakatih itech Espíritu. </div>
<div class='p'>
<span class="verse" id="JN3_9">9&#160;</span>Nicodemo oksepa okitlajtlani n Jesús: </div>
<div class='p'>—¿Kenijki weletis mochiwas tlan tikijtoa? </div>
<div class='p'>
<span class="verse" id="JN3_10">10&#160;</span>Jesús okinankili: </div>
<div class='p'>—¿Amo weyi titlamachti de Israel iwa amo tikkasikamati tlan nimitsilijtok? 
<span class="verse" id="JN3_11">11&#160;</span>De milajka, de milajka nimitsilia, tejwah tikijtoah tlan tikmatih, iwa titetlapowiah de tlan otiktakeh. Pero nomejwah mach nonkineltokah tlan tomechiliah. 
<span class="verse" id="JN3_12">12&#160;</span>Ne nomechtlapowia ika tlan tlamochiwa itech nin tlaltíkpaktli, iwa amo nonnechneltokah, ¿kenijki nonnechneltokaskeh tla nomechtlapowis de tlan tlamochiwa ilwikak? </div>
<div class='p'>
<span class="verse" id="JN3_13">13&#160;</span>'Amaka tlejkotika ilwikak, sanwel Ne, Akin onimochi ni tlakatl, non oniwaltemok de ilwikak. 
<span class="verse" id="JN3_14">14&#160;</span>Iwa ijkó kemi Moisés okajkok n koatl kan tlaltejtéyinki, ijkó noiwa moneki nechajkokuiskeh Ne Non onimochi ni tlakatl, <span class='rq'>Nm. 21:8 </span> 
<span class="verse" id="JN3_15">15&#160;</span>para nochteh akimeh nechneltokaskeh amo mamoixpolokah, yej mayolitokah nochipa kan ilwikak. </div>
<div class='s'>Totajtsi Dios saikpanoa okintlasojtlak n tlaltikpaktlakah </div>
<div class='p'>
<span class="verse" id="JN3_16">16&#160;</span>'Totajtsi Dios saikpanoa okintlasojtlak n tlaltikpaktlakah, yika okitemakti non sanwel Ye se Ikone, para nochteh akimeh kineltokaskeh amo mamoixpolokah, yej makipiakah se yankuik nemílistli non ayik tlami. 
<span class="verse" id="JN3_17">17&#160;</span>Dios amo okwaltítlanki Ikone para kintlajtlakoltis n tlaltikpaktlakah, yej okwaltítlanki para kinmakixtis. </div>
<div class='p'>
<span class="verse" id="JN3_18">18&#160;</span>'Akin kineltoka Ikone n Totajtsi Dios, amo kitlajtlakoltiskeh. Pero akin amo kineltoka, Dios kitlajtlakoltis porke amo okineltokak itech Itoka non san Ye se Ikone n Totajtsi Dios. 
<span class="verse" id="JN3_19">19&#160;</span>Akimeh amo kineltokah Dios, kintlajtlakoltis. Porke ijkuak owala n Tláwili itech nin tlaltíkpaktli, okachi okiwilitakeh n tleyuálistli iwa amo n tláwili. Yika okichiwayah tlan amokuali. 
<span class="verse" id="JN3_20">20&#160;</span>Nochteh akimeh kichiwah tlan amokuali, kikokoliah n Tláwili. Amo mijkuaniah inawak n Tláwili, para amo mamota tlan amokuali kichiwah. 
<span class="verse" id="JN3_21">21&#160;</span>Keman akimeh kichiwah tlan kuali, mijkuaniah inawak n Tláwili, ijkó mamota kichijtokeh tlan Dios kimonekiltia. </div>
<div class='s'>Juan Tlakuatekiani oksepa tetlapowia de Jesús </div>
<div class='p'>
<span class="verse" id="JN3_22">22&#160;</span>Okachi satepa, Jesús iwa itlamachtijkawah oyajkeh kan tlali de Judea, iwa ompa omokajkeh kech tonati, iwa otlakuaatekiayah. 
<span class="verse" id="JN3_23">23&#160;</span>Juan noiwa otlakuaatekijtoka itech altepetl de Enón, inakastla n altepetl de Salim, porke ompa okatka miak atl. Iwa miakeh tlakah oyayah inawak Juan iwa Ye okinkuaatekiaya. 
<span class="verse" id="JN3_24">24&#160;</span>Itech nonteh tonatijmeh ayamó okitsakuayah n Juan. </div>
<div class='p'>
<span class="verse" id="JN3_25">25&#160;</span>Ijkuakó sikimeh itlamachtijkawah n Juan omotlatlajtolkopkeh iwan se tlakatl judío de kenijki se moyolchipawas inawak Dios. 
<span class="verse" id="JN3_26">26&#160;</span>Ijkuakó okilitoh n Juan: </div>
<div class='p'>—Tlamachti, akin okatka mowa ik nepa lado de n río Jordán, de akin tejwatsi otechtlapowi, noiwa ya tlakuaatekijtok, iwa nochteh yawih inawak. </div>
<div class='p'>
<span class="verse" id="JN3_27">27&#160;</span>Juan okinnankili: </div>
<div class='p'>—Se tlakatl amo weletis itla kiselis, tla amo kimaktilia de ilwikak. 
<span class="verse" id="JN3_28">28&#160;</span>Nomejwah nomonewiah ononnechkakeh ijkuak onomechili nik ne amo ni Cristo, sanwel onechtitlanke iyakapa. 
<span class="verse" id="JN3_29">29&#160;</span>Kan monamiktilo, n novio mokawa iwan novia, iwa iamigo n novio paki ijkuak kikaki itlajtol n novio. Ijkó kiné, ajsitok nopakilis. 
<span class="verse" id="JN3_30">30&#160;</span>Jesús moneki okachi maweyixti, iwa ne manitsikitsintia. </div>
<div class='s'>Jesús walewatok de ilwikak </div>
<div class='p'>
<span class="verse" id="JN3_31">31&#160;</span>'Akin walewatok de ilwikak okachi weyijkatitok. Akin walewatok itech nin tlaltíkpaktli, tlajtoa de tlan onka itech nin tlaltíkpaktli. Pero Akin walewatok de ilwikak Ye okachi weyijkatitok ke nochteh. 
<span class="verse" id="JN3_32">32&#160;</span>Ye kitematiltia tlan yokitak iwa yokikak, pero amaka kineltoka tlan kitematiltia. 
<span class="verse" id="JN3_33">33&#160;</span>Pero akin kineltoka tlan Ye kitetlapowia, kinextia nik Dios kijtoa tlan milák. 
<span class="verse" id="JN3_34">34&#160;</span>Porke Akin Dios okwaltítlanki, tlajtoa de itlajtol Dios, porke Dios amo kitemaka n Espíritu san ajachi. 
<span class="verse" id="JN3_35">35&#160;</span>N Teta kitlasojtla Ikone, iwa okimák makinawati nochi. 
<span class="verse" id="JN3_36">36&#160;</span>Akin kineltoka Ikone Dios, yolitos nochipa kan ilwikak. Pero akin amo kineki kitlakitas Ikone Dios, amo yolitos kan ilwikak yej kiselis ikualanilis Dios.  </div>
<div class='psalmlabel' id='JN4_0'> 4</div>
<div class='s'>Jesús iwa n siwatl de Samaria </div>
<div class='p'>
<span class="verse" id="JN4_1">1&#160;</span>N fariseos okimatkeh Jesús okimpiaya okachi itlamachtijkawah iwa okachi okinkuaatekiaya ke Juan. 
<span class="verse" id="JN4_2">2&#160;</span>Pero Jesús amaka okikuaateki, yej san itlamachtijkawah. 
<span class="verse" id="JN4_3">3&#160;</span>Ijkuak Jesús ijkó okima, okiski de Judea iwa omókopki kan tlali de Galilea. </div>
<div class='p'>
<span class="verse" id="JN4_4">4&#160;</span>Iwa kan ik yaskia, okipiaya de panos kan tlali de Samaria. 
<span class="verse" id="JN4_5">5&#160;</span>Ijkó kiné, Jesús okalakito itech se altepetl de Samaria non itoka Sicar, inakastla n tlali non Jacob okiaxkatili ipiltsi José. 
<span class="verse" id="JN4_6">6&#160;</span>Ompa okatka n atékochtli non okiliayah poso de Jacob. Jesús omotlali inakastla n atékochtli porke osotlawatoka de onejnentiwalaya. Okatka kemi tlajko tonati. 
<span class="verse" id="JN4_7">7&#160;</span>Ijkuakó se siwatl de Samaria okikixtiko atl, Jesús okili: </div>
<div class='p'>—Techonmaka siki atl, maniatli. </div>
<div class='p'>
<span class="verse" id="JN4_8">8&#160;</span>Itlamachtijkawah yoyajtokah kan altepetl okikuatoh tlan kikuaskeh. </div>
<div class='p'>
<span class="verse" id="JN4_9">9&#160;</span>Ijkuakó n siwatl de Samaria okinankili: </div>
<div class='p'>—¿Tleka techtlajtlanilia atl, amo tikmati ne de Samaria iwa tejwatsi judío? N judíos amo monotsah iwa non de Samaria. </div>
<div class='p'>
<span class="verse" id="JN4_10">10&#160;</span>Ijkuakó Jesús okinankili: </div>
<div class='p'>—Tla tikixmatiskia tlan Dios kitetliokolia iwa tikmatiskia akin mitstlajtlanilijtok atl, te monewia tiktlajtlaniliskia atl, iwa Ye mitsmakaskia n atl non ika tiyolitos nochipa. </div>
<div class='p'>
<span class="verse" id="JN4_11">11&#160;</span>N siwatl okili: </div>
<div class='p'>—Tlakatl, n atékochtli wejkatla iwa amo tikpia tlan ika tikixtis atl. ¿Kan tikixtis nin atl non ika niyolitos nochipa? 
<span class="verse" id="JN4_12">12&#160;</span>Towejkatata Jacob otechkajtewili nin atékochtli. Ye, ipilwah iwa iyolkawah nika oatlikeh. ¿Mach te okachi tiweyixtok ke ye? </div>
<div class='p'>
<span class="verse" id="JN4_13">13&#160;</span>Jesús okinankili: </div>
<div class='p'>—Nochteh akimeh nika atlih, oksepa amikiskeh, 
<span class="verse" id="JN4_14">14&#160;</span>pero akin konis n atl non Ne nikmakas, ayik oksepa amikis. Porke n atl non Ne nikmakas, mochiwas itech ye kemi se améyali, kan mextos n atl non ika yolitos nochipa. </div>
<div class='p'>
<span class="verse" id="JN4_15">15&#160;</span>Ijkuakó n siwatl okili: </div>
<div class='p'>—Tlakatl, techmaka kiné non atl, ijkó ayakmó niamikis, iwa ayakmó oksepa nikixtiki atl nika. </div>
<div class='p'>
<span class="verse" id="JN4_16">16&#160;</span>Jesús okili: </div>
<div class='p'>—Xio xiknotsati mookich iwa oksepa xiwiki. </div>
<div class='p'>
<span class="verse" id="JN4_17">17&#160;</span>N siwatl okinankili: </div>
<div class='p'>—Ne mach nikpia nookich. </div>
<div class='p'>Jesús okili: </div>
<div class='p'>—Milák tlan tikijtoa, nik amo tikpia mookich, 
<span class="verse" id="JN4_18">18&#160;</span>porke yotikimpapatlak mákuilteh tlakah, iwa non axa iwan tika noiwa amo mookich. Milák tlan tikijtoa. </div>
<div class='p'>
<span class="verse" id="JN4_19">19&#160;</span>N siwatl okili n Jesús: </div>
<div class='p'>—Tlakatl, nikita tejwatsi tiprofeta. 
<span class="verse" id="JN4_20">20&#160;</span>Towejkatatawah okiweyiliayah Dios itech nin tepetl. Pero nomejwah non de Judea nonkijtoah moneki matikweyilikah Dios kan Jerusalén. </div>
<div class='p'>
<span class="verse" id="JN4_21">21&#160;</span>Jesús okili: </div>
<div class='p'>—Siwatl, xikneltoka, ajsiki tonati ijkuak nomejwah weletis nonkiweyijkachiwaskeh Dios maya amo nonwitseh itech nin tepetl nion nonyaskeh Jerusalén. 
<span class="verse" id="JN4_22">22&#160;</span>Nomejwah mach nonkixmatih akin nonkiweyijkachiwah, pero tejwah tijudíojteh tikixmatih Akin tikweyijkachiwah, porke n temakixtílistli wits por n judíojteh. 
<span class="verse" id="JN4_23">23&#160;</span>Pero ajsiki n tonati, iwa ya yoajsiko, ijkuak akimeh de milajka kiweyijkachiwah Dios, kiweyijkachiwah Totajtsi ika inmespíritu iwa ika tlan milák, porke Totajtsi kintemoa akimeh kiweyijkachiwaskeh. 
<span class="verse" id="JN4_24">24&#160;</span>Dios, Ye Espíritu, iwa akimeh kiweyijkachiwah moneki makiweyijkachiwakah ika nochi inyolo iwa de milajka. </div>
<div class='p'>
<span class="verse" id="JN4_25">25&#160;</span>N siwatl okili: </div>
<div class='p'>—Ne nikmatok wits n Mesías —non Itoka Cristo—, iwa ijkuak Ye wits, techajsikamatiltis nochi. </div>
<div class='p'>
<span class="verse" id="JN4_26">26&#160;</span>Jesús okinankili: </div>
<div class='p'>—Ye Ne, Akin axa timotlapowijtok íwa. </div>
<div class='p'>
<span class="verse" id="JN4_27">27&#160;</span>Ijkuakó oajsikoh itlamachtijkawah n Jesús iwa omotlajtlachialtijkeh ijkuak okitakeh n Jesús motlapowijtok iwan se siwatl. Pero amaka omixewi kitlajtlanis tlan okinekia non siwatl, noso tlan okimolijtokah. 
<span class="verse" id="JN4_28">28&#160;</span>Ijkuakó n siwatl okikakajte iaxoktsi iwa oyá kan ialtépeu, iwa okinmilito n tlakah: </div>
<div class='p'>
<span class="verse" id="JN4_29">29&#160;</span>—Xiwikih, xikitakih se tlakatl non onechili nochi tlan onikchi. ¿Amo Ye n Cristo? </div>
<div class='p'>
<span class="verse" id="JN4_30">30&#160;</span>Ijkuakó n tlakah de non altepetl okiskeh okitatoh n Jesús. 
<span class="verse" id="JN4_31">31&#160;</span>Ijkuakó itlamachtijkawah okitlatlaujtiayah n Jesús: </div>
<div class='p'>—Tlamachti, ximotlamasewi. </div>
<div class='p'>
<span class="verse" id="JN4_32">32&#160;</span>Pero Ye okinmili: </div>
<div class='p'>—Ne nikpia itla tlan nikmomajsewis tlan nomejwah amo nonkixmatih. </div>
<div class='p'>
<span class="verse" id="JN4_33">33&#160;</span>Ijkuakó itlamachtijkawah opé motlatlajtlaniah: </div>
<div class='p'>—¿Chamo aka okwalikili tlan kimomajsewis? </div>
<div class='p'>
<span class="verse" id="JN4_34">34&#160;</span>Pero Jesús okinmili: </div>
<div class='p'>—Notlakual ye manikchiwa tlan kipaktia Akin onechaltítlanki, iwa maniktlami iteki. 
<span class="verse" id="JN4_35">35&#160;</span>Nomejwah nonkijtoah: “Ok poliwi nawi mestli para mopixkas.” Pero Ne nomechilia: Xiyektlachiakah iwa xikimitakah n tlátookteh, yotlachikawak iwa ya kuali se pixkas. 
<span class="verse" id="JN4_36">36&#160;</span>Akin tlaoololoa kiselia itlaxtlawil, iwa tlan koololoa, koololoa para ayik tlamis, iwa ijkó akin tlatooka iwa akin pixka, sansikah yolpaktoskeh. 
<span class="verse" id="JN4_37">37&#160;</span>Milák, ijkó kemi kijtoa n tlájtoli: “Se akin tooka, iwa ok se akin pixka.” 
<span class="verse" id="JN4_38">38&#160;</span>Ne onomechtítlanki xipixkatih kan amo onontookakeh. Oksikimeh otookakeh, pero axa nomejwah nompixkaskeh kan yejwah otookakeh. </div>
<div class='p'>
<span class="verse" id="JN4_39">39&#160;</span>Miakeh tlakah de Samaria okineltokakeh n Jesús por tlan okinmatilti neká siwatl, ijkuak okinmili: “Ye onechili nochi tlan yonikchi.” 
<span class="verse" id="JN4_40">40&#160;</span>Yika ijkuak n samaritanos owalajkeh inawak Jesús, okitlatlautijkeh mamokawa ínwah. Iwa Ye omoka ompa ome tonati, 
<span class="verse" id="JN4_41">41&#160;</span>iwa oksikimeh noiwa okineltokakeh n Cristo Jesús ijkuak okikakeh tlan Ye inewia okimiliaya. 
<span class="verse" id="JN4_42">42&#160;</span>Iwa okiliayah n siwatl: </div>
<div class='p'>—Axa tikneltokah pero amo san por tlan otikijto, yej porke tonewiah yotikkakeh, iwa axa kuali tikmatokeh milák Ye n Cristo, non kinmakixtis n tlaltikpaktlakah. </div>
<div class='s'>Jesús kipajtia itelpoch se tekiwa </div>
<div class='p'>
<span class="verse" id="JN4_43">43&#160;</span>Ome tonati satepa, Jesús okiski de Samaria iwa oyá Galilea. 
<span class="verse" id="JN4_44">44&#160;</span>Porke inewia n Jesús okijtojka, nion se profeta kitlakitah kan otlakatki. 
<span class="verse" id="JN4_45">45&#160;</span>Ijkuak Jesús okalakito Galilea, n tlakah okiyekselijkeh, porke noiwa oyajkeh Jerusalén itech ilwitl de Paskua, iwa ompa okitakeh nochi tlan Ye okichi itech non ilwitl. </div>
<div class='p'>
<span class="verse" id="JN4_46">46&#160;</span>Ijkuakó Jesús oksepa omókopki kan altepetl de Caná de Galilea, kan okikopki vino n atl. Ompa okatka se tekiwa de n rey akin okipiaya se itelpoch non omokokoaya. Ye okatka Capernaúm. 
<span class="verse" id="JN4_47">47&#160;</span>Ijkuak n tekiwa okima Jesús omokopato de Judea iwa okalakiko Galilea, okitato iwa okitlatlaujti mawia icha iwa makipajtiti itelpoch porke yomiktoka. 
<span class="verse" id="JN4_48">48&#160;</span>Ijkuakó Jesús okili: </div>
<div class='p'>—Nomejwah mach nonnechneltokah, tla amo achto nonkitah se milagro. </div>
<div class='p'>
<span class="verse" id="JN4_49">49&#160;</span>Pero itekiwa n rey okili: </div>
<div class='p'>—Tejwatsi, xiwalmuikatiwetsi, amo kichiwa mikis notelpoch. </div>
<div class='p'>
<span class="verse" id="JN4_50">50&#160;</span>Ijkuakó Jesús okinankili: </div>
<div class='p'>—Ximokopa mocha, motelpoch yolitok. </div>
<div class='p'>N tlakatl okineltokak tlan Jesús okili, iwa omókopki icha. 
<span class="verse" id="JN4_51">51&#160;</span>Ijkuak n tekiwa ya onajsia icha, sikimeh itlakawah okinamikikoh iwa okilijkeh: </div>
<div class='p'>—Mopiltsi yolitok. </div>
<div class='p'>
<span class="verse" id="JN4_52">52&#160;</span>Ijkuakó ye okintlajtlani kemi tlan oras opé kuali momachilia itelpoch, iwa yejwah okilijkeh: </div>
<div class='p'>—Yala, la una de tiotlak, okikajka n totonik. </div>
<div class='p'>
<span class="verse" id="JN4_53">53&#160;</span>Ijkuakó n teta okilnamik ipan non ora Jesús okili: “Motelpoch yolitok.” Ye iwa nochi ichantlakawah okineltokakeh n Jesús. </div>
<div class='p'>
<span class="verse" id="JN4_54">54&#160;</span>Ika ni, Jesús okinchi ome milagros, ijkuak owalmókopki de Judea iwa okalakiko Galilea.  </div>
<div class='psalmlabel' id='JN5_0'> 5</div>
<div class='s'>Jesús kipajtia se tlakatl non amo oweletia onejnemia </div>
<div class='p'>
<span class="verse" id="JN5_1">1&#160;</span>Satepa Jesús otlejkok Jerusalén itech tonatijmeh ijkuak n judíojteh okichiwayah se ilwitl. 
<span class="verse" id="JN5_2">2&#160;</span>Ompa Jerusalén kanik kiliah kaltentli de ichkameh, okatka se tanke non itech tlájtoli hebreo monotsa Betesda. Nin tanke okimpiaya mákuili portalteh. 
<span class="verse" id="JN5_3">3&#160;</span>Ompa owejwetokah miakeh kokoxkeh: non amo otlachiayah, koxomeh iwa non oikximijmiktokah, yejwah okichiayah mamolini n atl. 
<span class="verse" id="JN5_4">4&#160;</span>San kualchiwa se ángel owaltemoaya iwa okoliniaya n atl, iwa san akin achto omopolakiaya, opajtia. 
<span class="verse" id="JN5_5">5&#160;</span>Ompa owetoka se tlakatl non omokokoaya sempóali iwa n káxtoli iwa n eyi xiwitl (38). 
<span class="verse" id="JN5_6">6&#160;</span>Ijkuak Jesús okitak n kókoxki ompa wetok, okajsikama yowejka omokokoaya, iwa okili: </div>
<div class='p'>—¿Tikneki tipajtis? </div>
<div class='p'>
<span class="verse" id="JN5_7">7&#160;</span>N kókoxki okinankili: </div>
<div class='p'>—Tejwatsi, amo nikpia akin nechapolakis ijtik tanke ijkuak molinia n atl. Iwa ijkuak ya nimopolakiti, ok se achto mopolakia. </div>
<div class='p'>
<span class="verse" id="JN5_8">8&#160;</span>Jesús okili: </div>
<div class='p'>—Ximewa, xikajkokui mopetl iwa xinejnemi. </div>
<div class='p'>
<span class="verse" id="JN5_9">9&#160;</span>San nima non tlakatl owalpajtik, okajkok ipetl iwa onéjnenki. Non tonati okatka sábado ijkuak mosewia n judíos. 
<span class="verse" id="JN5_10">10&#160;</span>Pero n tlayakankeh judíojteh okilijkeh n tlakatl non opajtik: </div>
<div class='p'>—Axa sábado, mach weletis tikmamas mopetl. </div>
<div class='p'>
<span class="verse" id="JN5_11">11&#160;</span>N tlakatl okinnankili: </div>
<div class='p'>—Akin onechpajti inewia onechili: “Xikajkokui mopetl iwa xiajti.” </div>
<div class='p'>
<span class="verse" id="JN5_12">12&#160;</span>Ijkuakó okitlajtlanijkeh: </div>
<div class='p'>—¿Akin omitsili: “Xikajkokui mopetl iwa xiajti”? </div>
<div class='p'>
<span class="verse" id="JN5_13">13&#160;</span>Pero n tlakatl non opajtik mach okimatia akin okipajti, porke ompa okatkah miakeh tlakah iwa n Jesús ayakmó ompa okatka. 
<span class="verse" id="JN5_14">14&#160;</span>Okachi satepa Jesús okajsito n tlakatl kan Weyi Tiopa iwa okili: </div>
<div class='p'>—Techkaki, ken axa yotipajtik, ayakmó oksepa xitlajtlakolchiwa, porke weletis mitsajsis ok se kokólistli okachi temojti. </div>
<div class='p'>
<span class="verse" id="JN5_15">15&#160;</span>N tlakatl oyá, iwa okinmatiltito n tlayakankeh judíojteh Jesús okipajti. 
<span class="verse" id="JN5_16">16&#160;</span>Yika, n tlayakankeh judíojteh okitotojtokayah n Jesús porke okinchiwaya ninteh milagros itech sábado. 
<span class="verse" id="JN5_17">17&#160;</span>Pero Jesús okinmili: </div>
<div class='p'>—Notajtsi nochipa tekiti, yika Ne noiwa nitekiti. </div>
<div class='p'>
<span class="verse" id="JN5_18">18&#160;</span>Yika, n tlayakankeh judíojteh okachi okinekiah kimiktiskeh, iwa amo san por okixpanawiaya n sábado yej porke noiwa okijtoaya Dios Itajtsi, kemi yetoskia Ye noiwa Dios. </div>
<div class='s'>Ikone Dios kipia weletílistli </div>
<div class='p'>
<span class="verse" id="JN5_19">19&#160;</span>Jesús noiwa okinmili: </div>
<div class='p'>—De milajka, de milajka nomechilia: Ne Akin Ni Tekone amo niweleti nikchiwa itla, san Ne noselti, yej nikchiwa tlan nikita kichiwa Notajtsi. Porke nochi tlan Notajtsi kichiwa Ne noiwa nikchiwa. 
<span class="verse" id="JN5_20">20&#160;</span>Iwa Notajtsi nechtlasojtla iwa nechititia nochi tlan Ye kichiwa, iwa okachi wejweyi milagros nechnextilis para nomechtlajtlachialtis. 
<span class="verse" id="JN5_21">21&#160;</span>Porke ijkó kemi Notajtsi Dios kinyolitia non yomikkeh, ijkó noiwa ikone n Dios kinmaka yolílistli akimeh Ye kineki kinmakas. 
<span class="verse" id="JN5_22">22&#160;</span>Porke Notajtsi amaka kiyolkuitia, yej onechmák nochi itlanawatil para Ne maniteyolkuiti, 
<span class="verse" id="JN5_23">23&#160;</span>para nochteh n tlaltikpaktlakah makiweyijkachiwakah Ikone Dios ijkó kemi kiweyijkachiwah Dios. Akin amo kiweyijkachiwa n tekone, amo kiweyijkachiwa Dios akin okualtítlanki. </div>
<div class='p'>
<span class="verse" id="JN5_24">24&#160;</span>'De milajka, de milajka nomechilia: akin kikaki notlajtol iwa kineltoka Notajtsi Dios Akin onechaltítlanki, ye kipias yolílistli non ayik tlami iwa amaka kitlajtlakoltis. Kijtosneki yomiktoka pero axa ya kipia nemílistli non ayik tlami. 
<span class="verse" id="JN5_25">25&#160;</span>De milajka, de milajka nomechilia: ajsitiwits n ora, iwa yoajsiko, ijkuak non yomikkeh nechkakiskeh Ne Akin Ni Tekone de Dios, iwa akimeh nechkakiskeh yolitoskeh. 
<span class="verse" id="JN5_26">26&#160;</span>Ijkó kemi Notajtsi inewia kipia yolílistli, Ne Ikone noiwa onechmák weletílistli para maniktemaka yolílistli. 
<span class="verse" id="JN5_27">27&#160;</span>Noiwa onechmák tekiwájyotl para manitetlajtlakolti, Ne Non onimochi ni tlakatl. 
<span class="verse" id="JN5_28">28&#160;</span>Amo ximotlajtlachialtikah, porke ajsiki n ora ijkuak nochteh non yomikkeh iwa tooktokeh kikakiskeh itlajtol. 
<span class="verse" id="JN5_29">29&#160;</span>Iwa kisaskeh de inmiketekochwah. Akimeh okichijkeh tlan kuali, moyolitiskeh iwa mach ok ayik mikiskeh, iwa akimeh okichijkeh tlan amokuali, moyolitiskeh para kinyolkuitiskeh. </div>
<div class='s'>Sikimeh kiteixmatiltiah Jesús kipia weletílistli </div>
<div class='p'>
<span class="verse" id="JN5_30">30&#160;</span>'Ne amitla weleti nikchiwa san tlan notech kisa. Ne nitetlajtlakoltia ijkó kemi Notajtsi Dios nechnawatia, iwa nitetlajtlakoltia kemi moneki, porke mach nikchiwa san tlan ne nikneki, yej nikchiwa tlan kineki Notajtsi Akin onechaltítlanki. 
<span class="verse" id="JN5_31">31&#160;</span>Tla nomechiliskia san tlan kisa itech ne, tlan nikijtoskia amitla ipati. 
<span class="verse" id="JN5_32">32&#160;</span>Pero onka ok se akin tlajtoa de Ne, iwa nikmatok nik tlan Ye kijtoa de Ne milák. 
<span class="verse" id="JN5_33">33&#160;</span>Nomejwah ononkintitlankeh sikimeh tlakah makitlajtlanitih n Juan akin ye, iwa ye okijto tlan milák de Ne. 
<span class="verse" id="JN5_34">34&#160;</span>Pero mach moneki aka tlakatl para makimatikah akin Ne; yej san nomechilnamiktia tlan Juan okijto para weletis nonnechneltokaskeh iwa ijkó ximomakixtikah. 
<span class="verse" id="JN5_35">35&#160;</span>Juan okatka kemi se tláwili non oxotlatoka iwa otlawia, iwa nomejwah ononpakeh san kech tonati ika itlawil. 
<span class="verse" id="JN5_36">36&#160;</span>Pero Ne nikpia ok se tlájtoli non okachi weyi ke non de Juan: Nochi tlan Ne nikchiwa ye tlan Notajtsi onechnawati manikchiwa, iwa nochi tlan nikchiwa kiteititia nik Notajtsi onechaltítlanki. 
<span class="verse" id="JN5_37">37&#160;</span>Notajtsi Akin onechaltítlanki, noiwa kiteititia Akin Ne. Nomejwah ayik nonkikaktikateh itlajtol, nion nonkiitikateh, 
<span class="verse" id="JN5_38">38&#160;</span>nion itlajtol amo onkalaki itech nomoyolo, porke amo nontlaneltokah Itech Akin Notajtsi Dios okwaltítlanki. 
<span class="verse" id="JN5_39">39&#160;</span>Nomejwah nonkimomachtiah itlajkuilol Dios porke nonkiyejyekoliah nomechmakas yolílistli non áyik tlami. Pero itlajkuilol Dios ompa tlajtoa de Ne, 
<span class="verse" id="JN5_40">40&#160;</span>iwa maya ijkó, nomejwah amo nonkinekih nonwitseh nonawak para nonyolitoskeh nochipa. </div>
<div class='p'>
<span class="verse" id="JN5_41">41&#160;</span>'Ne mach nikselia manechweyilikah n tlaltikpaktlakah. 
<span class="verse" id="JN5_42">42&#160;</span>Porke Ne nomechixmatok iwa nikmati amo nonkipiah itlasojtlalis Totajtsi Dios. 
<span class="verse" id="JN5_43">43&#160;</span>Ne oniwala itech itoka Notajtsi iwa nomejwah amo nonnechseliah. Pero tla aka ok se wits itech ye itoka, nomejwah nonkiseliskiah. 
<span class="verse" id="JN5_44">44&#160;</span>¿Kenijki weletis nontlaneltokaskeh, tla san nonkitemojtinemih manomechweyilikah oksikimeh iwa amo nonkitemoah n weyílistli non kitemaka Akin sanwel Ye Dios? 
<span class="verse" id="JN5_45">45&#160;</span>Amo xikmolikah Ne nomechteilis inawak Notajtsi, yej onka se akin nomechteilis, ye itlanawatil Moisés, akin nomejwah itech nonmoyolchikajtokeh. 
<span class="verse" id="JN5_46">46&#160;</span>Porke tla milák nonkineltokaskiah tlan okijto n Moisés, noiwa Ne nonnechneltokaskiah, porke ye otlajkuilo de Ne. 
<span class="verse" id="JN5_47">47&#160;</span>Pero tla amo nonkineltokah tlan Moisés okijkuilo, ¿kenijki nonkineltokaskeh tlan Ne nomechilia?  </div>
<div class='psalmlabel' id='JN6_0'> 6</div>
<div class='s'>Jesús kintlakualtia mákuili mil tlakah </div>
<div class='r'>(Mt. 14:13-21; Mr. 6:30-44; Lc. 9:10-17) </div>
<div class='p'>
<span class="verse" id="JN6_1">1&#160;</span>Satepa, Jesús oyá ik nepa lado de lago de Galilea non noiwa itoka Tiberias. 
<span class="verse" id="JN6_2">2&#160;</span>Iwa miakeh tlakah oyayah iwan Jesús, porke okinmitayah n milagros non Ye okinchiwaya keman okimpajtiaya n kokoxkeh. 
<span class="verse" id="JN6_3">3&#160;</span>Otlanki Jesús otlejkok itech se tepetl iwa ompa omotlali iwan itlamachtijkawah. 
<span class="verse" id="JN6_4">4&#160;</span>Ijkuakó yowalajsia n paskua, inmilwiu n judíojteh. 
<span class="verse" id="JN6_5">5&#160;</span>Ijkuak Jesús oontláchixki iwa okitak miakeh tlakah omoololojtokah, okili n Felipe: </div>
<div class='p'>—¿Kani tikkoatiweh paj para tikintlakualtiskeh ninteh tlakah? </div>
<div class='p'>
<span class="verse" id="JN6_6">6&#160;</span>Ijkó okili n Felipe san para kitas tlan kijtos, porke Jesús yokimatia tlan kichiwaskia. 
<span class="verse" id="JN6_7">7&#160;</span>Ijkuakó Felipe okinankili: </div>
<div class='p'>—¡Ome siento denariojtomi paj, amo kajxilis tikinmajmakaskeh ajachitsi! </div>
<div class='p'>
<span class="verse" id="JN6_8">8&#160;</span>Andrés ikni n Simón Pedro, akin noiwa imomachti okilito n Jesús: </div>
<div class='p'>
<span class="verse" id="JN6_9">9&#160;</span>—Nika kajki se telpotsintli, non kimpixtok mákuili pameh de sebada iwa ome michimeh, pero ¿kan matechajxili? </div>
<div class='p'>
<span class="verse" id="JN6_10">10&#160;</span>Ijkuakó Jesús okijto: </div>
<div class='p'>—Xikinmilikah nochteh mamotlajtlalikah. </div>
<div class='p'>Itech non lojar okatka xiujyo, iwa omotlajtlalijkeh kemi mákuili mil tlakah. 
<span class="verse" id="JN6_11">11&#160;</span>Ijkuakó Jesús okinmónanki n pameh iwa omotlasojkama inawak Dios, otlanki okinmák itlamachtijkawah, iwa yejwah opé kinxejxeliliah nochteh non ompa oewatokah. Noiwa ijkó okichi iwan michimeh, iwa nochteh omotlamajsewijkeh iwa kuali oijixwikeh. 
<span class="verse" id="JN6_12">12&#160;</span>Ijkuak yoijixwikeh, Jesús okinmili itlamachtijkawah: </div>
<div class='p'>—Xikoololokah nochi tlan omoka amo san maawilti. </div>
<div class='p'>
<span class="verse" id="JN6_13">13&#160;</span>Okoololojkeh tlan ayakmó okikuajkeh ika mákuili paj de sebada, iwa okintemitijkeh májtlaktli iwa ome chikimeh. 
<span class="verse" id="JN6_14">14&#160;</span>Ijkuak n tlakah okitakeh n milagro non Jesús okichi, okijtojkeh: </div>
<div class='p'>—De milajka, Ye ni n profeta non saman walaskia itech nin tlaltíkpaktli. </div>
<div class='p'>
<span class="verse" id="JN6_15">15&#160;</span>Pero Jesús okinmitak yejwah omochijchikajtokah kiwikaskeh para mayeto Inrey. Yika, oksepa oyá iwa otlejkok ikpak tepetl san Ye iselti. </div>
<div class='s'>Jesús nejnemi ixko atl </div>
<div class='r'>(Mt. 14:22-27; Mr. 6:45-52) </div>
<div class='p'>
<span class="verse" id="JN6_16">16&#160;</span>Ijkuak opé tleyua, itlamachtijkawah otemokeh okichiatoh itempa n lago de Galilea. 
<span class="verse" id="JN6_17">17&#160;</span>Otlejkokeh itech se barka iwa opé kikojchalwiah n lago para ajsitiweh kan altepetl de Capernaúm. Ijkuakó yotleyuak, Jesús ayamó okwalinmajsia. 
<span class="verse" id="JN6_18">18&#160;</span>Ijkuakó se ejekatl chikaktik opé kitlatlamotla n atl. 
<span class="verse" id="JN6_19">19&#160;</span>Iwa yoyayah kemi se mákuili noso chikwase kilómetro itech atl. Okitakeh n Jesús nejnentiwits ixko atl iwa yokualinmasia. Ijkuakó yejwah omomojtijkeh, 
<span class="verse" id="JN6_20">20&#160;</span>pero Ye okinmili: </div>
<div class='p'>—Amo ximomojtikah, Ne ni Jesús. </div>
<div class='p'>
<span class="verse" id="JN6_21">21&#160;</span>Ijkuakó yejwah opakeh iwa okitlejkoltijkeh itech barka. Iwa san nima n barka oajsito itech tlali kan oyayah. </div>
<div class='s'>N tlakah kitemoah n Jesús </div>
<div class='p'>
<span class="verse" id="JN6_22">22&#160;</span>Owalmostlatik, nochteh n tlakah non omokajkeh ik nepa lado de n lago, okitakeh okatka san se barka, iwa itlamachtijkawah n Jesús oyajkeh inselti, iwa Jesús amo oya inwah. 
<span class="verse" id="JN6_23">23&#160;</span>Satepa, oksikimeh barkas non owalaya de Tiberias okalakikoh kan ik okikuajkeh n paj, iwa Jesús omotlasojkamah inawak Dios. 
<span class="verse" id="JN6_24">24&#160;</span>Yika, ijkuak n tlakah okitakeh Jesús iwa itlamachtijkawah ayakmó ompa okatkah, otletlejkokeh itech nonteh barkas iwa oyajkeh Capernaúm okitemoto n Jesús. </div>
<div class='s'>Jesús Ye n paj non kitemaka yolílistli </div>
<div class='p'>
<span class="verse" id="JN6_25">25&#160;</span>Ijkuak okajsitoh n Jesús ik nepa lado de n lago, okitlajtlanijkeh: </div>
<div class='p'>—Tlamachti, ¿kemania otikalakiko nika? </div>
<div class='p'>
<span class="verse" id="JN6_26">26&#160;</span>Jesús okinmili: </div>
<div class='p'>—De milajka, de milajka nomechilia, nomejwah nonnechtemoah amo por ononkajsikamatkeh tlan kijtosneki n milagro non onikchi, yej porke onomechtlakualti asta kan ononmijixwikeh. 
<span class="verse" id="JN6_27">27&#160;</span>Amo xitekitikah por n tlákuali non kimati tlami, yej xitekitikah por n tlákuali non ayik tlami iwa kitemaka yolílistli. Non tlákuali Ne nomechmakas porke sanwel Ne Dios onechpéjpenki para nin tekitl. </div>
<div class='p'>
<span class="verse" id="JN6_28">28&#160;</span>Ijkuakó yejwah okitlajtlanijkeh: </div>
<div class='p'>—¿Tlan tekitl moneki matikchiwakah para tiktekitiliskeh Dios? </div>
<div class='p'>
<span class="verse" id="JN6_29">29&#160;</span>Jesús okinnankili: </div>
<div class='p'>—Ye ni tlan Dios okichi, iwa manechneltokakah Ne Akin Ye okualtítlanki. </div>
<div class='p'>
<span class="verse" id="JN6_30">30&#160;</span>Yejwah okilijkeh: </div>
<div class='p'>—¿Tlan milagro techititis para matiktakah iwa timitsneltokaskeh? ¿Tlan weletis tikchiwas? 
<span class="verse" id="JN6_31">31&#160;</span>Towejkatatawah okikuajkeh n paj non itoka maná kan tlaltejtéyinki, ijkó kemi kijtoa itlajkuilol Dios: “Paj de ilwikak okinmák makikuakah.” <span class='rq'>Sal. 78:24; Éx. 16:4-15 </span> </div>
<div class='p'>
<span class="verse" id="JN6_32">32&#160;</span>Jesús okinmili: </div>
<div class='p'>—De milajka, de milajka nomechilia: Moisés amo onomechmák n paj non owaltemok de ilwikak, yej Notajtsi Dios Akin nomechmaka n de milajka paj de ilwikak. 
<span class="verse" id="JN6_33">33&#160;</span>Porke n paj non Dios kitemaka ye non waltemoa de ilwikak iwa kinmaka yolílistli n tlaltikpaktlakah. </div>
<div class='p'>
<span class="verse" id="JN6_34">34&#160;</span>Ijkuakó okilijkeh: </div>
<div class='p'>—Tejwatsi, techmaka sanwel non paj. </div>
<div class='p'>
<span class="verse" id="JN6_35">35&#160;</span>Jesús okinmili: </div>
<div class='p'>—Non paj ye Ne, akin niktemaka yolílistli. Akin wits nonawak mach ok ayik xitlatlas, iwa akin nechneltoka ayik amikis. 
<span class="verse" id="JN6_36">36&#160;</span>Pero ijkó kemi yonomechili, maya yononnechitakeh amo nonnechneltokah. 
<span class="verse" id="JN6_37">37&#160;</span>Nochi tlan Notajtsi nechmaka wits nonawak, iwa akimeh witseh nonawak, Ne nikinselis. 
<span class="verse" id="JN6_38">38&#160;</span>Porke Ne amo oniwaltemok de ilwikak para nikchiwas tlan Ne nechpaktia, yej para nikchiwas tlan kipaktia Akin onechaltítlanki. 
<span class="verse" id="JN6_39">39&#160;</span>Iwa Notajtsi Akin onechaltítlanki, amo kineki manikpolo nion se de nochteh akimeh onechinmák, yej kineki manikinyoliti itech nekateh iksemi tonatijmeh. 
<span class="verse" id="JN6_40">40&#160;</span>Porke tlan Notajtsi Dios kineki Ye ni: nochteh akimeh kitaskeh Ikone Dios iwa kineltokah, maya mamikikah moyolitiskeh porke Ne nikinyolitis itech n iksemi tonati. </div>
<div class='p'>
<span class="verse" id="JN6_41">41&#160;</span>Ijkuakó n judíojteh opé moichtakatlapowiah de Jesús porke okijto: “Ne nipaj non owaltemok de ilwikak.” 
<span class="verse" id="JN6_42">42&#160;</span>Iwa okijtoayah: </div>
<div class='p'>—¿Amo ye nin Jesús, ipiltsi n José? Tejwah tikinmixmatih ipapá iwa imamá. ¿Kenijki kijtoa owaltemok de ilwikak? </div>
<div class='p'>
<span class="verse" id="JN6_43">43&#160;</span>Jesús okinmili: </div>
<div class='p'>—Ayakmó ximokualankatlapowikah. 
<span class="verse" id="JN6_44">44&#160;</span>Amaka weletis wits nonawak, tla amo kinotsa Notajtsi Akin onechaltítlanki, iwa Ne nikyolitis itech n iksemi tonati. 
<span class="verse" id="JN6_45">45&#160;</span>Itech intlajkuilol n profetas ijkuilitok: “Dios kinmachtis nochteh.” <span class='rq'>Is. 54:13; Jr. 31:33-34 </span> Yika, nochteh akimeh kikakih Notajtsi iwa kajsikamatih tlan kinmachtia, witseh nonawak. </div>
<div class='p'>
<span class="verse" id="JN6_46">46&#160;</span>'Amaka yokitak Notajtsi, sanwel Ne Akin niwalewatok de Dios, Ne yonikitak. 
<span class="verse" id="JN6_47">47&#160;</span>De milajka, de milajka nomechilia: Akin Ne nechneltoka kipia yolílistli non ayik tlami. 
<span class="verse" id="JN6_48">48&#160;</span>Ne ni paj non kitemaka yolílistli. 
<span class="verse" id="JN6_49">49&#160;</span>Nomowejkatatawah kan tlaltejtéyinki okikuajkeh n paj non itoka maná, iwa maya okikuajkeh non paj omikeh. 
<span class="verse" id="JN6_50">50&#160;</span>Pero Ye nin paj non waltemoa de ilwikak, akin kikuas non paj, ayik mikis. 
<span class="verse" id="JN6_51">51&#160;</span>Ne nonewia non paj yolitok non owaltemok de ilwikak. Tla aka kikua non paj, nochipa yolitos. Nokuerpo ye non paj non niktemaka para mayolitokah nochipa n tlaltikpaktlakah. </div>
<div class='p'>
<span class="verse" id="JN6_52">52&#160;</span>Ijkuakó n judíojteh opé motlatlajtolkopah iwa okimoliayah: </div>
<div class='p'>—¿Kenomi weletis techmakas matikkuakah ikuerpo? </div>
<div class='p'>
<span class="verse" id="JN6_53">53&#160;</span>Jesús okinmili: </div>
<div class='p'>—De milajka, de milajka nomechilia: Tla nomejwah amo nonkikuaskeh nokuerpo, Ne non onimochi ni tlakatl, iwa tla amo nonkoniskeh noesso, amo kipiah yolílistli. 
<span class="verse" id="JN6_54">54&#160;</span>Akin kikua nokuerpo iwa koni noesso kipias yolílistli non ayik tlamis, iwa Ne nikyolitis itech iksemi tonati. 
<span class="verse" id="JN6_55">55&#160;</span>Porke nokuerpo de milajka tlákuali, iwa noesso de milajka tlaonílistli. 
<span class="verse" id="JN6_56">56&#160;</span>Akin kikua nokuerpo iwa koni noesso, moseitilijtok nowa iwa Ne íwa. 
<span class="verse" id="JN6_57">57&#160;</span>Notajtsi Akin onechaltítlanki, yolitok, iwa Ne niyolitok por Ye, ijkó noiwa akin kimomajsewis nokueqrpo, yolitos por Ne. 
<span class="verse" id="JN6_58">58&#160;</span>Ne Ni paj non owaltemok de ilwikak, pero nin paj amo kemi n maná non okikuajkeh nomotatawah iwa satepa omijmikeh. Akin kikuas nin paj, nochipa yolitos. </div>
<div class='p'>
<span class="verse" id="JN6_59">59&#160;</span>Jesús ijkí okitemachti kan se sinagoga<a href='#FN4' epub:type='noteref' class='noteref'>*</a> kan altepetl de Capernaúm. </div>
<div class='s'>Miakeh kikawah n Jesús </div>
<div class='p'>
<span class="verse" id="JN6_60">60&#160;</span>Ijkuak ijkó okikakeh itlamachtijkawah n Jesús, miakeh okijtojkeh: </div>
<div class='p'>—Nin tlamachtílistli kema chikawak, ¿akin weletis kajsikamatis? </div>
<div class='p'>
<span class="verse" id="JN6_61">61&#160;</span>Jesús okimatia itlamachtijkawah omoichtakatlapowiayah ika tlan okijto, iwa okinmili: </div>
<div class='p'>—¿Ye ni nomechkuejsoa? 
<span class="verse" id="JN6_62">62&#160;</span>¿Tlan nonkimoliah tla nonnechitaskiah Ne Non onimochi ni tlakatl nitlejkos ilwikak kan achto onikatka? 
<span class="verse" id="JN6_63">63&#160;</span>N espíritu kimaka yolílistli se kuerpo. N kuerpo mach itla ipati tla amo kipia espíritu. N tlájtolteh non Ne yonomechili wits de n espíritu iwa kimaka yolílistli. 
<span class="verse" id="JN6_64">64&#160;</span>Pero miálmasteh nomejwah akimeh amo nontlaneltokah. </div>
<div class='p'>Jesús ijkó okijto porke desde achto yokimatia akimeh amo kineltokaskiah iwa akin kitemaktiskia. 
<span class="verse" id="JN6_65">65&#160;</span>Iwa okijto: </div>
<div class='p'>—Yika, yonomechili amaka weletis wits nonawak, tla Notajtsi amo kitekawilia. </div>
<div class='p'>
<span class="verse" id="JN6_66">66&#160;</span>Ika noni, miakeh itlamachtijkawah n Jesús okikakajtejkeh iwa ayakmó onemiah íwa. </div>
<div class='s'>Jesús techilia kenomi tiyolitoskeh nochipa </div>
<div class='p'>
<span class="verse" id="JN6_67">67&#160;</span>Ijkuakó Jesús okintlajtlani n májtlakteh iwa ome itlamachtijkawah: </div>
<div class='p'>—¿Nomejwah noiwa nonkinekih non nechkakajtewaskeh? </div>
<div class='p'>
<span class="verse" id="JN6_68">68&#160;</span>Simón Pedro okinankili: </div>
<div class='p'>—Noteko, ¿Akin ok se íwa tiaskeh? Sanwel Tejwatsi tikpia non tlájtoli non kitemaka yolílistli non ayik tlami. 
<span class="verse" id="JN6_69">69&#160;</span>Tejwah tikneltokah iwa tikmatih Tejwatsi n Yolchipawak de Dios. </div>
<div class='p'>
<span class="verse" id="JN6_70">70&#160;</span>Ijkuakó Jesús okinnankili: </div>
<div class='p'>—Ne onomechpéjpenki nomejwah n májtlakteh iwan ome. Pero seme de nomejwah ye n diablo. </div>
<div class='p'>
<span class="verse" id="JN6_71">71&#160;</span>Ijkuak ijkó okijto, Jesús otlajtoaya de Judas Iscariote ipiltsi n Simón, porke ye kitemaktiskia maya okatka seme de n májtlakteh iwa ome itlamachtijkawah.  </div>
<div class='psalmlabel' id='JN7_0'> 7</div>
<div class='s'>Ikniwah n Jesús mach okineltokayah </div>
<div class='p'>
<span class="verse" id="JN7_1">1&#160;</span>Satepa ijkuak ijkó yotlamochi, Jesús onemia itech tlali de Galilea, mach okinekia nemis itech altepetl de Judea, porke ompa sikimeh judíojteh okinekiah kimiktiskeh. 
<span class="verse" id="JN7_2">2&#160;</span>Pero kemi yowalajsia inmilwiu n judíojteh non itoka ilwitl de n akákalteh, 
<span class="verse" id="JN7_3">3&#160;</span>ikniwah n Jesús okilijkeh: </div>
<div class='p'>—Amo ximokawa nika, xio kan tlali de Judea, ijkó motlamachtijkawah, kitaskeh tlan tikchiwa. 
<span class="verse" id="JN7_4">4&#160;</span>Porke akin kineki makixmatikah, mach kichiwa itla san ichtaka. Yej moneki xikinchiwa milagros inmixpa nochteh n tlakah para ijkó nochteh makitakah tlan tikchiwa. </div>
<div class='p'>
<span class="verse" id="JN7_5">5&#160;</span>Ikniwah n Jesús ijkó okiliayah, porke nion yejwah amo okineltokayah. 
<span class="verse" id="JN7_6">6&#160;</span>Yika Jesús okinmili: </div>
<div class='p'>—Ayamó walajsi noora para nias ompa, pero nomejwah san tlan oras weletis nonyaskeh. 
<span class="verse" id="JN7_7">7&#160;</span>N tlaltikpaktlakah mach weletis nomechkokoliskeh, pero Ne nechkokoliah, porke Ne nikinmilia yejwah kichiwah tlan amo kuali. 
<span class="verse" id="JN7_8">8&#160;</span>Nomejwah xitlejkokah ilwitl. Ne amo nitlejkos porke ayamó walajsi noora. </div>
<div class='p'>
<span class="verse" id="JN7_9">9&#160;</span>Ye ijkó okinmili iwa omoka Galilea. </div>
<div class='s'>Jesús yáwi ilwitl non itoka akákalteh </div>
<div class='p'>
<span class="verse" id="JN7_10">10&#160;</span>Satepa, ikniwah n Jesús otlejkokeh ilwitl. Ye noiwa otlejkok pero san ichtaka. 
<span class="verse" id="JN7_11">11&#160;</span>Itech ilwitl de Jerusalén, n tlayakankeh judíojteh okitemoayah n Jesús iwa omotlajtlaniayah: </div>
<div class='p'>—¿Kan ik nentinemi non tlakatl? </div>
<div class='p'>
<span class="verse" id="JN7_12">12&#160;</span>Iwa miakeh omoichtakatlapowiayah de Ye. Sikimeh okijtoayah: “Jesús, ye kuali tlakatl.” Pero oksikimeh okijtoayah: “Amó, porke san kinkajkayawa n tlakah.” </div>
<div class='p'>
<span class="verse" id="JN7_13">13&#160;</span>Pero amaka omixewiaya tlajtos de Ye inmiixpa n tlayakankeh judíojteh, porke okinmawiliayah. </div>
<div class='p'>
<span class="verse" id="JN7_14">14&#160;</span>Ijkuak yoyaya tlajko ilwitl, Jesús otlejkok kan Weyi Tiopa iwa opé tlamachtia. 
<span class="verse" id="JN7_15">15&#160;</span>N tlayakankeh judíojteh san omotlajtlachialtiayah iwa okijtoayah: </div>
<div class='p'>—¿Kenomi nin tlakatl satlawel kimati miak, iwa amo omixtlamachti? </div>
<div class='p'>
<span class="verse" id="JN7_16">16&#160;</span>Jesús okinnankili: </div>
<div class='p'>—Notemachtilis amo Ne noaxka, yej de Akin onechaltítlanki. 
<span class="verse" id="JN7_17">17&#160;</span>Akin kineki kichiwas tlan Dios kimonekiltia, kajsikamatis kox notemachtilis walewatok de Dios, noso nikijtoa san tlan Ne nikijtoa. 
<span class="verse" id="JN7_18">18&#160;</span>Akin tlajtoa san tlan ye itlajtol, kichiwa san para makiyektenewakah n tlakah. Pero Ne nikneki nikweyijkachiwas Akin onechaltítlanki, yika nikijtoa tlan milák iwa ayik nitlakajkayawa. </div>
<div class='p'>
<span class="verse" id="JN7_19">19&#160;</span>'Moisés onomechmák n tlanawátili, iwa nion se de nomejwah amo kichiwa tlan kijtoa non tlanawátili. ¿Tleka kiné nonkinekih nonnechmiktiskeh? </div>
<div class='p'>
<span class="verse" id="JN7_20">20&#160;</span>N tlakah okinankilijkeh: </div>
<div class='p'>—Te tikpia se demonio; ¿akin kineki mitsmiktis? </div>
<div class='p'>
<span class="verse" id="JN7_21">21&#160;</span>Jesús okinnankili: </div>
<div class='p'>—Se kuali tekitl onikchi itech sábado iwa nochteh nomejwah nonmotlajtlachaltiah. 
<span class="verse" id="JN7_22">22&#160;</span>Moisés onomechnawati ximosirkunsidarokah, pero non tlanawátili amo walewatok de Moisés, yej de nomowejkatatawah, iwa nomejwah nonkisirkunsidaroah se konetl maya mayeto sábado ijkuak amo para nontekitiskeh. 
<span class="verse" id="JN7_23">23&#160;</span>Ijkó kiné, nomejwah nonkitlakitah itlanawatil Moisés, iwa nonkisirkunsidaroah se konetl maski mayeto sábado, porke ijkuakó ochikometik de otlákatki, ¿tleka kiné nonkualanih nowa por onikpajti se tlakatl itech sábado? 
<span class="verse" id="JN7_24">24&#160;</span>Amo san nima xiktlajtlakoltikah se tlakatl san por ijkó nonkimoliah, yej xiktlajtlakoltikah kemi moneki. </div>
<div class='s'>Jesús kinmilia de kan walewatok </div>
<div class='p'>
<span class="verse" id="JN7_25">25&#160;</span>Ijkuakó sikimeh tlakah de Jerusalén okimoliayah: </div>
<div class='p'>—¿Amo nin tlakatl kitemojtinemih para kimiktiskeh? 
<span class="verse" id="JN7_26">26&#160;</span>¡Xikitakah!, tlajtojtok teixpa iwa amitla kiliah ¿chamo totlayakanwah yokajsikamatkeh nin tlakatl Ye n Cristo? 
<span class="verse" id="JN7_27">27&#160;</span>Pero tejwah kuali tikmatih kan walewatok nin tlakatl. Pero ijkuak wits n Cristo, amaka kimatis de kan wits. </div>
<div class='p'>
<span class="verse" id="JN7_28">28&#160;</span>Jesús otlamachtijtoka itech Weyi Tiopa, iwa ijkuak okikak tlan okijtoayah, okijto chikawak: </div>
<div class='p'>—¡Nomejwah nonkijtoah nonnechixmatih iwa nonkimatih de kan niwalewatok! Pero amo oniwala san por Ne oniknek, yej onechaltítlanki Akin nomejwah amo nonkixmatih. Ye yekmilajka. 
<span class="verse" id="JN7_29">29&#160;</span>Ne nikixmati porke inawak oniwala, iwa Ye onechaltítlanki. </div>
<div class='p'>
<span class="verse" id="JN7_30">30&#160;</span>Ijkuakó n tlayakankeh judíojteh okinekiah kikitskiskeh n Jesús. Pero amaka omixewi okikitski, porke ayamó oajsia iora para kikitskiskeh. 
<span class="verse" id="JN7_31">31&#160;</span>Pero miakeh okineltokakeh, iwa okijtoayah: </div>
<div class='p'>—Ijkuak wits n Cristo, ¿kox kinchiwas okachi wejweyi milagros ke nin tlakatl? </div>
<div class='s'>N fariseos kintitlanih insoldadojwah para makikitskikah n Jesús </div>
<div class='p'>
<span class="verse" id="JN7_32">32&#160;</span>N fariseos okikakeh tlan okijtoayah n tlakah de Jesús, yika omotlatlalwijkeh iwa n tiopixkeh non tlayakantokeh, iwa okintitlankeh non otlamokuitlawiayah kan Weyi Tiopa makikitskitih n Jesús. 
<span class="verse" id="JN7_33">33&#160;</span>Ijkuakó Jesús okijto: </div>
<div class='p'>—Ne niyetos nomowah sa kanaj kech tonati, tlamis oksepa nimokopas inawak Akin onechaltítlanki. 
<span class="verse" id="JN7_34">34&#160;</span>Nomejwah nonnechtemoskeh, pero amo nonnechajsiskeh, porke mach nonweletiskeh nonyaskeh kan Ne nias. </div>
<div class='p'>
<span class="verse" id="JN7_35">35&#160;</span>Ijkuakó n tlayakankeh judíojteh omotlajtlaniayah: </div>
<div class='p'>—¿Kan ik yas nin tlakatl, kan amo weletis tikajsiskeh? ¿Chamo kinmachtitih n israelitas non xitintokeh itech tlali de Grecia, noso innewiah n tlakah de Grecia kinmachtiti? 
<span class="verse" id="JN7_36">36&#160;</span>¿Tlan kijtosneki: “Nonnechtemoskeh pero mach nonnechajsiskeh, porke amo weletis nonyaskeh kan Ne nio”? </div>
<div class='s'>N améyali non kichiwa matiyolitokah nochipa </div>
<div class='p'>
<span class="verse" id="JN7_37">37&#160;</span>Itech iksemi tonati, de non weyi ilwitl, Jesús omóketski iwa ika chikawak tlájtoli okijto: </div>
<div class='p'>—Tla aka amiki, mawiki nonawak iwa maatli. 
<span class="verse" id="JN7_38">38&#160;</span>Kemi kijtoa itlajkuilol Dios, akin nechneltokas, itech iyolo mextos atl non kitemaka yolílistli. </div>
<div class='p'>
<span class="verse" id="JN7_39">39&#160;</span>Jesús otlajtojtoka de n Espíritu non kiseliskiah akimeh kineltokaskiah. Pero n Espíritu ayamó owaltemoaya porke Jesús ayamó okiseliaya weyílistli. </div>
<div class='s'>N tlaltikpaktlakah moxexeloah </div>
<div class='p'>
<span class="verse" id="JN7_40">40&#160;</span>Ijkuakó sikimeh ijkuak okinkakeh ninteh tlájtolteh, okijtojkeh: </div>
<div class='p'>—De milajka, nin tlakatl Ye n profeta. </div>
<div class='p'>
<span class="verse" id="JN7_41">41&#160;</span>Iwa oksikimeh okijtoayah: </div>
<div class='p'>—Ye ni n Cristo. </div>
<div class='p'>Pero oksikimeh okijtoayah: </div>
<div class='p'>—¿De Galilea weletis wits n Cristo? 
<span class="verse" id="JN7_42">42&#160;</span>Itlajkuilol Dios kijtoa Cristo walewatos de n Rey David, de Belén kan ochantitoka n David. </div>
<div class='p'>
<span class="verse" id="JN7_43">43&#160;</span>Ijkó, n tlakah omoxexelojkeh porke sikimeh amo okineltokayah n Jesús. 
<span class="verse" id="JN7_44">44&#160;</span>Sikimeh okinekiah kikitskiskeh, pero amaka omixewi okikitski. </div>
<div class='s'>N wejweyi tlanawatijkeh mach kineltokah n Jesús </div>
<div class='p'>
<span class="verse" id="JN7_45">45&#160;</span>N tlamokuitlawijkeh de n Weyi Tiopa, oyajkeh innawak n fariseos iwa innawak tiopixkeh non tlayakantokeh, iwa ninteh okintlajtlanijkeh: </div>
<div class='p'>—¿Tleka amo ononkualikakeh? </div>
<div class='p'>
<span class="verse" id="JN7_46">46&#160;</span>N tlamokuitlawijkeh otlanankilijkeh: </div>
<div class='p'>—¡Nion se tlakatl ayik ijkó tlajtoa kemi nin tlakatl! </div>
<div class='p'>
<span class="verse" id="JN7_47">47&#160;</span>Ijkuakó n fariseos okinmilijkeh: </div>
<div class='p'>—¿Noiwa nomejwah ononkimokawilijkeh manomechkajkayawa? 
<span class="verse" id="JN7_48">48&#160;</span>¿Kox aka totlanawati noso aka fariseo okineltokak non tlakatl? 
<span class="verse" id="JN7_49">49&#160;</span>Akimeh kineltokah non tlakatl, amo kixmati itlanawatil Moisés, yika Dios kintlaijyowíltis. </div>
<div class='p'>
<span class="verse" id="JN7_50">50&#160;</span>Nicodemo tewa iwan fariseos, akin se yúali okitato n Jesús, okinmili: </div>
<div class='p'>
<span class="verse" id="JN7_51">51&#160;</span>—Totlanawatilis amo techkawilia matiktlajtlakoltikah se tlakatl, tla amo achto tikkakih tlan ika kiteiliah. </div>
<div class='p'>
<span class="verse" id="JN7_52">52&#160;</span>Ijkuakó okinankilijkeh: </div>
<div class='p'>—¿Te noiwa de Galilea? Xikmoyekmachti itlajkuilol Dios iwa tikitas itech Galilea ayik kistika nion se profeta. </div>
<div class='p'>
<span class="verse" id="JN7_53">53&#160;</span>Iwa nochteh oyayajkeh inchajcha.  </div>
<div class='psalmlabel' id='JN8_0'> 8</div>
<div class='s'>N siwatl non okajsito iwan ok se tlakatl </div>
<div class='p'>
<span class="verse" id="JN8_1">1&#160;</span>Jesús oyá kan olivostepetl. 
<span class="verse" id="JN8_2">2&#160;</span>Ijkuak owaltláneski, oksepa oyá kan Weyi Tiopa. Omijkuanijkeh inawak, iwa Ye omotlali iwa opé kinmachtia. 
<span class="verse" id="JN8_3">3&#160;</span>Ijkuak Jesús otlamachtijtoka, n tlamachtijkeh de itlanawatil Moisés iwa n fariseos okualikilijkeh se siwatl non okajsitoh iwan ok se tlakatl non amo iokich itech tlajtlákoli. Yejwah okiketsatoh tlatlajkotiah, 
<span class="verse" id="JN8_4">4&#160;</span>iwa okilijkeh n Jesús: </div>
<div class='p'>—Tlamachti, nin siwatl otikajsitoh itech tlajtlákoli. 
<span class="verse" id="JN8_5">5&#160;</span>Itlanawatil Moisés tlanawatia matikinmiktikah ika tetl akimeh ijkó kichiwah.<a href='#FN5' epub:type='noteref' class='noteref'>*</a> Tejwatsi, ¿tlan tikijtoa? </div>
<div class='p'>
<span class="verse" id="JN8_6">6&#160;</span>Yejwah ijkó okilijkeh para kitaskeh tlan kichiwas, iwa ijkó kipiaskeh tlan ika kiteiliskeh. Ijkuakó Jesús omotolo iwa opé tlajkuiloa ixko tlali ika imajpil. 
<span class="verse" id="JN8_7">7&#160;</span>Pero kemi okachi okitlatlajtlaniayah, Ye omoyékketski iwa okijto: </div>
<div class='p'>—Tla aka de nomejwah amo kipia tlajtlákoli, ye achto makimotla ika tetl. </div>
<div class='p'>
<span class="verse" id="JN8_8">8&#160;</span>Jesús oksepa omotolo iwa ok otlajkuilo ixko tlali. 
<span class="verse" id="JN8_9">9&#160;</span>Keman okikakeh tlan Jesús okinmili, se por se oyayajtiajkeh. Achto oyayajkeh non okachi ya wewemeh, iwa ijkuak nochteh yoyayajkeh, sa Jesús omoka iselti iwan siwatl. 
<span class="verse" id="JN8_10">10&#160;</span>Ijkuakó, Jesús omoyékketski iwa kemi ayakmaka okitak, okitlajtlani n siwatl: </div>
<div class='p'>—Siwatl, ¿kanin kateh non omitsteiliayah? ¿Amaka omitstlajtlakolti? </div>
<div class='p'>
<span class="verse" id="JN8_11">11&#160;</span>N siwatl okili: </div>
<div class='p'>—Nion se de yejwah Noteko. </div>
<div class='p'>Ijkuakó Jesús okili: </div>
<div class='p'>—Nion Ne omitstlajtdlakolti. Xio, iwa ayakmó oksepa xitlajtlakolchiwa. </div>
<div class='s'>Jesús Ye n tláwili itech nin tlaltíkpaktli </div>
<div class='p'>
<span class="verse" id="JN8_12">12&#160;</span>Jesús oksepa okintlapowi iwa okinmili: </div>
<div class='p'>—Ne nitláwili itech nin tlaltíkpaktli. Akin wits nonawak, kipias n tláwili non kimakas nemílistli iwa ayik nemis kan tleyua. </div>
<div class='p'>
<span class="verse" id="JN8_13">13&#160;</span>N fariseos okilijkeh: </div>
<div class='p'>—San Te monewia timotenewa akin te, yika, tlan tikijtoa mach itla ipati. </div>
<div class='p'>
<span class="verse" id="JN8_14">14&#160;</span>Jesús okinnankili: </div>
<div class='p'>—Maya Ne nonewia nimotenewa Akin Ne, tlan nomechilia milák, porke Ne nikmatok kan oniwalewak iwa kan nio. Pero nomejwah amo nonkimatih kan oniwalewak nion kan nio. 
<span class="verse" id="JN8_15">15&#160;</span>Nomejwah nontetlajtlakoltiah kemi kichiwah n tlaltikpaktlakah. Ne amaka niktlajtlakoltia. 
<span class="verse" id="JN8_16">16&#160;</span>Pero tla Ne nitetlajtlakoltia, nikchiwa ika tlan milák, porke amo san Ne noselti nitetlajtlakoltia, yej Ne iwan Notajtsi Dios akin onechaltítlanki. 
<span class="verse" id="JN8_17">17&#160;</span>Itech nomotlanawatil ijkuilitok, sanwel kiseliskeh intlajtol ome iwa amo san se. 
<span class="verse" id="JN8_18">18&#160;</span>San Ne nonewia nimotenewa akin Ne, iwa Notajtsi Dios Akin onechaltítlanki, noiwa nechteixmatiltia akin Ne. </div>
<div class='p'>
<span class="verse" id="JN8_19">19&#160;</span>Yejwah okitlajtlanijkeh: </div>
<div class='p'>—¿Kanin kajki Mota? </div>
<div class='p'>Jesús okinnankili: </div>
<div class='p'>—Nomejwah amo nonnechixmatih, nion nonkixmatih Notajtsi, tla nomejwah nonnechixmatiskiah, noiwa nonkixmatiskiah Notajtsi. </div>
<div class='p'>
<span class="verse" id="JN8_20">20&#160;</span>Ninteh tlájtolteh Jesús okimijto ijkuak otlamachtijtoka itech n Weyi Tiopa kan ik okatka n kaxajtomij. Pero amaka okikitski porke ayamó oajsia n tonati para kikitskiskeh. </div>
<div class='s'>‘Kan Ne nias nomejwah amo weletis nonyaskeh’ </div>
<div class='p'>
<span class="verse" id="JN8_21">21&#160;</span>Jesús oksepa okinmili: </div>
<div class='p'>—Ne nias, iwa nonnechtemoskeh, pero nonmikiskeh itech nomotlajtlakolwah. Yika, kan Ne nias, amo weletis nonyaskeh. </div>
<div class='p'>
<span class="verse" id="JN8_22">22&#160;</span>Ijkuakó n tlayakankeh judíojteh okijtojkeh: </div>
<div class='p'>—¿Chamo kineki momiktis, yika kijtoa kan Ye yas, tejwah mach weletis tiaskeh? </div>
<div class='p'>
<span class="verse" id="JN8_23">23&#160;</span>Ijkuakó Jesús okinmili: </div>
<div class='p'>—Nomejwah nonteaxkawah itech nin tlaltíkpaktli, pero Ne niwalewatok de ilwikak. Nomejwah non tlaltikpaktlakah, pero Ne amó. 
<span class="verse" id="JN8_24">24&#160;</span>Yika onomechili nonmikiskeh itech nomotlajtlakolwah. Porke tla nomejwah amo nonnechneltokah kox Ne Ni Cristo, nonmikiskeh itech nomotlajtlakolwah. </div>
<div class='p'>
<span class="verse" id="JN8_25">25&#160;</span>Ijkuakó oksepa okitlajtlanijkeh: </div>
<div class='p'>—¿Akin te? </div>
<div class='p'>Jesús okinnankili: </div>
<div class='p'>—Ne yonomechili Akin Ne. 
<span class="verse" id="JN8_26">26&#160;</span>Nikpia miak tlájtoli tlan nomechilis iwa miak tlan ika nomechtlajtlakoltis, pero Akin onechaltítlanki kijtoa tlan milák, iwa tlan Ne nikinmilia n tlaltikpaktlakah ye tlan onikkak, okijto. </div>
<div class='p'>
<span class="verse" id="JN8_27">27&#160;</span>Yejwah amo okajsikamatkeh Jesús okintlapowiaya de Itajtsi Dios. 
<span class="verse" id="JN8_28">28&#160;</span>Yika Jesús okinmili: </div>
<div class='p'>—Ijkuak nonnechajkokuiskeh, Ne non onimochi ni tlakatl, ijkuakó nonkajsikamatiskeh Ne Ni Cristo, iwa amitla nikchiwa san tlan Ne nikneki. Ne sanwel nikijtoa tlan Notajtsi Dios onechmachti. 
<span class="verse" id="JN8_29">29&#160;</span>Porke Akin onechaltítlanki kajki nowa. Amo kema nechkawa noselti, porke nochipa nikchiwa tlan Ye kipaktia. </div>
<div class='p'>
<span class="verse" id="JN8_30">30&#160;</span>Ijkuak Jesús ijkó okinmili miakeh okineltokakeh. </div>
<div class='s'>Jesús kinmilia kenomi se makisas itech tlajtlákoli </div>
<div class='p'>
<span class="verse" id="JN8_31">31&#160;</span>Ijkuakó Jesús okinmili n judíojteh non okineltokakeh: </div>
<div class='p'>—Tla nomejwah nochipa nonkitlakitaskeh notlajtol, milák nonyetoskeh notlamachtijkawah. 
<span class="verse" id="JN8_32">32&#160;</span>Iwa nonkixmatiskeh tlan milák, iwa tlan milák nomechmakixtis. </div>
<div class='p'>
<span class="verse" id="JN8_33">33&#160;</span>Yejwah okinankilijkeh: </div>
<div class='p'>—Tejwah tiwalewatokeh de Abraham, iwa ayik otikatkah titlanemakteh, ¿kenijki Te tikijtoa techmakixtis? </div>
<div class='p'>
<span class="verse" id="JN8_34">34&#160;</span>Jesús okinankili: </div>
<div class='p'>—De milajka, de milajka nomechilia, nochteh akimeh kichiwa tlajtlákoli kijtosneki n tlajtlákoli kinnawatijtok kemi se tekowa. 
<span class="verse" id="JN8_35">35&#160;</span>Se esklavo amo nochipa mokawas ichan iteko. Pero se tekone nochipa yetos mowa. 
<span class="verse" id="JN8_36">36&#160;</span>Ijkó kiné, tla Ikone Dios nomechmakixtis, nomejwah de milajka nonmomakixtiskeh. 
<span class="verse" id="JN8_37">37&#160;</span>Kuali nikmatok nomejwah nonwalewatokeh de Abraham. Pero nonkinekih nonnechmiktiskeh porke amo nonkiseliah notlajtol itech nomoyolo. 
<span class="verse" id="JN8_38">38&#160;</span>Tlan onikitak inawak Notajtsi, ye nikijtoa. Iwa nomejwah tlan ononkikakeh de nomota nonkichiwah. </div>
<div class='p'>
<span class="verse" id="JN8_39">39&#160;</span>Yejwah okilijkeh: </div>
<div class='p'>—¡Tejwah titepilwah de Abraham! </div>
<div class='p'>Jesús okinmili: </div>
<div class='p'>—Tla de milajka nonyetoskiah ipilwah Abraham, nonkichiwaskiah tlan Ye okichi. 
<span class="verse" id="JN8_40">40&#160;</span>Pero maya yonomechili tlan milák, tlan Dios onechititi, nomejwah nonkinekih nonnechmiktiskeh. ¡Abraham ayik ijkó okichi! 
<span class="verse" id="JN8_41">41&#160;</span>Nomejwah nonkichiwah tlan kichiwa nomota. </div>
<div class='p'>Yejwah okinankilijkeh: </div>
<div class='p'>—Tejwah amo tiichtakakokoneh, sanwel se totata tikpiah, iwa Ye Dios. </div>
<div class='p'>
<span class="verse" id="JN8_42">42&#160;</span>Jesús okinnankili: </div>
<div class='p'>—Tla de milajka Dios yaskia Nomotajtsi, nomejwah nonnechtlasojtlaskiah, porke Ne oniwala de Dios itech nin tlaltíkpaktli. Amo oniwala san por Ne oniknek, yej Dios onechaltítlanki. 
<span class="verse" id="JN8_43">43&#160;</span>¿Tleka amo nonweletih nonkajsikamatih tlan nomechilia? Porke amo nonkinekih nonkiseliskeh notlajtol. 
<span class="verse" id="JN8_44">44&#160;</span>Nomejwah nomota n diablo, nomejwah ipilwah, iwa nonkichiwah tlan ye kiwelita. N diablo ye se temikti desde ipewaya n tlaltíkpaktli iwa ayik kijtoa tlan milák. Porke ye amo kixmati tlan milák, iwa ijkuak tlajtoa, tlakajkayawa porke ye non iteki. Iwa ye n teta de nochteh non tlakajkayawah. 
<span class="verse" id="JN8_45">45&#160;</span>Pero kemi Ne nikijtoa tlan milák, yika nomejwah mach nonnechneltokah. 
<span class="verse" id="JN8_46">46&#160;</span>¿Akin de nomejwah weletis kijtos ke nikpia itla tlajtlákoli? Iwa tla Ne nikijtoa tlan milák, ¿tleka amo nonnechneltokah? 
<span class="verse" id="JN8_47">47&#160;</span>Akimeh tepilwah de Dios, kikakih itlajtol Dios. Pero kemi nomejwah amo nontepilwah de Dios, mach nonnechkakih. </div>
<div class='s'>Ijkuak Abraham otlákatki Cristo yokatka </div>
<div class='p'>
<span class="verse" id="JN8_48">48&#160;</span>Ijkuakó n tlayakankeh judíojteh okilijkeh: </div>
<div class='p'>—Yompa tlan tejwah tikijtoah, te de Samaria iwa tikpixtok se amokuali espíritu. </div>
<div class='p'>
<span class="verse" id="JN8_49">49&#160;</span>Jesús okinnankili: </div>
<div class='p'>—Ne amo nikpia se demonio. Ne sanwel nikweyilia Notajtsi, pero nomejwah nonnechmawistetepewah. 
<span class="verse" id="JN8_50">50&#160;</span>Ne mach niktemoa manechweyilikah. Pero onka se Akin kimonekiltia manechweyilikah, iwa Ye Akin teixkomakah. 
<span class="verse" id="JN8_51">51&#160;</span>De milajka, de milajka nomechilia, akin kitlakita notlajtol, ayik mikis. </div>
<div class='p'>
<span class="verse" id="JN8_52">52&#160;</span>Ijkuakó n tlayakankeh judíojteh okinankilijkeh: </div>
<div class='p'>—Axa kuali tikmatih te tikpia se demonio. Abraham iwa nochteh n profetas omikkeh, iwa te tikijtoa: “akin kitlakita notlajtol, ayik mikis.” 
<span class="verse" id="JN8_53">53&#160;</span>¿Mach te okachi tiweyijkatitok ke Totata Abraham? Ye noiwa omikki iwa n profetas noiwa. ¿Akin te timomachilia? </div>
<div class='p'>
<span class="verse" id="JN8_54">54&#160;</span>Jesús okinnankili: </div>
<div class='p'>—Tla san Ne nimoweyijkachiwa, noweyijkachiwalis amitla ipati. Pero Akin nechweyijkachiwa, Ye Notajtsi, Akin nomejwah nonkijtoah Nomodios. 
<span class="verse" id="JN8_55">55&#160;</span>Pero nomejwah mach nonkixmatih. Ne de milajka nikixmati, iwa tla nikijtoskia amo nikixmati, nixolopijtiskia kemi nomejwah. Pero Ne kema nikixmati, iwa nikchiwa tlan Ye nechnawatia. 
<span class="verse" id="JN8_56">56&#160;</span>Nomotata Abraham, opaki ijkuak okima niwalaskia, iwa ika itlaneltokalis onechitak iwa opakmik. </div>
<div class='p'>
<span class="verse" id="JN8_57">57&#160;</span>Ijkuakó n tlayakankeh judíojteh okilijkeh n Jesús: </div>
<div class='p'>—Ayamó tikpia ome póali iwa n májtlaktli xiwitl, ¿iwa tikijtoa otikitak Abraham? </div>
<div class='p'>
<span class="verse" id="JN8_58">58&#160;</span>Jesús okinnankili: </div>
<div class='p'>—De milajka, de milajka nomechilia: ¡Ijkuak Abraham ayamó otlakatia, Ne yonikatka! </div>
<div class='p'>
<span class="verse" id="JN8_59">59&#160;</span>Ijkuakó yejwah okinmonankeh temeh para kimojmotlaskeh n Jesús. Pero Ye okinmotlaatili, iwa opanok intlajkotiah, iwa okiski de kan Weyi Tiopa.  </div>
<div class='psalmlabel' id='JN9_0'> 9</div>
<div class='s'>Jesús kipajtia se tlakatl non amo otlachiaya desde otlákatki </div>
<div class='p'>
<span class="verse" id="JN9_1">1&#160;</span>Ijkuak Jesús opanotiaya itech se ojtli, okitak se tlakatl non amo otlachiaya desde otlákatki. 
<span class="verse" id="JN9_2">2&#160;</span>Iwa itlamachtijkawah okitlajtlanijkeh: </div>
<div class='p'>—Tlamachti, ¿tleka ijkó otlákatki nin tlakatl? ¿Akin otlajtlakolchi, itajwah, noso ye inewia? </div>
<div class='p'>
<span class="verse" id="JN9_3">3&#160;</span>Jesús otlanankili: </div>
<div class='p'>—Amo por ye otlajtlakolchi nion por itajwah, yej ijkó otlákatki para mamota ítech, tlan Dios weletis kichiwas. 
<span class="verse" id="JN9_4">4&#160;</span>Iwa axa kemi ok tlanestok, nikpia niktekitilis Akin onechaltítlanki, porke ajsiki n yúali ijkuak ayakmaka weleti tekiti. </div>
<div class='p'>
<span class="verse" id="JN9_5">5&#160;</span>Axa, kemi Ne ok nika itech nin tlaltíkpaktli, Ne nitláwili itech n tlaltíkpaktli. </div>
<div class='p'>
<span class="verse" id="JN9_6">6&#160;</span>Ijkuak Jesús ijkó okijto, ochijchak ipan tlali, iwa okichijchi siki sokitl. Okinxawili itech ixtololowah n kókoxki, 
<span class="verse" id="JN9_7">7&#160;</span>iwa okili: </div>
<div class='p'>—Ximoixpajpakati kan tanke de Siloé. Siloé kijtosneki Tlatitlánili. </div>
<div class='p'>N tlakatl non amo otlachiaya omoixpajpakato, iwa ijkuak owalmokopato, yotlachiaya. 
<span class="verse" id="JN9_8">8&#160;</span>Ijkuakó non okixmatiah iwa akimeh okimatiah amo otlachiaya okijtojkeh: </div>
<div class='p'>—¿Amo ye ni non omijtlaniaya? </div>
<div class='p'>
<span class="verse" id="JN9_9">9&#160;</span>Sikimeh okijtoayah: </div>
<div class='p'>—Ye ni n tlakatl. </div>
<div class='p'>Oksikimeh okijtoayah: </div>
<div class='p'>—Nesi ijkó tlachixtok, pero amo ye. </div>
<div class='p'>Pero inewia okimiliaya: </div>
<div class='p'>—Ejé, ye ne. </div>
<div class='p'>
<span class="verse" id="JN9_10">10&#160;</span>Ijkuakó okitlajtlanijkeh: </div>
<div class='p'>—¿Kenijki ya weleti titlachia? </div>
<div class='p'>
<span class="verse" id="JN9_11">11&#160;</span>Ye okinnankili: </div>
<div class='p'>—Neká tlakatl non Itoka Jesús, okichijchi siki sokitl, onechxawili kan noixtololowah iwa onechili: “Ximoixpajpakati kan tanke de Siloé.” Ne onia iwa ijkuak yonimoixpajpak, oniwaltláchixki. </div>
<div class='p'>
<span class="verse" id="JN9_12">12&#160;</span>Iwa oksepa okitlajtlanijkeh: </div>
<div class='p'>—¿Kanin kajki non tlakatl? </div>
<div class='p'>Ye okinmili: </div>
<div class='p'>—Mach nikmati. </div>
<div class='s'>N fariseos kitlatsintokiah n tlakatl non amo otlachiaya </div>
<div class='p'>
<span class="verse" id="JN9_13">13&#160;</span>Ijkuakó n tlakatl non amo otlachiaya okiwikakeh innawak n fariseos. 
<span class="verse" id="JN9_14">14&#160;</span>Porke ijkuak Jesús okichijchi sokitl iwa okintlapoli ixtololowah n tlakatl, okatka sábado ijkuak yejwah mosewiah. 
<span class="verse" id="JN9_15">15&#160;</span>Ijkuakó n fariseos oksepa okitlajtlanijkeh kenomi otláchixki, iwa ye okinnankili: </div>
<div class='p'>—Onechxawili sokitl itech noixtololowah, onimoixpajpak, iwa axa ya nitlachia. </div>
<div class='p'>
<span class="verse" id="JN9_16">16&#160;</span>Ijkuakó sikimeh fariseos okilijkeh: </div>
<div class='p'>—Akin ijkó okichi amo walewatok de Dios, porke amo kitlakita n sábado ijkuak moneki se mamosewi. </div>
<div class='p'>Pero oksikimeh okijtoayah: </div>
<div class='p'>—¿Kenijki weletis se tlajtlakolchi ijkó kichiwas? </div>
<div class='p'>N tlakah omoxexelojkeh. 
<span class="verse" id="JN9_17">17&#160;</span>Ijkuakó oksepa okitlajtlanijkeh n tlakatl non amo otlachiaya: </div>
<div class='p'>—¿Iwa te, tlan tikijtoa de neká tlakatl non omitsmák motlachialis? </div>
<div class='p'>Ye otlanankili: </div>
<div class='p'>—Ne nikijtoa Ye se profeta. </div>
<div class='p'>
<span class="verse" id="JN9_18">18&#160;</span>N tlayakankeh judíojteh mach okineltokayah kox milák amo otlachiaya. Ijkuakó okinnotskeh intajwah, 
<span class="verse" id="JN9_19">19&#160;</span>iwa okintlajtlanijkeh: </div>
<div class='p'>—¿Ye ni nomotelpoch non nomejwah nonkijtoah amo otlachiaya ijkuak otlákatki? ¿Iwa axa kenomi ya tlachia? </div>
<div class='p'>
<span class="verse" id="JN9_20">20&#160;</span>N tetajmeh otlanankilijkeh: </div>
<div class='p'>—Ye totelpoch, iwa kuali tikmatokeh amo otlachiaya ijkuak otlákatki. 
<span class="verse" id="JN9_21">21&#160;</span>Pero axa, amo tikmatih kenijki ya weleti tlachia iwa amo tikmati akin okintlapoli ixtololowah. Inewia xiktlajtlanikah, ye ya tlakatl iwa weletis nomechilis. </div>
<div class='p'>
<span class="verse" id="JN9_22">22&#160;</span>N tetajmeh ijkó otlanankilijkeh porke okinmawiliayah n tlayakankeh judíojteh. Porke n tlayakankeh judíojteh yomotlatlalwijkeh ayakmó kinkawiliskiah makalakikah kan sinagoga<a href='#FN6' epub:type='noteref' class='noteref'>*</a> akimeh kijtoskiah Jesús Ye n Cristo. 
<span class="verse" id="JN9_23">23&#160;</span>Yika itajwah okijtojkeh: “Ye inewia xiktlajtlanikah porke ya tlakatl.” </div>
<div class='p'>
<span class="verse" id="JN9_24">24&#160;</span>Ijkuakó n tlayakankeh judíojteh oksepa okinotskeh n tlakatl non achto amo otlachiaya, iwa okilijkeh: </div>
<div class='p'>—Techili tlan milák ixpa n Dios, tejwah tikmatokeh non tlakatl, tlajtlakolchi. </div>
<div class='p'>
<span class="verse" id="JN9_25">25&#160;</span>Ijkuakó n tlakatl non yotlachiaya okinnankili: </div>
<div class='p'>—Ne mach nikmati kox tlajtlakolchi noso amó. Sanwel nikmatok, achto amo onitlachiaya iwa axa ya nitlachia. </div>
<div class='p'>
<span class="verse" id="JN9_26">26&#160;</span>Iwa oksepa okitlajtlanijkeh: </div>
<div class='p'>—¿Tlan omitstokti? ¿Kenomi omitsintlapoli moixtololowah? </div>
<div class='p'>
<span class="verse" id="JN9_27">27&#160;</span>Ye okinnankili: </div>
<div class='p'>—Ne yonomechili iwa amo nonnechkakih, ¿tleka nonkinekih oksepa manomechili? ¿Noiwa nomejwah nonkinekih nonyetoskeh itlamachtijkawah? </div>
<div class='p'>
<span class="verse" id="JN9_28">28&#160;</span>Ijkuakó yejwah fiero okitenejkeh iwa okilijkeh: </div>
<div class='p'>—Te yotimochi itlamachtijkau non tlakatl, pero tejwah tiitlamachtijkawah Moisés. 
<span class="verse" id="JN9_29">29&#160;</span>Tejwah tikmatokeh Dios okitlapowi n Moisés. Pero non tlakatl, mach tikmatih kan owala. </div>
<div class='p'>
<span class="verse" id="JN9_30">30&#160;</span>Ijkuakó n tlakatl okinnankili: </div>
<div class='p'>—¡Kenijki! Ye onechintlapoli noixtololowah iwa nomejwah amo nonkimatih kan owala. 
<span class="verse" id="JN9_31">31&#160;</span>Kuali tikmatih Dios amo kinkaki n tlajtlakolejkeh. Ye sanwel kinkaki akimeh kiweyijkachiwah iwa kichiwah tlan Ye kimonekiltia. 
<span class="verse" id="JN9_32">32&#160;</span>Mach ayik tikkakih aka tlakatl makitlachialti se akin amo tlachia desde otlákatki. 
<span class="verse" id="JN9_33">33&#160;</span>Tla nin tlakatl amo walewaskia de Dios, amitla weletiskia kichiwaskia. </div>
<div class='p'>
<span class="verse" id="JN9_34">34&#160;</span>Yejwah okilijkeh: </div>
<div class='p'>—Te otitlákatki ika miak tlajtlákoli, ¿iwa axa tikneki techmachtis? </div>
<div class='p'>Ijkuakó okwalkixtijkeh de kan sinagoga. </div>
<div class='s'>N tlakah non kijtoah tlachiah pero amitla kimatih </div>
<div class='p'>
<span class="verse" id="JN9_35">35&#160;</span>Jesús okima n tlakatl non okimák itlachialis okwalkixtijkeh de kan sinagoga, iwa ijkuak okinamik okili: </div>
<div class='p'>—¿Te tikneltoka Ikone Dios? </div>
<div class='p'>
<span class="verse" id="JN9_36">36&#160;</span>Ye okinankili: </div>
<div class='p'>—Tejwatsi, techili akin ye iwa nikneltokas. </div>
<div class='p'>
<span class="verse" id="JN9_37">37&#160;</span>Jesús okinankili: </div>
<div class='p'>—Te yotikitak, iwa Ye Akin íwa timotlapowijtok. </div>
<div class='p'>
<span class="verse" id="JN9_38">38&#160;</span>Ijkuakó n tlakatl omotlankuáketski inawak Jesús iwa okili: </div>
<div class='p'>—Nimitsneltoka, Tejwatsi Noteko. </div>
<div class='p'>
<span class="verse" id="JN9_39">39&#160;</span>Otlanki Jesús okili: </div>
<div class='p'>—Ne oniwala itech nin tlaltíkpaktli para nikinmilis kox kuali noso amokuali tlan kichiwah n tlaltikpaktlakah, iwa non amo tlachiah matlachiakah iwa non tlachiah amo matlachiakah. </div>
<div class='p'>
<span class="verse" id="JN9_40">40&#160;</span>Ijkuakó sikimeh fariseos non ompa okatkah, ijkuak ijkó okikakeh okitlajtlanijkeh: </div>
<div class='p'>—¿Kijtosneki tejwah noiwa amo titlachiah? </div>
<div class='p'>
<span class="verse" id="JN9_41">41&#160;</span>Jesús okinnankili: </div>
<div class='p'>—Tla nomejwah milák amo nontlachiaskiah, amo nonkipiaskiah tlajtlákoli. Pero kemi nomejwah nonkijtoah kuali nontlachiah, yika nonmokawah itech nomotlajtlakolwah.  </div>
<div class='psalmlabel' id='JN10_0'> 10</div>
<div class='s'>N tlájpixki iwa ichkameh </div>
<div class='p'>
<span class="verse" id="JN10_1">1&#160;</span>'De milajka, de milajka nomechilia, akin amo kalaki kan ik ikalte n ichkakorral iwa san tsekuini, noni se ichtek. 
<span class="verse" id="JN10_2">2&#160;</span>Pero akin kalaki kan ik inkalte n ichkameh, ye intlájpixki iwa ye kinmokuitlawia. 
<span class="verse" id="JN10_3">3&#160;</span>N kaltentlamokuitlawi kitlatlapolia n tlájpixki, iwa iichkawah kitenkakih. Ye kinnotsa iichkawah ika intoka, iwa kinkixtia. 
<span class="verse" id="JN10_4">4&#160;</span>Iwa ijkuak yokinkixti nochteh iichkawah, kinyakana. Iwa iichkawah yawih ikuitlapa porke kitenkakih. 
<span class="verse" id="JN10_5">5&#160;</span>Pero se non amo kixmati mach iwan yawi, yej kicholiliskeh porke amo kitenkakih se akin amo kixmatih. 
<span class="verse" id="JN10_6">6&#160;</span>Jesús okinmili nin tlapoálistli, pero yejwah mach okajsikamatkeh tlan okinekia makajsikamatikah. </div>
<div class='s'>Jesús Ye n kuali Tlájpixki </div>
<div class='p'>
<span class="verse" id="JN10_7">7&#160;</span>Ijkuakó Jesús oksepa okinmili: </div>
<div class='p'>—De milajka, de milajka nomechilia: Ne n kaltentli kan ik kalakih n ichkameh. 
<span class="verse" id="JN10_8">8&#160;</span>Nochteh akimeh owalajkeh achto de Ne, okatkah ichtekeh iwa tekajkayajkeh. Pero n ichkameh mach okintenkakeh. 
<span class="verse" id="JN10_9">9&#160;</span>Ne n kaltentli, akin kalakis itech non kaltentli non Ne nonewia, momakixtis. Kalakis iwa kisas iwa kajsis tlan kikuas. </div>
<div class='p'>
<span class="verse" id="JN10_10">10&#160;</span>'N ichtek sanwel wits para tlachtekis, para temiktis iwa teixpolos. Pero Ne oniwala para nochteh n tlakah makipiakah yolílistli, iwa non yolílistli mamomiakili itech inyolo. 
<span class="verse" id="JN10_11">11&#160;</span>Ne nikuali tlájpixki. Se kuali tlájpixki kinmokuitlawia iichkawah, maya makimiktikah. 
<span class="verse" id="JN10_12">12&#160;</span>Pero se akin san tetlajpialia iwa amo iaxkawah n ichkameh, ijkuak kita wits n koyotl kinkakajtewa n ichkameh iwa choloa. Ijkuakó n koyotl kinkitskia sikimeh, iwa oksikimeh kinxijxitinia. 
<span class="verse" id="JN10_13">13&#160;</span>Ijkuakó non tetlajpialia choloa porke amo kintekipachoa n ichkameh sanwel itlaxtlawil. </div>
<div class='p'>
<span class="verse" id="JN10_14">14&#160;</span>'Ne kuali ni tlájpixki, iwa nikinmixmati akimeh noichkawah, iwa yejwah nechixmatih. 
<span class="verse" id="JN10_15">15&#160;</span>Ijkó kemi Notajtsi nechixmati iwa Ne nikixmati Notajtsi, iwa niktemaka noyolilis por noichkawah. 
<span class="verse" id="JN10_16">16&#160;</span>Noiwa nikimpia oksikimeh ichkameh, non amo kateh ijtik nin korral. Iwa moneki nikualinwikas noiwa. Yejwah nechtenkakiskeh, iwa nochteh yetoskeh sansikah, iwa yetos san se tlájpixki. </div>
<div class='p'>
<span class="verse" id="JN10_17">17&#160;</span>'Yika Notajtsi nechtlasojtla, porke nonewia niktemaka noyolilis, para ijkó satepa oksepa nimoyolitis. 
<span class="verse" id="JN10_18">18&#160;</span>Amaka weletis nechkixtilis noyolilis, yej Ne nonewia niktemaka. Ne weletis niktemakas noyolilis, iwa oksepa nikselis. Ye ni tlan onechnawati Notajtsi. </div>
<div class='p'>
<span class="verse" id="JN10_19">19&#160;</span>Ijkuak n tlayakankeh judíojteh okikakeh nin tlájtoli, oksepa omoxexelojkeh. 
<span class="verse" id="JN10_20">20&#160;</span>Sikimeh okijtoayah: </div>
<div class='p'>—Nin tlakatl kipia se demonio iwa yokuatlapolo. ¿Tleka nonkikakih? </div>
<div class='p'>
<span class="verse" id="JN10_21">21&#160;</span>Pero oksikimeh okijtoayah: </div>
<div class='p'>—Akin kipia se demonio mach ijkó tlajtoa. Se tlakatl non kipia se demonio mach weletis kintlapolis ixtololowah non amo tlachiah. </div>
<div class='s'>N tlayakankeh judíojteh amo kiseliah n Jesús </div>
<div class='p'>
<span class="verse" id="JN10_22">22&#160;</span>Itech sewaya n judíojteh okichiwayah ilwitl porke okilnamikiah nochi xiwitl n tonati ijkuak okiyankuilijkeh n Weyi Tiopa de Jerusalén. 
<span class="verse" id="JN10_23">23&#160;</span>Iwa Jesús onemia kan Weyi Tiopa, kan ik iportal Salomón. 
<span class="verse" id="JN10_24">24&#160;</span>Ijkuakó n tlayakankeh judíojteh okiyawalojkeh iwa okitlajtlanijkeh: </div>
<div class='p'>—¿Asta kemania san titlamatoskeh akin te? Sansemi techili tla te ti Cristo. </div>
<div class='p'>
<span class="verse" id="JN10_25">25&#160;</span>Jesús okinnankili: </div>
<div class='p'>—Ne yonomechili, iwa nomejwah amo nonnechneltokah. Nochi tlan Ne nikchiwa, nikchiwa ika iweletilis itoka Notajtsi iwa kinextia Ne Ni Cristo. 
<span class="verse" id="JN10_26">26&#160;</span>Pero nomejwah amo nonnechneltokah porke amo noichkawah. 
<span class="verse" id="JN10_27">27&#160;</span>Noichkawah nechtenkakih, iwa Ne nikinmixmati, iwa yejwah witseh nonawak. 
<span class="verse" id="JN10_28">28&#160;</span>Ne nikchiwa mayolitokah nochipa, iwa ayik moixpoloskeh, iwa amaka weletis nechinmakixtilis. 
<span class="verse" id="JN10_29">29&#160;</span>Notajtsi Akin onechinmaktili noichkawah, Ye okachi kipia weletílistli iwa amo onka ok se kemi Ye, iwa amaka weletis kinmakixtilis. 
<span class="verse" id="JN10_30">30&#160;</span>Ne iwa Notajtsi tiseititokeh. </div>
<div class='p'>
<span class="verse" id="JN10_31">31&#160;</span>Ijkuakó n tlayakankeh judíojteh oksepa okonintilankeh temeh para kimotlaskeh. 
<span class="verse" id="JN10_32">32&#160;</span>Jesús okinmili: </div>
<div class='p'>—Nomoixpa nikchijtiwits miak tlamawísoli ika iweletilis Notajtsi, ¿katlie ika nonkinekih nonnechmojmotlaskeh ika tetl? </div>
<div class='p'>
<span class="verse" id="JN10_33">33&#160;</span>N tlayakankeh judíojteh okinankilijkeh: </div>
<div class='p'>—Amo timitsmojmotlaskeh ika tetl por tlan kuali yotikchi, yej por tikixpanawia Dios ika tlan tikijtoa. Te san titlakatl iwa timotenewa ti Dios. </div>
<div class='p'>
<span class="verse" id="JN10_34">34&#160;</span>Jesús okinnankili: </div>
<div class='p'>—Itech nomotlanawatilis ijkí ijkuilitok: “Ne onikijto nomejwah nondiosmeh.” 
<span class="verse" id="JN10_35">35&#160;</span>Tikmatokeh tlan kijtoa itlajkuilol Dios amo weletis se kipatlas; iwa Dios okínnotski diosmeh akimeh okiselijkeh itlajtol. 
<span class="verse" id="JN10_36">36&#160;</span>Iwa tla Dios onechpéjpenki iwa onechaltítlanki itech nin tlaltíkpaktli, ¿kenomi nonkijtoah Ne onikixpanawi porke onikijto Ne Ni Tekone de Dios? 
<span class="verse" id="JN10_37">37&#160;</span>Tla amo nikinchiwa milagros kemi Notajtsi kinchiwa, amo techneltokakah. 
<span class="verse" id="JN10_38">38&#160;</span>Pero tla nikinchiwa milagros, amo Ne techneltokakah, yej xikinneltokakah n milagros non nikinchiwa, ijkó nonkitaskeh Notajtsi kajki nowa, iwa Ne nika íwa. </div>
<div class='p'>
<span class="verse" id="JN10_39">39&#160;</span>Oksepa okinekiah kikitskiskeh, pero Jesús okincholili. </div>
<div class='p'>
<span class="verse" id="JN10_40">40&#160;</span>Ijkuakó Jesús oksepa oyá ik nepa lado de n río Jordán, kan achto n Juan otlakuatekiaya iwa ompa omoka. 
<span class="verse" id="JN10_41">41&#160;</span>Miakeh oyayah inawak Jesús iwa okijtoayah: </div>
<div class='p'>—Juan amo okichi nion se milagro, pero nochi tlan okijto de nin tlakatl milák. </div>
<div class='p'>
<span class="verse" id="JN10_42">42&#160;</span>Iwa miakeh ompa okineltokakeh n Jesús.  </div>
<div class='psalmlabel' id='JN11_0'> 11</div>
<div class='s'>Mikki n Lázaro </div>
<div class='p'>
<span class="verse" id="JN11_1">1&#160;</span>Itech altepetl de Betania okatka se tlakatl non omokokoaya. Ye itoka Lázaro, iwa ochantitoka iwan iweltiwah María iwa Marta. 
<span class="verse" id="JN11_2">2&#160;</span>Nin María iwelti n Lázaro, ye akin okinxawili ajwiálistli itech ikxiwah n Toteko iwa okinwajwachili ika itsonkal. 
<span class="verse" id="JN11_3">3&#160;</span>Ijkó kiné, iweltiwah n Lázaro otlatitlankeh makilitih n Jesús: </div>
<div class='p'>—Tejwatsi, motlasojikni Lázaro mokokoa. </div>
<div class='p'>
<span class="verse" id="JN11_4">4&#160;</span>Ijkuak Jesús okikak, okijto: </div>
<div class='p'>—Nin kokólistli amo kimiktis, yej ika noni moteititis iweyijkachiwalis Dios, iwa ika non kokólistli noiwa kiweyijkachiwaskeh Ikone Dios. </div>
<div class='p'>
<span class="verse" id="JN11_5">5&#160;</span>Jesús okintlasojtlaya n Marta, María iwa n Lázaro. 
<span class="verse" id="JN11_6">6&#160;</span>Ijkuak okilijkeh Lázaro omokokoaya, Ye ok omoka ome tonati kan okatka. 
<span class="verse" id="JN11_7">7&#160;</span>Otlanki Jesús okinmili itlamachtijkawah: </div>
<div class='p'>—Matimokopakah Judea. </div>
<div class='p'>
<span class="verse" id="JN11_8">8&#160;</span>Ijkuakó itlamachtijkawah okilijkeh: </div>
<div class='p'>—Tlamachti, ayamó wejkawa n tlayakankeh judíojteh okinekiah mitsmiktiskeh ika tetl; ¿iwa oksepa tikneki timuikas ompa? </div>
<div class='p'>
<span class="verse" id="JN11_9">9&#160;</span>Jesús okinmili: </div>
<div class='p'>—Se tonati kipia májtlaktli iwa ome ora. Tla se tlakatl nemis ijkuak tlanestok amo moikxitlanwis, porke kita n tláwili non kajki itech nin tlaltíkpaktli, 
<span class="verse" id="JN11_10">10&#160;</span>pero tla se tlakatl nemi de yuak, moikxitlanwia porke n tláwili amo kajki itech. </div>
<div class='p'>
<span class="verse" id="JN11_11">11&#160;</span>Satepa Jesús okinmili: </div>
<div class='p'>—Totlasoj Lázaro kochtok, iwa Ne nio nikijxititi. </div>
<div class='p'>
<span class="verse" id="JN11_12">12&#160;</span>Ijkuakó itlamachtijkawah okilijkeh: </div>
<div class='p'>—Tejwatsi, tla san kochtok, pajtis. </div>
<div class='p'>
<span class="verse" id="JN11_13">13&#160;</span>Pero Jesús okinekia kimilis Lázaro yomikki, pero itlamachtijkawah okiyejyekoliayah chamo okintlapowijtoka de n kochílistli non tinochteh tikpiah. 
<span class="verse" id="JN11_14">14&#160;</span>Ijkuakó Jesús okinyekili: </div>
<div class='p'>—Lázaro yomikki. 
<span class="verse" id="JN11_15">15&#160;</span>Iwa nipaki porke amo ompa onikatka, ijkó nomejwah nontlaneltokaskeh. Tiawih, matikitatih. </div>
<div class='p'>
<span class="verse" id="JN11_16">16&#160;</span>Ijkuakó Tomás non okiliayah Kuatsi, okinmili non oksikimeh itlamachtijkawah: </div>
<div class='p'>—Matiwiah tejwah noiwa, para timikiskeh iwan Jesús. </div>
<div class='s'>Jesús teyolitia iwa kitemaka nemílistli </div>
<div class='p'>
<span class="verse" id="JN11_17">17&#160;</span>Ijkuak Jesús okalakito Betania, Lázaro yokiwikaya nawi tonati tooktok. 
<span class="verse" id="JN11_18">18&#160;</span>Betania amo wejka omokawaya de Jerusalén, san kanaj eyi kilómetro. 
<span class="verse" id="JN11_19">19&#160;</span>Miakeh judíojteh owalajkeh otetlajpaloko ichan Marta iwa n María para kinyolchikawaskeh porke omikki inmikni. 
<span class="verse" id="JN11_20">20&#160;</span>Ijkuak Marta okima Jesús yompa owalaya, okinamikito, pero María omoka itech kali. 
<span class="verse" id="JN11_21">21&#160;</span>Iwa Marta okili n Jesús: </div>
<div class='p'>—Noteko, tla nika tiyetoskia, nokni amo mikiskia. 
<span class="verse" id="JN11_22">22&#160;</span>Pero ne nikmati Dios mitsmakas nochi tlan Te tiktlajtlanilis. </div>
<div class='p'>
<span class="verse" id="JN11_23">23&#160;</span>Jesús okili: </div>
<div class='p'>—Mokni moyolitis. </div>
<div class='p'>
<span class="verse" id="JN11_24">24&#160;</span>Marta okili: </div>
<div class='p'>—Milák, ne nikmati moyolitis ijkuak non yomikeh moyolitiskeh itech n iksemi tonati. </div>
<div class='p'>
<span class="verse" id="JN11_25">25&#160;</span>Ijkuakó Jesús okili: </div>
<div class='p'>—Ne niktemaka nemílistli iwa yolílistli. Akin nechneltokas maya mamiki, yolitos nochipa. 
<span class="verse" id="JN11_26">26&#160;</span>Iwa nochteh akimeh yolitokeh iwa nechneltokah ayik mikiskeh. ¿Tikneltoka? </div>
<div class='p'>
<span class="verse" id="JN11_27">27&#160;</span>Marta okili: </div>
<div class='p'>—Ejé, Noteko, ne nikneltoka Tejwatsi Ti Cristo Ikone Dios, Akin walaskia itech nin tlaltíkpaktli. </div>
<div class='s'>Jesús choka kan okitookakeh n Lázaro </div>
<div class='p'>
<span class="verse" id="JN11_28">28&#160;</span>Ijkuak ijkí okijto, Marta oyá san ichtakatsi okinotsato ikni María iwa okili: </div>
<div class='p'>—N Tlamachti nika moitstika iwa mitsnotsa. </div>
<div class='p'>
<span class="verse" id="JN11_29">29&#160;</span>Ijkuak María okikak tlan Marta okili, omoketíkiski iwa okitato n Jesús. 
<span class="verse" id="JN11_30">30&#160;</span>Jesús ayamó okalakia kan altepetl, ok okatka kan Marta okajsito. 
<span class="verse" id="JN11_31">31&#160;</span>Ijkuak n tlayakankeh judíojteh non okatkah itech kali okitakeh kenijki n María omoketíkiski, okikuitlapantokakeh. Okiyejyekoliayah chamo oyaya kichokiliti n Lázaro kan okitookakeh. </div>
<div class='p'>
<span class="verse" id="JN11_32">32&#160;</span>Ijkuak María okalakito kan okatka n Jesús, omotlankuáketski inawak iwa okili: </div>
<div class='p'>—Noteko, tla nika tiyetoskia, nokni amo mikiskia. </div>
<div class='p'>
<span class="verse" id="JN11_33">33&#160;</span>Ijkuak Jesús okitak n María chokatok, iwa n judíojteh non okikuitlapantokayah noiwa, Jesús oyoltélinki asta oyolpatsiwik. 
<span class="verse" id="JN11_34">34&#160;</span>Iwa okintlajtlani: </div>
<div class='p'>—¿Kani ononkitookakeh? </div>
<div class='p'>Yejwah okilijkeh: </div>
<div class='p'>—Tejwatsi, nika xiwalmuika iwa xikitaki. </div>
<div class='p'>
<span class="verse" id="JN11_35">35&#160;</span>Iwa Jesús ochokak. 
<span class="verse" id="JN11_36">36&#160;</span>N tlayakankeh judíojteh okijtojkeh: </div>
<div class='p'>—¡Xikitakah, milák okitlasojtlaya! </div>
<div class='p'>
<span class="verse" id="JN11_37">37&#160;</span>Pero oksikimeh okijtojkeh: </div>
<div class='p'>—Tla owéletki okimák itlachialis non amo otlachiaya, ¿amo weletiskia kichiwaskia itla para amo mamiki n Lázaro? </div>
<div class='s'>Jesús kiyolitia n Lázaro </div>
<div class='p'>
<span class="verse" id="JN11_38">38&#160;</span>Jesús oksepa omoyolkoko iwa omijkuani kan okitookakeh n Lázaro. Non miketékochtli okatka ijtik se kúyoktli iwa otentsaktoka ika se tetl. 
<span class="verse" id="JN11_39">39&#160;</span>Jesús okinmili: </div>
<div class='p'>—Xikachiwakah n tetl. </div>
<div class='p'>Marta, iwelti n Lázaro, okili n Jesús: </div>
<div class='p'>—Noteko, ye ya fiero kistos porke ya kipia nawi tonati tooktok. </div>
<div class='p'>
<span class="verse" id="JN11_40">40&#160;</span>Pero Jesús okili: </div>
<div class='p'>—Yonimitsili, tla titlaneltokas tikitas iweyijkachiwalis Dios. </div>
<div class='p'>
<span class="verse" id="JN11_41">41&#160;</span>Ijkuakó okachijkeh n tetl. Jesús oajkotláchixki ilwikak iwa okijto: </div>
<div class='p'>—Notajtsi, nimitstlasojkamati porke otechkak. 
<span class="verse" id="JN11_42">42&#160;</span>Ne nikmatok nochipa techkaki, iwa ijkí nikijtoa para n tlakah non nika kateh makineltokakah Tejwatsi otechaltítlanki. </div>
<div class='p'>
<span class="verse" id="JN11_43">43&#160;</span>Ijkuak ijkí otlanki okijto, chikawak okitsajtsili: </div>
<div class='p'>—¡Lázaro, xiwalkisa! </div>
<div class='p'>
<span class="verse" id="JN11_44">44&#160;</span>Ijkuakó n miketl owálkiski kikekemelitiwits ika tsótsoli itech ikxiwah iwa itech imawah, iwa oixtsaktiwalaya ika se tsótsoli. Iwa Jesús okinmili: </div>
<div class='p'>—Xiktojtomakah iwa xikkawilikah mawia. </div>
<div class='s'>Motlatlalwiah kenijki kimiktiskeh n Jesús </div>
<div class='r'>(Mt. 26:1-5; Mr. 14:1-2; Lc. 22:1-2) </div>
<div class='p'>
<span class="verse" id="JN11_45">45&#160;</span>Miakeh judíojteh non okiyolchikawatoh n María, ijkuak okitakeh tlan okichi n Jesús, okineltokakeh. 
<span class="verse" id="JN11_46">46&#160;</span>Pero sikimeh okimitatoh n fariseos iwa okimilijkeh tlan Jesús okichi. 
<span class="verse" id="JN11_47">47&#160;</span>Ijkuakó n tiopixkeh non tlayakantokeh, n fariseos iwa n tekiwajkeh de Sanedrín<a href='#FN7' epub:type='noteref' class='noteref'>*</a> omoololojkeh iwa okimolijkeh: </div>
<div class='p'>—¿Tlan tikchiwaskeh? Nin tlakatl kinchijtinemi miakeh milagros. 
<span class="verse" id="JN11_48">48&#160;</span>Tla tikkawiliskeh ijkó makichijtinemi, nochteh pewas kineltokaskeh, iwa n tekiwajkeh de Roma witseh kixixititsakiweh n Weyi Tiopa iwa n nochi topaís. </div>
<div class='p'>
<span class="verse" id="JN11_49">49&#160;</span>Ijkuakó seme de yejwah non itoka Caifás, non itech non xiwitl okinnawatiaya n tiopixkeh, okinmili: </div>
<div class='p'>—Nomejwah amitla nonkimatih, 
<span class="verse" id="JN11_50">50&#160;</span>amo nonkajsikamatih okachi kuali mamiki san se tlakatl por tinochteh, iwa amo makipojpolokah nochi topaís. </div>
<div class='p'>
<span class="verse" id="JN11_51">51&#160;</span>Ninteh itlajtolwah n Caifás amo inewia okimijto, yej kemi ye okatka weyi tiópixki non xiwitl, Dios okitlajtolti Jesús mikiskia por nochteh. 
<span class="verse" id="JN11_52">52&#160;</span>Iwa amo mikiskia san por n judíojteh, yej noiwa para kinseitilis nochteh ipilwah Dios non sentetl oxitintokah. 
<span class="verse" id="JN11_53">53&#160;</span>Yika desde non tonati opé kitemoliah kenijki kimiktiskeh n Jesús. </div>
<div class='p'>
<span class="verse" id="JN11_54">54&#160;</span>Ika noni, Jesús ayakmó omoteititiaya inmixpah n judíojteh, yej oyá kan se altepetl non itoka Efraín non kajki kan ik tlaltejtéyinki, iwa ompa omoka iwa itlamachtijkawah. </div>
<div class='p'>
<span class="verse" id="JN11_55">55&#160;</span>Yowalajsitiwalaya n ilwitl de Paskua de n judíojteh. Miakeh okisayah de inmaltépeu iwa otlejkoayah Jerusalén para motlajtlakolchipawaskeh achto de pewas inmilwiu. 
<span class="verse" id="JN11_56">56&#160;</span>Yejwah okixtemojtinemiah n Jesús kan Weyi Tiopa iwa omotlajtlaniayah: </div>
<div class='p'>—¿Tlan non kimoliah? ¿Wits itech ilwitl noso, amo wits? </div>
<div class='p'>
<span class="verse" id="JN11_57">57&#160;</span>N fariseos iwa n tiopixkeh non tlayakantokeh otlanawatijkeh tla aka kimatis kan kajki n Jesús, makinmatilti para kikitskiskeh.  </div>
<div class='psalmlabel' id='JN12_0'> 12</div>
<div class='s'>Se siwatl kinmajwialia ikxiwah n Jesús </div>
<div class='r'>(Mt. 26:6-13; Mr. 14:3-9) </div>
<div class='p'>
<span class="verse" id="JN12_1">1&#160;</span>Chikwase tonati achto de pewas n ilwitl de Paskua, Jesús oyá Betania, kan ochantitoka n Lázaro, akin Jesús okiyoliti. 
<span class="verse" id="JN12_2">2&#160;</span>Ompa okichijchijkeh se tlákuali para motlasojkamatiskeh inawak Jesús, Marta okintlatekiliaya, Lázaro oewatoka kan mesa iwan Jesús. 
<span class="verse" id="JN12_3">3&#160;</span>Ijkuakó María okualík kemi tlajko litro ajwiálistli de nardo non tlawel patio, iwa okinmajwiali ikxiwah n Jesús, otlanki okinwajwachili ika itsonkal. Iwa nochi n kali omoajwiali. 
<span class="verse" id="JN12_4">4&#160;</span>Ijkuakó Judas Iskariote ikone n Simón, seme de itlamachtijkawah akin satepa kitemaktiskia n Jesús, okijto: </div>
<div class='p'>
<span class="verse" id="JN12_5">5&#160;</span>—¿Tleka amo omonamák nin ajwiálistli ika eyi siento denariojtomi, ika tikimpalewiskiah n próbesteh? </div>
<div class='p'>
<span class="verse" id="JN12_6">6&#160;</span>Pero Judas amo ijkó okijto por milák okinmiknomatiaya n próbesteh, yej porke ye tlachtek, iwa kemi ye okoololoaya n tomi, inewia okichikowiaya. 
<span class="verse" id="JN12_7">7&#160;</span>Ijkuakó Jesús okili: </div>
<div class='p'>—Xikkawa, ye okitlaatijtoka nin ajwiálistli para n tonati ijkuak nechtookaskeh. 
<span class="verse" id="JN12_8">8&#160;</span>N próbesteh nochipa yetoskeh nomowah, pero Ne amo nochipa niyetos nomowah. </div>
<div class='s'>N tiopixkeh non tlayakantokeh motlatlalwiah kimiktiskeh n Lázaro </div>
<div class='p'>
<span class="verse" id="JN12_9">9&#160;</span>Miakeh judiojteh okimatkeh Jesús okatka kan altepetl de Betania, iwa oyajkeh. Amo oyajkeh san para kitaskeh n Jesús, yej noiwa para kitaskeh n Lázaro, akin Jesús okiyoliti. 
<span class="verse" id="JN12_10">10&#160;</span>Ijkuakó n tiopixkeh non tlayakantokeh omotlatlalwijkeh noiwa kimiktiskeh n Lázaro. 
<span class="verse" id="JN12_11">11&#160;</span>Porke ijkuak Lázaro omoyoliti, miakeh judíojteh omoixkoyantijkeh de n tiopixkeh non tlayakantokeh iwa okineltokayah n Jesús. </div>
<div class='s'>Jesús kalaki Jerusalén kemi Rey </div>
<div class='r'>(Mt. 21:1-11; Mr. 11:1-11; Lc. 19:28-40) </div>
<div class='p'>
<span class="verse" id="JN12_12">12&#160;</span>Ipan ok se tonati, miakeh tlakah oyajkeh ilwitl de Paskua, iwa okimatkeh Jesús noiwa oyaya ompa Jerusalén itech non ilwitl. 
<span class="verse" id="JN12_13">13&#160;</span>Okinmatekeh soyameh iwa oyajkeh okinamikitoh n Jesús, iwa otsajtsia chikawak: </div>
<div class='p'>—¡Hosanna! Ma Dios kitiochiwa Akin okititlankeh matlanawati! ¡Ma Dios kitiochiwa n Rey de Israel! </div>
<div class='p'>
<span class="verse" id="JN12_14">14&#160;</span>Jesús okajsik se burrojtsi iwa ipan otlejkok. Kemi kijtoa itlajkuilol Dios: </div>
<div class='q'>
<span class="verse" id="JN12_15">15&#160;</span>Amo ximawikah akimeh chanchiwah Sión; </div>
<div class='q'>xikitakah nomorey ya walmuika, </div>
<div class='q'>tlejkotiwits ipan se burrojtsi. </div>
<div class='p'>
<span class="verse" id="JN12_16">16&#160;</span>Itech non tonati itlamachtijkawah mach okajsikamatkeh tlan kijtosneki tlan otlamochi, pero satepa ijkuak Jesús oyá ilwikak, itlamachtijkawah okualilnamikeh yoijkuilitoka nochi tlan Ye panoskia. </div>
<div class='p'>
<span class="verse" id="JN12_17">17&#160;</span>N tlakah non okatkah iwan Jesús ijkuak okínotski n Lázaro ijtik miketékochtli iwa okiyoliti de kan mikemeh, otetlapowijtinemiah tlan okitakeh. 
<span class="verse" id="JN12_18">18&#160;</span>Yika, miakeh okinamikitoh n Jesús, porke okimatkeh okichi non milagro. 
<span class="verse" id="JN12_19">19&#160;</span>Pero n fariseos okimoliayah: </div>
<div class='p'>—Xikitakah, nochteh n tlakah yawih inawak Jesús. Iwa tejwah amitla tiweleti tikchiwah. </div>
<div class='s'>Sikimeh tlakah de Grecia kitemoah n Jesús </div>
<div class='p'>
<span class="verse" id="JN12_20">20&#160;</span>Itech non ilwitl de Paskua noiwa owalajkeh sikimeh tlakah de Grecia akimeh noiwa okiweyijkachiwakoh Dios. 
<span class="verse" id="JN12_21">21&#160;</span>Yejwah omijkuanijkeh inawak Felipe non okatka de Betsaida, iwa okitlatlautijkeh: </div>
<div class='p'>—Tlakatl, tiknekih tikitaskeh n Jesús. </div>
<div class='p'>
<span class="verse" id="JN12_22">22&#160;</span>Felipe okitlajtoltito n Andrés; iwa san ken ome okitlapowitoh n Jesús. 
<span class="verse" id="JN12_23">23&#160;</span>Ijkuakó Jesús okinmili: </div>
<div class='p'>—Yoajsiko n ora ijkuak nechweyijkachiwaskeh Ne Non onimochi ni tlakatl. 
<span class="verse" id="JN12_24">24&#160;</span>De milajka, de milajka nomechilia, tla se kitooka se xínachtli iwa non xínachtli amo miki, non xínachtli mokawas iselti iwa amitla kitemakas. Pero tla non xínachtli miki, kitemakas miak itlakilo. 
<span class="verse" id="JN12_25">25&#160;</span>Akin amo kitemakas iyolilis nonawak, kipolos ijkuak mikis. Pero akin kitemakas iyolilis nonawak itech nin tlaltíkpaktli amo kipolos yej kipias yolílistli non amayik tlami. 
<span class="verse" id="JN12_26">26&#160;</span>Akin kinekis nechtekitilis, mawiki nowa, iwa kan Ne niyetos, noiwa ompa yetos. Tla aka nechtekitilia, Notajtsi kiweyijkatlalis. </div>
<div class='s'>Jesús kinmatiltia imikilis </div>
<div class='p'>
<span class="verse" id="JN12_27">27&#160;</span>'Axa satlawel nimoyolkokoa, ¿Iwa tlan nikijtos? ¿Mach weletis nikilis: “Notajtsi, techmakixti itech nin tlaijyowílistli”? Amó, mach weletis ijkó nikilis porke saman para ye Ne oniwala. 
<span class="verse" id="JN12_28">28&#160;</span>Notajtsi, maweyijkachito Motoka. </div>
<div class='p'>Ijkuakó omokak se tlájtoli de ilwikak: </div>
<div class='p'>—Yonikweyijkachi iwa oksepa nikweyijkachiwas. </div>
<div class='p'>
<span class="verse" id="JN12_29">29&#160;</span>N tlakah non ompa okatkah, ijkuak okikakeh n tlájtoli, okijtoayah, otlatékuinki, iwa oksikimeh okijtoayah: </div>
<div class='p'>—Se ángel okitlapowi. </div>
<div class='p'>
<span class="verse" id="JN12_30">30&#160;</span>Ijkuakó Jesús okinmili: </div>
<div class='p'>—Non tlájtoli amo omokak para Ne manikkaki, yej para nomejwah xikkakikah. 
<span class="verse" id="JN12_31">31&#160;</span>Yoajsiko n tonati ijkuak kintlajtlakoltiskeh n tlaltikpaktlakah, iwa axa kualkixtiskeh akin kinawatia nin tlaltíkpaktli. 
<span class="verse" id="JN12_32">32&#160;</span>Iwa ijkuak nechajkokuiskeh itech krus, nochteh nikinyoltilanas para mawikih nonawak. </div>
<div class='p'>
<span class="verse" id="JN12_33">33&#160;</span>Ijkó Jesús okinmajsikamatilti kenijki mikiskia. 
<span class="verse" id="JN12_34">34&#160;</span>N tlakah okinankilijkeh: </div>
<div class='p'>—Itlajkuilol Dios kijtoa Cristo nochipa yolitos. ¿Kenijki Te tikijtoa non omochiwako tlakatl moneki makajkokuikah? ¿Akin ye akin omochi tlakatl? </div>
<div class='p'>
<span class="verse" id="JN12_35">35&#160;</span>Ijkuakó Jesús okinmili: </div>
<div class='p'>—San kanaj kech tonati niyetos nomowah. Xinemikah ika notlawil axa ken ok nonweletih, amo kichiwa nomechajsiti n tleyuálistli. Porke akin nemi itech tleyuálistli amo kimati kan ik yawi. 
<span class="verse" id="JN12_36">36&#160;</span>Axa ken ok nonkipixtokeh n tláwili, xikkawilikah mamoskaltih non tláwili itech nomoyolo, ijkó nonyetoskeh tepilwah de non tláwili. </div>
<div class='p'>Ijkuak Jesús okimijto ninteh tlájtolteh, oyá okinmotlaatilito. </div>
<div class='s'>N judíojteh mach kineltokah n Jesús </div>
<div class='p'>
<span class="verse" id="JN12_37">37&#160;</span>Maya Jesús okinchi miakeh milagros inmixpah n judíojteh, amo okineltokayah. 
<span class="verse" id="JN12_38">38&#160;</span>Ijkó omochi tlan okijto n profeta Isaías: </div>
<div class='q'>Noteko, ¿akin okineltokak motlajtol non tejwah otiktematiltijkeh? </div>
<div class='q'>¿Akin inawak yomonexti iweletilis n Toteko? </div>
<div class='m'>
<span class="verse" id="JN12_39">39&#160;</span>Yejwah mach otlaneltokayah, Isaías noiwa okijto: </div>
<div class='q'>
<span class="verse" id="JN12_40">40&#160;</span>Dios okintokti ayakmó matlachiakah iwa okinyoltlakuawaltih, </div>
<div class='q'>para amo matlachiakah ika inmixtololowah </div>
<div class='q'>nion mateajsikamatikah ika inyolo, </div>
<div class='q'>nion mamoyolkopakah nonawak, para manikimpajti. </div>
<div class='m'>
<span class="verse" id="JN12_41">41&#160;</span>Isaías ijkí okijto porke okitak iweletilis Cristo, yika otetlapowiaya de Ye. </div>
<div class='p'>
<span class="verse" id="JN12_42">42&#160;</span>Maski ijkó, miakeh judiojteh okineltokakeh n Jesús, iwa asta sikimeh tlayakankeh itech Weyi Tiopa. Pero amo okitenextiayah teixpa porke okinmawiliayah n fariseos, para amo makinkixtikah itech sinagogas. 
<span class="verse" id="JN12_43">43&#160;</span>Porke yejwah okachi okiwilitayah makinweyilikah n tlakah iwa amo Dios. </div>
<div class='s'>Itlajtol Jesús kintlajtlakoltis n tlakah </div>
<div class='p'>
<span class="verse" id="JN12_44">44&#160;</span>Ijkuakó Jesús chikawak okijto: </div>
<div class='p'>—Akin nechneltoka, amo san Ne nechneltoka, yej noiwa kineltoka Notajtsi Akin onechaltítlanki. 
<span class="verse" id="JN12_45">45&#160;</span>Iwa akin nechita, noiwa kita Akin onechaltítlanki. 
<span class="verse" id="JN12_46">46&#160;</span>Ne oniwala itech nin tlaltíkpaktli kemi se tláwili, iwa nikintlawilia itech inyolo nochteh akimeh nechneltokah, iwa yejwah amo mamokawakah itech tleyuálistli. 
<span class="verse" id="JN12_47">47&#160;</span>Tla aka kikaki notlajtol iwa amo kitlakita, amo Ne niktlajtlakoltis. Porke Ne amo oniwala onikintlajtlakoltiko n tlaltikpaktlakah, yej onikinmakixtiko. 
<span class="verse" id="JN12_48">48&#160;</span>Akin nechtlawelita, iwa amo kitlakita notlajtol, ya kipia akin kitlajtlakoltis: N tlájtoli non Ne oniktematilti, ye kitlajtlakoltis itech n iksemi tonati. 
<span class="verse" id="JN12_49">49&#160;</span>Porke Ne amo onikijto san tlan Ne nonewia onikyejyekoli, yej Notajtsi Akin onechaltítlanki onechnawati tlan moneki nikijtos iwa tlan moneki niktemachtis. 
<span class="verse" id="JN12_50">50&#160;</span>Ne nikmatok akimeh kichiwa tlan kijtoa itlanawatil Notajtsi, kinmakas yolílistli non ayik tlami. Yika, tlan Ne nikijtoa, nikijtoa ijkó kemi Notajtsi onechnawati.  </div>
<div class='psalmlabel' id='JN13_0'> 13</div>
<div class='s'>Jesús kinmiikxipajpaka itlamachtijkawah </div>
<div class='p'>
<span class="verse" id="JN13_1">1&#160;</span>Yoajsitiwalaya n ilwitl de Paskua, Jesús yokimatia yoajsia n ora para kikakajtewas nin tlaltíkpaktli iwa yas inawak Itajtsi. Ye nochipa okintlasojtlak iaxkawah non okatkah itech nin tlaltíkpaktli, iwa okintlasojtlak asta n iksemi tonati. </div>
<div class='p'>
<span class="verse" id="JN13_2">2&#160;</span>Non yúali, ijkuak Jesús iwa itlamachtijkawah oyualtlakuajtokah, n diablo yokitlalijka itech iyolo n Judas Iscariote, ipiltsi n Simón, para makitemakti n Jesús. 
<span class="verse" id="JN13_3">3&#160;</span>Jesús okimatiwalaya Itata yokimaktili nochi para Ye matlanawati, iwa yokimatia Ye owala de Dios iwa oksepa mokopaskia íwa. 
<span class="verse" id="JN13_4">4&#160;</span>Ijkuakó Jesús omóketski de kan mesa, okimokixtili ikapa, iwa omotlajkoilpi ika se tsótsoli. 
<span class="verse" id="JN13_5">5&#160;</span>Ijkuakó okitekak atl itech se xíkali iwa opé kinmikxipajpaka itlamachtijkawah iwa okinmaxotomaya ika n tsótsoli non ika omotlajkoilpijka. </div>
<div class='p'>
<span class="verse" id="JN13_6">6&#160;</span>Ijkuak Jesús omijkuani kan Simón Pedro para kimpakilis ikxiwah, Pedro okili: </div>
<div class='p'>—Noteko, ¿Tejwatsi, techimpakilis nokxiwah? </div>
<div class='p'>
<span class="verse" id="JN13_7">7&#160;</span>Jesús okinankili: </div>
<div class='p'>—Tlan Ne nikchijtok, te axa amo tikajsikamati, pero satepa tikajsikamatis. </div>
<div class='p'>
<span class="verse" id="JN13_8">8&#160;</span>Pedro okili: </div>
<div class='p'>—Tejwatsi amayik techimpakilis nokxiwah. </div>
<div class='p'>Jesús okinankili: </div>
<div class='p'>—Tla amo nimitsikxipajpakas, amo timopoas nowa. </div>
<div class='p'>
<span class="verse" id="JN13_9">9&#160;</span>Ijkuakó Simón Pedro okili: </div>
<div class='p'>—Noteko, tla ijkó, amo sanwel techimpakili nokxiwah, yej noiwa nomawah iwa notsonteko. </div>
<div class='p'>
<span class="verse" id="JN13_10">10&#160;</span>Pero Jesús okili: </div>
<div class='p'>—Akin sikin omalti, sanwel moneki mamoikxipajpaka, porke ya chipawak. Iwa nomejwah ya nonchipawakeh, maya amo non nochteh. </div>
<div class='p'>
<span class="verse" id="JN13_11">11&#160;</span>Jesús okimatia akin kitemaktiskia, yika okijto: “Amo nochteh nonchipawakeh.” </div>
<div class='p'>
<span class="verse" id="JN13_12">12&#160;</span>Ijkuak yotlanki okimikxipajpak itlamachtijkawah, oksepa okimokentili ikapa iwa omotlalito kan mesa, iwa okinmili: </div>
<div class='p'>—¿Nonkajsikamatih tlan onikchi nomowah? 
<span class="verse" id="JN13_13">13&#160;</span>Nomejwah nonnechnotsah Tlamachti iwa Noteko, iwa kuali tlan nonkijtoah, porke milák, Ne Nomotlamachti iwa Nomoteko. 
<span class="verse" id="JN13_14">14&#160;</span>Iwa tla Ne Nomoteko iwa Nomotlamachti onomechinpakili nomokxiwah, ijkó noiwa moneki ximosepanikxipajpakakah. 
<span class="verse" id="JN13_15">15&#160;</span>Porke ijkó kemi Ne onikchi moneki no ijkó xikchiwakah. 
<span class="verse" id="JN13_16">16&#160;</span>De milajka, de milajka nomechilia se tlakéwale amo okachi weyijkatitok ke iteko. Ijkó noiwa, se tlatitlánili amo okachi weyijkatitok ke akin okitítlanki. 
<span class="verse" id="JN13_17">17&#160;</span>Tla nonkajsikamatih iwa nonkichiwah tlan nomechilijtok, nonkipiaskeh miak pakílistli. </div>
<div class='p'>
<span class="verse" id="JN13_18">18&#160;</span>'Tlan nikijtoa amo para nochteh nomejwah. Ne nikinmixmati inyolo akimeh onikimpéjpenki. Pero nika mochiwas tlan kijtoa n tiotlajkuíloli: “N tlakatl akin nowa tlapaloa, omíxkopki nowa.” <span class='rq'>Sal. 41:9 </span> 
<span class="verse" id="JN13_19">19&#160;</span>Axa nomechilia nochi ni, para ijkuak ijkó tlamochiwas, xikneltokakah Ne Ni Cristo. 
<span class="verse" id="JN13_20">20&#160;</span>De milajka, de milajka nomechilia: Akin kiselia akin Ne niktitlani, Ne nechselia, iwa akin Ne nechselia, noiwa kiselia Akin onechaltítlanki. </div>
<div class='s'>Jesús kinmilia Judas kitemaktis </div>
<div class='r'>(Mt. 26:20-25; Mr. 14:17-21; Lc. 22:21-23) </div>
<div class='p'>
<span class="verse" id="JN13_21">21&#160;</span>Ijkuak Jesús okimijto ninteh tlájtolteh, saikpanoa oyoltélinki iwa okinyekili: </div>
<div class='p'>—De milajka, de milajka nomechilia, seme de nomejwah nechtemaktis. </div>
<div class='p'>
<span class="verse" id="JN13_22">22&#160;</span>Ijkuakó n itlamachtijkawah opé motlatlajtlatah, porke amo okimatiah akin okitenejtoka. 
<span class="verse" id="JN13_23">23&#160;</span>Seme de yejwah non Jesús okitlasojtlaya, omonakasiktekak itech Jesús ijkuak otlakuajtokah. 
<span class="verse" id="JN13_24">24&#160;</span>Simón Pedro okichtakaili n Juan makitlajtlani n Jesús akin okitenejtoka. 
<span class="verse" id="JN13_25">25&#160;</span>Ijkuakó okachi omijkuani inawak Jesús iwa okitlajtlani: </div>
<div class='p'>—Noteko, ¿akin mitstemaktis? </div>
<div class='p'>
<span class="verse" id="JN13_26">26&#160;</span>Jesús okinankili: </div>
<div class='p'>—Nikajakis siki paj, iwa akin Ne nikmakas, ye nechtemaktis. </div>
<div class='p'>Ijkuakó Jesús okajaki n paj iwa okonmák n Judas Iscariote, ipiltsi n Simón. 
<span class="verse" id="JN13_27">27&#160;</span>Ijkuak Judas okikua n paj, n diablo okalak itech iyolo. Ijkuakó Jesús okili: </div>
<div class='p'>—Tlan tikchiwas sansemi xikchiwa. </div>
<div class='p'>
<span class="verse" id="JN13_28">28&#160;</span>Nion se de yejwah, akimeh otlakuajtokah itech mesa okajsikama tleka n Jesús ijkó okili n Judas. 
<span class="verse" id="JN13_29">29&#160;</span>Kemi Judas okipixtoka n tomi, yejwah okiyejyekoliayah chamo Jesús okili makikoati tlan monekis para n ilwitl de Paskua, noso itla makintliokoli n próbesteh. 
<span class="verse" id="JN13_30">30&#160;</span>Ijkuak Judas yokikua n paj non Jesús okonmák, sanima okiski, iwa ya yotleyuak. </div>
<div class='s'>Se yankuik tlanawátili </div>
<div class='p'>
<span class="verse" id="JN13_31">31&#160;</span>Satepa ijkuak Judas yokiski, Jesús okijto: </div>
<div class='p'>—Axa moteititia noweyijkachiwalis Ne Akin onimochi ni tlakatl, iwa iweyijkachiwalis Dios motenextia itech tlan Ne nikchiwa. 
<span class="verse" id="JN13_32">32&#160;</span>Tla Ne nikteititis iweyijkachiwalis Dios, ijkuakó Dios noiwa kiteititis noweyijkachiwalis, iwa san nima ijkó kichiwas. 
<span class="verse" id="JN13_33">33&#160;</span>Nopilwah, mach ok wejkawas niyetos nomowah. Nomejwah nonnechtemoskeh. Pero ijkó kemi onikinmili n judíos axa nomejwah nomechilia: Kan Ne nio, nomejwah mach weletis nonyaskeh. 
<span class="verse" id="JN13_34">34&#160;</span>Ne nomechmaka se yankuik tlanawátili: Ximosepantlasojtlakah, ijkó kemi Ne nomechtlasojtla, ijkó moneki ximosepantlasojtlakah. 
<span class="verse" id="JN13_35">35&#160;</span>Tla nomejwah nonmosepantlasojtlah, nochteh n tlaltikpaktlakah nomechitaskeh nomejwah de milajka notlamachtijkawah. </div>
<div class='s'>Jesús kitematiltia Pedro kijtos amo kixmati </div>
<div class='r'>(Mt. 26:31-35; Mr. 14:27-31; Lc. 22:31-34) </div>
<div class='p'>
<span class="verse" id="JN13_36">36&#160;</span>Simón Pedro okitlajtlani n Jesús: </div>
<div class='p'>—Tejwatsi, ¿kan timuikas? </div>
<div class='p'>Jesús okinankili: </div>
<div class='p'>—Kan Ne nimuikas, axa mach weletis tias nowa. Pero satepa weletis tias nowa. </div>
<div class='p'>
<span class="verse" id="JN13_37">37&#160;</span>Pedro okili: </div>
<div class='p'>—Noteko, ¿tleka axa amo weletis nias mowa? ¡Tla moneki, asta nikmokawilis manechmiktikah por Tejwatsi! </div>
<div class='p'>
<span class="verse" id="JN13_38">38&#160;</span>Jesús okinankili: </div>
<div class='p'>—¿Timotemaktis nopatka? De milajka, de milajka nimitsilia, achto de tlakuikas n kaxtil, te tikijtos eyi welta amo techixmati.  </div>
<div class='psalmlabel' id='JN14_0'> 14</div>
<div class='s'>Jesús Ye n ojtli non tewika inawak Totajtsi Dios </div>
<div class='p'>
<span class="verse" id="JN14_1">1&#160;</span>'Amo ximotekipachojtinemikah. Xikneltokakah Dios iwa techneltokakah Ne noiwa. 
<span class="verse" id="JN14_2">2&#160;</span>Icha Notajtsi onka miak lojar kan se chantitos. Tla amo ijkó yetoskia, Ne nomechiliskia. Yika, Ne nio ompa nomechmajmaniliti se lojar. 
<span class="verse" id="JN14_3">3&#160;</span>Satepa ijkuak yonia iwa yonomechmajmanili non lojar, oksepa niwalmokopas iwa nomechwikas nowa, nonyetoskeh kan Ne niyetos. 
<span class="verse" id="JN14_4">4&#160;</span>Kan Ne nio, nomejwah ya nonkixmatokeh n ojtli. </div>
<div class='p'>
<span class="verse" id="JN14_5">5&#160;</span>Ijkuakó Tomás okili: </div>
<div class='p'>—Noteko, tejwah mach tikmatih kanon timuika, ¿kenomi tikixmatiskeh non ojtli? </div>
<div class='p'>
<span class="verse" id="JN14_6">6&#160;</span>Jesús okinankili: </div>
<div class='p'>—Ne Ni ojtli nontewika inawak Dios, Ne nomechnonotsa ika milák tlájtoli, iwa Ne Akin kichiwa xiyolitokah. Sanwel akin nechtlakita weletis kalakiti inawak Notajtsi. 
<span class="verse" id="JN14_7">7&#160;</span>Tla nomejwah nonnechixmatiskiah, noiwa nonkixmatiskiah Notajtsi, axa ya nonkixmatokeh, porke ya nonkiitiwitseh. </div>
<div class='p'>
<span class="verse" id="JN14_8">8&#160;</span>Ijkuakó Felipe okili: </div>
<div class='p'>—Tejwatsi, techixmatilti Toweyitajtsi iwa ika no, ya kuali. </div>
<div class='p'>
<span class="verse" id="JN14_9">9&#160;</span>Jesús okili: </div>
<div class='p'>—Felipe, yowejka nika nomowah, ¿iwa ayamó techixmati? Akin yonechitak kijtosneki yokitak Notajtsi. Yika ¿kenijki te tikijtoa manomechixmatilti Notajtsi? 
<span class="verse" id="JN14_10">10&#160;</span>¿Amo tikneltoka Ne nika itech Notajtsi iwa Ye kajki notech? Nochi tlan Ne nomechtlapowia, amo notech kisa, yej Notajtsi non kajki notech, kichiwa tlan Ye kimonekiltia. 
<span class="verse" id="JN14_11">11&#160;</span>Techneltokakah Ne nika iwa Notajtsi, iwa Notajtsi kajki nowa, noso tla amo ijkó, techneltokakah por tlan nikchiwa. 
<span class="verse" id="JN14_12">12&#160;</span>De milajka, de milajka nomechilia: Akin nechneltoka, noiwa weletis kichiwas tlan Ne nikchiwa. Iwa weletis kinchiwas okachi weyi, porke Ne nio inawak Notajtsi. 
<span class="verse" id="JN14_13">13&#160;</span>Nochi tlan nonkitlajtlaniliskeh Notajtsi ika Notoka, Ne nikchiwas, para makiseli weyílistli Notajtsi por Ne. <span class='rq'>Stg. 4:3 </span> 
<span class="verse" id="JN14_14">14&#160;</span>Tla itla nonkitlajtlaniskeh ika Notoka Ne nikchiwas. </div>
<div class='s'>Jesús okijto kualtitlanis n Espíritu Santo </div>
<div class='p'>
<span class="verse" id="JN14_15">15&#160;</span>'Tla nomejwah nonnechtlasojtlah, xikchiwakah tlan kijtoa notlanawatil. 
<span class="verse" id="JN14_16">16&#160;</span>Iwa Ne niktlatlaujtis Notajtsi manomechtitlanili ok se teyolchika, para nochipa mayeto nomowah. 
<span class="verse" id="JN14_17">17&#160;</span>N tlaltikpaktlakah amo weletih kiseliah n Espíritu non techajsikamatiltiah tlan milák porke amo kitah nion kixmatih. Pero nomejwah nonkixmatih porke Ye kajki nomowah iwa nochipa yetos nomowah. 
<span class="verse" id="JN14_18">18&#160;</span>Amo nomechkawas nonmiknomeh, niwalmokopas iwa nomowah niyetos. 
<span class="verse" id="JN14_19">19&#160;</span>Mach ok wejkawas iwa ayakmó nechitaskeh n tlaltikpaktlakah, pero nomejwah nonnechitaskeh. Porke kemi Ne niyolitok, nomejwah noiwa nonyolitoskeh. 
<span class="verse" id="JN14_20">20&#160;</span>Itech neká tonati nomejwah nonkajsikamatiskeh Ne nika iwa Notajtsi, iwa nomejwah nonkateh nowa, iwa Ne nika nomowah. 
<span class="verse" id="JN14_21">21&#160;</span>Akin kixmati notlanawatil, iwa kichiwa tlan kijtoa, non tlakatl nechtlasojtla. Iwa akin nechtlasojtla, Notajtsi kitlasojtlas iwa Ne noijkó niktlasojtlas iwa nimoteititis inawak. </div>
<div class='p'>
<span class="verse" id="JN14_22">22&#160;</span>Ijkuakó non ok se Judas okitlajtlani: </div>
<div class='p'>—Noteko ¿tleka timoteixmatiltis tonawak, iwa amo innawak n tlaltikpaktlakah? </div>
<div class='p'>
<span class="verse" id="JN14_23">23&#160;</span>Jesús okinankili: </div>
<div class='p'>—Akin nechtlasojtla kijtosneki kichiwa tlan nikijtoa. Notajtsi kitlasojtlas, iwa Notajtsi iwa Ne timochantikiweh íwa. 
<span class="verse" id="JN14_24">24&#160;</span>Iwa akin amo nechtlasojtla, amo kitlakita notlajtol. N tlájtoli tlan nomejwah nonkinkaktokeh, mach Ne notlajtol yej itlajtol Notajtsi Akin onechaltítlanki. </div>
<div class='p'>
<span class="verse" id="JN14_25">25&#160;</span>'Ne onomechili nochi ni ijkuak onikatka nomowah. 
<span class="verse" id="JN14_26">26&#160;</span>Pero n teyolchika, Ye n Espíritu Santo Akin Notajtsi kualtitlanis ika Notoka, Ye nochi nomechajsikamatiltis, iwa nomechilnamiktis nochi tlan Ne yonomechili. </div>
<div class='p'>
<span class="verse" id="JN14_27">27&#160;</span>'Noyolsewilis nomechkajtewilia, noyolsewilis nomechmaka. Iwa amo kemi non kitemakah n tlaltikpaktlakah. Amo ximosotlawakah nion ximawikah. 
<span class="verse" id="JN14_28">28&#160;</span>Nomejwah yononkikakeh tlan onikijto, onomechili nias iwa oksepa niwalmokopas para niyetos nomowah. Tla de milajka nonnechtlasojtlaskiah, nompakiskiah ijkuak onomechili nio íwa Notajtsi, porke Notajtsi okachi weyijkatitok ke Ne. 
<span class="verse" id="JN14_29">29&#160;</span>Ne achto yonomechili ijkó tlamochiwa, yika ijkuak ijkó tlamochiwas, nomejwah xitlaneltokakah. </div>
<div class='p'>
<span class="verse" id="JN14_30">30&#160;</span>'Ayakmó niwejkawas nomechtlapowis, porke yompa wits non kinnawatia n tlakah de nin tlaltíkpaktli. Ye amitla weletis nechtoktis. 
<span class="verse" id="JN14_31">31&#160;</span>Nikchiwas tlan nechnawatia Notajtsi, para ijkó makimatikah n tlaltikpaktlakah, Ne niktlasojtla Notajtsi. </div>
<div class='p'>'Ximoketsakah.  </div>
<div class='psalmlabel' id='JN15_0'> 15</div>
<div class='s'>Jesús Ye n de milajka uvaskuawitl </div>
<div class='p'>
<span class="verse" id="JN15_1">1&#160;</span>'Ne n de milajka uvaskuawitl, iwa Notajtsi Ye n uvastékitki. 
<span class="verse" id="JN15_2">2&#160;</span>Tla se nomamayo amo tlaaki, Notajtsi kitsonteki. Pero tla kuali tlaaki kichijchipawa para okachi matlaaki. 
<span class="verse" id="JN15_3">3&#160;</span>Nomejwah yononmochipajkeh, ika notlajtol non Ne yonomechili. 
<span class="verse" id="JN15_4">4&#160;</span>Xiseititokah nowa, kemi Ne niseititok nomowah. Nion se imamayo n uvaskuawitl amo weletis tlaakis tla amo salitos itech itlaktsonyo. Ijkó noiwa, amo weletis nonkitemakaskeh tlakilo tla nomejwah amo nonseititoskeh nowa. </div>
<div class='p'>
<span class="verse" id="JN15_5">5&#160;</span>'Ne niuvaskuawitl iwa nomejwah nomamayowah. Akin salitok nowa iwa Ne íwa, kitemakas miak itlakilo. Porke tla amo nonsalitoskeh nowa, amitla weletis nonkichiwaskeh. 
<span class="verse" id="JN15_6">6&#160;</span>Akin amo seititok nowa, kitlamotlaskeh kala iwa wakis kemi imamayowah n uvaskuawitl non kinmoololoah, iwa kintlamotla ijtik tletl iwa ompa tlatlah. </div>
<div class='p'>
<span class="verse" id="JN15_7">7&#160;</span>'Tla nomejwah nonseititoskeh nowa iwa notlajtol kajki ijtik nomoyolo, xiktlajtlanikah san tlan nonkinekih iwa nomechmakas. 
<span class="verse" id="JN15_8">8&#160;</span>Notajtsi kiselia weyílistli ijkuak nomejwah nonkitemakah miak nomotlakilo, iwa ijkó mota nomejwah milák notlamachtijkawah. 
<span class="verse" id="JN15_9">9&#160;</span>Ne nomechtlasojtla kemi Notajtsi nechtlasojtla, xiyetokah nochipa ika notlasojtlalis. 
<span class="verse" id="JN15_10">10&#160;</span>Tla nonkitlakitah tlan nomechnawatia, nochipa nomechtlasojtlas, ijkó kemi Ne niktlakita tlan nechnawatia Notajtsi, yika Ye nechtlasojtla. </div>
<div class='p'>
<span class="verse" id="JN15_11">11&#160;</span>'Ne nomechilia nochi ni para xipakikah kemi Ne nipaki, iwa ijkó xitentokah ika nopakilis. 
<span class="verse" id="JN15_12">12&#160;</span>Ye ni tlan nomechnawatia: Ximotlasojtlakah non nochteh ijkó kemi Ne nomechtlasojtla. 
<span class="verse" id="JN15_13">13&#160;</span>Akin motemakas makimiktikah ipatka itlakaikniwah, saikpanoa kintlasojtla. Saikpanoa kintlasojtla itlakaikniwah tla motemakas makimiktikah impatka. 
<span class="verse" id="JN15_14">14&#160;</span>Nomejwah de milajka notlakaikniwah tla nonkichiwah tlan nomechnawatia. 
<span class="verse" id="JN15_15">15&#160;</span>Ayakmó nomechnotsas notlakawah, porke se tlakéwali amo kimati tlan kichiwa iteko. Ne nomechnotsas notlakaikniwah, porke yonomechmatilti nochi tlan Notajtsi onechili. </div>
<div class='p'>
<span class="verse" id="JN15_16">16&#160;</span>'Nomejwah amo ononnechpejpenkeh, yej Ne onomechpéjpenki, iwa onomechmaktili n tekitl para xiwiah iwa xiktemakakah miak nomotlakilo, iwa nomotlakilo mawejkawa. Ijkó nochi tlan nonkitlajtlaniliskeh Notajtsi ika Notoka, Ye nomechmakas. 
<span class="verse" id="JN15_17">17&#160;</span>Ye ni tlan Ne nomechnawatia: Ximosepantlasojtlakah. </div>
<div class='s'>N tlaltikpaktlakah kikokoliah n Jesús iwa akimeh tlaneltokah </div>
<div class='p'>
<span class="verse" id="JN15_18">18&#160;</span>'Tla n tlaltikpaktlakah nomechkokoliah, xikmatikah Ne achto yonechkokolijkeh. 
<span class="verse" id="JN15_19">19&#160;</span>Tla nomejwah ok nontlajtlakolchijtinemiskiah kemi kichiwah n tlaltikpaktlakah, yejwah nomechtlasojtlaskiah kemi yejwah motlasojtlah. Pero kemi Ne onomechpéjpenki de intlajko n tlajtlakolchijkeh, yika yejwah nomechtlawelitah porke ayakmó nonkichiwah tlan yejwah kichiwah. 
<span class="verse" id="JN15_20">20&#160;</span>Xikilnamikikah tlan onomechili: “Nion se tlakéwali okachi ke iteko.” Tla Ne onechtotojtokakeh, noiwa nomejwah nomechtotojtokaskeh, iwa tla okitlakitakeh notlajtol, noiwa kitlakitaskeh nomotlajtol. 
<span class="verse" id="JN15_21">21&#160;</span>Nochi ni nomechtoktiskeh por nonnechtlakitah. Porke yejwah amo kixmatih Akin onechaltítlanki. </div>
<div class='p'>
<span class="verse" id="JN15_22">22&#160;</span>'Tla Ne amo niwalaskia iwa nion amo nikintlapowiskia, amo kipiaskiah tlajtlákoli. Pero axa amo weletis kijtoskeh amo kimpiah tlajtlákolteh. 
<span class="verse" id="JN15_23">23&#160;</span>Porke akin Ne nechkokolia, noiwa kikokolia Notajtsi. 
<span class="verse" id="JN15_24">24&#160;</span>Yejwah amo kipiaskiah tlajtlákoli tla Ne amo nikinchiwaskia milagros inmixpa. Pero maya okimitakeh, yejwah nechkokoliah iwa kikokoliah Notajtsi. 
<span class="verse" id="JN15_25">25&#160;</span>Ijkí otlamochi para mamochiwa tlan ijkuilitok itech intlanawatil, kan kijtoa: “Onechkokolijkeh san por okinekeh.” </div>
<div class='p'><span class='rq'>Sal. 35:19; 69:4 </span> </div>
<div class='p'>
<span class="verse" id="JN15_26">26&#160;</span>'Pero ijkuak wits Akin teyolchikawa, n Espíritu non kitemachtia tlan milajka, non Ne nomechtitlanilis de inawak Notajtsi. Ye nomechtlapowis de Ne. 
<span class="verse" id="JN15_27">27&#160;</span>Iwa nomejwah noiwa nontetlapowiskeh de Ne, porke ononkatkah nowa ijkuak sikinika onikpewalti noteki.  </div>
<div class='psalmlabel' id='JN16_0'> 16</div>
<div class='p'>
<span class="verse" id="JN16_1">1&#160;</span>'Ne nomechilia nochi ni para amo xikkawakah nontlaneltokaskeh nowa. 
<span class="verse" id="JN16_2">2&#160;</span>Nomechkixtiskeh kan nomosinagogas. Iwa ajsiki tonati ijkuak aka nomechmiktis, kijtos okichi se kuali tekitl inawak Dios. 
<span class="verse" id="JN16_3">3&#160;</span>Ijkó kichiwaskeh porke amo okixmatkeh Notajtsi nion Ne. 
<span class="verse" id="JN16_4">4&#160;</span>Ijkí nomechilia para ijkuak ijkó tlamochiwas xikilnamikikah Ne yonomechilijka. </div>
<div class='s'>Tlan kichiwa n Espíritu Santo </div>
<div class='p'>
<span class="verse" id="JN16_5">5&#160;</span>'Axa nio inawak Akin onechaltítlanki; ¿iwa nion se de nomejwah nechtlajtlania kan nio? 
<span class="verse" id="JN16_6">6&#160;</span>Ken yonomechili ninteh tlajtolteh axa nonmoyolkokoah. 
<span class="verse" id="JN16_7">7&#160;</span>Pero Ne nomechilia tlan milák: Okachi kuali manimuika, porke tla amo nio, Akin teyolchikawa amo weletis wits nomonawak. Pero tla Ne nimuikas, nomechwaltitlanilis Akin teyolchikawa. 
<span class="verse" id="JN16_8">8&#160;</span>Ijkuak Ye wits, kinmajsikamatiltis n tlaltikpaktlakah kateh itech tlajtlákoli. Iwa kenomi weletis yetoskeh kuali inawak Dios. Iwa kinmajsikamatiltis Dios se tonati kijtos akin tlajtlakole iwa akin amó. 
<span class="verse" id="JN16_9">9&#160;</span>N Espíritu kinmajsikamatiltis kateh itech tlajtlakole akimeh amo nechneltokah. 
<span class="verse" id="JN16_10">10&#160;</span>Noiwa kinmajsikamatiltis tlan yekmilawak. Porke Ne nio íwa Notajtsi iwa nomejwah ayakmó nonnechitaskeh. 
<span class="verse" id="JN16_11">11&#160;</span>Kinmajsikamatiltis Dios se tonati kijtos akin tlajtlakole iwa akin amó, porke akin tlanawatijtok itech nin tlaltíkpaktli, yokitlajtlakoltijkeh. </div>
<div class='p'>
<span class="verse" id="JN16_12">12&#160;</span>'Nikpia okachi tlan moneki nomechilis, pero axa amo weletis nonkajsikamatiskeh. 
<span class="verse" id="JN16_13">13&#160;</span>Ijkuak wits n Espíritu, Ye nomechmatiltis nochi tlan milák. Porke amo nomechmatiltis san tlan itech kisa, yej nomechmatiltis nochi tlan kikaki. Iwa nomechmatiltis nochi tlan satepa tlamochiwas. 
<span class="verse" id="JN16_14">14&#160;</span>N Espíritu kiteititis nomawistilis, ken kiselis tlan noaxka iwa nomechmatiltis. 
<span class="verse" id="JN16_15">15&#160;</span>Nochi tlan iaxka Notajtsi, noiwa noaxka. Yika onomechili n Espíritu, kiselis tlan noaxka iwa nomechmatiltis. </div>
<div class='s'>N neyolkókoli mokopas pakílistli </div>
<div class='p'>
<span class="verse" id="JN16_16">16&#160;</span>'Ayakmó wejkawas nonnechitaskeh, iwa satepa, oksepa nonnechitaskeh. Porke Ne nimuika inawak Notajtsi. </div>
<div class='p'>
<span class="verse" id="JN16_17">17&#160;</span>Ijkuakó, sikimeh itlamachtijkawah omotlatlajtlanijkeh: </div>
<div class='p'>—¿Tlan kijtosneki tlan techilia? Kijtoa sa kanaj kech tonati ayakmó tikitaskeh, iwa amo wejkawas oksepa tikitaskeh, noiwa kijtoa yas inawak Itajtsi. 
<span class="verse" id="JN16_18">18&#160;</span>Iwa okimoliayah: ¿tlan kijtosneki ijkuak kijtoa ke ayakmó wejkawas? Mach tikajsikamatih tlan kineki techilis. </div>
<div class='p'>
<span class="verse" id="JN16_19">19&#160;</span>Jesús okajsikama yejwah okinekiah kitlajtlaniskeh tlan kijtosneki tlan okinmili. Ijkuakó okinmili: </div>
<div class='p'>—¿Nonmotlatlajtlaniah tlan kijtosneki ijkuak onikijto: Ayakmó wejkawas nonnechitaskeh, iwa satepa, oksepa nonnechitaskeh? 
<span class="verse" id="JN16_20">20&#160;</span>De milajka, de milajka nomechilia, nomejwah nonchokaskeh iwa nonmoyolkokoskeh, pero n tlaltikpaktlakah pakiskeh. Maya nonmoyolkokoskeh, nomoneyolkokol mokopas pakílistli. 
<span class="verse" id="JN16_21">21&#160;</span>Ijkuak se siwatl ya kipiati ikone, pewa motekipachoa porke yoajsiko ora mokokos. Pero satepa, ijkuak yotlákatki ikone, kilkawa itlaijyowilis iwa paki porke yotlákatki se konetl itech nin tlaltíkpaktli. 
<span class="verse" id="JN16_22">22&#160;</span>Ijkó nomejwah, axa nonmoyolkokoah, pero Ne nomechitas oksepa, iwa nonpakiskeh, iwa non yolpakílistli, amaka weletis nomechkixtilis. </div>
<div class='p'>
<span class="verse" id="JN16_23">23&#160;</span>'Ijkuak ajsiki non tonati, ayakmitla nonnechtlajtlaniskeh. De milajka, de milajka nomechilia, Notajtsi nomechmakas nochi tlan nonkitlajtlaniliskeh ika Notoka. 
<span class="verse" id="JN16_24">24&#160;</span>Asta axa nomejwah amitla nonkitlajtlaniliah ika Notoka. Xiktlajtlanikah ijkó nonkiseliskeh, ijkó nonkipiaskeh miak pakílistli. </div>
<div class='s'>Cristo Jesús okitlanili n tlajtlákoli </div>
<div class='p'>
<span class="verse" id="JN16_25">25&#160;</span>'Nochi ni yonomechtlapowi ika tlapoálistli, pero ajsiki n tonati ijkuak ayakmó nomechtlapowis ijkó, yej nomechyekajsikamatiltis Akin Notajtsi. 
<span class="verse" id="JN16_26">26&#160;</span>Itech neká tonati nomejwah weletis itla nonkitlajtlaniliskeh Notajtsi ika Notoka. Ayakmó monekis Ne niktlajtlanilis Notajtsi por nomejwah. 
<span class="verse" id="JN16_27">27&#160;</span>Notajtsi inewia nomechtlasojtla porke nomejwah nonnechtlasojtlah iwa ken nonkineltokah Ne niwalewatok de Dios. 
<span class="verse" id="JN16_28">28&#160;</span>Ne oníkiski inawak Notajtsi iwa oniwala itech nin tlaltíkpaktli, iwa axa nikkajtewa nin tlaltíkpaktli iwa nimokopas inawak Notajtsi. </div>
<div class='p'>
<span class="verse" id="JN16_29">29&#160;</span>Ijkuakó itlamachtijkawah okilijkeh: </div>
<div class='p'>—Axa kema yotikajsikamatkeh motlajtol, iwa ayakmó techtlapowia ika tlapoálistli. 
<span class="verse" id="JN16_30">30&#160;</span>Axa ya tikmatih Tejwatsi nochi tikmati, iwa mach ok moneki se mamitstlajtlani itla. Yika tikneltokah Tejwatsi tiwalewatok de Dios. </div>
<div class='p'>
<span class="verse" id="JN16_31">31&#160;</span>Jesús okinnankili: </div>
<div class='p'>—¿Axa kema ya nonnechneltokah? 
<span class="verse" id="JN16_32">32&#160;</span>Ya ajsitiwits n ora iwa ayakmó wejkawas, ijkuak nomejwah nonmoxexeloskeh iwa nonyaskeh nomochajcha. Nonnechkajtewaskeh noselti. Pero Ne amo nika noselti, porke Notajtsi kajki nowa. 
<span class="verse" id="JN16_33">33&#160;</span>Nochi ni nomechilia, para xikpiakah yolsewílistli. Nomejwah nontlaijyowiskeh itech nin tlaltíkpaktli, pero amo ximosotlawakah porke Ne yoníktlanki akin kinawatia nin tlaltíkpaktli.  </div>
<div class='psalmlabel' id='JN17_0'> 17</div>
<div class='s'>Jesús motiotsajtsilia por itlamachtijkawah </div>
<div class='p'>
<span class="verse" id="JN17_1">1&#160;</span>Ijkuak Jesús otlanki otlajto, oajkotláchixki ilwikak iwa okijto: </div>
<div class='p'>—Notajtsi, n ora yoajsiko. Xikweyijkatlali Mokone para ijkó Mokone noiwa mamitsweyijkatili. 
<span class="verse" id="JN17_2">2&#160;</span>Tejwatsi otechtlali manikinnawati nochteh n tlaltikpaktlakah, para manikinmaka yolílistli kan ilwikak nochteh akimeh otechinmák. 
<span class="verse" id="JN17_3">3&#160;</span>Tla mitsixmatiskeh sanwel Tejwatsi n de milajka Dios, iwa Cristo Jesús, Akin Tejwatsi otikwaltítlanki, kipiaskeh n yolílistli tlan ayik tlamis. </div>
<div class='p'>
<span class="verse" id="JN17_4">4&#160;</span>'Ne yonimitsweyili itech nin tlaltíkpaktli. Iwa yoniktlami n tekitl non otechnawati manikchiwa. 
<span class="verse" id="JN17_5">5&#160;</span>Axa kiné, Notajtsi, techweyijkatili monawak, ika n weyílistli non onikpiaya monawak desde ijkuak ayamó okatka n tlaltíkpaktli. </div>
<div class='p'>
<span class="verse" id="JN17_6">6&#160;</span>'Ne yonikinmatilti Akin Tejwatsi akimeh Tejwatsi otikimpéjpenki itech nin tlaltíkpaktli. Yejwah okatkah moaxkawah, pero Tejwatsi otechinmaktili, iwa axa kineltokah motlajtol. 
<span class="verse" id="JN17_7">7&#160;</span>Axa ya kimatih nochi tlan nikpia Tejwatsi otechmák. 
<span class="verse" id="JN17_8">8&#160;</span>Porke nochi tlan Tejwatsi otechili, Ne yonikinmili, iwa yejwah yokineltokakeh. Iwa yokajsikamatkeh milák Ne niwalewatok monawak, iwa yokineltokakeh Tejwatsi otechaltítlanki. </div>
<div class='p'>
<span class="verse" id="JN17_9">9&#160;</span>'Ne nimitstlatlaujtia por yejwah. Amo nimitstlatlaujtia por oksikimeh tlaltikpaktlakah, yej por akimeh Tejwatsi otechinmák, porke moaxkawah. 
<span class="verse" id="JN17_10">10&#160;</span>Nochi tlan noaxka, noiwa moaxka, iwa tlan moaxka, noiwa noaxka, iwa noweyijkachiwalis monextia intech. </div>
<div class='p'>
<span class="verse" id="JN17_11">11&#160;</span>'Ne ayakmó niyetos itech nin tlaltíkpaktli porke ya nio mowa, pero yejwah ok mokawah itech nin tlaltíkpaktli. Noweyitajtsi, xikinmokuitlawi ika moweletilis non otechinmák, para mayekseititokah kemi Tejwatsi iwa Ne tiseititokeh. 
<span class="verse" id="JN17_12">12&#160;</span>Ijkuak Ne onikatka inwah itech nin tlaltíkpaktli, Ne onikinmokuitlawiaya ika moweletilis akimeh otechinmák, iwa onikimpalewiaya. Iwa nion se de yejwah omoixpolo, sanwel akin yomoixpolojka para mamochiwa tlan kijtoa itlajkuilol Dios. </div>
<div class='p'>
<span class="verse" id="JN17_13">13&#160;</span>'Pero axa ya nio mowa, iwa nikijtoa nin tlájtoli ijkuak ok nika itech nin tlaltíkpaktli, para yejwah makipiakah miak pakílistli itech inyolo ijkó kemi Ne nikpia. 
<span class="verse" id="JN17_14">14&#160;</span>Ne yonikinmatilti motlajtol notlamachtijkawah, pero n tlaltikpaktlakah kinkokoliah, porke yejwah ayakmó de nin tlaltíkpaktli. Ijkó kemi Ne amo de nin tlaltíkpaktli. 
<span class="verse" id="JN17_15">15&#160;</span>Amo nimitstlatlaujtia xikinkixti de itech nin tlaltíkpaktli, yej xikinyekmokuitlawi para amo makinkajkayawa n amokualitlakatl. 
<span class="verse" id="JN17_16">16&#160;</span>Ijkó kemi Ne amo de nin tlaltíkpaktli, yejwah noiwa ayakmó de nin tlaltíkpaktli. 
<span class="verse" id="JN17_17">17&#160;</span>Xikinyolchipawa ika motlajtol, motlajtol ye tlan milák. 
<span class="verse" id="JN17_18">18&#160;</span>Ijkó kemi Tejwatsi otechaltítlanki innawak n tlaltikpaktlakah, ijkó noiwa Ne nikintitlani innawak n tlaltikpaktlakah. 
<span class="verse" id="JN17_19">19&#160;</span>Ne yoniyéknenki por yejwah, para yejwah noiwa mayeknemikah por motlajtol non milák. </div>
<div class='p'>
<span class="verse" id="JN17_20">20&#160;</span>'Ne amo nimotlatlaujtia san por notlamachtijkawah, yej noiwa por non satepa tlaneltokaskeh nonawak, ijkuak notlamachtijkawah kitematiltiskeh notlajtol, 
<span class="verse" id="JN17_21">21&#160;</span>para maseititokah nochteh, ijkó kemi Tejwatsi iwa Ne tiseititokeh. Iwa yejwah noiwa maseititokah towah, para makitakah n tlaltikpaktlakah Tejwatsi otechaltítlanki. 
<span class="verse" id="JN17_22">22&#160;</span>Ne yonikinmák n weyílistli non Tejwatsi otechmák, para ijkó yejwah maseititokah, ijkó kemi tejwah tiseititokeh. 
<span class="verse" id="JN17_23">23&#160;</span>Ne niyetos intech, iwa Tejwatsi tiyetos notech, para ijkó yejwah de milajka maseititokah. Iwa ijkó n tlaltikpaktlakah makimatikah Tejwatsi otechaltítlanki, iwa milák tikintlasojtla ijkó kemi Tejwatsi techtlasojtla. </div>
<div class='p'>
<span class="verse" id="JN17_24">24&#160;</span>'Notajtsi, akimeh Tejwatsi otechinmaktili, nikneki mayetokah nowa kan Ne niyetos, para makitakah momawistilis non otechmák, porke techtlasojtla desde ijkuak ayamó okatka n tlaltíkpaktli. 
<span class="verse" id="JN17_25">25&#160;</span>Notajtsi yolmilajka, n tlaltikpaktlakah amó omitsixmatkeh. Pero Ne onimitsixma, iwa ninteh non kateh towah okimatkeh Tejwatsi otechaltítlanki. 
<span class="verse" id="JN17_26">26&#160;</span>Ne onikinmatilti motoka, iwa ok nikinmatiltijtos, para n tlasojtlálistli non ika techtlasojtla mayeto intech iwa Ne niyetos intech.  </div>
<div class='psalmlabel' id='JN18_0'> 18</div>
<div class='s'>Kikitskiah n Jesús </div>
<div class='r'>(Mt. 26:47-56; Mr. 14:43-50; Lc. 22:47-53) </div>
<div class='p'>
<span class="verse" id="JN18_1">1&#160;</span>Ijkuak Jesús otlanki okimijto ninteh tlájtolteh, okiski iwa itlamachtijkawah iwa oyajkeh ik nepa lado de n barranka de Cedrón. Ompa okatka se werto, Jesús iwa itlamachtijkawah ompa okalakeh. 
<span class="verse" id="JN18_2">2&#160;</span>Judas, akin kitemaktiskia n Jesús, noiwa okixmatia non lojar, porke Jesús iwa itlamachtijkawah miak welta ompa omoololoayah. 
<span class="verse" id="JN18_3">3&#160;</span>Ijkó kiné, Judas okinyakantiwalaya miakeh soldadojteh iwa sikimeh tlamokuitlawijkeh de n Weyi Tiopa. Ninteh okwalintitlankeh n tiopixkeh non tlayakantokeh iwa fariseos. Yejwah okwalinwikayah kuaujmeh non xotlatiwitseh iwa lintérnajteh iwa téposteh. 
<span class="verse" id="JN18_4">4&#160;</span>Jesús yokimatia nochi tlan mochiwaskia, yika okinyakanamikito iwa okinmili: </div>
<div class='p'>—¿Akin nonkitemoah? </div>
<div class='p'>
<span class="verse" id="JN18_5">5&#160;</span>Yejwah okinankilijkeh: </div>
<div class='p'>—Tiktemojtiwitseh n Jesús de Nazaret. </div>
<div class='p'>Ye okinmili: </div>
<div class='p'>—Ne Ni Jesús. </div>
<div class='p'>Noiwa ompa omoketoka n Judas non okitemaktijtoka n Jesús. 
<span class="verse" id="JN18_6">6&#160;</span>Ijkuak Jesús okinmili: “Ne Ni Jesús”, yejwah otsinkiskeh iwa oajketiajkeh owetsito ipan tlali. 
<span class="verse" id="JN18_7">7&#160;</span>Ijkuakó Jesús oksepa okintlajtlani: </div>
<div class='p'>—¿Akin nonkitemoah? </div>
<div class='p'>Yejwah okilijkeh: </div>
<div class='p'>—Tiktemoah n Jesús de Nazaret. </div>
<div class='p'>
<span class="verse" id="JN18_8">8&#160;</span>Jesús oksepa okinmili: </div>
<div class='p'>—Yonomechili Ne Ni Jesús. Tla Ne nonnechtemoah, xikinkawilikah mawiah ninteh. </div>
<div class='p'>
<span class="verse" id="JN18_9">9&#160;</span>Ijkó okijto para mamochiwa tlan Jesús okijtojka: “Akimeh Tejwatsi otechinmák, nion se omoixpolo.” 
<span class="verse" id="JN18_10">10&#160;</span>Ijkuakó Pedro okwalkópinki iespada iwa okitekili inakas non iyekma n Malco, itékitki n tiópixki non okachi otlayakantoka. 
<span class="verse" id="JN18_11">11&#160;</span>Jesús okili n Pedro: </div>
<div class='p'>—¡Xiktlaati moespada! Notajtsi kineki manikpano nin tlaijyowílistli, moneki ijkó manipano maya tekoko. </div>
<div class='s'>Kiwikah n Jesús inawak Anás n tiópixki non okachi otlayakantoka </div>
<div class='r'>(Mt. 26:57-58; Mr. 14:53-54; Lc. 22:54) </div>
<div class='p'>
<span class="verse" id="JN18_12">12&#160;</span>Ijkuakó n kapita, iwa isoldadojwah, iwa n soldádojteh non kimokuitlawiah n Weyi Tiopa, okikitskijkeh n Jesús, okimailpijkeh iwa okiwikakeh. 
<span class="verse" id="JN18_13">13&#160;</span>Achto okiwikakeh inawak Anás porke okatka imonta n Caifás. Nin Caifás okatka weyi tiópixki non xiwitl. 
<span class="verse" id="JN18_14">14&#160;</span>Nin Caifás yokintlatlalwijka non de Sanedrín<a href='#FN8' epub:type='noteref' class='noteref'>*</a> okachi kuali mamiki sanwel se tlakatl, iwa amo nochteh n judíojteh. <span class='rq'>Jn. 11:49-51 </span> </div>
<div class='s'>Pedro kijtoa amo kixmati n Jesús </div>
<div class='r'>(Mt. 26:69-70; Mr. 14:66-68; Lc. 22:55-57) </div>
<div class='p'>
<span class="verse" id="JN18_15">15&#160;</span>Simón Pedro iwa n ok se imomachti san wejka okwaltokayah n Jesús. Non ok se imomachti omoixmatia iwa n weyi tiópixki Anás, yika ye okalak kan okiwikakeh n Jesús. 
<span class="verse" id="JN18_16">16&#160;</span>Pero n Pedro omoka san kaltempa. Yika, non ok se imomachti non omixmatia iwan weyi tiópixki, omotlapowi iwan siwatl non okimokuitlawiaya n kaltentli iwa okili makikalaki n Pedro. 
<span class="verse" id="JN18_17">17&#160;</span>Ijkuakó n siwatl okitlajtlani n Pedro: </div>
<div class='p'>—¿Amo te noiwa imomachti non tlakatl? </div>
<div class='p'>Pedro okinankili: </div>
<div class='p'>—Amó, mach ne. </div>
<div class='p'>
<span class="verse" id="JN18_18">18&#160;</span>N tlakewalteh iwa n tlamokuitlawijkeh okitlalijkeh se tlékuili porke osewaya, iwa omototonijtokah. Pedro noiwa omijkuani inakastla n tlékuili. </div>
<div class='s'>Anás kitlatsintokia Jesús </div>
<div class='r'>(Mt. 26:59-66; Mr. 14:55-64; Lc. 22:66-71) </div>
<div class='p'>
<span class="verse" id="JN18_19">19&#160;</span>N weyi tiópixki Anás, opé kitlatsintokia Jesús akimeh itlamachtijkawah iwa tlan okinmachtiaya. 
<span class="verse" id="JN18_20">20&#160;</span>Jesús okinankili: </div>
<div class='p'>—Ne onikintlapowiaya inmixpa nochteh n tlakah. Ne ixmostla onitemachtiaya itech sinagogas iwa kan toweyi Tiopa kan moololoah nochteh n judíojteh, iwa amitla san ichtaka oniktemachti. 
<span class="verse" id="JN18_21">21&#160;</span>¿Tleka Ne techtlatlajtlania? Xikintlajtlani akimeh onechkakeh, iwa yejwah mamitsilikah tlan onikinmiliaya. Yejwah kuali kimatokeh tlan onikijto. </div>
<div class='p'>
<span class="verse" id="JN18_22">22&#160;</span>Ijkuak Jesús ijkí okijto, se non kimokuitlawia de n Weyi Tiopa, okiixtlatsini iwa okili: </div>
<div class='p'>—¿Ijkó tiknankilia n weyi tiópixki? </div>
<div class='p'>
<span class="verse" id="JN18_23">23&#160;</span>Jesús okinankili: </div>
<div class='p'>—Tla onikijto itla amokuali, techili. Pero tla onikijto tlan milák, ¿tleka techixtlatsinia? </div>
<div class='p'>
<span class="verse" id="JN18_24">24&#160;</span>Ijkuakó Anás okitítlanki n Jesús maijilpiti inawak Caifás n weyi tiópixki. </div>
<div class='s'>Pedro ome welta kijtoa amo kixmati n Jesús </div>
<div class='r'>(Mt. 26:71-75; Mr. 14:69-72; Lc. 22:58-62) </div>
<div class='p'>
<span class="verse" id="JN18_25">25&#160;</span>Pedro ok omoketoka inakastla n tlékuili iwa ompa okitlajtlanijkeh: </div>
<div class='p'>—¿Amo te noiwa se de itlamachtijkawah? </div>
<div class='p'>Pedro mach okimokuiti, iwa okijto: </div>
<div class='p'>—Amó, mach ne. </div>
<div class='p'>
<span class="verse" id="JN18_26">26&#160;</span>Ijkuakó se itlákau n weyi tiópixki non ken okitaya n tlakéwale akin Pedro okinakastsontek, okitlajtlani: </div>
<div class='p'>—¿Amo te noiwa onimitsitak iwan Ye, kan werto? </div>
<div class='p'>
<span class="verse" id="JN18_27">27&#160;</span>Pedro oksepa okijto amo kixmati, iwa san nima se kaxtil otlakuík. </div>
<div class='s'>Jesús inawak Pilato </div>
<div class='r'>(Mt. 27:1-2, 11-14; Mr. 15:1-5; Lc. 23:1-5) </div>
<div class='p'>
<span class="verse" id="JN18_28">28&#160;</span>Ijkuakó okiskeh icha n Caifás iwa okiwikakeh n Jesús ichan Poncio Pilato. Iwa ken yotlanestiwalaya n judíojteh amo okalakeh icha n Pilato para amo moyolijtlakoskeh. Yejwah okinekiah yetoskeh yolchipawakeh ijkuak kikuaskeh n tlákuali de Paskua. 
<span class="verse" id="JN18_29">29&#160;</span>Ijkuakó Pilato owálkiski, iwa okinmili: </div>
<div class='p'>—¿Tleka nonkiteiliah nin tlakatl? </div>
<div class='p'>
<span class="verse" id="JN18_30">30&#160;</span>Yejwah okinankilijkeh: </div>
<div class='p'>—Tla nin tlakatl amo kichijtinemiskia tlan amokuali, mach timitsmaktiliskiah. </div>
<div class='p'>
<span class="verse" id="JN18_31">31&#160;</span>Ijkuakó Pilato okinmili: </div>
<div class='p'>—Xikwikakah iwa nomejwah xiktlajtlakoltikah kemi kijtoa nomotlanawatil. </div>
<div class='p'>N tlayakankeh judíojteh okilijkeh: </div>
<div class='p'>—Nomotlanawatilis amo techkawilia aka matikmiktikah. </div>
<div class='p'>
<span class="verse" id="JN18_32">32&#160;</span>Ijkó otlamochi kemi Jesús okijtojka kenomi mikiskia. <span class='rq'>Jn. 3:14, 12:32 </span> 
<span class="verse" id="JN18_33">33&#160;</span>Pilato oksepa okalak kan palasio. Okínotski n Jesús iwa okitlajtlani: </div>
<div class='p'>—¿Te tirey de judíojteh? </div>
<div class='p'>
<span class="verse" id="JN18_34">34&#160;</span>Jesús okinankili: </div>
<div class='p'>—¿Tlan techtlajtlania, motech kisa, noso san por oksikimeh omitstlapowijkeh de Ne? </div>
<div class='p'>
<span class="verse" id="JN18_35">35&#160;</span>Pilato okinankili: </div>
<div class='p'>—¡Ne mach ni judío! Innewiah mokniwah iwa n tiopixkeh non tlayakantokeh nomak omitstemaktijkeh. ¿Tlan otikchi? </div>
<div class='p'>
<span class="verse" id="JN18_36">36&#160;</span>Ijkuakó Jesús okinankili: </div>
<div class='p'>—Notekiwajyo amo kajki itech nin tlaltíkpaktli. Porke tla ijkó yetoskia, notlakawah motekilmakaskiah para amo manechtemaktikah inmak n judíojteh. Pero Ne amo nitlanawatia nika. </div>
<div class='p'>
<span class="verse" id="JN18_37">37&#160;</span>Ijkuakó Pilato okili: </div>
<div class='p'>—Tla ijkó, ¿te tirey? </div>
<div class='p'>Jesús okinankili: </div>
<div class='p'>—Ne Ni Rey ijkó kemi te yotikijto. Ne onitlákatki para nietos Ni Rey iwa oniwala itech nin tlaltíkpaktli para niktematiltis tlan milák. Nochteh akimeh kixmatih iwa kijtoah tlan milák, weleti kikakih notlajtol. </div>
<div class='p'>
<span class="verse" id="JN18_38">38&#160;</span>Pilato okitlajtlani: </div>
<div class='p'>—¿Tlan kijtosneki milák? </div>
<div class='s'>Kitemaktiah Jesús para kimiktiskeh </div>
<div class='r'>(Mt. 27:15-31; Mr. 15:6-20; Lc. 23:13-25) </div>
<div class='p'>Ijkuak Pilato ijkó okitlajtlani n Jesús, oksepa okiski okintlapowito n judíojteh, iwa okinmili: </div>
<div class='p'>—Ne amo nikkajsi nion se tlajtlákoli itech nin tlakatl. 
<span class="verse" id="JN18_39">39&#160;</span>Pero nomejwah ya nonkimatokeh trato nikkajkawa seme de nontsaktokeh itech ilwitl de Paskua. ¿Nonkinekih manikkajkawa n Rey de Israel? </div>
<div class='p'>
<span class="verse" id="JN18_40">40&#160;</span>Ijkuakó, nochteh otsajtsikeh: </div>
<div class='p'>—¡Ye amó! ¡Xikkajkawa n Barrabás! </div>
<div class='p'>Nin Barrabás okatka tlachtek iwa okimpajsoloaya n tlakah.  </div>
<div class='psalmlabel' id='JN19_0'> 19</div>
<div class='p'>
<span class="verse" id="JN19_1">1&#160;</span>Ijkuakó Pilato otlanawati makiwitekikah n Jesús. 
<span class="verse" id="JN19_2">2&#160;</span>N soldadojteh okichijchiwilijkeh se korona ika witstli iwa okitlalilijkeh itech itsonteko, iwa okikentilijkeh se kapa chichiliktik. 
<span class="verse" id="JN19_3">3&#160;</span>Iwa omijkuaniayah inawak Jesús iwa okiliayah: </div>
<div class='p'>—¡Timitsweyiliah, Rey de judíojteh! </div>
<div class='p'>Iwa okixtlatsiniayah. </div>
<div class='p'>
<span class="verse" id="JN19_4">4&#160;</span>Pilato oksepa owálkiski iwa okinmili: </div>
<div class='p'>—Techkakikah, nika onikkixti para xikmatikah amo nikkajsi itech Ye itla amo kuali. </div>
<div class='p'>
<span class="verse" id="JN19_5">5&#160;</span>Ijkuak Jesús okiski, okiwikaya ipan itsonteko n korona non okichijchijkeh ika witstli, noiwa okiwikaya n kapa chichiliktik. Ijkuakó Pilato okinmili: </div>
<div class='p'>—¡Xiktakah, nika kajki n tlakatl! </div>
<div class='p'>
<span class="verse" id="JN19_6">6&#160;</span>Ijkuak okitakeh n tiopixkeh non tlayakantokeh iwa n soldadojteh non kimokuitlawiah n Weyi Tiopa, opé tsajtsih: </div>
<div class='p'>—¡Xikkrusifikaro, xikkrusifikaro! </div>
<div class='p'>Pilato okinmili: </div>
<div class='p'>—Xikwikakah nomejwah, iwa xikkrusifikarokah, porke ne amo nikajsi tlan ika niktlajtlakoltis. </div>
<div class='p'>
<span class="verse" id="JN19_7">7&#160;</span>Pero n tlayakankeh judíojteh okinankilijkeh: </div>
<div class='p'>—Tejwah tikpiah se tlanawátili, iwa non tlanawátili kijtoa mamiki non tlakatl, porke Ye inewia omotene Ikone Dios. </div>
<div class='p'>
<span class="verse" id="JN19_8">8&#160;</span>Ijkuak Pilato okikak tlan okilijkeh, okachi omaujki. 
<span class="verse" id="JN19_9">9&#160;</span>Pilato oksepa okalak kan palasio iwa okitlajtlani n Jesús: </div>
<div class='p'>—¿Te, de kani tiwits? </div>
<div class='p'>Pero Jesús mach okinankili. </div>
<div class='p'>
<span class="verse" id="JN19_10">10&#160;</span>Ijkuakó Pilato okili: </div>
<div class='p'>—¿Amo technankilis? ¿Mach amo tikmati ne weletis nikimilis mamitskrusifikarokah noso mamitskajkawakah? </div>
<div class='p'>
<span class="verse" id="JN19_11">11&#160;</span>Jesús okinankili: </div>
<div class='p'>—Mach weletis titlanawatiskia notech tla Dios amo mitsmakaskia non tekiwajyotl. Yika, akin momak onechtemakti, okachi tlajtlakole ke te. </div>
<div class='p'>
<span class="verse" id="JN19_12">12&#160;</span>Pilato okitemoliaya kenijki kikajkawas n Jesús, pero n tlayakankeh judíojteh okachi otsatsajtsiah: </div>
<div class='p'>—¡Tla tikkajkawas non tlakatl, tikixpanawis n César, porke akin motenewa rey, kijtosneki kikokolia n César! </div>
<div class='p'>
<span class="verse" id="JN19_13">13&#160;</span>Ijkuak Pilato okinkak ninteh tlájtolteh, okikixti n Jesús, iwa Pilato omotlali kan tlaixkomaka, itech se lojar non itoka Tlateyotitok non itech tlájtoli hebreo itoka Gábata. 
<span class="verse" id="JN19_14">14&#160;</span>Non tonati yomotlatlalijtokah para n ilwitl de Paskua, ijkuakó yokatka kemi tlajko tonati, Pilato okinmili n judíojteh: </div>
<div class='p'>—¡Nikan kajki nomorey! </div>
<div class='p'>
<span class="verse" id="JN19_15">15&#160;</span>Iwa yejwah otsajtsikeh: </div>
<div class='p'>—¡Xikixti! ¡Mamiki! ¡Xikkrusifikaro! </div>
<div class='p'>Pilato okinmili: </div>
<div class='p'>—¿Nonkinekih manikkrusifikaro nomorey? </div>
<div class='p'>Pero n tiopixkeh non tlayakantokeh otlanankilijkeh: </div>
<div class='p'>—¡Tejwah mach tikpiah ok se rey, sanwel César! </div>
<div class='p'>
<span class="verse" id="JN19_16">16&#160;</span>Ijkuakó Pilato okinmaktili n Jesús para makikrusifikarokah, iwa yejwah okiwikakeh. </div>
<div class='s'>Kikrusifikaroah n Jesús </div>
<div class='r'>(Mt. 27:32-44; Mr. 15:21-32; Lc. 23:26-43) </div>
<div class='p'>
<span class="verse" id="JN19_17">17&#160;</span>Ijkuak Jesús okiski de Jerusalén, okimamajtiaya ikrus imilajkayo n lojar non itoka Miketsontekomatl, non itech tlájtoli hebreo omonotsaya Gólgota. 
<span class="verse" id="JN19_18">18&#160;</span>Ompa okikrusifikarojkeh n Jesús iwa n ok ome tlakah ik inajnakastla. 
<span class="verse" id="JN19_19">19&#160;</span>Pilato okichijchi se tlajkuíloli iwa otlanawati makitlalilikah ik ikuatsontla. N tlajkuíloli okijtoaya: “Jesús de Nazaret, Rey de judíos.” 
<span class="verse" id="JN19_20">20&#160;</span>Miakeh judíojteh okiamapoah, porke kan okikrusifikarojkeh n Jesús amo wejka de Jerusalén, iwa oijkuilitoka itech tlájtoli hebreo, latín iwa griego. 
<span class="verse" id="JN19_21">21&#160;</span>Yika n tiopixkeh non tlayakantokeh okilijkeh n Pilato: </div>
<div class='p'>—Amo xikijkuilo “Rey de judíojteh”; yej xikijkuilo “Akin motenewa Rey de judíojteh.” </div>
<div class='p'>
<span class="verse" id="JN19_22">22&#160;</span>Pero Pilato okinnankili: </div>
<div class='p'>—Tlan yonikijkuilo, yonikijkuilo. </div>
<div class='p'>
<span class="verse" id="JN19_23">23&#160;</span>Ijkuak n soldadojteh yokikrusifikarojkeh n Jesús, nawi okinmoxexelilijkeh itlakenwah. Pero kemi imanto oseititoka 
<span class="verse" id="JN19_24">24&#160;</span>n soldadojteh okimolijkeh: </div>
<div class='p'>—Amo matiktsomonikah, yej matikawiltikah, san akin kitlanis. </div>
<div class='p'>Ijkó omochi tlan oijkuilitoka itech itlajkuilol Dios: “Okinmoxexelilijkeh notlakenwah, iwa okimotlatlanilijkeh nomanto.” <span class='rq'>Sal. 22:18 </span> Iwa ijkó okichijkeh n soldadojteh. </div>
<div class='p'>
<span class="verse" id="JN19_25">25&#160;</span>Iwa inakastla ikrus n Jesús, okatka imamá, iwa iwelti imamá, María isiwa n Cleofas, iwa n María de Magdala. 
<span class="verse" id="JN19_26">26&#160;</span>Ijkuak Jesús okitak imamá inakastla itlamachtijkau Juan, okili imamá: </div>
<div class='p'>—Siwatl, ompa kajki mokone. </div>
<div class='p'>
<span class="verse" id="JN19_27">27&#160;</span>Otlanki okili n Juan: </div>
<div class='p'>—Xikita, ompa kajki momamá. </div>
<div class='p'>Desde ijkuakó itlamachtijkau okiseli icha. </div>
<div class='s'>Jesús mikki </div>
<div class='r'>(Mt. 27:45-56; Mr. 15:33-41; Lc. 23:44-49) </div>
<div class='p'>
<span class="verse" id="JN19_28">28&#160;</span>Satepa, ijkuak Jesús okitak nochi iteki yomochi, iwa para mamochiwa tlan kijtoa itlajkuilol Dios, Ye okijto: </div>
<div class='p'>—¡Niamiki! </div>
<div class='p'>
<span class="verse" id="JN19_29">29&#160;</span>Ompa okatka se tekontsi non okipiaya vinagre. Yejwah okipolakijkeh se esponja itech non vinagre, okitsekojkeh itech se kuawitl de isopo iwa okimakakeh n Jesús makoni. <span class='rq'>Sal. 69:21 </span> 
<span class="verse" id="JN19_30">30&#160;</span>Ijkuak Jesús okiyeko n vinagre okijto: </div>
<div class='p'>—¡Nochi yomochi! </div>
<div class='p'>Omokuatolo iwa omikki. </div>
<div class='s'>Se soldado okikespantsopiti n Jesús </div>
<div class='p'>
<span class="verse" id="JN19_31">31&#160;</span>Se tonati achto de n ilwitl de Paskua, n judíojteh amo okinekiah mamokawakah n kuerpojteh itech krus itech sábado, porke okatka weyi tonati. Yika okitlatlautijkeh n Pilato makinmetspostekikah akimeh okinkrusifikarojkah, iwa makinmachiwakah. 
<span class="verse" id="JN19_32">32&#160;</span>Ijkuakó n soldadojteh oyajkeh okinmetspostekitoh akimeh okrusifikaritokah inajnakastla n Jesús. 
<span class="verse" id="JN19_33">33&#160;</span>Pero ijkuak omijkuanijkeh inawak Jesús, kemi okitakeh yomikki, ayakmó okimetspostekeh. 
<span class="verse" id="JN19_34">34&#160;</span>Pero seme de n soldadojteh okikespantsopiti ika se kuawitl yakawitstik, iwa sanima okiski estli iwa atl. </div>
<div class='p'>
<span class="verse" id="JN19_35">35&#160;</span>Ne nonewia onikitak nochi ni, iwa tlan nomechmatiltia milák. Nikmatok tlan nikijtoa milák, para nomejwah noiwa xitlaneltokakah. 
<span class="verse" id="JN19_36">36&#160;</span>Nochi ni otlamochi kemi kijtoa itlajkuilol Dios: “Nion se iomio kipostekiliskeh.” <span class='rq'>Éx. 12:46; Nm. 9:12; Sal. 34:20 </span> 
<span class="verse" id="JN19_37">37&#160;</span>Noiwa oksika kijtoa: “Kitaskeh akin okikespantsopitijkeh.” <span class='rq'>Zac. 12:10 </span> </div>
<div class='s'>Kitookah n Jesús </div>
<div class='r'>(Mt. 27:57-61; Mr. 15:42-47; Lc. 23:50-56) </div>
<div class='p'>
<span class="verse" id="JN19_38">38&#160;</span>Satepa, José de Arimatea okitlatlaujtito n Pilato makikawili makiwika ikuerpo Jesús. Nin José okatka imomachti n Jesús san ichtaka porke okinmawiliaya n tiopixkeh judíojteh. N Pilato okikawili n José makiwika n kuerpo. 
<span class="verse" id="JN19_39">39&#160;</span>Noiwa Nicodemo non se yúali omotlapowito iwan Jesús, okalakito kan okatka ikuerpo Jesús iwa okiwikaya kemi sempóali iwa n májtlaktli (30) kilo ajwiajkayotl non okichijchijkeh ika mirra iwa áloe. 
<span class="verse" id="JN19_40">40&#160;</span>Okitemowijkeh ikuerpo Jesús iwa okikekemelojkeh ika tsótsolteh non okinmajwialijkeh kemi kichiwah n judíojteh ijkuak okintookayah inmikenwah. 
<span class="verse" id="JN19_41">41&#160;</span>Kan okikrusifikarojkeh n Jesús okatka se werto, iwa itech non werto okatka se yankuik miketékochtli, kan ayamaka okitookayah. 
<span class="verse" id="JN19_42">42&#160;</span>Ompa okitookakeh n Jesús porke n miketékochtli amo wejka okatka de Jerusalén iwa n weyi tonati yowalajsia.   </div>
<div class='psalmlabel' id='JN20_0'> 20</div>
<div class='s'>Jesús moyolitia </div>
<div class='r'>(Mt. 28:1-10; Mr. 16:1-8; Lc. 24:1-12) </div>
<div class='p'>
<span class="verse" id="JN20_1">1&#160;</span>N domingo, semi kuinal ijkuak ok otleyuatoka, María de Magdala oyá kan okitookakeh n Jesús. Iwa ijkuak okalakito, okitak yokachijkeh n tetl non okikamatsaktoka n miketékochtli. 
<span class="verse" id="JN20_2">2&#160;</span>Ijkuakó omotlelo María iwa oyá kan okatka n Pedro iwa n Juan non Jesús okitlasojtlaya, iwa okinmili: </div>
<div class='p'>—Yokiwikakeh ikuerpo n Toteko Jesús de kan miketékochtli, iwa amo tikmatih kan okikawatoh. </div>
<div class='p'>
<span class="verse" id="JN20_3">3&#160;</span>Pedro iwa Juan okiskeh iwa oyajkeh okitatoh n miketékochtli. 
<span class="verse" id="JN20_4">4&#160;</span>Sansikah omotleloayah, pero Juan okachi omotlelo ke Pedro iwa achto okalakito kan miketékochtli. 
<span class="verse" id="JN20_5">5&#160;</span>Juan oontláchixki tlaijtik, iwa okimitak n tsótsolteh ompa okatkah, pero mach okalak. 
<span class="verse" id="JN20_6">6&#160;</span>San nima okalakiko n Pedro iwa okalaktíwetski kan miketékochtli. Ye noiwa okimitak n tsótsolteh ompa okatkah, 
<span class="verse" id="JN20_7">7&#160;</span>iwa n mantajtsótsoli non ika okuakemelitoka n Jesús, ixkoya okatka. 
<span class="verse" id="JN20_8">8&#160;</span>Ijkuakó Juan okalak kan miketékochtli, iwa ijkuak okitak, otlaneltokak. 
<span class="verse" id="JN20_9">9&#160;</span>Porke achto, ayamó okajsikamatiah itlajkuilol Dios, Jesús moyolitiskia de kan mikemeh. 
<span class="verse" id="JN20_10">10&#160;</span>Ijkuakó imomachtijkawah omokopkeh inchajcha. </div>
<div class='s'>Jesús kimonextilia María de Magdala </div>
<div class='r'>(Mr. 16:9-11) </div>
<div class='p'>
<span class="verse" id="JN20_11">11&#160;</span>Pero María de Magdala omoka kaltempa chokatok inakastla n miketékochtli. Keman ochokatoka oontláchixki ijtik n miketékochtli, 
<span class="verse" id="JN20_12">12&#160;</span>okimitak ome ángelteh ika intlakeh istak, ninteh ángelteh oewatokah kan achto owilantoka ikuerpo Jesús, se ik ikuatsontla iwa ok se ikxitla. 
<span class="verse" id="JN20_13">13&#160;</span>N ángelteh okitlajtlanijkeh: </div>
<div class='p'>—Siwatl, ¿tleka tichoka? </div>
<div class='p'>Ye okinmili: </div>
<div class='p'>—Porke okiwikakeh ikuerpo Noteko iwa amo nikmati kan okikawatoh. </div>
<div class='p'>
<span class="verse" id="JN20_14">14&#160;</span>Ijkuak ijkó okinmili, omókopki iwa okitak n Jesús ompa moketok, pero amo okixma kox ye n Jesús. 
<span class="verse" id="JN20_15">15&#160;</span>Ijkuakó Jesús okitlajtlani: </div>
<div class='p'>—Siwatl, ¿tleka tichoka? ¿Akin tiktemoa? </div>
<div class='p'>María okimoli chamo non tlakatl ye non okimokuitlawiaya n werto, iwa okili: </div>
<div class='p'>—Tata, tla otikwik ikuerpo, techili kan otikkawato, iwa ne nikwikas. </div>
<div class='p'>
<span class="verse" id="JN20_16">16&#160;</span>Ijkuakó Jesús okili: </div>
<div class='p'>—¡María! </div>
<div class='p'>Ye omokoptíwetski iwa okili ika tlájtoli hebreo: </div>
<div class='p'>—¡Raboni! —non tlájtoli kijtosneki Tlamachti. </div>
<div class='p'>
<span class="verse" id="JN20_17">17&#160;</span>Jesús okili: </div>
<div class='p'>—¡Amo techtsakuili!, porke ayamó nitlejko íwa Notajtsi. Pero xio xikinmiliti nokniwah nitlejkos íwa Notajtsi, Akin noiwa Nomotata, íwa Nodios, akin noiwa Nomodios. </div>
<div class='p'>
<span class="verse" id="JN20_18">18&#160;</span>Ijkuakó María de Magdala okinmatiltito n momachtijkeh nik ye okitak Inteko, iwa Ye okinmili nochi ni. </div>
<div class='s'>Jesús kinmonextilia itlamachtijkawah </div>
<div class='r'>(Mt. 28:16-20; Mr. 16:14-18; Lc. 24:36-49) </div>
<div class='p'>
<span class="verse" id="JN20_19">19&#160;</span>Ijkuak otiotlatik, itlamachtijkawah n Jesús oololitokah iwa omokaltsakeh porke okinmawiliayah n judíojteh. Ijkuakó Jesús okalak iwa omoketsato tlatlajkotia iwa okinmili: </div>
<div class='p'>—¡Xikpiakah yolsewílistli! </div>
<div class='p'>
<span class="verse" id="JN20_20">20&#160;</span>Ijkuak ijkó okinmili, okimititi imawah iwa ikespa. Yejwah opakeh porke oksepa okitakeh Inteko. 
<span class="verse" id="JN20_21">21&#160;</span>Jesús oksepa okinmili: </div>
<div class='p'>—¡Xikpiakah yolsewílistli! Kemi Notajtsi onechtítlanki, ijkó Ne nomechtitlani. </div>
<div class='p'>
<span class="verse" id="JN20_22">22&#160;</span>Ijkuak ijkí okijto, okinmíjpitski iwa okinmili: </div>
<div class='p'>—Xikselikah n Espíritu Santo. 
<span class="verse" id="JN20_23">23&#160;</span>Akimeh nonkintlapojpolwiliskeh intlajtlakolwah, mokawaskeh chipawakeh. Pero akimeh amo nonkintlapojpolwiliskeh intlajtlakolwah, mokawaskeh itech tlajtlákoli. </div>
<div class='s'>Tomás kita n Jesús </div>
<div class='p'>
<span class="verse" id="JN20_24">24&#160;</span>Tomás, seme de n májtlaktli iwa ome itlamachtijkawah, non okiliayah kuatsi, amo ompa okatka iwan oksikimeh itlamachtijkawah ijkuak owala n Jesús. 
<span class="verse" id="JN20_25">25&#160;</span>Satepa, n oksikimeh imomachtijkawah okilijkeh n Tomás: </div>
<div class='p'>—Yotikitakeh n Toteko Jesús. </div>
<div class='p'>Pero Tomás okinmili: </div>
<div class='p'>—Tla amo nikimitas imawah iwa tla amo nikkalakis nomajpil kan okintsoponilijkeh n klavos, iwa nikkalakis noma ikespa, ayik nikneltokas. </div>
<div class='p'>
<span class="verse" id="JN20_26">26&#160;</span>Chikweyi tonati satepa, itlamachtijkawah oksepa okaltsaktokah, iwa Tomás noiwa ompa okatka. Maya n kaltentli otsaktoka, Jesús okalak iwa omóketski tlatlajkotia iwa okinmili: </div>
<div class='p'>—¡Xikpiakah yolsewílistli! </div>
<div class='p'>
<span class="verse" id="JN20_27">27&#160;</span>Otlanki okili n Tomás: </div>
<div class='p'>—Nika xiktlali momajpil, iwa xikinmita nomawah. Xikijkuani moma iwa xikkalaki kan nokespa. Iwa sansemi xitlaneltoka. </div>
<div class='p'>
<span class="verse" id="JN20_28">28&#160;</span>Ijkuakó Tomás okili: </div>
<div class='p'>—¡Noteko iwa Nodios! </div>
<div class='p'>
<span class="verse" id="JN20_29">29&#160;</span>Jesús okili: </div>
<div class='p'>—Tomás, otitlaneltokak porke otechitak. ¡Miak pakílistli kipiaskeh akimeh amo onechitakeh, iwa nechneltokaskeh! </div>
<div class='s'>Nin tlajkuíloli omoijkuilo para xitlaneltokakah </div>
<div class='p'>
<span class="verse" id="JN20_30">30&#160;</span>Jesús okinchi ok miaktikeh milagrojteh inmixpah itlamachtijkawah non amo ijkuilitokeh itech nin amatlajkuíloli. 
<span class="verse" id="JN20_31">31&#160;</span>Pero nin tlajkuíloli omoijkuilo para xikneltokakah Jesús Ye n Cristo Ikone Dios. Iwa tla nomejwah nonkineltokaskeh, nonkipiaskeh yolílistli ika Itoka.  </div>
<div class='psalmlabel' id='JN21_0'> 21</div>
<div class='s'>Jesús okinmonextili chikome itlamachtijkawah </div>
<div class='p'>
<span class="verse" id="JN21_1">1&#160;</span>Satepa, Jesús oksepa okinmonextili itlamachtijkawah itempa n lago de Tiberias. Iwa ijkí okinmonextili: 
<span class="verse" id="JN21_2">2&#160;</span>Ompa sansikah okatkah Simón Pedro, Tomás non okiliayah kuatsi, Natanael non de Caná de Galilea, itelpochwah n Zebedeo iwa n ok ome itlamachtijkawah n Jesús. 
<span class="verse" id="JN21_3">3&#160;</span>Iwa Simón Pedro okinmili: </div>
<div class='p'>—Nio nimichmati. </div>
<div class='p'>Yejwah okinankilijkeh: </div>
<div class='p'>—Tejwah noiwa tiawih mowa. </div>
<div class='p'>Yejwah otlejkokeh itech se barka iwa omichmaatoh, pero non yúali amitla michi okikitskijkeh. 
<span class="verse" id="JN21_4">4&#160;</span>Ijkuak yotlanestiwalaya, Jesús omoketsato itempa n lago, pero itlamachtijkawah amo okimatiah kox Ye n Jesús. 
<span class="verse" id="JN21_5">5&#160;</span>Ijkuakó okinmili: </div>
<div class='p'>—Nopilwah, ¿nonkipiah siki michi? </div>
<div class='p'>Yejwah okinankilijkeh: </div>
<div class='p'>—Amó. </div>
<div class='p'>
<span class="verse" id="JN21_6">6&#160;</span>Ijkuakó Jesús okinmili: </div>
<div class='p'>—Xikontlamotlakah n michayatl iyekma n barka iwa nonkinmajsiskeh michimeh. </div>
<div class='p'>Yejwah ijkó okichijkeh, iwa ayakmó oweletiah okikixtiayah n michayatl, porke miaktikeh michimeh okinkitskijkeh. 
<span class="verse" id="JN21_7">7&#160;</span>Ijkuakó Juan non Jesús okitlasojtlaya okili n Pedro: </div>
<div class='p'>—¡Ye n Toteko Jesús! </div>
<div class='p'>Ijkuak Simón Pedro okikak Ye n Jesús, okimotlalili itlakeh porke okatka xipetstik iwa onmotlamotlak ijtik atl. 
<span class="verse" id="JN21_8">8&#160;</span>N oksikimeh itlamachtijkawah okalakitoh itempa n atl itech barka sa kitilantiwih n michayatl tentiwits ika michimeh, porke sa kanaj mákuili poali metro okatkah itempa n atl. 
<span class="verse" id="JN21_9">9&#160;</span>Ijkuak okiskeh, okitakeh siki tlekúyoli xotlatok, iwa ikpak okatka michi, iwa paj. 
<span class="verse" id="JN21_10">10&#160;</span>Jesús okinmili: </div>
<div class='p'>—Xikualinwikakah sikimeh michimeh non sikin ononkinkixtijkeh. </div>
<div class='p'>
<span class="verse" id="JN21_11">11&#160;</span>Simón Pedro otlejkok kan barka iwa okitilantia asta itempa n lago n michayatl tenti ika se siento iwa n tlajko iwa n eyi (153) wejweyi michimeh. Iwa maya n michimeh okatkah miaktikeh n michayatl amo okojkótonki. 
<span class="verse" id="JN21_12">12&#160;</span>Ijkuakó Jesús okinmili: </div>
<div class='p'>—Ximotlamajsewikih. </div>
<div class='p'>Nion se itlamachtijkau omixewi okitlajtlani Akin Ye, porke yokimatiah Ye Jesús. 
<span class="verse" id="JN21_13">13&#160;</span>Otlanki Jesús owalmijkuani, okónanki n paj iwa okinmajmák itlamachtijkawah, iwa noijkó okichi iwa n michimeh. </div>
<div class='p'>
<span class="verse" id="JN21_14">14&#160;</span>Ika ni ya eyi welta okinmonextili itlamachtijkawah satepa de omoyoliti. </div>
<div class='s'>Jesús kitlapowia Simón Pedro </div>
<div class='p'>
<span class="verse" id="JN21_15">15&#160;</span>Ijkuak yotlankeh omotlamajsewijkeh, Jesús okili n Simón Pedro: </div>
<div class='p'>—¿Simón ipiltsi n Juan, techtlasojtla okachi ke ninteh? </div>
<div class='p'>Pedro okinankili: </div>
<div class='p'>—Noteko Tejwatsi kuali tikmatok nimitsneki. </div>
<div class='p'>Jesús okili: </div>
<div class='p'>—Techinmokuitlawili noichkawah. </div>
<div class='p'>
<span class="verse" id="JN21_16">16&#160;</span>Jesús oksepa okitlajtlani: </div>
<div class='p'>—Simón ipiltsi n Juan, ¿techtlasojtla? </div>
<div class='p'>Pedro okinankili: </div>
<div class='p'>—Noteko, Tejwatsi kuali tikmatok nimitsneki. </div>
<div class='p'>Jesús oksepa okili: </div>
<div class='p'>—Techinmokuitlawili noichkawah. </div>
<div class='p'>
<span class="verse" id="JN21_17">17&#160;</span>Jesús okitlajtlani ipan eyi welta: </div>
<div class='p'>—¿Simón Pedro ipiltsi n Juan, techneki? </div>
<div class='p'>Pedro omoyolkoko porke Jesús ayakmó okitlajtlani techtlasojtla ipan eyi welta, porke sa iksemi okitlajtlani kox okinekia. Pedro okinankili: </div>
<div class='p'>—Noteko, Tejwatsi kuali tikmatok nimitsneki. </div>
<div class='p'>Jesús okili: </div>
<div class='p'>—Techinmokuitlawili noichkawah. 
<span class="verse" id="JN21_18">18&#160;</span>De milajka, de milajka nimitsilia, ijkuak otikatka titélpochtli, te monewia otikonakiaya motlake, iwa otiaya san kan ik te otiknekia. Pero ijkuak tiwewejtis, sa tikinmajkokuis momawah iwa ok se mitstlalilis motlakeh iwa mitswikas kan amo tiknekis tias. </div>
<div class='p'>
<span class="verse" id="JN21_19">19&#160;</span>Ijkuak Jesús ijkó okijto, okinekia kajsikamatiltis n Pedro kenijki mikiskia iwa ijkó kiweyiliskia Dios. Satepa okili: </div>
<div class='p'>—Xiwiki nowa. </div>
<div class='s'>Jesús tlajtoa de Juan </div>
<div class='p'>
<span class="verse" id="JN21_20">20&#160;</span>Ijkuak Pedro owalmókopki okitak okwalintokaya itlamachtijkau akin Jesús okitlasojtlaya. Ye omonakasikték itech ielpa ijkuak okimomajsewijtokah n yualtlákuali de Paskua iwa okitlajtlanijka akin kitemaktiskia. 
<span class="verse" id="JN21_21">21&#160;</span>Ijkuak Pedro okitak itlamachtijkau n Jesús, okitlajtlani: </div>
<div class='p'>—Noteko, iwa nin tlakatl, ¿tlan mochiwas? </div>
<div class='p'>
<span class="verse" id="JN21_22">22&#160;</span>Jesús okinankili: </div>
<div class='p'>—Tla Ne nikmonekiltis mamokawa asta ijkuak Ne niwalmokopas, te mach moteki. Te xiwiki nowa. </div>
<div class='p'>
<span class="verse" id="JN21_23">23&#160;</span>Ijkuakó non tlájtoli opé momati itech nochteh non okineltokakeh, iwa okijtoayah non imomachtijkau amo mikiskia. Pero Jesús amo okijto amo mikiskia, Ye okijto: “Tla Ne nikmonekiltis mamokawa asta ijkuak Ne niwalmokopas, te mach moteki.” </div>
<div class='p'>
<span class="verse" id="JN21_24">24&#160;</span>Ye nin imomachtijkau akin tetlapowia de tlan otlamochi iwa nika okijkuilo. Iwa tejwah kuali tikmatokeh kijtoa tlan milák. </div>
<div class='p'>
<span class="verse" id="JN21_25">25&#160;</span>Iwa okachi miak onka tlan okichi n Jesús. Tla mijkuiloskia nochi tlan Ye okichi, n tlajkuílolteh amo akiskiah itech nin tlaltíkpaktli.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#JN1_1"><span class="notemark">*</span> 1:1</a>
 <span class="fq">Tlájtoli</span><span class="ft">kijtosneki Cristo</span></p></aside>
<aside epub:type='footnote' id="FN2"><p class="f"><a class="notebackref" href="#JN1_42"><span class="notemark">†</span> 1:42</a>
 <span class="ft">N tlájtoli ‘cefas’ itech arameo kijtosneki ‘tetl’</span></p></aside>
<aside epub:type='footnote' id="FN3"><p class="f"><a class="notebackref" href="#JN2_6"><span class="notemark">*</span> 2:6</a>
 <span class="ft">kemi sien litros, n griego kijtoa: ome noso eyi </span><span class="fq">metretas</span><span class="ft">.</span></p></aside>
<aside epub:type='footnote' id="FN4"><p class="f"><a class="notebackref" href="#JN6_59"><span class="notemark">*</span> 6:59</a>
 <span class="ft">sinagoga: se kali kan omoololoayah n judíojteh nochi sábado.</span></p></aside>
<aside epub:type='footnote' id="FN5"><p class="f"><a class="notebackref" href="#JN8_5"><span class="notemark">*</span> 8:5</a>
 <span class="ft">Itlanawatil Moisés tlanawatia matikinmiktikah ika tetl san ken ome akimeh ijkó kichiwah, iwa amo san siwatl. </span><span class="fq">Lv. 20:10.</span></p></aside>
<aside epub:type='footnote' id="FN6"><p class="f"><a class="notebackref" href="#JN9_22"><span class="notemark">*</span> 9:22</a>
 <span class="ft">sinagoga: se kali kan omoololoayah n judíojteh nochi sábado.</span></p></aside>
<aside epub:type='footnote' id="FN7"><p class="f"><a class="notebackref" href="#JN11_47"><span class="notemark">*</span> 11:47</a>
 <span class="ft">Sanedrín: nin grupo kimajmanah kemi 50 tetajmeh non teixkomakah ijkuak kinteiliah akimeh amo kuali kitlakitah itlanawatil Moisés.</span></p></aside>
<aside epub:type='footnote' id="FN8"><p class="f"><a class="notebackref" href="#JN18_14"><span class="notemark">*</span> 18:14</a>
 <span class="ft">Sanedrín: nin grupo kimajmanah kemi 50 tetajmeh non tlaixkomakah ijkuak kinteiliah akimeh amo kuali kitlakitah itlanawatil Moisés.</span></p></aside>

<hr />
</div>
</div></body></html>
