<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="npl" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol Totajtsi Dios San Lucas 1</title>
</head>
<body dir='ltr'>
<ul class='tnav'>
<li><a href='index.xhtml'>San Lucas</a></li>
</ul><ul class='tnav'><li><a href='LUK.xhtml#LK1_0'>1</a></li>
<li><a href='LUK.xhtml#LK2_0'>2</a></li>
<li><a href='LUK.xhtml#LK3_0'>3</a></li>
<li><a href='LUK.xhtml#LK4_0'>4</a></li>
<li><a href='LUK.xhtml#LK5_0'>5</a></li>
<li><a href='LUK.xhtml#LK6_0'>6</a></li>
<li><a href='LUK.xhtml#LK7_0'>7</a></li>
<li><a href='LUK.xhtml#LK8_0'>8</a></li>
<li><a href='LUK.xhtml#LK9_0'>9</a></li>
<li><a href='LUK.xhtml#LK10_0'>10</a></li>
</ul><ul class='tnav'>
<li><a href='LUK.xhtml#LK11_0'>11</a></li>
<li><a href='LUK.xhtml#LK12_0'>12</a></li>
<li><a href='LUK.xhtml#LK13_0'>13</a></li>
<li><a href='LUK.xhtml#LK14_0'>14</a></li>
<li><a href='LUK.xhtml#LK15_0'>15</a></li>
<li><a href='LUK.xhtml#LK16_0'>16</a></li>
<li><a href='LUK.xhtml#LK17_0'>17</a></li>
<li><a href='LUK.xhtml#LK18_0'>18</a></li>
<li><a href='LUK.xhtml#LK19_0'>19</a></li>
<li><a href='LUK.xhtml#LK20_0'>20</a></li>
</ul><ul class='tnav'>
<li><a href='LUK.xhtml#LK21_0'>21</a></li>
<li><a href='LUK.xhtml#LK22_0'>22</a></li>
<li><a href='LUK.xhtml#LK23_0'>23</a></li>
<li><a href='LUK.xhtml#LK24_0'>24</a></li>
</ul>

<div class='main' id='LK0_0'>

<div class='mt'>N Kualitlájtoli non Okijkuilo San Lucas  </div>
<div class='psalmlabel' id='LK1_0'> 1</div>
<div class='s'>Lucas kontlajkuililia n weyixtok Teófilo </div>
<div class='p'>

<span class="verse" id="LK1_1">1&#160;</span>Miakeh omochijchikajkeh okijkuilojkeh nochi tlan otlamochi tonawak. 
<span class="verse" id="LK1_2">2&#160;</span>Ijkó kemi otechtlapowijkeh akimeh okitakeh ika inmixtololowah tlan otlamochijtiwalaya desde ijkuak opé motetlapowiah n kualitlájtoli. 
<span class="verse" id="LK1_3">3&#160;</span>Ne noiwa yonikmomachti iwa onitlajtlantínenki kenijki opé, iwa onikmoli kuali manimitsontlajkuilili kemi moneki tejwatsi tionweyixtok Teófilo. 
<span class="verse" id="LK1_4">4&#160;</span>Ijkó, okachi xikyekmati tlan milák tlan achto yomitsmachtijkah. </div>
<div class='s'>N ángel Gabriel kitematiltia tlakatis n Juan Bautista </div>
<div class='p'>
<span class="verse" id="LK1_5">5&#160;</span>Ijkuak Herodes<a href='#FN1' epub:type='noteref' class='noteref'>*</a> otlanawatijtoka Judea, ochantitoka se tiópixki non itoka Zacarías, ye tewa iwan tiopixkeh de Abías. Isiwa n Zacarías itoka Elisabet. Ye ojojpaixwi n tiópixki Aarón.<a href='#FN2' epub:type='noteref' class='noteref'>†</a> 
<span class="verse" id="LK1_6">6&#160;</span>Zacarías iwa isiwa Elisabet oyolmilajkanemiah inawak n Totajtsi Dios, iwa okichiwayah nochi tlan okijtoaya itlanawatil n Toteko. 
<span class="verse" id="LK1_7">7&#160;</span>Pero mach okimpiayah impilwah, porke Elisabet mach oweletia okimpiaya, iwa san ken omeh yokatkah tetajtsitsinteh. </div>
<div class='p'>
<span class="verse" id="LK1_8">8&#160;</span>Se tonati, Zacarías iwa intiopixkaikniwah kichiwaskiah n tekitl ijtik Weyi Tiopa, iwa ken yomotekpankah, okipejpenke n Zacarías para makichiwa n tekitl ijtik Tiopa inawak Dios, kemi Abías okichijtiwalaya. 
<span class="verse" id="LK1_9">9&#160;</span>Yejwah omotlatlaniah para kichichinoskeh n kópali. Zacarías otlátlanki iwa otlapopochwi kan iartal Toteko. 
<span class="verse" id="LK1_10">10&#160;</span>Ijkuak Zacarías otlapopochwijtoka ijtik Weyi Tiopa, nochteh n tlakah omotiotsajtsilijtokah kala. 
<span class="verse" id="LK1_11">11&#160;</span>Ijkuakó se iángel Toteko okimonextili n Zacarías, nin ángel omoketoka iyekma n artal kan kichichinoah n kópali. 
<span class="verse" id="LK1_12">12&#160;</span>Ijkuak Zacarías okitak n ángel, omotlajtlachialti iwa ayakmó okima tlan kichiwas iwa satlawel omaujki. 
<span class="verse" id="LK1_13">13&#160;</span>Pero n ángel okili: </div>
<div class='p'>—Zacarías, amo ximawi, porke Dios yokikak motiotsajtsilis, iwa mosiwa Elisabet kipias se konetl, iwa te tiktlalilis itoka Juan. 
<span class="verse" id="LK1_14">14&#160;</span>Te satlawel tiyolpakis, iwa miakeh tlakah noiwa yolpakiskeh ijkuak tlakatis non konetl, 
<span class="verse" id="LK1_15">15&#160;</span>porke mokone satlawel weyijkatitos inawak Dios. Ayik konis vino nion tlan tewinti, iwa tentos de Espíritu Santo desde ijkuak yetos ijtik inanyo Elisabet. 
<span class="verse" id="LK1_16">16&#160;</span>Iwa kichiwas mamoyolkopakah miakeh tlakah de Israel inawak Inteko Dios. 
<span class="verse" id="LK1_17">17&#160;</span>Ye achto moteixpantiti inawak Toteko ika iespíritu iwa iweletilis n tiotlajto Elías. Kichiwas mamoyekwikakah n tetajmeh iwa impilwah. Iwa kinmititis non amo tetlakitah, matetlakitakah, ijkó kinyolkopas n tlakah para makiselikah n Toteko. </div>
<div class='p'>
<span class="verse" id="LK1_18">18&#160;</span>Zacarías okitlajtlani n ángel: </div>
<div class='p'>—¿Kenomi nikmatis tlan otikijto milák?, ne ya nitetajtsi iwa nosiwa ya tenantsi. </div>
<div class='p'>
<span class="verse" id="LK1_19">19&#160;</span>N ángel okinankili: </div>
<div class='p'>—Ne Gabriel, iwa niktekitilia Totajtsi Dios. Ye onechaltítlanki manimitsiliki ninteh kualitlájtolteh. 
<span class="verse" id="LK1_20">20&#160;</span>Pero axa, kemi amo otikneltokak tlan onimitsili, mach weletis titlajtos asta matlakati mokone, iwa nochi ni ijkó mochiwas ijkuak ajsiki n tonati. </div>
<div class='p'>
<span class="verse" id="LK1_21">21&#160;</span>Iwa kemi Zacarías yowejkajtoka ijtik Weyi Tiopa, n tlakah non kala okichixtokah opé motekipachoah tleka amo owalkisaya. 
<span class="verse" id="LK1_22">22&#160;</span>Ijkuak Zacarías owálkiski, amo owéletki okintlapowi, ijkuakó okajsikamatkeh itla okimonextili ijtik tiopa. Ye sa okinmanotsaya porke ayakmó oweletia otlajtoaya. </div>
<div class='p'>
<span class="verse" id="LK1_23">23&#160;</span>Ijkuak Zacarías otlanki okichi iteki ijtik Tiopa, oyá icha. 
<span class="verse" id="LK1_24">24&#160;</span>Satepa Elisabet omoka kókoxki de konetl, iwa mákuili mestli mach okiski de icha, iwa okimoliaya: 
<span class="verse" id="LK1_25">25&#160;</span>“Axa n Noteko onechchiwili tlan kuali ika itlasojtlalis, para ayakmó manechpijpinawikah por amo oniweletia onikpiaya nokone.” </div>
<div class='s'>N ángel Gabriel kitematiltia tlakatis n Jesús </div>
<div class='p'>
<span class="verse" id="LK1_26">26&#160;</span>Ijkuak Elisabet yokipiaya chikwase mestli kókoxki de konetl, n Totajtsi Dios okitítlanki iángel Gabriel mawia Galilea itech se altepetl non itoka Nazaret, 
<span class="verse" id="LK1_27">27&#160;</span>para makitlajpaloti se íchpochtli non itoka María. Ye yokisentlalijka monamiktis iwan se tlakatl non itoka José, nin José ojojpaixwi n Rey David. 
<span class="verse" id="LK1_28">28&#160;</span>N ángel okalak kan okatka María iwa okili: </div>
<div class='p'>—¡Xipaki! Dios satlawel omitstiochi. N Toteko kajki mowa. </div>
<div class='p'>
<span class="verse" id="LK1_29">29&#160;</span>Pero ijkuak María okitak n ángel, saikpanoa omotlajtlachialti iwa mach okimatia tlan kijtos, iwa okimoliaya tleka ijkó okitlajpaloaya. 
<span class="verse" id="LK1_30">30&#160;</span>Ijkuakó n ángel okili: </div>
<div class='p'>—María, amo ximawi, porke Dios yolpaki monawak. 
<span class="verse" id="LK1_31">31&#160;</span>¡Xikkaki!, axa timokawas tikókoxki de konetl, iwa non konetl tiktlalilis itoka Jesús. 
<span class="verse" id="LK1_32">32&#160;</span>Ye saikpanoa weyijkatitos, iwa kinotsaskeh Tekone de non Weyijkatitok. Dios Toteko kitlalis mayeto Rey ijkó kemi otlanawati David iwejkatata. 
<span class="verse" id="LK1_33">33&#160;</span>Ye nochipa kinawatijtos n país de Israel, iwa itlanawatil mach ayik pojpoliwis. </div>
<div class='p'>
<span class="verse" id="LK1_34">34&#160;</span>Ijkuakó María okitlajtlani n ángel: </div>
<div class='p'>—¿Kenomi manikpia nokone, ne ayamó nikpia nookich? </div>
<div class='p'>
<span class="verse" id="LK1_35">35&#160;</span>N ángel okinankili: </div>
<div class='p'>—N Espíritu Santo walmuikas motech, iwa iweletilis n Totajtsi Dios mitsmokemis kemi se mextli. Yika, n konetl non te tikpias yetos yolchipawak iwa kinotsaskeh Tekone de Dios. 
<span class="verse" id="LK1_36">36&#160;</span>Moprima Elisabet, maya ya tenantsi, noiwa kipias se konetl. Ijkó kiné, non okiliayah ayik weletis kipias ikone axa ya kókoxki de konetl iwa ya kipia chikwase mestli. 
<span class="verse" id="LK1_37">37&#160;</span>Porke Totajtsi Dios nochi weleti kichiwa. </div>
<div class='p'>
<span class="verse" id="LK1_38">38&#160;</span>Ijkuakó María okili: </div>
<div class='p'>Ne iteska n Totajtsi Dios. Mamochiwa nowa ijkó kemi yokijto. </div>
<div class='p'>Ijkuakó n ángel owálkiski. </div>
<div class='s'>María kontlajpaloa iprima Elisabet </div>
<div class='p'>
<span class="verse" id="LK1_39">39&#160;</span>Itech nonteh tonatijmeh, María oyá totokatijkak okitlajpaloto iprima Elisabet. Ye ochantitoka itech se altepetl non kajki itech tepeyo de Judea. 
<span class="verse" id="LK1_40">40&#160;</span>Ijkuak oajsito itech non altepetl, María okalak icha n Zacarías, iwa okitlajpalo n Elisabet. 
<span class="verse" id="LK1_41">41&#160;</span>Ijkuak Elisabet okikak itlajtol n María, ikone n Elisabet otsékuinki ijtik inanyo, iwa Elisabet otenki ika n Espíritu Santo. 
<span class="verse" id="LK1_42">42&#160;</span>Ijkuakó Elisabet ika pakílistli okualnankili chikawak: </div>
<div class='p'>—¡Dios omitstiochi okachi ke nochteh n siwameh, iwa n konetl non tikpias, Dios yokitiochi! 
<span class="verse" id="LK1_43">43&#160;</span>¿Akin ne, para manechontlajpaloki imamá n Noteko? 
<span class="verse" id="LK1_44">44&#160;</span>Porke san nima ijkuak onikak otechtlajpalo, nokone otsékuinki ijtik nonanyo ika pakílistli. 
<span class="verse" id="LK1_45">45&#160;</span>¡Tlawel xiyolpaki, ken otikneltokak nochi tlan Toteko yokijto! </div>
<div class='p'>
<span class="verse" id="LK1_46">46&#160;</span>Ijkuakó María okili: </div>
<div class='q'>Ika nochi noyolojtsi nikweyilia Noteko, </div>
<div class='q'>
<span class="verse" id="LK1_47">47&#160;</span>iwa miak niyolpaki inawak Dios, Notemakixti. </div>
<div class='q'>
<span class="verse" id="LK1_48">48&#160;</span>Porke onechitak kemi iteska, iwa ken niyolyámanki, Dios onechiknoma, </div>
<div class='q'>iwa desde axa nochteh n tlaltikpaktlakah nechiliskeh niyolpakiliso. </div>
<div class='q'>
<span class="verse" id="LK1_49">49&#160;</span>Porke Dios weletini okinchi notech wejweyi milagros. </div>
<div class='q'>¡Ye yolchipawak! </div>
<div class='q'>
<span class="verse" id="LK1_50">50&#160;</span>N Totajtsi Dios nochipa kinmiknomatis akimeh kitlakitah. </div>
<div class='q'>
<span class="verse" id="LK1_51">51&#160;</span>Ye okinexti iweletilis ika tlan okichi, </div>
<div class='q'>kimpijpinawia akimeh kimatih moweyiliah. </div>
<div class='q'>
<span class="verse" id="LK1_52">52&#160;</span>N wejweyi tekiwajkeh okinkixtili intlanawatil, </div>
<div class='q'>iwa okinweyijkatlali akimeh san moiknomatih. </div>
<div class='q'>
<span class="verse" id="LK1_53">53&#160;</span>Iwa non amitla okipiayah okinmák nochi tlan kuali, </div>
<div class='q'>iwa akimeh okipiayah tomi amitla okinmák. </div>
<div class='q'>
<span class="verse" id="LK1_54">54&#160;</span>Ye okipalewi itlakewal Israel, </div>
<div class='q'>mach okilka kiknomatis, </div>
<div class='q'>
<span class="verse" id="LK1_55">55&#160;</span>ijkó kemi yowejka okimilijkeh totatawah, </div>
<div class='q'>Abraham iwa nochteh iojpa ixwiwah nochipa kintlasojtlaskia. </div>
<div class='p'>
<span class="verse" id="LK1_56">56&#160;</span>María omoka iwan Elisabet kemi eyi mestli, iwa satepa omókopki icha. </div>
<div class='s'>Tlakati n Juan Bautista </div>
<div class='p'>
<span class="verse" id="LK1_57">57&#160;</span>Satepa oajsiko n tonati, ijkuak Elisabet okípixki ikone. 
<span class="verse" id="LK1_58">58&#160;</span>Iwa ijkuak non ik ompa ochanchiwaya iwa non ken kita n Elisabet okimatkeh Toteko Dios satlawel okiknoma, okitlajpalotoh iwa opakeh íwa. 
<span class="verse" id="LK1_59">59&#160;</span>Ijkuak owalchikometik okisirkunsidarotoh n konetl, iwa okinekiah kitlaliliskeh itoka Zacarías, kemi ita. 
<span class="verse" id="LK1_60">60&#160;</span>Pero imamá okijto: </div>
<div class='p'>—¡Amó, tiktlaliliskeh itoka Juan! </div>
<div class='p'>
<span class="verse" id="LK1_61">61&#160;</span>Non ompa okatkah okilijkeh: </div>
<div class='p'>—¿Tleka ijkó tikneki tiknotsas? nochteh non ken tikinmita, amaka ijkó itoka. </div>
<div class='p'>
<span class="verse" id="LK1_62">62&#160;</span>Ijkuakó, okimanotskeh n Zacarías iwa okitlajtlanijkeh kenijki okinekia kitlalilis itoka n konetl. 
<span class="verse" id="LK1_63">63&#160;</span>Pero Zacarías okimatlájtlanki makimakakah itla tlan ipa tlajkuilos, iwa ijkí okijkuilo: “Juan yetos itoka.” Iwa san okintlajtlachialti. 
<span class="verse" id="LK1_64">64&#160;</span>Non ora Zacarías owaltlajto, iwa opé kiweyijkachiwa Dios. 
<span class="verse" id="LK1_65">65&#160;</span>Iwa nochteh non ik ompa ochantitokah omaujkeh, iwa non ochantitokah itech tepeyo de Judea, omotlapowiayah de nochi tlan otlamochi. 
<span class="verse" id="LK1_66">66&#160;</span>Iwa nochteh non okikakiah, okimoliayah: </div>
<div class='p'>—¿Tlan kichiwas non chokotsi keman motlamiti tlakatl? </div>
<div class='p'>Porke okajsikamatiah n Toteko okatka íwa. </div>
<div class='s'>Itlakuikal Zacarías </div>
<div class='p'>
<span class="verse" id="LK1_67">67&#160;</span>Zacarías, ipapá n chokotsi otenki de Espíritu Santo iwa ijkí okijto: </div>
<div class='q'>
<span class="verse" id="LK1_68">68&#160;</span>Maweyijkachito n Toteko Dios de Israel, </div>
<div class='q'>porke okinmakixtiko ialtepeikniwah. </div>
<div class='q'>
<span class="verse" id="LK1_69">69&#160;</span>Ye otechaltitlanili se chikaktik temakixti, </div>
<div class='q'>se non iwejkaixwi n Rey David itékitki n Totajtsi Dios. </div>
<div class='q'>
<span class="verse" id="LK1_70">70&#160;</span>Ijkó kemi Dios yokijtojka ya wejkawitl ijkuak iprofetajwah yolchipawakeh otechmatiltijkeh: </div>
<div class='q'>
<span class="verse" id="LK1_71">71&#160;</span>Ye techpalewiskia inmak akimeh techkokolia iwa inmak akimeh techtlawelitah. </div>
<div class='q'>
<span class="verse" id="LK1_72">72&#160;</span>Noiwa okijto kinmiknomatiskia totatawah </div>
<div class='q'>iwa ayik kilkawaskia tlan okisentlali kichiwaskia. </div>
<div class='q'>
<span class="verse" id="LK1_73">73&#160;</span>Ye ni tlan Totajtsi Dios okisentlali iwa totata Abraham: </div>
<div class='q'>
<span class="verse" id="LK1_74">74&#160;</span>Ye okisentlali techpalewiskia de inmak akimeh techkokoliah, </div>
<div class='q'>para amo matimawikah ijkuak tiktekitiliskeh, </div>
<div class='q'>
<span class="verse" id="LK1_75">75&#160;</span>matiyetokah tiyolchipawakeh iwa timilajkameh inawak Dios, asta ijkuak timikiskeh. </div>
<div class='q'>
<span class="verse" id="LK1_76">76&#160;</span>Iwa te, nokone, mitsnotsaskeh profeta de n Totajtsi Dios non weyijkatitok. </div>
<div class='q'>Porke te tias iyakapa n Totemakixti para matlaneltokakah inawak, </div>
<div class='q'>
<span class="verse" id="LK1_77">77&#160;</span>iwa tikinmatiltis itlakaikniwah, </div>
<div class='q'>kintlapojpolwis de intlajtlakolwah, </div>
<div class='q'>iwa ijkó weletis momakixtiskeh. </div>
<div class='q'>
<span class="verse" id="LK1_78">78&#160;</span>Porke n Totajtsi Dios kintlapojpolwia ken milák kintlasojtla. </div>
<div class='q'>Iwa kemi kinmiknomati kinwaltitlanilis n Temakixti non wits de ilwikak, </div>
<div class='q'>
<span class="verse" id="LK1_79">79&#160;</span>para kintlawilis akimeh nemih kan tleyua iwa akimeh kateh kan itlasekawilo n mikílistli, </div>
<div class='q'>iwa para techyakanas itech se kuali ojtli. <span class='rq'>Is. 9:2 </span> </div>
<div class='p'>
<span class="verse" id="LK1_80">80&#160;</span>N chokotsi Juan omoskaltiaya iwa iespíritu omochikajtiaya. Omochantito kan amaka chanti iwa opé kintlapowia itlajtol Dios asta ijkuak omoteititi innawak n tlakah de Israel.  </div>
<div class='psalmlabel' id='LK2_0'> 2</div>
<div class='s'>Jesús tlakati </div>
<div class='r'>(Mt. 1:18-25) </div>
<div class='p'>
<span class="verse" id="LK2_1">1&#160;</span>Itech nekateh tonatijmeh, n weyi tlanawati romano Augusto César, otlanawati mamomachotikah itech nochteh n altepemeh kan otlanawatiaya n Romanos, 
<span class="verse" id="LK2_2">2&#160;</span>ye ni n sikinika senso, omochi ijkuak Cirenio gobernador kan tlali de Siria. 
<span class="verse" id="LK2_3">3&#160;</span>Nochteh oyayah inmaltépeu para ompa momachotiskeh itech senso. 
<span class="verse" id="LK2_4">4&#160;</span>Yika, José okiski de Nazaret, tlali de Galilea, iwa oyá kan tlali de Judea, altepetl de Belén, ompa otlákatki n rey David, porke José oyá iojpaixwi n rey David. 
<span class="verse" id="LK2_5">5&#160;</span>José iwa María sansikah oyajkeh Belén, para momachotiskeh itech senso. María yokatka kokoxki de konetl iwa ya monamiktiskia iwan José. 
<span class="verse" id="LK2_6">6&#160;</span>Ijkuak yejwah okatkah Belén, oajsiko n tonati para tlakatis n konetl. 
<span class="verse" id="LK2_7">7&#160;</span>Iwa ompa otlákatki non sikinika ikonetsi. Iwa n María okikemelo ika tlakemeh iwa okitekak itech se kajo non okipiaya sakatl non ompa otlakuayah n yolkameh. Ompa otlákatki n konetl porke ayakmó lojar itech kali kan tekalotiah. </div>
<div class='s'>N ángelteh iwan tlajpixkeh </div>
<div class='p'>
<span class="verse" id="LK2_8">8&#160;</span>Amo wejka de Belén okatkah sikimeh tlajpixkeh non okinmokuitlawijtokah inmichkawah itech tlajtlala. 
<span class="verse" id="LK2_9">9&#160;</span>Ijkuakó okinmonextili se iángel Toteko, iwa itlawilnextilis okintlawili, iwa n tlájpixkeh satlawel omomojtijkeh. 
<span class="verse" id="LK2_10">10&#160;</span>Pero n ángel okinmili: </div>
<div class='p'>—Amo ximomojtikah, porke ne onomechmatiltiko se kualitlájtoli, non kinyolpaktis nochteh n tlaltikpaktlakah. 
<span class="verse" id="LK2_11">11&#160;</span>Axa itech ialtépeu n David yotlákatki se Temakixti, Ye Cristo Toteko. 
<span class="verse" id="LK2_12">12&#160;</span>Nonkajsitiweh n konetl kemelitika ika tsótsolteh, iwa wetotika kan kintlamakah n yolkameh. </div>
<div class='p'>
<span class="verse" id="LK2_13">13&#160;</span>Itech non ora inakastla non ángel, owalmonextijkeh miaktikeh ángelteh de ilwikak non okitlakuikiliayah Dios iwa ijkí okijtoayah: </div>
<div class='q'>
<span class="verse" id="LK2_14">14&#160;</span>¡Maweyijkatito Dios kan ilwikak, </div>
<div class='q'>iwa itech tlaltíkpaktli mayetokah ika yolsewílistli nochteh akimeh kiyolpaktiah n Totajtsi Dios! </div>
<div class='p'>
<span class="verse" id="LK2_15">15&#160;</span>San nima, ijkuak n ángeles omokopkeh ilwikak, n tlajpixkeh opé motlalwiah: </div>
<div class='p'>—Matiwiah Belén, matikitatih tlan otlamochi, tlan Toteko otechmatiltiko. </div>
<div class='p'>
<span class="verse" id="LK2_16">16&#160;</span>Yejwah omotlelojtiwetskeh iwa okajsitoh n María iwa n José, iwa n konetl wetotika kan kintlamakah n yolkameh. 
<span class="verse" id="LK2_17">17&#160;</span>Ijkuak okitakeh n konetl, opé tetlapowiah tlan yokinmatiltijka n ángel, 
<span class="verse" id="LK2_18">18&#160;</span>iwa nochteh omotlajtlachialtijkeh ijkuak okikakiah tlan okijtoayah n tlajpixkeh. 
<span class="verse" id="LK2_19">19&#160;</span>Pero María nochi ni okitlaati itech iyolo, iwa nochipa okilnamikia nochi tlan otlamochi. 
<span class="verse" id="LK2_20">20&#160;</span>Satepa n tlajpixkeh omokopkeh kan okatkah inmichkawah, okiweyijkachiwayah iwa okitlakuikilijtiayah n Totajtsi Dios por nochi tlan okikakeh iwa okitakeh, ijkó kemi okinmili n ángel. </div>
<div class='s'>N konetl Jesús kiteixpantiah kan Weyi Tiopa </div>
<div class='p'>
<span class="verse" id="LK2_21">21&#160;</span>Ijkuak ochikometik de otlákatki n konetl, okisirkunsidarojkeh, iwa okitlalilijkeh itoka J<span class='sc'>ESÚS</span>, ijkó kemi n ángel achto yokilijka n María ijkuak ayamó kókoxki de konetl. </div>
<div class='p'>
<span class="verse" id="LK2_22">22&#160;</span>Ijkuak opanokeh n tonatijmeh de omochipajkeh, ijkó kemi kijtoa itlanawatil Moisés, yejwah okiwikakeh n konetl kan Weyi Tiopa de Jerusalén para kiteixpantiskeh inawak Toteko Dios. <span class='rq'>Lv. 12:8 </span> 
<span class="verse" id="LK2_23">23&#160;</span>Ijkó okichijkeh porke itech itlajkuilol n Toteko Dios kijtoa: “Nochi konetl tlakatl teteachka, yetos tlapejpénili ixpan Toteko Dios.” 
<span class="verse" id="LK2_24">24&#160;</span>Noiwa okintemakakeh ome espiritomeh noso ome kokolotsitsinteh para makinmiktikah ipan artal, ijkó kemi kijtoa itlanawatil Toteko. <span class='rq'>Lv. 12:8 </span> </div>
<div class='p'>
<span class="verse" id="LK2_25">25&#160;</span>Itech nekateh tonatijmeh, ochantitoka Jerusalén se tlakatl non itoka Simeón. Ye yolmilajka iwa miak okimopantiaya Dios iwa okichiaya matlakati non kimpalewis n tlakah de Israel. Iwa n Espíritu Santo okatka itech Simeón, 
<span class="verse" id="LK2_26">26&#160;</span>iwa yokimatiltijka amo mikiskia tla amo achto kitaskia n Cristo, Akin Toteko Dios kualtitlanis. 
<span class="verse" id="LK2_27">27&#160;</span>N Espíritu okili n Simeón mawia kan Weyi Tiopa. Ijkuakó José iwa n María okiwikakeh n konetl Jesús kan Weyi Tiopa para kichiwaskeh kemi kijtoa itlanawatil Moisés. 
<span class="verse" id="LK2_28">28&#160;</span>Simeón okinapalo n konetl iwa okiweyijkachi Totajtsi Dios, iwa okijto: </div>
<div class='q'>
<span class="verse" id="LK2_29">29&#160;</span>Noteko, axa ya weletis techkawilis manimiki ika yolsewílistli, </div>
<div class='q'>porke yotikchi tlan otechilijka, ne onia se motékitki. </div>
<div class='q'>
<span class="verse" id="LK2_30">30&#160;</span>Ken yonikitak ika noixtololowah motemakixtilis, </div>
<div class='q'>
<span class="verse" id="LK2_31">31&#160;</span>Akin yotiktlali inmixpah nochteh n tlaltikpaktlakah. </div>
<div class='q'>
<span class="verse" id="LK2_32">32&#160;</span>Ye se tláwili non kintlawilis non amo judíojteh, </div>
<div class='q'>iwa kichiwas maweyijkatito mopueblo Israel. </div>
<div class='p'>
<span class="verse" id="LK2_33">33&#160;</span>José iwa n María san omotlajtlachialtijkeh ijkuak okikakeh nochi tlan Simeón okijtoaya de n konetl. 
<span class="verse" id="LK2_34">34&#160;</span>Otlanki n Simeón okintiochi iwa okili n María imamá n Jesús: </div>
<div class='p'>—¡Xikkaki! Dios okitlali mokone para miakeh de Israel non amo kineltokaskeh moixpoloskeh pero akimeh kineltokaskeh, momakixtiskeh. Ijkuak moteititis kemi Cristo miakeh mach kiseliskeh, 
<span class="verse" id="LK2_35">35&#160;</span>iwa ijkó momatis tlanón kiyejyekoliah n tlakah itech inyolo. Iwa te María noni mitstlaijyowiltis, kemi mitstsoponiliskia se tepostlatekini itech moyolo. </div>
<div class='p'>
<span class="verse" id="LK2_36">36&#160;</span>Noiwa ompa okatka se siwatl profeta non ya tena iwa itoka Ana, ye teichpoch de Fanuel, iwa Fanuel iwejkaixwi n Aser. Ana omonamikti wel ok ichpotsintli, pero ijkuak yokiwikayah chikome xiwitl sansikah, iokich omikki. 
<span class="verse" id="LK2_37">37&#160;</span>Yika omoka iknosiwatl, iwa yokipiaya nawi póali iwa n nawi xiwitl. Ixmostla oyaya tiopa, tlajka iwa n yuak okitekichiwiliaya n Toteko, ika itiotsajtsilis iwa ika imosawalis. 
<span class="verse" id="LK2_38">38&#160;</span>Ana noiwa okalakito itech non ora iwa opé kiweyijkachiwa Dios. Iwa opé tetlapowia de n konetl Jesús, nochteh n tlakah de Jerusalén okichixtokah mawiki n Cristo para kinmakixtis. </div>
<div class='s'>N chokotsi Jesús iwa itajwah walmokopah Nazaret </div>
<div class='p'>
<span class="verse" id="LK2_39">39&#160;</span>Satepa, ijkuak yokichijkeh nochi tlan kijtoa itlanawatil n Toteko, owalmokopkeh inmaltépeu de Nazaret, itech tlalmeh de Galilea. 
<span class="verse" id="LK2_40">40&#160;</span>Iwa n chokotsi Jesús omoskaltiaya, omochikawaya iwa okachi oixtlamatia, iwa Totajtsi Dios okachi okitiochiwaya. </div>
<div class='s'>N chokotsi Jesús mokawa itech Weyi Tiopa de Jerusalén </div>
<div class='p'>
<span class="verse" id="LK2_41">41&#160;</span>Itajwah n Jesús nochi xiwitl oyayah Jerusalén itech ilwitl de Paskua. 
<span class="verse" id="LK2_42">42&#160;</span>Ijkuak Jesús okípixki májtlaktli iwa ome xiwitl, Ye iwa itajwah oyajkeh Jerusalén, kemi nochi xiwitl okichiwayah. 
<span class="verse" id="LK2_43">43&#160;</span>Ijkuak yotlanki n ilwitl, yejwah owalmokopayah para incha, pero n chokotsi Jesús omoka Jerusalén, iwa nion María nion José okitakeh kox n chokotsi omoka. 
<span class="verse" id="LK2_44">44&#160;</span>Itajwah okiyejyekoliayah chamo Jesús okwalintokaya iwan oksikimeh non ompa owalayah, yejwah onejnenkeh se tonati. Satepa opé kitemoah inchokotsi inwah non ken okinmitayah iwa non okinmixmatiayah, 
<span class="verse" id="LK2_45">45&#160;</span>amo kanaj okajsikeh, yika omokopkeh okitemotoh Jerusalén. </div>
<div class='p'>
<span class="verse" id="LK2_46">46&#160;</span>Iwa eyi tonati satepa, okajsitoh itech Weyi Tiopa de Jerusalén. Ye oewatoka tlatlajkotia de kan oewatokah non kitemachtiah n tlanawatílistli, okinkaktoka iwa okintlatlajtlaniaya. </div>
<div class='p'>
<span class="verse" id="LK2_47">47&#160;</span>Nochteh non okikakiah, omotlajtlachialtiayah porke Ye satlawel oixtlamatia, iwa porke kuali okinnankiliaya. </div>
<div class='p'>
<span class="verse" id="LK2_48">48&#160;</span>Ijkuak itajwah okitakeh omotlajtlachialtijkeh, iwa imamá okili: </div>
<div class='p'>—Nokone, ¿tleka ijkó otechtokti? Mota iwa ne, satlawel otimomojtijkeh, ken amo kanaj otimitsajsiah. </div>
<div class='p'>
<span class="verse" id="LK2_49">49&#160;</span>Ijkuakó Jesús okinmili: </div>
<div class='p'>—¿Tleka ononnechtemoayah? ¿Mach amo nonkimatih nikpia niktekichiwilis Notajtsi? </div>
<div class='p'>
<span class="verse" id="LK2_50">50&#160;</span>Pero yejwah mach okajsikamatkeh tlan okinmili. </div>
<div class='p'>
<span class="verse" id="LK2_51">51&#160;</span>Ijkuakó Jesús omókopki Nazaret inwah, ompa okintlakitaya itajwah. Pero María nochi noni okitlaatiaya itech iyolo. 
<span class="verse" id="LK2_52">52&#160;</span>N chokotsi Jesús okachi omoskaltijtiaya, iwa okachi oixtlamatia. Okipaktiaya n Totajtsi Dios iwa n tlakah okiseliayah.  </div>
<div class='psalmlabel' id='LK3_0'> 3</div>
<div class='s'>Juan Bautista tlamachtia kan amaka chanti </div>
<div class='r'>(Mt. 3:1-12; Mr. 1:1-8; Jn. 1:19-28) </div>
<div class='p'>
<span class="verse" id="LK3_1">1&#160;</span>Ijkuak César Tiberio yokiwikaya káxtoli xiwitl kemi weyi tekiwa itech Roma, Poncio Pilato okatka gobernador de Judea, Herodes Antipas gobernador de Galilea, iwa ikni Felipe gobernador de Iturea iwa Traconite, iwa Lisanias okatka gobernador de Abilene. 
<span class="verse" id="LK3_2">2&#160;</span>Anás iwa n Caifás okatkah weyi tiopixkeh, yejwah otlayakantokah. Itech nonteh tonatijmeh, Dios okitlapowi n Juan ipiltsi n Zacarías, yika Juan otetlapowiaya kan amaka chanti. 
<span class="verse" id="LK3_3">3&#160;</span>Juan onentinemia itech nochteh altepemeh non okatkah itempa n río Jordán. Ye okinmiliaya makipatlakah innemilis iwa mamokuaatekikah para Dios makintlapojpolwi de intlajtlakolwah. 
<span class="verse" id="LK3_4">4&#160;</span>Ijkó omochi kemi ijkuilitok itech itlajkuilol n profeta Isaías: </div>
<div class='q'>Se tlájtoli mokaki chikawak kan amaka chanti: </div>
<div class='q'>“Xikyektlalilikah iojwiu n Toteko, </div>
<div class='q'>Xikmilawakah iojwiu. </div>
<div class='q'>
<span class="verse" id="LK3_5">5&#160;</span>Kan tlawewejkatla, xikixmanakah, </div>
<div class='q'>nochi tepemeh iwa n tepetsitsinteh noiwa nonkinmixmanaskeh, </div>
<div class='q'>n ojmeh nenekuiltikeh xikinmilawakah, </div>
<div class='q'>iwa n ojmeh kan tlalchikototolonka noiwa xikinmixmanakah. </div>
<div class='q'>
<span class="verse" id="LK3_6">6&#160;</span>Iwa nochteh n tlaltikpaktlakah kitaskeh kenomi techmakixtis Dios.” <span class='rq'>Is. 40:3-5 </span> </div>
<div class='p'>
<span class="verse" id="LK3_7">7&#160;</span>Miakeh tlakah owalayah inawak Juan, para makinkuaateki iwa ye okimiliaya: </div>
<div class='p'>—¡Nomejwah kemi nonkoameh! ¿Akin onomechili nonmakisaskeh imak tlaijyowílistli temojti non nomopah wits? 
<span class="verse" id="LK3_8">8&#160;</span>Xikchiwakah tlan kuali para mamota milák yononmoyolkopkeh inawak Dios, iwa amo xikmolikah: “Tejwah titepilwah de Abraham.” De milajka nomechilia, Totajtsi Dios weletis kinkopas ninteh temeh ipilwah n Abraham. 
<span class="verse" id="LK3_9">9&#160;</span>N acha kajki inakastla n kuawitl, iwa nochi kuawitl non amo kitemaka kuali itlakilo, motsontekis iwa motlamotlas ijtik tletl. </div>
<div class='p'>
<span class="verse" id="LK3_10">10&#160;</span>N tlakah okitlajtlaniayah: </div>
<div class='p'>—¿Tlan tikchiwaskeh? </div>
<div class='p'>
<span class="verse" id="LK3_11">11&#160;</span>Juan okinnankili: </div>
<div class='p'>—Akin kipia ome itlakeh makitliokoli se akin amo kipia. Iwa akin kipia tlan kikuas, makitliokoli akin amo kipia tlan kikuas. </div>
<div class='p'>
<span class="verse" id="LK3_12">12&#160;</span>Noiwa omokuaatekikoh sikimeh tominoololojkeh inawak Juan, iwa okitlajtlanijkeh: </div>
<div class='p'>—Tlamachti, ¿tlan moneki matikchiwakah? </div>
<div class='p'>
<span class="verse" id="LK3_13">13&#160;</span>Juan okinmili: </div>
<div class='p'>—Amo okachi xikinkobrarokah san tlan machotitok. </div>
<div class='p'>
<span class="verse" id="LK3_14">14&#160;</span>Noiwa sikimeh soldadojteh okitlajtlanijkeh: </div>
<div class='p'>—Tejwah, ¿tlan tikchiwaskeh? </div>
<div class='p'>Juan okinmili: </div>
<div class='p'>—Amaka itla xikkixtilikah, nion aka xikteilikah tla amitla okichi iwa xipakikah ika nomotlaxtlawil. </div>
<div class='p'>
<span class="verse" id="LK3_15">15&#160;</span>Kemi n tlakah sa okichixtokah mawiki n Cristo, yejwah okimoliayah chamo Juan ye n Cristo. 
<span class="verse" id="LK3_16">16&#160;</span>Yika Juan okinmili: </div>
<div class='p'>—Ne nomechkuaatekia ika atl, pero satepa wits se tlakatl Akin nomechkuaatekis ika n Espíritu Santo iwa ika tletl. Ye okachi weletini, iwa ne mach ni tlawel kuali kemi para nikaktojtomas. 
<span class="verse" id="LK3_17">17&#160;</span>Ye kualika itech ima tlan ika kichipawas n trigo. N trigo non yokichipa kitlaatis, iwa itlajsol n trigo kontlamotlas ijtik tletl non ayik sewis. </div>
<div class='p'>
<span class="verse" id="LK3_18">18&#160;</span>Ijkí, iwa ika oksikimeh tlamachtijkeh, Juan Bautista okinmatiltiaya n kualitlájtoli. </div>
<div class='p'>
<span class="verse" id="LK3_19">19&#160;</span>Noiwa okajwak n gobernador Herodes Antipas; porke okimosiwati ikuñada Herodías. Nin Herodías okatka isiwa n Felipe, ikni n Herodes. Juan noiwa okajwak Herodes ika tlan amo kuali okichijtinemia. 
<span class="verse" id="LK3_20">20&#160;</span>Pero Herodes mach okinek okikak tlan okiliaya n Juan, yej okichi tlan amokuali, iwa otlanawati makitsakuakah n Juan. </div>
<div class='s'>Juan kikuaatekia n Jesús </div>
<div class='r'>(Mt. 3:13-17; Mr. 1:9-11) </div>
<div class='p'>
<span class="verse" id="LK3_21">21&#160;</span>Juan okinkuaatekiaya miakeh tlakah, iwa se tonati noiwa okikuaateki n Jesús. Ijkuak Jesús omotiotsajtsilijtoka, n ilwikak owalmotlapo, 
<span class="verse" id="LK3_22">22&#160;</span>iwa n Espíritu Santo owaltemok ipan Jesús kemi se palomatsi, iwa itech ilwikak owalmokak se tlájtoli non okijtoaya: </div>
<div class='p'>—Te Ti Nokone non saikpanoa niktlasojtla, iwa monawak niyolpaki. </div>
<div class='s'>Iwejkatatawah n Jesús </div>
<div class='r'>(Mt. 1:1-17) </div>
<div class='p'>
<span class="verse" id="LK3_23">23&#160;</span>Ijkuak Jesús okipiaya kemi sempóali iwa n májtlaktli xiwitl opé tetlapowia de itlajtol n Totajtsi Dios. N tlakah okijtoayah Jesús oyá ipiltsi n José, iwa n </div>
<div class='p'>José ikone n Elí, </div>
<div class='m'>
<span class="verse" id="LK3_24">24&#160;</span>Elí ikone Matat, iwa </div>
<div class='p'>Matat ikone n Leví, </div>
<div class='p'>Leví ikone Melqui, iwa </div>
<div class='p'>Melqui ikone n Jana, </div>
<div class='p'>Jana ikone n José, iwa n </div>
<div class='m'>
<span class="verse" id="LK3_25">25&#160;</span>José ikone Matatías, </div>
<div class='p'>Matatías ikone n Amós, iwa n </div>
<div class='p'>Amós ikone Nahúm, </div>
<div class='p'>Nahúm ikone n Eslí, iwa n </div>
<div class='p'>Eslí ikone n Nagai, </div>
<div class='m'>
<span class="verse" id="LK3_26">26&#160;</span>Nagai ikone Maat, iwa n </div>
<div class='p'>Maat ikone Matatías, </div>
<div class='p'>Matatías ikone n Semei, iwa n </div>
<div class='p'>Semei ikone Joséc, </div>
<div class='p'>Joséc ikone Judá, iwa n </div>
<div class='m'>
<span class="verse" id="LK3_27">27&#160;</span>Judá ikone Joanán, </div>
<div class='p'>Joanán ikone n Resa, iwa n </div>
<div class='p'>Resa ikone Zorobabel, </div>
<div class='p'>Zorobabel ikone n Salatiel, iwa n </div>
<div class='p'>Salatiel ikone Neri, </div>
<div class='m'>
<span class="verse" id="LK3_28">28&#160;</span>Neri ikone Melquí, iwa n </div>
<div class='p'>Melquí ikone n Adí, </div>
<div class='p'>Adí ikone Cosam, iwa n </div>
<div class='p'>Cosam ikone n Elmadam, </div>
<div class='p'>Elmadam ikone n Er, iwa n </div>
<div class='m'>
<span class="verse" id="LK3_29">29&#160;</span>Er ikone Josué, </div>
<div class='p'>Josué ikone n Eliezer, iwa n </div>
<div class='p'>Eliezer ikone Jorim. </div>
<div class='p'>Jorim ikone Matat, iwa </div>
<div class='p'>Matat ikone n Leví, </div>
<div class='m'>
<span class="verse" id="LK3_30">30&#160;</span>Leví ikone n Simeón, iwa n </div>
<div class='p'>Simeón ikone n Judá. </div>
<div class='p'>Judá ikone José, iwa n </div>
<div class='p'>José ikone n Jonán, </div>
<div class='p'>Jonán ikone n Eliaquim, iwa n </div>
<div class='m'>
<span class="verse" id="LK3_31">31&#160;</span>Eliaquim ikone Melea. </div>
<div class='p'>Melea ikone Mainán, iwa n </div>
<div class='p'>Mainán ikone Matata. </div>
<div class='p'>Matata ikone Natán, iwa n </div>
<div class='p'>Natán ikone n David. </div>
<div class='m'>
<span class="verse" id="LK3_32">32&#160;</span>David ikone Isaí, iwa n </div>
<div class='p'>Isaí ikone Obed, </div>
<div class='p'>Obed ikone Booz, iwa n </div>
<div class='p'>Booz ikone Salmón. </div>
<div class='p'>Salmón ikone n Naasón, iwa n </div>
<div class='m'>
<span class="verse" id="LK3_33">33&#160;</span>Naasón ikone n Aminadab. </div>
<div class='p'>Aminadab ikone n Admín, iwa n </div>
<div class='p'>Admín ikone Esrom. </div>
<div class='p'>Esrom ikone n Fares, </div>
<div class='p'>Fares ikone n Judá, iwa n </div>
<div class='m'>
<span class="verse" id="LK3_34">34&#160;</span>Judá ikone n Jacob. </div>
<div class='p'>Jacob ikone Isaac, iwa n </div>
<div class='p'>Isaac ikone n Abraham. </div>
<div class='p'>Abraham ikone n Taré, iwa n </div>
<div class='p'>Taré ikone Nacor, </div>
<div class='m'>
<span class="verse" id="LK3_35">35&#160;</span>Nacor ikone n Serug, iwa n </div>
<div class='p'>Serug ikone n Ragau. </div>
<div class='p'>Ragau ikone n Peleg, iwa n </div>
<div class='p'>Peleg ikone n Heber. </div>
<div class='p'>Heber ikone n Sala, iwa n </div>
<div class='m'>
<span class="verse" id="LK3_36">36&#160;</span>Sala ikone n Cainán. </div>
<div class='p'>Cainán ikone n Arfaxad, iwa n </div>
<div class='p'>Arfaxad ikone n Sem. </div>
<div class='p'>Sem ikone Noé, iwa n </div>
<div class='p'>Noé ikone n Lamec. </div>
<div class='m'>
<span class="verse" id="LK3_37">37&#160;</span>Lamec ikone Matusalén, iwa </div>
<div class='p'>Matusalén ikone n Enok. </div>
<div class='p'>Enok ikone n Jared, iwa n </div>
<div class='p'>Jared ikone n Mahalaleel. </div>
<div class='p'>Mahalaleel ikone n Cainán, iwa n </div>
<div class='m'>
<span class="verse" id="LK3_38">38&#160;</span>Cainán ikone n Enós. </div>
<div class='p'>Enós ikone n Set, iwa n </div>
<div class='p'>Set ikone n Adán, iwa n </div>
<div class='p'>Adán ikone Dios.  </div>
<div class='psalmlabel' id='LK4_0'> 4</div>
<div class='s'>Jesús kitlanilia n diablo </div>
<div class='r'>(Mt. 4:1-11; Mr. 1:12-13) </div>
<div class='p'>
<span class="verse" id="LK4_1">1&#160;</span>Ijkuak Jesús owalmokopato kan río Jordán, Ye yotentiwalaya de n Espíritu Santo, iwa n Espíritu okiwík kan amaka chanti. 
<span class="verse" id="LK4_2">2&#160;</span>Ompa omoka ome póali tonati, iwa n diablo okinekia matlajtlakolchiwa. Itech nonteh ome póali tonati Jesús amitla okimomajsewi, iwa satepa owalxitlatlak. 
<span class="verse" id="LK4_3">3&#160;</span>Ijkuakó n diablo okili: </div>
<div class='p'>—Tla milák Te Ikone Dios, xikili nin tetl mamokopa paj. </div>
<div class='p'>
<span class="verse" id="LK4_4">4&#160;</span>Jesús okinankili: </div>
<div class='p'>—Itlajkuilol Dios kijtoa: “N tlakatl amo san ika paj yolitos.”<a href='#FN3' epub:type='noteref' class='noteref'>*</a> </div>
<div class='p'>
<span class="verse" id="LK4_5">5&#160;</span>Otlanki n diablo okiwík n Jesús kan se tepetl wejkapa, iwa okimititi nochteh n altepemeh de nin tlaltíkpaktli. 
<span class="verse" id="LK4_6">6&#160;</span>Iwa n diablo okili n Jesús: </div>
<div class='p'>—Ne nikchiwas xiknawati nochi tlan onka itech nin tlaltíkpaktli iwa tiweyixtos intech. Porke nochi noaxka, iwa weletis nikmaktilis san akin ne niknekis. 
<span class="verse" id="LK4_7">7&#160;</span>Tla timotlankuaketsas nonawak iwa techweyilis, nochi yetos moaxka. </div>
<div class='p'>
<span class="verse" id="LK4_8">8&#160;</span>Ijkuakó Jesús okinankili: </div>
<div class='p'>—Itlajkuilol Dios kijtoa: “Xikweyijkachiwa Moteko Dios, iwa sanwel Ye tiktekichiwilis.” </div>
<div class='p'><span class='rq'>Dt. 6:13 </span> </div>
<div class='p'>
<span class="verse" id="LK4_9">9&#160;</span>Otlanki okiwík n Jesús kan altepetl de Jerusalén, okitlejkolti ikpak n Weyi Tiopa kan okachi wejkapa iwa okili: </div>
<div class='p'>—Tla milák Te Ikone Dios, ximokajkawa ixko tlali, 
<span class="verse" id="LK4_10">10&#160;</span>porke itlajkuilol Dios kijtoa: </div>
<div class='q'>Dios kinnawatis iangelwah mamitsmokuitlawikah. </div>
<div class='q'>
<span class="verse" id="LK4_11">11&#160;</span>Yejwah mitsmatsakuiliskeh </div>
<div class='q'>para amo ximoikxitlanwi ika tetl. <span class='rq'>Sal. 91:11-12 </span> </div>
<div class='p'>
<span class="verse" id="LK4_12">12&#160;</span>Jesús okinankili n diablo: </div>
<div class='p'>—Itlajkuilol Dios noiwa kijtoa: “Amo xikyejyeko n Dios Moteko.” <span class='rq'>Dt. 6:16 </span> </div>
<div class='p'>
<span class="verse" id="LK4_13">13&#160;</span>Ijkuak n diablo ayakmó okajsik kenijki weletis kiyejyekos n Jesús, okikakajte kech tonati. </div>
<div class='s'>Jesús pewa tlamachtia kan tlali de Galilea </div>
<div class='r'>(Mt. 4:12-17; Mr. 1:14-15) </div>
<div class='p'>
<span class="verse" id="LK4_14">14&#160;</span>Jesús omókopki Galilea ika iweletilis n Espíritu, iwa sentetl omotlapowiayah tlan Jesús okichiwaya. 
<span class="verse" id="LK4_15">15&#160;</span>Otlamachtiaya itech insinagogajwah n judíojteh, iwa nochteh akimeh okikakiah, kuali omotlapowiayah de Ye. </div>
<div class='s'>Jesús kan altepetl de Nazaret </div>
<div class='r'>(Mt. 13:53-58; Mr. 6:1-6) </div>
<div class='p'>
<span class="verse" id="LK4_16">16&#160;</span>Ijkuakó Jesús oyá Nazaret kan omoskalti. Non sábado<a href='#FN4' epub:type='noteref' class='noteref'>†</a> okalakito kan sinagoga,<a href='#FN5' epub:type='noteref' class='noteref'>‡</a> kemi nochipa okichiwaya, iwa owalmóketski para kinamapoilis itlajkuilol Dios. 
<span class="verse" id="LK4_17">17&#160;</span>Ompa okimaktilijkeh itlajkuilol n profeta Isaías,<a href='#FN6' epub:type='noteref' class='noteref'>§</a> iwa ijkuak Jesús okimila, okajsik kan ijkuilitok: </div>
<div class='q'>
<span class="verse" id="LK4_18">18&#160;</span>Iespíritu n Noteko notech kajki, </div>
<div class='q'>ken Ye inewia onechpéjpenki para manikinmatilti n kualitlájtoli non amitla kipiah, </div>
<div class='q'>onechaltítlanki manikinyolchikawaki akimeh moyolkokoah, </div>
<div class='q'>iwa manikinmatilti kinkixtiskeh non tsaktokeh; </div>
<div class='q'>iwa manikinmixtlajtlapo akimeh amo tlachiah, </div>
<div class='q'>iwa manikinpalewi akimeh tlaijyowiah, </div>
<div class='q'>
<span class="verse" id="LK4_19">19&#160;</span>iwa maniktematilti yoajsiko n tonati keman Dios kintiochiwas nochteh akimeh witseh inawak. <span class='rq'>Is. 61:1-2 </span> </div>
<div class='p'>
<span class="verse" id="LK4_20">20&#160;</span>Otlanki Jesús okimemelo n tiotlajkuilolamatl, okimaktili akin tlapalewia itech non sinagoga iwa omotlali. Iwa nochteh non ompa okatkah, san okitlajtlatakeh, 
<span class="verse" id="LK4_21">21&#160;</span>ijkuakó Jesús opé kinmilia: </div>
<div class='p'>—Nin tonati nomoixpa yomochi tlan kijtoa itlajkuilol Dios. </div>
<div class='p'>
<span class="verse" id="LK4_22">22&#160;</span>Nochteh non ompa okatkah kuali otlajtoayah de Jesús iwa omotlajtlachialtiayah kenijki okinmatiltiaya n kualitlájtoli. Iwa omotlajtlaniayah: </div>
<div class='p'>—¿Amo ye ipiltsi n José? </div>
<div class='p'>
<span class="verse" id="LK4_23">23&#160;</span>Jesús okinmili: </div>
<div class='p'>—Kuali nikmatok nomejwah nonkinekih nonnechkakitiskeh nin tlájtoli: “Tlapajti, ¡ximopajti te monewia!”, noiwa nonnechiliskeh: “Tlan otikmatkeh otikchi Capernaúm, noiwa xikchiwa nika itech moaltepeu.” </div>
<div class='p'>
<span class="verse" id="LK4_24">24&#160;</span>Iwa okinmili: </div>
<div class='p'>—De milajka nomechilia, nion se profeta kiyekseliah kan ialtépeu. 
<span class="verse" id="LK4_25">25&#160;</span>Ijkuak oyolitoka n profeta Elías, okatkah miakeh iknosiwameh itech nochi tlali de Israel, itech nonteh tonatijmeh eyi xiwitl iwa n tlajko mach okiawik, iwa okatka miak apisotl itech nonteh tlalmeh, 
<span class="verse" id="LK4_26">26&#160;</span>pero Elías mach okititlankeh inawak seme de nonteh iknosiwameh, yej sanwel inawak se iknosiwatl non ochantitoka kan altepetl de Sarepta, itech tlali de Sidón. 
<span class="verse" id="LK4_27">27&#160;</span>Noiwa ijkuak oyolitoka n profeta Eliseo, okatkah miakeh kokoxkeh de lepra itech nochi tlali de Israel, pero amaka de yejwah opajtik, sanwel Naamán non owalewatoka itech tlali de Siria. </div>
<div class='p'>
<span class="verse" id="LK4_28">28&#160;</span>Ijkuak okinkakeh ninteh tlájtolteh, nochteh non okatkah kan sinagoga, okualankamikeh. 
<span class="verse" id="LK4_29">29&#160;</span>Owalmoketiwetskeh iwa okwalkixtijkeh n Jesús de itech non altepetl, iwa okiwikakeh itempa n tepetl non itech ochijchitoka inmaltépeu, para kontlamotlaskeh. 
<span class="verse" id="LK4_30">30&#160;</span>Pero Jesús opanok intlajkotiah iwa oyá. </div>
<div class='s'>Jesús kipajtia se tlakatl non okipiaya se espíritu amokuali </div>
<div class='r'>(Mr. 1:21-28) </div>
<div class='p'>
<span class="verse" id="LK4_31">31&#160;</span>Ijkuakó Jesús okalakito Capernaúm non kajki itech tlali de Galilea, iwa nochi sábado oontlamachtiaya kan sinagoga. 
<span class="verse" id="LK4_32">32&#160;</span>N tlakah omotlajtlachialtiayah ika itlamachtilis porke okinnonotsaya kemi akin kipia tlanawatílistli. </div>
<div class='p'>
<span class="verse" id="LK4_33">33&#160;</span>Ompa kan sinagoga okatka se tlakatl non okipiaya se espíritu amokuali, non owaltsajtsitewak: </div>
<div class='p'>
<span class="verse" id="LK4_34">34&#160;</span>—Techkawa, ¿tleka timokalakia towah, Jesús de Nazaret? ¿Otiwala otechpojpoloko? Ne nimitsixmati, Te tiyolchipawak inawak Dios. </div>
<div class='p'>
<span class="verse" id="LK4_35">35&#160;</span>Jesús okajwak n espíritu amokuali, iwa okili: </div>
<div class='p'>—¡Xiktsakua mokamak, iwa xikisa de non tlakatl! </div>
<div class='p'>N espíritu amokuali okitlalwitek n tlakatl inyakapah nochteh iwa okiski, iwa amitla okitokti. 
<span class="verse" id="LK4_36">36&#160;</span>Nochteh omotlajtlachialtijkeh, iwa omotlatlajtlaniayah: </div>
<div class='p'>—¿Tlan weletílistli kipia itlajtol? ¡Nin tlakatl ika weyi tlanawátili kinnawatia n espíritus amokualteh iwa yejwah kisah! </div>
<div class='p'>
<span class="verse" id="LK4_37">37&#160;</span>Iwa omotlapowiayah de Jesús itech nonteh tlalmeh. </div>
<div class='s'>Jesús kipajtilia imona n Pedro </div>
<div class='r'>(Mt. 8:14-15; Mr. 1:29-31) </div>
<div class='p'>
<span class="verse" id="LK4_38">38&#160;</span>Ijkuakó Jesús okiski de kan sinagoga iwa oyá icha n Simón Pedro. Ijkuak okalak icha okitlapowijkeh imona n Pedro omokokoaya ika chikawak totonik. 
<span class="verse" id="LK4_39">39&#160;</span>Jesús omotolo inawak n siwatl iwa okinawati n totonik makisa. N totonik okiski iwa imona n Pedro owalme iwa opé kintekichiwilia. </div>
<div class='s'>Jesús kimpajtia miakeh kokoxkeh </div>
<div class='r'>(Mt. 8:16-17; Mr. 1:32-34) </div>
<div class='p'>
<span class="verse" id="LK4_40">40&#160;</span>Ijkuak okalak tonati, nochteh akimeh okimpiayah inkokoxwah okwalinwikilijkeh n Jesús, iwa Ye okintlaliliaya imawah impah n kokoxkeh iwa okimpajtiaya. 
<span class="verse" id="LK4_41">41&#160;</span>Miakeh de nonteh kokoxkeh okimpiayah espíritus amokualteh, iwa ijkuak okisayah otsajtsiah iwa okijtoayah: </div>
<div class='p'>—Te Ikone Dios. </div>
<div class='p'>Pero Jesús okinmajwaya n espíritus amokualteh iwa amo okinkawiliaya matlajtokah, porke yejwah okimatiah Ye n Cristo. </div>
<div class='s'>Jesús kitemachtia n kualitlájtoli kan tlali de Galilea </div>
<div class='r'>(Mr. 1:35-39) </div>
<div class='p'>
<span class="verse" id="LK4_42">42&#160;</span>Ijkuak otláneski, Jesús okiski de kan altepetl iwa oyá iselti kan amaka onemia. Pero n tlakah okitemojkeh, iwa ijkuak okajsitoh, okinekiah kitsakuiliskeh para amo makinkakajtewa. 
<span class="verse" id="LK4_43">43&#160;</span>Pero Jesús okinmili: </div>
<div class='p'>—Nikpia nitetlapowiti de kan tlanawatia Dios ika n kualitlájtoli intech oksikimeh altepemeh, ken ika ye onechaltítlanki Dios. </div>
<div class='p'>
<span class="verse" id="LK4_44">44&#160;</span>Iwa Jesús otlamachtijtinemia itech sinagogas de Galilea.  </div>
<div class='psalmlabel' id='LK5_0'> 5</div>
<div class='s'>Jesús kinmonochia sikimeh michmajkeh </div>
<div class='r'>(Mt. 4:18-22; Mr. 1:16-20) </div>
<div class='p'>
<span class="verse" id="LK5_1">1&#160;</span>Se tonati Jesús oyá itempa n lago de Genesaret, iwa miakeh tlakah asta omotojtopewayah inawak ken okinekiah kikakiskeh itlajtol Dios. 
<span class="verse" id="LK5_2">2&#160;</span>Jesús okoninmitak ome barkas san ijkeh itempa n atl, porke n michmajkeh otetemokah iwa okimpaktokah inmichayawah. 
<span class="verse" id="LK5_3">3&#160;</span>Ijkuakó Jesús otlejkok itech seme de nonteh barkas iaxkawah n Simón, iwa okitlatlaujti makijkuani ok achitsi kan tlawejkatla. Otlanki Jesús omotlali ijtik n barka iwa opé kinmachtia akimeh omoololojkeh itempa n atl. 
<span class="verse" id="LK5_4">4&#160;</span>Ijkuak Jesús yotlanki okintlapowi, okili n Simón: </div>
<div class='p'>—Xikijkuani n barka kan okachi tlawejkatla, xikonintlamotlakah nomomichayawah iwa ompa ximichmaakah. </div>
<div class='p'>
<span class="verse" id="LK5_5">5&#160;</span>Simón okinankili: </div>
<div class='p'>—Tlamachti, interojyúali yotikyejyekojkeh timichmaaskeh iwa nion se michi otikkitskijkeh, pero tla Tejwatsi titlanawatia, ye nikonchiwas. </div>
<div class='p'>
<span class="verse" id="LK5_6">6&#160;</span>Ijkuak okontlamotlakeh inmichayawah, saikpanoa miakeh michimeh okinkitskijkeh iwa inmichayawah opé kokotokah. 
<span class="verse" id="LK5_7">7&#160;</span>Ijkuakó okoninmanotskeh sikimeh michmajkeh non ik ompa okatkah itech ok se barka, para makimpalewikih. Yejwah okimpalewikoh, iwa okintemitijkeh inbarkajwah ika miak michimeh iwa asta yoapolakiah. 
<span class="verse" id="LK5_8">8&#160;</span>Ijkuak Simón Pedro okitak nochi ni, omotlankuáketski iyakapa n Jesús iwa okili: </div>
<div class='p'>—Noteko, amo xiwalmijkuani nonawak, porke ne nitlajtlakole. </div>
<div class='p'>
<span class="verse" id="LK5_9">9&#160;</span>Simón ijkó okijto porke Ye iwa non inwah okatka satlawel okinmojtih ijkuak okitakeh senmiaktikeh michimeh okinkitskijkeh. 
<span class="verse" id="LK5_10">10&#160;</span>Noiwa n Jacobo iwa n Juan, itelpochwah n Zebedeo non otekitiah iwa n Simón, saikpanoa omomojtijkeh. Pero Jesús okili n Simón: </div>
<div class='p'>—Amo ximawi, axa te ayakmó timichmas, yej pewas tikinmichmas tlakah. </div>
<div class='p'>
<span class="verse" id="LK5_11">11&#160;</span>Ompa, san nima ijkuak okwalinkixtijkeh inbarkajwah itempa n atl, okikakajtejkeh nochi iwa oyajkeh iwan Jesús. </div>
<div class='s'>Jesús kipajtia se tlakatl non okipiaya lepra </div>
<div class='r'>(Mt. 8:1-4; Mr. 1:40-45) </div>
<div class='p'>
<span class="verse" id="LK5_12">12&#160;</span>Ijkuak Jesús okatka itech se altepetl, okalakiko se tlakatl non okipiaya lepra. Iwa ijkuak okitak n Jesús, omotlankuáketski iyakapa asta okitelkoto n tlali ika ixkuak, iwa ijkí okitlatlaujti: </div>
<div class='p'>—Noteko, tla Tejwatsi tikmonekiltia, weletis techchipawas de nokokolis. </div>
<div class='p'>
<span class="verse" id="LK5_13">13&#160;</span>Ijkuakó Jesús okitelko n kókoxki iwa okijto: </div>
<div class='p'>—Nikmonekiltia. ¡Ximochipawa! </div>
<div class='p'>Ijkuak ijkó okijto, isawawah n kókoxki san owalpolikeh. 
<span class="verse" id="LK5_14">14&#160;</span>Otlanki Jesús okinawati amaka makimatilti, iwa okili: </div>
<div class='p'>—Xio ximoteixpantiti inawak n tiópixki, iwa xiktemaka tlan Moisés otlanawati por mochipawalis. Ijkó nochteh makimatikah yotimochipa de mokokolis. </div>
<div class='p'>
<span class="verse" id="LK5_15">15&#160;</span>Yika nochi tlan Jesús okichiwaya san kan ik yetos okachi omomatia, iwa miakeh tlakah omoololoayah para kikakiskeh itlajtol iwa para makimpajti. 
<span class="verse" id="LK5_16">16&#160;</span>Pero Jesús omoixkoyantiaya, iwa oyaya kan amaka okitaya iwa ompa onmotiotsajtsiliaya. </div>
<div class='s'>Jesús kipajtia se tlakatl non osentitikak </div>
<div class='r'>(Mt. 9:1-8; Mr. 2:1-12) </div>
<div class='p'>
<span class="verse" id="LK5_17">17&#160;</span>Se tonati, Jesús otlamachtijtoka iwa ik ompa oewatokah sikimeh fariseos iwa sikimeh tlamachtijkeh de intlanawatil. Yejwah owalajkeh de nochteh altepetsitsinteh de Galilea, de Judea iwa de Jerusalén. Iwa ika ichikawalis Dios, Jesús okimpajtiaya n kokoxkeh. 
<span class="verse" id="LK5_18">18&#160;</span>Ijkuakó okalakikoh sikimeh tlakah non okualikayah itech ikuaujtlapech se tlakatl non osentitikak. Ijkuak okalakitoh itech kali kan Jesús otlamachtijtoka, yejwah okitemoliayah kenijki kikalakiskeh iwa kitlaliskeh iyakapa n Jesús. 
<span class="verse" id="LK5_19">19&#160;</span>Pero mach oweletkeh okikalakijkeh, porke miakeh tlakah okatkah kaltempa. Ijkuakó otlejkokeh ikpak kali, okikuatlapojkeh, iwa ik ompa okitemowijkeh n kókoxki ika nochi ikuaujtlapech, iwa tlatlajkotia okitlalijkeh, kan okatka n Jesús. 
<span class="verse" id="LK5_20">20&#160;</span>Ijkuak Jesús okitak kenijki ninteh tlakah okineltokakeh, okili n kókoxki: </div>
<div class='p'>—Tlakatl, nimitstlapojpolwia de motlajtlakolwah. </div>
<div class='p'>
<span class="verse" id="LK5_21">21&#160;</span>Ijkuakó non kitemachtiah n tlanawatílistli iwa n fariseos opé mokuatlapowiah: “¿Akí nin tlakatl non ika itlajtol kixpanawijtok n Totajtsi Dios?” Amaka weleti kintlapojpolwia tlajtlákolteh, sanwel Totajtsi Dios. </div>
<div class='p'>
<span class="verse" id="LK5_22">22&#160;</span>Pero Jesús okimatia tlan yejwah omokuatlapowijtokah, iwa okinmili: </div>
<div class='p'>—¿Tleka ijkó nonkimoliah itech nomoyolo? 
<span class="verse" id="LK5_23">23&#160;</span>¿Tlan okachi amo owi se kijtos: “Motlajtlakolwah ya tlapojpolwitokeh”, noso okachi owi se kijtos: “Ximewa iwa xinejnemi”? 
<span class="verse" id="LK5_24">24&#160;</span>Yika xikmatikah, Ne Non onimochi ni tlakatl nikpia weletílistli itech nin tlaltíkpaktli para nikintlapojpolwis tlajtlakolteh. </div>
<div class='p'>Ijkuakó okili n kókoxki: </div>
<div class='p'>—Ne nimitsilia, ximewa, xikonana mokuaujtlapech iwa xiajti mocha. </div>
<div class='p'>
<span class="verse" id="LK5_25">25&#160;</span>Inmixpah, n kókoxki owalmóketski, okajkok ikuaujtlapech iwa oyá icha kiweyijkachijti Dios. 
<span class="verse" id="LK5_26">26&#160;</span>Iwa nochteh non ompa okatkah omotlajtlachialtijkeh iwa okiweyijkachijkeh Totajtsi Dios, iwa ika miak mawílistli okijtojkeh: </div>
<div class='p'>—Nin tonati otikinmitakeh wejweyi neskayolteh. </div>
<div class='s'>Jesús kinotsa n Leví </div>
<div class='r'>(Mt. 9:9-13; Mr. 2:13-17) </div>
<div class='p'>
<span class="verse" id="LK5_27">27&#160;</span>Satepa, Jesús okiski de ompa iwa okitak se tominoololo non omonotsaya Leví. Ye oewatoka kan motlaxtlawa impuesto de Roma, iwa Jesús okili: </div>
<div class='p'>—Xiwiki nowa. </div>
<div class='p'>
<span class="verse" id="LK5_28">28&#160;</span>San nima n Leví omóketski, okikakajte nochi iwa oyá iwan Jesús. </div>
<div class='p'>
<span class="verse" id="LK5_29">29&#160;</span>Satepa, Leví okichi se weyi ilwitl para Jesús, iwa miakeh tominoololojkeh iwa n oksikimeh tlakah otlakuajtokah inwah. 
<span class="verse" id="LK5_30">30&#160;</span>Pero n fariseos iwa n tlamachtijkeh de intlanawatilis, opé kimpojpoah itlamachtijkawah n Jesús, iwa okimilijkeh: </div>
<div class='p'>—¿Tleka nontlakuah iwa nonkonih iwan tominoololojkeh iwa n tlajtlakolchijkeh? </div>
<div class='p'>
<span class="verse" id="LK5_31">31&#160;</span>Jesús okinnankili: </div>
<div class='p'>—N tlakah chikawakeh amo kimotlakewiah se tlapajti, yej non kokoxkeh. 
<span class="verse" id="LK5_32">32&#160;</span>Ne amo onikinnotsako non yekmilajkameh. Ne onikinnotsako n tlajtlakolchijkeh, para mamoyolpatlakah inawak Dios. </div>
<div class='s'>Jesús otlamachti kenijki se mosawas </div>
<div class='r'>(Mt. 9:14-17; Mr. 2:18-22) </div>
<div class='p'>
<span class="verse" id="LK5_33">33&#160;</span>Ijkuakó yejwah okitlajtlanijkeh n Jesús: </div>
<div class='p'>—¿Tleka itlamachtijkawah n Juan iwa itlamachtijkawah n fariseos nochipa mosawah iwa motiotsajtsiliah, pero motlamachtijkawah nochipa tlakuah iwa konih? </div>
<div class='p'>
<span class="verse" id="LK5_34">34&#160;</span>Jesús okinnankili: </div>
<div class='p'>—¿Kox weletis nonkitoktiskeh aka mamosawa itech se monamiktilo ijkuak n novio kajki íwa? 
<span class="verse" id="LK5_35">35&#160;</span>Witseh tonatijmeh ijkuak kinkixtiliskeh n novio, ijkuakó mosawaskeh. </div>
<div class='p'>
<span class="verse" id="LK5_36">36&#160;</span>Noiwa okinmili nin tlapoálistli: </div>
<div class='p'>—Amaka kitlamanilia itlake non ya wewe ika se yankuik tsótsoli. Porke tla ijkó kichiwa, okachi kijtlakoa itlake, porke n yankuik tsótsoli mokototsoa iwa mach kinamiki. 
<span class="verse" id="LK5_37">37&#160;</span>Nion amaka kitlalia yankuik vino itech se kuilambre ya wewe. Porke tla se ijkó kichiwa, n yankuik vino kitsomonia n kuilambre, iwa san ken omeh pojpoliwih. 
<span class="verse" id="LK5_38">38&#160;</span>Yika, moneki se kitlalis n yankuik vino itech yankuik kuilambre, iwa ijkó san ken omeh wejkawaskeh. 
<span class="verse" id="LK5_39">39&#160;</span>Iwa amaka kineki konis n yankuik vino ijkuak yokonik n vino non yowejka tlatitok, porke kijtoa: “N vino non yowejka tlatitok okachi kuali.”  </div>
<div class='psalmlabel' id='LK6_0'> 6</div>
<div class='s'>Itlamachtijkawah n Jesús miawatekih se sábado </div>
<div class='r'>(Mt. 12:1-8; Mr. 2:23-28) </div>
<div class='p'>
<span class="verse" id="LK6_1">1&#160;</span>Se sábado ijkuak mosewia n judíos, Jesús iwa itlamachtijkawah opajpanotiayah kan ik tlatooktok, itlamachtijkawah opé tlakuatejtekih, okimaxotomayah iwa okikuayah itliolyo n tlátoktli. 
<span class="verse" id="LK6_2">2&#160;</span>Ijkuakó sikimeh fariseos okintlajtlanijkeh: </div>
<div class='p'>—¿Tleka nonkichiwah tlan amo moneki se makichiwa itech sábado? </div>
<div class='p'>
<span class="verse" id="LK6_3">3&#160;</span>Jesús okinnankili: </div>
<div class='p'>—¿Ayamó nonkiamapoah tlan okichi n David iwa non iwa oyayah, se tonati ijkuak owalxitlatlakeh? 
<span class="verse" id="LK6_4">4&#160;</span>David okalak ijtik ikal Dios iwa okinmónanki n tlatiochiwalpameh. Otlanki okinkuah, iwa okinmajmák noiwa akimeh oyayah íwa, maya ninteh pameh sanwel n tiopixkeh okinkawiliayah makinkuakah.<a href='#FN7' epub:type='noteref' class='noteref'>*</a> </div>
<div class='p'>
<span class="verse" id="LK6_5">5&#160;</span>Noiwa okinmili: </div>
<div class='p'>—Ne Non onimochi ni tlakatl noiwa niknawatia n sábado. </div>
<div class='s'>Jesús kipajtia se tlakatl non omapitswak </div>
<div class='r'>(Mt. 12:9-14; Mr. 3:1-6) </div>
<div class='p'>
<span class="verse" id="LK6_6">6&#160;</span>Ok se sábado ijkuak mosewia n judíos, Jesús okalak itech sinagoga iwa opé tlamachtia. Ompa okatka se tlakatl non opitswak imayekma. 
<span class="verse" id="LK6_7">7&#160;</span>N fariseos iwa n tlamachtijkeh, sa okitokatinemiah n Jesús para kitaskeh kox kipajtiskia non tlakatl itech sábado iwa ijkó weletis kiteiliskeh. 
<span class="verse" id="LK6_8">8&#160;</span>Pero Jesús okimatia tlan yejwah okiyejyekoliayah, iwa okili n tlakatl non okipiaya imayekma pitswak: </div>
<div class='p'>—Ximoketsa iwa xiwiki nika tlatlajkotia. </div>
<div class='p'>N tlakatl omijkuani iwa omoketsato tlatlajkotia. 
<span class="verse" id="LK6_9">9&#160;</span>Ijkuakó Jesús okinmili non ompa okatkah: </div>
<div class='p'>—Ne nikneki nomechtlajtlanis: ¿Tlan moneki se kichiwas itech sábado, tlan kuali noso tlan amokuali? ¿Tikpalewiskeh mayolito se tokni, noso tejwah tikmiktiskeh? </div>
<div class='p'>
<span class="verse" id="LK6_10">10&#160;</span>Ijkuakó Jesús okintlatlajtlatak nochteh non okiyawalojtokah, iwa okili n tlakatl: </div>
<div class='p'>—Xikmilawa moma. </div>
<div class='p'>N tlakatl okimila ima, iwa san nima owalpajtik. 
<span class="verse" id="LK6_11">11&#160;</span>N fariseos okualankamikeh, iwa opé kimoliah tlanón kitoktiskeh n Jesús. </div>
<div class='s'>Jesús kimpejpena májtlaktli iwa ome itlamachtijkawah </div>
<div class='r'>(Mt. 10:1-4; Mr. 3:13-19) </div>
<div class='p'>
<span class="verse" id="LK6_12">12&#160;</span>Itech nekateh tonatijmeh, Jesús otlejkok itech se tepetl iwa omotiotsajtsilito interojyúali. 
<span class="verse" id="LK6_13">13&#160;</span>Ijkuak otláneski, okínnotski itlamachtijkawah iwa okimpéjpenki májtlaktli iwa ome (12) de yejwah, iwa okintlalili intoka apóstoles.<a href='#FN8' epub:type='noteref' class='noteref'>†</a> 
<span class="verse" id="LK6_14">14&#160;</span>Yejwah ninteh akimeh okimpéjpenki: </div>
<div class='p'>Simón, akin Jesús noiwa okitlalili itoka Pedro, iwa ikni </div>
<div class='p'>Andrés; </div>
<div class='p'>Jacobo iwa n </div>
<div class='p'>Juan; </div>
<div class='p'>Felipe iwa n </div>
<div class='p'>Bartolomé, </div>
<div class='p'>
<span class="verse" id="LK6_15">15&#160;</span>Mateo, </div>
<div class='p'>Tomás, </div>
<div class='p'>Jacobo ipiltsi n Alfeo; </div>
<div class='p'>Simón akin okitokayotiayah Zelote, iwa n </div>
<div class='p'>
<span class="verse" id="LK6_16">16&#160;</span>Judas ikni n Jacobo; iwa n </div>
<div class='p'>Judas Iscariote, akin satepa kitemaktiskia n Jesús. </div>
<div class='s'>Jesús kinmachtia miaktikeh tlakah </div>
<div class='r'>(Mt. 4:23-25) </div>
<div class='p'>
<span class="verse" id="LK6_17">17&#160;</span>Jesús otemok itech tepetl iwa itlamachtijkawah, iwa omoketsatoh ixtlawak. Noiwa ompa okatkah miakeh tlakah non owalajkeh de nochteh n altepemeh de Judea, de Jerusalén, de Tiro, iwa Sidón. Yejwah owalajkeh okikakikoh n Jesús iwa para makimpajti de inkokolis. 
<span class="verse" id="LK6_18">18&#160;</span>Noiwa okimpajtiaya akimeh okimpiayah espíritus amokualteh. 
<span class="verse" id="LK6_19">19&#160;</span>Nochteh okinekiah kitelkoskeh n Jesús, porke ika iweletilis okimpajtiaya. </div>
<div class='s'>Xiyolpakikah </div>
<div class='r'>(Mt. 5:1-12) </div>
<div class='p'>
<span class="verse" id="LK6_20">20&#160;</span>Ijkuakó Jesús okintlajtlatak itlamachtijkawah iwa okinmili: </div>
<div class='p'>—Miak yolpakílistli nonkipiah nomejwah akimeh non próbesteh, porke nonkipiah tlan nomoaxka kan Dios tlanawatijtok. </div>
<div class='p'>
<span class="verse" id="LK6_21">21&#160;</span>'Miak yolpakílistli nonkipiah nomejwah non axa nonxitlatlah, porke satepa nonmixwiskeh. </div>
<div class='p'>'Miak yolpakílistli nonkipiah akimeh axa nonchokah, porke satepa nonwetskaskeh. </div>
<div class='p'>
<span class="verse" id="LK6_22">22&#160;</span>'Miak yolpakílistli nonkipiaskeh ijkuak nomechkokoliskeh, ijkuak nomechtotojtokaskeh, ijkuak nomechwijwikaltiskeh iwa ijkuak nomechtlawelitaskeh por nonnechneltokah Ne Non onimochi ni tlakatl. 
<span class="verse" id="LK6_23">23&#160;</span>Xiyolpakikah itech non tonati iwa xiwetskakah, porke yetos weyi nomotlaxtlawil kan ilwikak, porke intatawah akimeh asta axa tlajtlakolchiwah, noijkó okintlaijyowiltijkeh n profetas. </div>
<div class='p'>
<span class="verse" id="LK6_24">24&#160;</span>'Pero miálmasteh nomejwah akimeh nonkitlawelpiah tomi, porke yononmopaktijkeh kemi ononkinekeh. </div>
<div class='p'>
<span class="verse" id="LK6_25">25&#160;</span>'Miálmasteh akimeh axa nonmixwitokeh, porke satepa nonmapismikiskeh. </div>
<div class='p'>'Miálmasteh akimeh axa nonwetskah porke satepa nonchokaskeh ika neyolkókoli. </div>
<div class='p'>
<span class="verse" id="LK6_26">26&#160;</span>'Non miálmasteh ijkuak nochteh n tlakah ayakmó kimatiskeh kenomi nomechweyiliskeh. Porke intatawah akimeh asta axa kichiwah tlajtlákoli noijkó satlawel okinweyiliayah n profetas tekajkayajkeh. </div>
<div class='s'>Jesús tlamachtia matikintlasojtlakah akimeh techkokoliah </div>
<div class='r'>(Mt. 5:38-48; 7:12) </div>
<div class='p'>
<span class="verse" id="LK6_27">27&#160;</span>'Pero nomejwah akimeh nonnechtlakitah, Ne nomechilia: Xikintlasojtlakah akimeh amo nomechtlasojtlah, iwa xikinchiwilikah tlan kuali akimeh nomechkokoliah. 
<span class="verse" id="LK6_28">28&#160;</span>Noiwa xiktlajtlanilikah Dios makintiochiwa akimeh nomechwijwikaltiah, iwa ximotiotsajtsilikah por akimeh fiero nomechtenewah. 
<span class="verse" id="LK6_29">29&#160;</span>Tla aka mitsixtlatsinia, xikkawili noiwa mamitsixtlatsini ojkatia, iwa tla aka mitskixtilia mokoto, xikkawili makiwika noiwa mokamisa. 
<span class="verse" id="LK6_30">30&#160;</span>Akin mitstlajtlanilia itla, xikmaka, iwa tla aka mitskixtilia itla, ayakmó xiktlajtlanili. 
<span class="verse" id="LK6_31">31&#160;</span>Xikchiwakah tlan kuali, ijkó kemi nomejwah nonkinekih makichiwakah tlan kuali nomowah. </div>
<div class='p'>
<span class="verse" id="LK6_32">32&#160;</span>'Tla nomejwah nonkintlasojtlah sanwel akimeh nomechtlasojtlah, amo kuali tlan nonkichiwah. Porke non amo kixmatih Dios noijkó kichiwah. 
<span class="verse" id="LK6_33">33&#160;</span>Tla nonkinchiwiliah tlan kuali sanwel akimeh nomechchiwiliah tlan kuali, amo kuali tlan nonkichiwah. N tlajtlakolchijkeh noijkó kichiwah. 
<span class="verse" id="LK6_34">34&#160;</span>Noso tla aka nonkitlanetiah itla, porke non kimoliah satepa ye noiwa nomechmakas itla, amo kuali tlan nonkichiwah. Noiwa n tlajtlakolchijkeh kintlanetiah akimeh iwa mowikah, porke kimatokeh ok se tonati noiwa kintlanetiskeh. 
<span class="verse" id="LK6_35">35&#160;</span>Ne nomechilia: Xikintlasojtlakah akimeh nomechkokoliah, iwa xikinchiwilikah tlan kuali iwa xiktetlanetikah. Iwa amo xikchiakah itla manomechmakakah. Tla ijkó nonkichiwaskeh, nonkiseliskeh weyi nomotlaxtlawil. N Totajtsi Dios nomechyekselis kemi ipilwah, porke Ye kinmiknomati akimeh amo motlasojkamatih innawak iwa akimeh tlajtlakolchiwah. 
<span class="verse" id="LK6_36">36&#160;</span>Xiteiknomatikah ijkó kemi Nomotajtsi teiknomati. </div>
<div class='s'>Amo xitepojpoakah </div>
<div class='r'>(Mt. 7:1-5) </div>
<div class='p'>
<span class="verse" id="LK6_37">37&#160;</span>'Amo xikimpojpoakah oksikimeh, ijkó Dios amo nomechpojpoas. Amo xitetlajtlakoltikah ijkó Dios amo nomechtlajtlakoltis. Xitetlapojpolwikah iwa Dios nomechtlapojpolwis. 
<span class="verse" id="LK6_38">38&#160;</span>Xitetlatliokolikah iwa Dios nomechtlatliokolis. Ye nomechmakas se kuali tlatamachíwale, tejtélinki, tetentok iwa kitsonewiltis. Dios nomechkopilis ijkó kemi nomejwah ononkitemakakeh. </div>
<div class='p'>
<span class="verse" id="LK6_39">39&#160;</span>Jesús noiwa okinmili nin tlájtoli: </div>
<div class='p'>—¿Se non amo tlachia weletis kiyakanas ok se kemi ye? ¿Amo motekochwiskeh san ken omeh? 
<span class="verse" id="LK6_40">40&#160;</span>Se akin momachtia amo okachi kimati ke itlamachti. Pero tla kimokawilia makimachtikah, motlamiti kemi itlamachti. </div>
<div class='p'>
<span class="verse" id="LK6_41">41&#160;</span>'¿Kenijki weleti tikita n tlajsoltsintli non kipixtok mokni kan ixtololo, iwa amo tikita n tláktsontli non tikpixtok te kan moixtololo? 
<span class="verse" id="LK6_42">42&#160;</span>Iwa tla amo tikita n tláktsontli non tikpixtok kan moixtololo, ¿kenijki timixewia tikilia mokni: “Noknitsi, manimitsonkixtili n tlajsoltsintli non tikpixtok kan moixtololo”? ¡Íxkoptli!, achto xikmokixtili n tláktsontli non tikpixtok kan moixtololo, iwa ijkó ya weletis tiyektlachias para weletis tikixtilis n tlajsoltsintli non kipixtok mokni kan iixtololo. </div>
<div class='s'>Se kuawitl moixmati ika tlan kitlakiltia </div>
<div class='r'>(Mt. 7:17-20; 12:33-35) </div>
<div class='p'>
<span class="verse" id="LK6_43">43&#160;</span>'Se kuali kuawitl, amo weletis kitemakas amokuali itlakilo. Nion se amokuali kuawitl weletis kitemakas kuali itlakilo. 
<span class="verse" id="LK6_44">44&#160;</span>Yika, nochi kuawitl moixmati ika itlakilo, porke amo motekih igos de kan witsmeh, nion tikintekih uvasteh de kan tlatsmolteh. 
<span class="verse" id="LK6_45">45&#160;</span>Noiwa n kuali tlakatl, ijkuak tlajtoa kitenkixtia tlan kuali kitlaatijtok itech iyolo. Iwa n tlakatl amokuali kinmijtoa tlájtolteh amokualteh porke tlan amokuali kajki itech iyolo. Nochi tlan kitenkixtia se tlakatl, ye noni tlan kipixtok itech iyolo. </div>
<div class='s'>N kali non omoyekchijchi iwa n kali non amo omoyekchijchi </div>
<div class='r'>(Mt. 7:24-27) </div>
<div class='p'>
<span class="verse" id="LK6_46">46&#160;</span>'¿Tleka nonnechnotsah, “Noteko, Noteko”, iwa amo nonkichiwah tlan Ne nomechilia? 
<span class="verse" id="LK6_47">47&#160;</span>Axa nomechajsikamatiltis kenomi nonkixmatiskeh n tlakatl non milák wits nonawak, iwa nechkaki iwa kitlakita notlajtol. 
<span class="verse" id="LK6_48">48&#160;</span>Ye kemi se tlakatl akin omokalti. Achto otlachkuak tlawejkatla iwa ikal okitlajtlakxili ipan tetl. Ijkuak owala n kiawitl, n atepiatl omomiakili iwa opé kitsinwiteki n kali, pero n kali amo owetski porke otlakxilitoka ipan tetl. 
<span class="verse" id="LK6_49">49&#160;</span>Pero akin nechkaki iwa amo kichiwa tlan nikijtoa, noni kemi se tlakatl akin okichijchi ikal itech tlali iwa amo kuali okitlakxili. Ijkuak omomiakili n atepiatl, okitsinwitek n kali iwa san nima owetski.  </div>
<div class='psalmlabel' id='LK7_0'> 7</div>
<div class='s'>Jesús kipajtia itlakewal se soldado romano tlayákanki </div>
<div class='r'>(Mt. 8:5-13; Jn. 4:43-54) </div>
<div class='p'>
<span class="verse" id="LK7_1">1&#160;</span>Ijkuak Jesús otlanki okinmachti n tlakah, okalakito Capernaúm. 
<span class="verse" id="LK7_2">2&#160;</span>Ompa ochantitoka se soldado romano tlayákanki non okipiaya se itlakewal non satlawel okitlanekiliaya non yomiktoka. 
<span class="verse" id="LK7_3">3&#160;</span>Ijkuak n tlayákanki okikak omotlapowiayah de Jesús, okintítlanki sikimeh tetajmeh non tlayakantokeh kan tiopa para makitlatlaujtitih makipajtiliki itlakewal. 
<span class="verse" id="LK7_4">4&#160;</span>Yejwah okalakikoh inawak Jesús iwa okilijkeh: </div>
<div class='p'>—Kuali ka tla tikpalewis nin tlayákanki romano, 
<span class="verse" id="LK7_5">5&#160;</span>porke maya amo israelita, ye satlawel kitlasojtla topaís, iwa ye inewia otlanawati matechchijchiwilikah se tosinagoga. </div>
<div class='p'>
<span class="verse" id="LK7_6">6&#160;</span>Ijkuakó Jesús oyá inwah. Pero ijkuak ya onkalakiah itech kali, n tlayákanki romano okintítlanki sikimeh itlakaikniwah makilitih n Jesús: </div>
<div class='p'>—Noteko, tla amo weletis tias nocha, amo ximotekipacho, porke ne mach ni tlawel kuali para nimitsompanoltis ijtik nocha. 
<span class="verse" id="LK7_7">7&#160;</span>Yika, mach onimixewi onimitstemoto nonewia. Sanwel xikijto “Mapajti”, iwa ye walpajtis. 
<span class="verse" id="LK7_8">8&#160;</span>Porke ne noijki nikpia akin nechnawatia, iwa noijki nikimpia sikimeh soldadojteh akimeh nikinnawatia. Tla seme de yejwah nikilia mawia, yawi; iwa tla ok se nikilia mawiki, wits; iwa ijkuak niknawatia notlakewal makichiwa itla, kichiwa. </div>
<div class='p'>
<span class="verse" id="LK7_9">9&#160;</span>Ijkuak Jesús okikak, omotlajtlachialti non tlayákanki romano, iwa okinchikoitak non okwaltokayah iwa okijto: </div>
<div class='p'>—De milajka nomechilia, itech nochi país de Israel mach nikkajsitika aka non satlawel matlaneltoka kemi ye. </div>
<div class='p'>
<span class="verse" id="LK7_10">10&#160;</span>Ijkuak n tlakah non okintitlankeh omokopkeh icha n tlayákanki romano, okajsitoh n tlakéwale yopajtik. </div>
<div class='s'>Jesús kiyolitia ipiltsi se iknosiwatl </div>
<div class='p'>
<span class="verse" id="LK7_11">11&#160;</span>Okachi satepa, Jesús oyá kan se altepetl non itoka Naín, iwa itlamachtijkawah iwa oksikimeh tlakah oyayah íwa. 
<span class="verse" id="LK7_12">12&#160;</span>Ijkuak Jesús yonkalakia itech non altepetl, okimitak sikimeh tlakah non okiwikayah kitookatiweh se miketl. Ye ikone se iknosiwatl non sanwel se ipiltsi okípixki, iwa miakeh okiwikayah kitookatiweh. 
<span class="verse" id="LK7_13">13&#160;</span>Ijkuak Toteko okitak n iknosiwatl okiknoma, iwa okili: </div>
<div class='p'>—Ayakmó xichoka. </div>
<div class='p'>
<span class="verse" id="LK7_14">14&#160;</span>Ijkuakó Jesús omijkuani iwa okitelko ikaja n miketl, iwa non okimamajtiayah omoketskeh. Iwa Jesús okili n miketl: </div>
<div class='p'>—Télpochtli, Ne nimitsilia: ¡Ximoketsa! </div>
<div class='p'>
<span class="verse" id="LK7_15">15&#160;</span>San nima n télpochtli non omiktoka, owalmotlali iwa opé tlajtoa, iwa Jesús okimaktili ina. 
<span class="verse" id="LK7_16">16&#160;</span>Ijkuak ijkí okitakeh, nochteh omaujkeh iwa opé kiweyijkachiwah Dios, iwa okijtoayah: </div>
<div class='p'>—Se weyi profeta yomonextiko tonawak. </div>
<div class='p'>Noiwa okijtoayah: </div>
<div class='p'>—N Totajtsi Dios yowala okipalewiko ialtépeu. </div>
<div class='p'>
<span class="verse" id="LK7_17">17&#160;</span>Itech nochi n tlali de Judea iwa n altepemeh non kiyawalojtokeh omoma tlan Jesús okichi. </div>
<div class='s'>Juan Bautista kintitlani ome itlamachtijkawah kan Jesús </div>
<div class='r'>(Mt. 11:2-19) </div>
<div class='p'>
<span class="verse" id="LK7_18">18&#160;</span>Itlamachtijkawah n Juan okimatiltijkeh nochi tlan otlamochijtoka, iwa ye okínnotski ome itlamachtijkawah, 
<span class="verse" id="LK7_19">19&#160;</span>iwa okintítlanki inawak Jesús para makitlajtlanitih kox Ye n Cristo Akin walaskia, noso kichiaskiah ok se. 
<span class="verse" id="LK7_20">20&#160;</span>N tlakah non okintítlanki n Juan okalakitoh inawak Jesús iwa okilijkeh: </div>
<div class='p'>—Juan Bautista otechaltítlanki matimitstlajtlanikih kox Tejwatsi Akin walaskia, noso tikchiaskeh ok se. </div>
<div class='p'>
<span class="verse" id="LK7_21">21&#160;</span>Itech non ora ijkuak yejwah okalakitoh, Jesús okimpajti miakeh kokoxkeh de inkokolis, intlaijyowilis, iwa okinkixtiliaya espíritus amokualteh. Noiwa miakeh non amo otlachiayah okinmák intlachialis. 
<span class="verse" id="LK7_22">22&#160;</span>Ijkuakó Jesús okinmili: </div>
<div class='p'>—Ximokopakah kan Juan iwa xikilikah tlan yononkitakeh iwa ononkikakeh. Xikmatiltikah: </div>
<div class='li'>non amo otlachiayah, ya tlachiah, </div>
<div class='li'>non amo onejnemiah, ya nejnemih; </div>
<div class='li'>non okipiayah lepra, yopajtikeh; </div>
<div class='li'>non amo otlakakiah, ya tlakakih. </div>
<div class='li'>Non yomikkeh, moyolitiah, </div>
<div class='li'>iwa n próbesteh kinmatiltiah n kualitlájtoli. </div>
<div class='p'>
<span class="verse" id="LK7_23">23&#160;</span>Miak pakílistli kipias akin nechneltokah. </div>
<div class='s'>Jesús tlajtoa de Juan Bautista </div>
<div class='p'>
<span class="verse" id="LK7_24">24&#160;</span>Ijkuak oyajkeh itlamachtijkawah n Juan, Jesús opé kintlapowia n tlakah non ompa okatkah de Juan Bautista: </div>
<div class='p'>—¿Tlan ononkitatoh kan amaka chanti? ¿Ononkitatoh se akatl non okoliniaya n ejekatl? 
<span class="verse" id="LK7_25">25&#160;</span>¿Tlan ononkitatoh? ¿Ononkitatoh se tlakatl non yektlakentitok? Nomejwah nonkimatih akimeh moyektlakentiah, chantitokeh incha n reyes. 
<span class="verse" id="LK7_26">26&#160;</span>¿Tlan ononkitatoh? ¿Ononkitatoh se profeta? Milák, ye se profeta, iwa okachi weyijkatitok ke oksikimeh profetas. 
<span class="verse" id="LK7_27">27&#160;</span>Ye de akin tlajtoa itlajkuilol Dios: </div>
<div class='q'>Ne niktlayakanaltis akin tlatematiltijtias moyakapa </div>
<div class='q'>para mamitsmajmanili n ojtli. <span class='rq'>Mal. 3:1; Is. 40:3 </span> </div>
<div class='m'>
<span class="verse" id="LK7_28">28&#160;</span>De milajka nomechilia amo otlakatki ok se okachi weyijkatitok ke Juan, pero akin kimokawilia Dios makiyakana okachi weyijkatitos ke Juan. </div>
<div class='p'>
<span class="verse" id="LK7_29">29&#160;</span>Ijkuak okikakeh nochi ni, nochteh n tlakah iwa n tominoololojkeh non okiselijkah itlakuaatekilis n Juan, okajsikamatkeh Dios yekmilajka. 
<span class="verse" id="LK7_30">30&#160;</span>Pero n fariseos iwa n tlamachtijkeh de intlanawatilis, amo okiselijkeh itlakuaatekilis n Juan. Okixnamikeh tlan Totajtsi Dios okinekia kichiwaskia inwah. 
<span class="verse" id="LK7_31">31&#160;</span>Iwa okinmili: </div>
<div class='p'>—¿Kenomi motah n tlakah itech ninteh tonatijmeh? ¿Kenomi akimeh inyalis? 
<span class="verse" id="LK7_32">32&#160;</span>Mota kemi pípilteh non mawiltia tiánkistli iwa motsatsajtsiliah: “Otomechtlapichilijkeh ika akatlapítsali iwa amo ononmijtotijkeh; otomechintlakuikilijkeh tlakuíkalteh teyolkokojkeh iwa amo ononchokakeh.” 
<span class="verse" id="LK7_33">33&#160;</span>Owala n Juan Bautista, ye amo okikuaya paj nion okoniaya vino, iwa nomejwah nonkijtoah kipia se amokuali espíritu. 
<span class="verse" id="LK7_34">34&#160;</span>Satepa oniwala Ne Non onimochi ni tlakatl, iwa Ne nitlakua iwa nikoni, iwa nomejwah nonkijtoah Ne niápistli iwa tlawel nikoni, nimowikatinemi iwan tlajtlakolchijkeh iwan tominoololojkeh. 
<span class="verse" id="LK7_35">35&#160;</span>Pero akin de milajka kajsikamati tlan Dios kimonekiltia, kinextia itech tlan kichiwa. </div>
<div class='s'>Se siwatl kixawilia ajwiálistli n Jesús icha n Simón n fariseo </div>
<div class='p'>
<span class="verse" id="LK7_36">36&#160;</span>Se fariseo, non itoka Simón, okontlalwi n Jesús matlakuati icha. Jesús oyá icha iwa omoyayanti inakastla n mesa. 
<span class="verse" id="LK7_37">37&#160;</span>Ijkuakó se siwatl tlajtlakolchi itech non altepetl, okima Jesús otlakuajtoka iwan fariseo. Okalakito ika se itekontsi tentika ika ajwiálistli. 
<span class="verse" id="LK7_38">38&#160;</span>Chokati, omotlali ikxitla n Jesús iwa ika ixayo opé kinsiawilia ikxiwah. Otlanki ika itsonkal okinwajwachili ikxiwah. Okintennamik iwa okinxajxawili n ajwiálistli. 
<span class="verse" id="LK7_39">39&#160;</span>Ijkuak n fariseo non okitlalwi n Jesús okitak tlan okitoktijtoka non siwatl, okimoli: “Tla nin tlakatl yetoskia n profeta, kimatiskia aki nin siwatl non kikxitelkojtok, porke nin siwatl, ye tlajtlakolchi.” 
<span class="verse" id="LK7_40">40&#160;</span>Ijkuakó Jesús okili n fariseo: </div>
<div class='p'>—Simón, nikneki nimitsilis itla. </div>
<div class='p'>N Simón okinankili: </div>
<div class='p'>—Kuali ka, Tlamachti, techili. </div>
<div class='p'>
<span class="verse" id="LK7_41">41&#160;</span>Jesús okili: </div>
<div class='p'>—Se tlakatl non okitetlanetiaya tomi, okintlaneti tomi ome tlakah. Se okiwikiliaya mákuili siento denariojtomi, iwa n ok se san tlajko siento denariojtomi. 
<span class="verse" id="LK7_42">42&#160;</span>Iwa kemi amo oweletiah okikopiliayah itomi, san ken omeh okintlapojpolwili tlan okiwikiliayah. Axa monewia techili, ¿katlie de ninteh ome okachi okitlasojtlak? </div>
<div class='p'>
<span class="verse" id="LK7_43">43&#160;</span>Simón okinankili: </div>
<div class='p'>—Ne nikijtoa, akin okachi miak okitlapojpolwili. </div>
<div class='p'>Jesús okili: </div>
<div class='p'>—Milák kemi otikyejyekoli. </div>
<div class='p'>
<span class="verse" id="LK7_44">44&#160;</span>Otlanki Jesús okonitak n siwatl, iwa okili n Simón: </div>
<div class='p'>—¿Tikita nin siwatl? Onikalak mocha, iwa amo otechmák atl para nokxiwah. Pero nin siwatl, ika ixayo onechikxipajpak iwa ika itsonkal onechinwajwachili. 
<span class="verse" id="LK7_45">45&#160;</span>Te amo otechixtennamik, pero nin siwatl desde onikalakiko opé nechikxitennamiki. 
<span class="verse" id="LK7_46">46&#160;</span>Te amo otechkuaxawili aseite. Pero nin siwatl onechxawili ajwiak pajtli ipan nokxiwah. 
<span class="verse" id="LK7_47">47&#160;</span>Yika nimitsilia, nochteh itlajtlakolwah ya tlapojpolwitokeh ken miak otetlasojtlak. Pero akin san achitsi kitlapojpolwiah san achitsi tetlasojtla. </div>
<div class='p'>
<span class="verse" id="LK7_48">48&#160;</span>Otlanki Jesús okili n siwatl: </div>
<div class='p'>—Motlajtlakolwah ya tlapojpolwitokeh. </div>
<div class='p'>
<span class="verse" id="LK7_49">49&#160;</span>Iwa n tlatlálwilteh non otlakuajtokah iwa Jesús, opé moichtakatlapowiah: </div>
<div class='p'>—¿Akin nin tlakatl, non kintlapojpolwia tlajtlakolejkeh? </div>
<div class='p'>
<span class="verse" id="LK7_50">50&#160;</span>Jesús okili n siwatl: </div>
<div class='p'>—Motlaneltokalis yomitsmakixti, xiajti ika yolsewílistli.  </div>
<div class='psalmlabel' id='LK8_0'> 8</div>
<div class='s'>N siwameh non okipalewiayah n Jesús </div>
<div class='p'>
<span class="verse" id="LK8_1">1&#160;</span>Okachi satepa, Jesús otlamachtijtijtinemia itech miakeh altepemeh. Ye okintlapowijtinemia de n kualitlájtoli de Dios. N májtlakteh iwa ome tlatematiltijkeh íwa oyayah. 
<span class="verse" id="LK8_2">2&#160;</span>Noiwa oyayah iwan Jesús sikimeh siwameh non Ye okimpajtijka de miak kokólisteh iwa de espíritus amokualteh. Inwah oyaya n María de Magdala, akin Jesús okinkixtilijka chikome espíritus amokualteh. 
<span class="verse" id="LK8_3">3&#160;</span>Noiwa ompa oyaya n Juana, isiwa n Chuza, akin okitaya nochi tlan okipiaya n Herodes, iwa n Susana, iwa n oksikimeh siwameh non okipalewiayah n Jesús ika tlan okipiayah. </div>
<div class='s'>Se tlakatl non otook </div>
<div class='r'>(Mt. 13:1-9; Mr. 4:1-9) </div>
<div class='p'>
<span class="verse" id="LK8_4">4&#160;</span>Miakeh tlakah owalkiskeh de inmaltépeu okitatoh n Jesús; iwa ijkuak omoololojkeh, Jesús okintlapowi ika tlapoálisteh, iwa okinmili: </div>
<div class='p'>
<span class="verse" id="LK8_5">5&#160;</span>—Se tlakatl otookato, iwa ijkuak okitepejtoka xínachtli, siki owetski inakastla n ojtli, akimeh ik ompa opanoayah okitlajtlaksakeh iwa n totomeh okikuajkeh. 
<span class="verse" id="LK8_6">6&#160;</span>Oksiki xínachtli owetski kan tlateyo; iwa ijkuak oixwak niman owaki ken amo okipiaya kuichawálistli. 
<span class="verse" id="LK8_7">7&#160;</span>Oksiki xínachtli owetski intsalko witsmeh, iwa n witsmeh non inwah omoskaltiayah okimijyomiktijkeh. 
<span class="verse" id="LK8_8">8&#160;</span>Pero oksiki xínachtli owetski itech kuali tlali; iwa ijkuak omoskalti, kualtsi otlaaki, iwa okitlakilti se siento por se xínachtli. </div>
<div class='p'>Ijkuak Jesús otlanki okintlapowi, otlajto chikawak iwa okinmili: </div>
<div class='p'>—¡Akin de milajka kipia inakas, makajsikamati! </div>
<div class='s'>Jesús kinmajsikamatiltia itlamachtijkawah ika tlapoálisteh </div>
<div class='r'>(Mt. 13:10-17; Mr. 4:10-12) </div>
<div class='p'>
<span class="verse" id="LK8_9">9&#160;</span>Ijkuakó itlamachtijkawah n Jesús okitlajtlanijkeh tlan kijtosneki non tlapoálistli. 
<span class="verse" id="LK8_10">10&#160;</span>Jesús okinmili: </div>
<div class='p'>—Dios yonomechkawili xikajsikamatikah kenomi Ye tlanawatia. Pero non oksikimeh nikintlapowia ika tlapoálisteh. Yika, maya tlachiah, amitla kitah, iwa maya tlakakih amo kajsikamatih. </div>
<div class='s'>Jesús kinmajsikamatiltia n tlapoálistli de n xínachtli </div>
<div class='r'>(Mt. 13:18-23; Mr. 4:13-20) </div>
<div class='p'>
<span class="verse" id="LK8_11">11&#160;</span>'Ye ni tlan kijtosneki n tlapoálistli: N xínachtli kijtosneki itlajtol n Totajtsi Dios. 
<span class="verse" id="LK8_12">12&#160;</span>N xínachtli non owetski inakastla n ojtli, yejwah n tlakah akimeh kikakih itlajtol Dios, pero wits n diablo iwa kinyolkixtilia para amo makineltokakah iwa Dios amo makinmakixti. 
<span class="verse" id="LK8_13">13&#160;</span>N xínachtli non owetski kan tlateyo, yejwah akimeh kiseliah ika pakílistli itlajtol Dios, pero ken amo nelwayojkeh, san kech tonati tlaneltokah inawak Dios, pero ijkuak kinyejyekoa n diablo, mosotlawah iwa kikawah Dios. 
<span class="verse" id="LK8_14">14&#160;</span>N xínachtli non owetski intsalko witsmeh, kijtosneki akimeh kikakih itlajtol Dios, pero amo kimokawiliah makinyakana, yej okachi kintekipachoa inteki. Kinekih kitlawelpiaskeh tomi iwa satlawel kinekih mopaktiskeh, yika itech tlan kichiwah ayik kitenextiah itlasojtlalis Dios. 
<span class="verse" id="LK8_15">15&#160;</span>Pero n xínachtli non owetski itech kuali tlali, yejwah akimeh ika kuali inyolo kikakih n kualitlájtoli iwa kitlakitah, kimokawiliah makinyakana Dios iwa ijkó weletih kitenextiah itlasojtlalis. </div>
<div class='s'>N tlapoálistli de n tláwili </div>
<div class='r'>(Mr. 4:21-25) </div>
<div class='p'>
<span class="verse" id="LK8_16">16&#160;</span>'Amaka kimilintia se tláwili iwa tlami kitlalia itlampa se chikiwitl noso itlampa se kama, yej kontlalia tlakpak para makintlawili akimeh kalakih itech kali. 
<span class="verse" id="LK8_17">17&#160;</span>Yika, nochi tlan tlaatitok monextis, iwa tlan amo momati saman momatis. </div>
<div class='p'>
<span class="verse" id="LK8_18">18&#160;</span>'Ijkó kiné, kuali xikkajsikamatikah, akin kajsikamati kenijki Dios tlanawatia, kinextiliskeh okachi, iwa akin kijtoa san achitsi yokajsikama kitoktiskeh makilkawa tlan achitsi yokajsikamatka. </div>
<div class='s'>Imamá iwa ikniwah n Jesús </div>
<div class='r'>(Mt. 12:46-50; Mr. 3:31-35) </div>
<div class='p'>
<span class="verse" id="LK8_19">19&#160;</span>Ijkuakó imamá iwa ikniwah n Jesús okalakitoh kan otlamachtijtoka, pero amo oweletkeh okalakeh inawak porke miakeh tokniwah ompa okatkah. 
<span class="verse" id="LK8_20">20&#160;</span>Ijkuakó aka okilito n Jesús: </div>
<div class='p'>—Momamá iwa mokniwah kateh kaltempa, iwa kinekih mitsitaskeh. </div>
<div class='p'>
<span class="verse" id="LK8_21">21&#160;</span>Pero Jesús otlanankili: </div>
<div class='p'>—Akimeh kikakih itlajtol Dios iwa kitlakitah, yejwah nomamá iwa nokniwah. </div>
<div class='s'>Jesús kitlakawaltia n ejekatl iwa n atl </div>
<div class='r'>(Mt. 8:23-27; Mr. 4:35-41) </div>
<div class='p'>
<span class="verse" id="LK8_22">22&#160;</span>Se tonati Jesús otlejkok itech se barka iwa itlamachtijkawah, iwa okinmili: </div>
<div class='p'>—Matikojchalwikah n lago. </div>
<div class='p'>Iwa nochteh oyajkeh, 
<span class="verse" id="LK8_23">23&#160;</span>pero ijkuak okikojchalwijtokah n lago, Jesús okochki. Iwa owalajsitiwetsiko se ejekatl chikaktik non okiatemitiaya n barka iwa yoapolakia. 
<span class="verse" id="LK8_24">24&#160;</span>Ijkuakó itlamachtijkawah n Jesús okiijxititoh iwa okilijkeh: </div>
<div class='p'>—¡Tlamachti, Tlamachti! ¡Tiapolaktokeh! </div>
<div class='p'>Jesús owalmóketski iwa okintlakawalti n amemélolteh iwa n ejekatl; iwa nochi san owaltlamoka. 
<span class="verse" id="LK8_25">25&#160;</span>Satepa Jesús okinmili itlamachtijkawah: </div>
<div class='p'>—¿Kanin kajki nomotlaneltokalis? </div>
<div class='p'>Pero yejwah omotlajtlachialtijkeh, omomojtijkeh iwa omotlatlajtlaniayah: </div>
<div class='p'>—¿Akí nin tlakatl, porke asta ejekatl iwa n atl kitlakita? </div>
<div class='s'>Se tlakatl non okimpiaya miakeh espíritus amokualteh </div>
<div class='r'>(Mt. 8:28-34; Mr. 5:1-20) </div>
<div class='p'>
<span class="verse" id="LK8_26">26&#160;</span>Yejwah okalakitoh kan tlali de Gadara, non kajki ik nepa lado n lago, iyakapa n Galilea. 
<span class="verse" id="LK8_27">27&#160;</span>Ijkuak Jesús owaltemok de kan barka, se tlakatl de non altepetl owalmijkuani inawak. Nin tlakatl yowejka okimpiaya espíritus amokualteh. Amo omotlakentiaya nion ochanchitoka itech kali, yej san intsalko miketékochteh. 
<span class="verse" id="LK8_28">28&#160;</span>Ijkuak nin tlakatl okitak n Jesús, omotlankuáketski iyakapa iwa opé tsajtsi: </div>
<div class='p'>—¿Tlan tikneki nowa, Jesús, Ikone n Totajtsi Dios non weyijkatitok? Nimitstlatlaujtia amo techtlaijyowilti. </div>
<div class='p'>
<span class="verse" id="LK8_29">29&#160;</span>Ijkó okijto porke Jesús okinawatijtoka n amokuali espíritu makisa de ijtik non tlakatl. Miak welta n espíritu amokuali yokimoaxkatijka non tlakatl, iwa n tlakatl okimaijilpiayah iwa okikxiijilpiayah ika kadenajteh para amo macholo, pero ye okinkojkotonaya iwa n espíritu amokuali okichololtiaya kan amaka chanti. 
<span class="verse" id="LK8_30">30&#160;</span>Jesús okitlajtlani: </div>
<div class='p'>—¿Tlan timotoka? </div>
<div class='p'>Otlanankili: </div>
<div class='p'>—Miaktikeh. </div>
<div class='p'>Ijkó okijto porke miaktikeh espíritus amokualteh okatkah ijtik. 
<span class="verse" id="LK8_31">31&#160;</span>Iwa nonteh espíritus amokualteh okitlatlaujtiayah n Jesús amo makintitlani miktla. 
<span class="verse" id="LK8_32">32&#160;</span>Ik ompa otlakuajtinemiah miakeh pitsomeh, iwa n espíritus amokualteh okitlajtlanilijkeh n Jesús makinkawili makalakikah inmijtik; iwa Jesús okinkawili. 
<span class="verse" id="LK8_33">33&#160;</span>Ijkuakó n espíritus amokualteh okikakajtejkeh n tlakatl iwa okakalakitoh inmijtik n pitsomeh, iwa nochteh nonteh pitsomeh okistewakeh iwa onmokajkawatoh ijtik atl iwa omijmikeh. </div>
<div class='p'>
<span class="verse" id="LK8_34">34&#160;</span>Ijkuak n tlakah non okinmokuitlawijtokah n pitsomeh okitakeh tlan otlamochi, omotlelojkeh otetlapowitoh itech altepetl iwa ik tetlala. 
<span class="verse" id="LK8_35">35&#160;</span>Iwa miakeh tlakah oyajkeh okitatoh tlan otlamochi. Iwa ijkuak okalakitoh kan Jesús, okitakeh n tlakatl non itech okiskeh n espíritus amokualteh. Ye yoewatoka ikxitla n Jesús, yokonakijtoka itlake, porke yotlalnamik, iwa nochteh omaujkeh. 
<span class="verse" id="LK8_36">36&#160;</span>Iwa akimeh okitakeh, okintlapowijkeh oksikimeh kenijki opajtik n tlakatl non okimpiaya espíritus amokualteh. 
<span class="verse" id="LK8_37">37&#160;</span>Ijkuakó, nochteh n tlakah de Gadara opé kitlatlaujtiah n Jesús mawia de ompa, ken satlawel omawiah. Yika Jesús otlejkok itech barka iwa oyá. 
<span class="verse" id="LK8_38">38&#160;</span>N tlakatl non itech okiskeh n espíritus amokualteh okitlatlaujti n Jesús makiwika, pero Jesús okinawati mamokawa iwa okili: </div>
<div class='p'>
<span class="verse" id="LK8_39">39&#160;</span>—Ximokopa mocha, iwa xiktetlapowi nochi tlan Dios okichi mowa. </div>
<div class='p'>N tlakatl oyá, iwa otetlapowi nochi tlan Jesús okichi íwa. </div>
<div class='s'>Ichpoch n Jairo iwa n siwatl non okitempantelko itlake n Jesús </div>
<div class='r'>(Mt. 9:18-26; Mr. 5:21-43) </div>
<div class='p'>
<span class="verse" id="LK8_40">40&#160;</span>Ijkuak Jesús omokopato, miakeh tlakah okiselijkeh ika pakílistli, porke nochteh sa okichixtokah. 
<span class="verse" id="LK8_41">41&#160;</span>Ijkuakó oajsiko se tlayákanki de n sinagoga non itoka Jairo. Ye omotlankuáketski iyakapa n Jesús iwa okitlatlaujti mawia icha, 
<span class="verse" id="LK8_42">42&#160;</span>porke sanwel se itakotsi okipiaya iwa yomiktoka, iwa sikin okipiaya májtlaktli iwa ome xiwitl. Ijkuak Jesús yoyaya icha n Jairo, miakeh tlakah okikuitlapantokakeh iwa sa okipajpatsoayah. </div>
<div class='p'>
<span class="verse" id="LK8_43">43&#160;</span>Iwa intlajkotiah n tlakah noiwa oyaya se siwatl non yokipiaya májtlaktli iwa ome xiwitl ika esmilawálistli, iwa amaka oweletia okipajtiaya. 
<span class="verse" id="LK8_44">44&#160;</span>N siwatl omijkuanijtia ikuitlapa n Jesús iwa okitempantelkoli itlake, iwa san nima iesmilawalis omóketski. </div>
<div class='p'>
<span class="verse" id="LK8_45">45&#160;</span>Ijkuakó Jesús otlájtlanki: </div>
<div class='p'>—¿Akin onechtelko? </div>
<div class='p'>Kemi nochteh okijtoayah amo okimatiah akin okitelkojka, Pedro okijto: </div>
<div class='p'>—Tlamachti, nochteh n tlakah mitspajpatsojtiwitseh iwa mitstojtopejtiwitseh, iwa Te titlajtlani: “¿Akin onechtelko?” </div>
<div class='p'>
<span class="verse" id="LK8_46">46&#160;</span>Pero Jesús okijto: </div>
<div class='p'>—Aka onechtelko, porke onikmachili notech okiski nochikawalis. </div>
<div class='p'>
<span class="verse" id="LK8_47">47&#160;</span>Ijkuak n siwatl okitak Jesús yokimatia akin okitelkojka, bibiokatiwits omotlankuáketsato iyakapa. Iwa inmixpah nochteh n tlakah okimokuiti tleka okitlakentelko n Jesús iwa kenijki san totokatijkak owalpajtik. 
<span class="verse" id="LK8_48">48&#160;</span>Ijkuakó Jesús okili n siwatl: </div>
<div class='p'>—Nokone, axa yotipajtik porke otitlaneltokak. Xio ika pakílistli. </div>
<div class='p'>
<span class="verse" id="LK8_49">49&#160;</span>Jesús ok otlajtojtoka ijkuak okalakiko se itlakewal n Jairo non okiliko: </div>
<div class='p'>—Motakotsi yomikki, ayakmó xiktekimaka n Tlamachti. </div>
<div class='p'>
<span class="verse" id="LK8_50">50&#160;</span>Pero ijkuak Jesús okikak tlan okiliko n tlakatl, okili n Jairo: </div>
<div class='p'>—Amo ximawi, te xitlaneltoka, iwa motakotsi pajtis. </div>
<div class='p'>
<span class="verse" id="LK8_51">51&#160;</span>Ijkuak Jesús okalakito icha n Jairo. Amo okitekawili makalakikah oksikimeh, sanwel Pedro, Jacobo, Juan iwa itajwah n takotsi. 
<span class="verse" id="LK8_52">52&#160;</span>Nochteh omoyolkokojtokah iwa okichokilijtokah n takotsi. Pero Jesús okinmili: </div>
<div class='p'>—Amo xichokakah; n takotsi mach omikki, sanwel kochi. </div>
<div class='p'>
<span class="verse" id="LK8_53">53&#160;</span>Pero n tetlajpalojkeh san okiwetskakeh n Jesús porke okimatokah n takotsi yomikki. 
<span class="verse" id="LK8_54">54&#160;</span>Ijkuakó Jesús okimakitski n takotsi iwa okili: </div>
<div class='p'>—Takotsi, ximewa. </div>
<div class='p'>
<span class="verse" id="LK8_55">55&#160;</span>N takotsi omoyoliti iwa owalme; iwa n Jesús otlanawati makitlakualtikah. 
<span class="verse" id="LK8_56">56&#160;</span>Itajwah n takotsi san omotlajtlachialtijkeh. Pero Jesús okinnawati amaka makilikah tlan otlamochijka.  </div>
<div class='psalmlabel' id='LK9_0'> 9</div>
<div class='s'>Jesús kintitlani itlamachtijkawah </div>
<div class='r'>(Mt. 10:5-15; Mr. 6:7-13) </div>
<div class='p'>
<span class="verse" id="LK9_1">1&#160;</span>Jesús okinmoololo májtlakteh iwa ome itlamachtijkawah iwa okinmák weletílistli iwa tlanawatílistli para makinkixtikah n espíritus amokualteh iwa makimpajtikah kokoxkeh. 
<span class="verse" id="LK9_2">2&#160;</span>Satepa okintítlanki makitematiltiti itlajtol Dios, iwa makinpajtikah kokoxkeh. 
<span class="verse" id="LK9_3">3&#160;</span>Iwa okinmili: </div>
<div class='p'>—Amitla xikwikakah kan ik nonyaskeh, nion nomobasto, nion nomomantajkostal, nion nomotlaxkal, nion nomotomi, sanwel se nomotlakeh. 
<span class="verse" id="LK9_4">4&#160;</span>Ijkuak nonkalakitiweh itech se kali, ompa ximokalotikah asta ijkuak non kisaskeh de non altepetl. 
<span class="verse" id="LK9_5">5&#160;</span>Iwa kan amo nomechseliskeh, xikisakah de ompa iwa ximoikxitsejtselokah para makinteilikah por amo onomechselijkeh. </div>
<div class='p'>
<span class="verse" id="LK9_6">6&#160;</span>Ijkó kiné, itlamachtijkawah n Jesús otetlapowijtinemiah n kualitlájtoli itech nochteh n altepemeh, iwa okimpajtiayah kokoxkeh. </div>
<div class='s'>Herodes okikak tlan kichiwa Jesús </div>
<div class='r'>(Mt. 14:1-12; Mr. 6:14-29) </div>
<div class='p'>
<span class="verse" id="LK9_7">7&#160;</span>N rey Herodes Antipas Primero okima nochi tlan Jesús okichiwaya; iwa amo okimatia tlan kimolis, porke sikimeh okijtoayah Juan Bautista omoyolitijka. 
<span class="verse" id="LK9_8">8&#160;</span>Oksikimeh okijtoayah Elías n profeta akin oksepa yomonextiko, iwa oksikimeh okijtoayah chamo yomoyoliti se improfeta totatawah. 
<span class="verse" id="LK9_9">9&#160;</span>Pero Herodes okijto: </div>
<div class='p'>—Ne nonewia onitlanawati makikechtsontekikah n Juan. ¿Akin yetos non tlakatl non satlawel kitenewah? </div>
<div class='p'>Iwa Herodes okitemoliaya kenijki kixmatis. </div>
<div class='s'>Jesús kintlakualtia mákuili mil tlakah </div>
<div class='r'>(Mt. 14:13-21; Mr. 6:30-44; Jn. 6:1-14) </div>
<div class='p'>
<span class="verse" id="LK9_10">10&#160;</span>Ijkuak n májtlakteh iwa ome tlatematiltijkeh omokopatoh, okitlapowijkeh n Jesús tlan okichijkeh, iwa oyajkeh kan amaka kinkuejsoskia, amo wejka de Betsaida. 
<span class="verse" id="LK9_11">11&#160;</span>Pero ijkuak n tlakah okimatkeh kan okatka n Jesús, okajsitoh, iwa Ye okinseli iwa okintlapowi kenijki Dios tlanawatia iwa okimpajti n kokoxkeh. </div>
<div class='p'>
<span class="verse" id="LK9_12">12&#160;</span>Ijkuak yotlejtlepuyawatoka, n májtlaktli iwa n ome tlatematiltijkeh onmopachojkeh inawak Jesús iwa okilijkeh: </div>
<div class='p'>—Xikintitlani n tlakah mamosewitih, mawiah itech altepemeh noso tetlala makimotemolitih tlan kimomajsewiskeh, porke nika amitla onka. </div>
<div class='p'>
<span class="verse" id="LK9_13">13&#160;</span>Pero Jesús okinmili: </div>
<div class='p'>—Nomejwah xikintlakualtikah. </div>
<div class='p'>Yejwah okilijkeh: </div>
<div class='p'>—Sanwel tikimpiah mákuili pameh iwa ome michimeh. Axa, tla mokoati itla tlákuali, tikintlakualtiskeh. </div>
<div class='p'>
<span class="verse" id="LK9_14">14&#160;</span>Ompa okatkah kemi mákuili mil tlakah. Pero Jesús okinmili itlamachtijkawah: </div>
<div class='p'>—Xikinmilikah mamoololokah iwa mamotlajtlalikah de tlatlajko siento. </div>
<div class='p'>
<span class="verse" id="LK9_15">15&#160;</span>Ijkó okichijkeh itlamachtijkawah, iwa nochteh omotlajtlalijkeh. 
<span class="verse" id="LK9_16">16&#160;</span>Ijkuakó Jesús okinmónanki n mákuili pameh iwan ome michimeh. Oajkotláchixki ilwikak iwa omotlasojkama inawak Totajtsi Dios, sanima okintlajtlápanki n pameh iwa okinmaktili itlamachtijkawah makinxejxelilikah nochteh n tlakah. 
<span class="verse" id="LK9_17">17&#160;</span>Nochteh otlakuajkeh iwa kuali oixwikeh. Satepa itlamachtijkawah okoololojkeh n paj tlatlapánali tlan omoka, iwa okintemitijkeh májtlaktli iwa ome chikimeh. </div>
<div class='s'>Pedro kijtoa Jesús Ye n Cristo </div>
<div class='r'>(Mt. 16:13-19; Mr. 8:27-29) </div>
<div class='p'>
<span class="verse" id="LK9_18">18&#160;</span>Se tonati ijkuak Jesús omotiotsajtsilijtoka iselti, itlamachtijkawah okalakito kan Ye. Jesús okintlajtlani: </div>
<div class='p'>—¿Akin Ne? ¿Tlan kimoliah n tlakah? </div>
<div class='p'>
<span class="verse" id="LK9_19">19&#160;</span>Yejwah okinankilijkeh: </div>
<div class='p'>—Sikimeh kijtoah Tejwatsi ti Juan Bautista, oksikimeh kijtoah Tejwatsi ti Elías, iwa oksikimeh kijtoah Tejwatsi tiprofeta non ya wejkawitl omikki iwa axa omoyoliti. </div>
<div class='p'>
<span class="verse" id="LK9_20">20&#160;</span>Ijkuakó, Jesús okintlajtlani: </div>
<div class='p'>—Iwa nomejwah, ¿tlan nonkimoliah? </div>
<div class='p'>Pedro okili: </div>
<div class='p'>—Tejwatsi Ti Cristo Akin Dios okwaltítlanki. </div>
<div class='p'>
<span class="verse" id="LK9_21">21&#160;</span>Pero Jesús okinnawati amaka makimatiltikah. </div>
<div class='s'>Jesús kinmilia kenomi mikkis </div>
<div class='r'>(Mt. 16:20-28; Mr. 8:30—9:1) </div>
<div class='p'>
<span class="verse" id="LK9_22">22&#160;</span>Jesús noiwa okinmili itlamachtijkawah: </div>
<div class='p'>—Ne Non onimochi ni tlakatl moneki nitlaijyowis, iwa nechtlawelitaskeh n tetajmeh non tlayakantokeh kan Weyi Tiopa, iwa n tiopixkeh non tlayakantokeh, iwa non kitemachtiah n tlanawatílistli, nechmiktiskeh. Pero ipan eyi tonati nimoyolitis. </div>
<div class='p'>
<span class="verse" id="LK9_23">23&#160;</span>Satepa nochteh okinmili: </div>
<div class='p'>—Tla aka kineki yetos notlamachtijkau, ayakmó makichiwa san tlan ye kineki, yej moneki nochipa manechtlakita, maya makitlaijyowiltikah n tlakah. 
<span class="verse" id="LK9_24">24&#160;</span>Akin kinekis kimakixtis iyolilis kixpolos, pero akin kixpolos iyolilis por nechtematiltia, kimakixtis. 
<span class="verse" id="LK9_25">25&#160;</span>Porke, ¿tlan ipati tla se tlakatl kimotlanilia nochi n tlaltíkpaktli pero ye moixpoloa noso yawi miktla? 
<span class="verse" id="LK9_26">26&#160;</span>De milajka nomechilia, tla aka pinawa nonawak iwa kipinawilia notlajtol, noiwa Ne Non onimochi ni tlakatl nikmopinawilis ijkuak niwits kemi Rey, ika iweyijkachiwalis Notajtsi iwan iángelwah. 
<span class="verse" id="LK9_27">27&#160;</span>De milajka nomechilia sikimeh non nika kateh amo mikiskeh tlamo achto kitaskeh Dios matlanawati. </div>
<div class='s'>Ixko Jesús otsótlanki </div>
<div class='r'>(Mt. 17:1-8; Mr. 9:2-8) </div>
<div class='p'>
<span class="verse" id="LK9_28">28&#160;</span>Kemi chikweyi tonati satepa, Jesús oyá kan se tepetl omotiotsajtsilito iwa okiwík n Pedro, Jacobo iwa n Juan. 
<span class="verse" id="LK9_29">29&#160;</span>Iwa ijkuak Jesús omotiotsajtsilijtoka, okipatlak ixko iwa itlakeh oistaktiak iwa otsotlania. 
<span class="verse" id="LK9_30">30&#160;</span>Ijkuakó owalmonextijkeh ome tlakah non omotlapowijtokah iwan Jesús. Yejwah okatkah Moisés iwa Elías. 
<span class="verse" id="LK9_31">31&#160;</span>Iwa okinyawalojtoka se tlawilnextílistli, iwa okiliayah n Jesús kenijki kimiktiskiah kan altepetl de Jerusalén. 
<span class="verse" id="LK9_32">32&#160;</span>Pedro iwan oksikimeh satlawel okochmikiah, pero ijkuak owaltlajtlachixkeh, okitakeh iweyijkachiwalis Jesús iwan ome tlakah non okatkah íwa. 
<span class="verse" id="LK9_33">33&#160;</span>Ijkuak nekateh tlakah yokikakajtewayah n Jesús, Pedro okili: </div>
<div class='p'>—Tlamachti, ¡Sa kuali nika tikateh! Matikinchijchiwakah eyi akákalteh, se moaxka, se iaxka Moisés iwa ok se iaxka Elías. </div>
<div class='p'>Pedro mach okimatia tlan okijtoaya. 
<span class="verse" id="LK9_34">34&#160;</span>Ijkuak Pedro ok otlajtojtoka, se mextli owaltemok iwa okinkemelo, iwa satlawel omomojtijkeh. 
<span class="verse" id="LK9_35">35&#160;</span>Ijkuakó itech mextli owalmokak se tlájtoli non okijtoaya: </div>
<div class='p'>—Ye ni Nokone non saikpanoa niktlasojtla: xikkakikah tlan Ye nomechilis. </div>
<div class='p'>
<span class="verse" id="LK9_36">36&#160;</span>Ijkuak n tlájtoli san owalmoka, okitakeh n Jesús sa iselti. Yejwah san otlamatokah, iwa amaka okilijkeh tlan okitakeh asta satepa. </div>
<div class='s'>Jesús kipajtia se télpochtli non okipiaya se espíritu amokuali </div>
<div class='r'>(Mt. 17:14-21; Mr. 9:14-29) </div>
<div class='p'>
<span class="verse" id="LK9_37">37&#160;</span>Ijkuak owalmostlatik Jesús iwa itlamachtijkawah otemokeh de kan tepetl, iwa miakeh tlakah okinamikitoh n Jesús. 
<span class="verse" id="LK9_38">38&#160;</span>Ijkuakó se tlakatl non owalaya intlajko n tlakah, okualtsajtsili n Jesús: </div>
<div class='p'>—Tlamachti, nimitstlatlaujtia xikonitaki nopiltsi, porke sanwel ye nikpia. 
<span class="verse" id="LK9_39">39&#160;</span>Se espíritu amokuali kimoaxkatia iwa kitsajtsitia; kitoktia mamimiki iwa kitoktia makikixti posoktli itech ikamak. Semi kitlaijyowiltia iwa owi kikajkawa. 
<span class="verse" id="LK9_40">40&#160;</span>Yonikintlatlaujti motlamachtijkawah makikixtilikah n espíritu amokuali, pero mach oweletkeh. </div>
<div class='p'>
<span class="verse" id="LK9_41">41&#160;</span>Jesús okijto: </div>
<div class='p'>—¡Satlawel amo nonteneltokakeh iwa nontlajtlakolchijkeh! ¿Asta kemania moneki maniyeto nomowah iwa manomechxikojto? Techalikili nika mopiltsi. </div>
<div class='p'>
<span class="verse" id="LK9_42">42&#160;</span>Pero ijkuak n télpochtli yomijkuanijtiaya inawak Jesús, n espíritu amokuali okitlalwitek iwa opé kitsejtseloa. Ijkuakó n Jesús okitlawelajwak n espíritu amokuali, okipajti n télpochtli iwa okimaktili ita. 
<span class="verse" id="LK9_43">43&#160;</span>Iwa nochteh omotlajtlachialtijkeh ika iweletilis n Totajtsi Dios. </div>
<div class='s'>Oksepa Jesús kinmilia kenomi mikkis </div>
<div class='r'>(Mt. 17:22-23; Mr. 9:30-32) </div>
<div class='p'>Ijkuak nochteh omosentlajtlachialtijtokah, Jesús okinmili itlamachtijkawah: </div>
<div class='p'>
<span class="verse" id="LK9_44">44&#160;</span>—Kuali xikkakikah tlan nomechilis: Ne Non onimochi ni tlakatl nechtemakaskeh inmak n tlaltikpaktlakah. </div>
<div class='p'>
<span class="verse" id="LK9_45">45&#160;</span>Pero itlamachtijkawah mach okajsikamatiah tlan okimiliaya porke ayamó owalajsia n tonati para makajsikamatikah, iwa omawiah kitlajtlaniskeh tlan kijtosneki tlan okimilijka. </div>
<div class='s'>Jesús kinmilia akin okachi weyijkatitok kan Dios tlanawatijtok </div>
<div class='r'>(Mt. 18:1-5; Mr. 9:33-37) </div>
<div class='p'>
<span class="verse" id="LK9_46">46&#160;</span>Ijkuakó itlamachtijkawah n Jesús opé motlatlajtolkopah, okinekiah kimatiskeh akin okachi weyijkatitok, 
<span class="verse" id="LK9_47">47&#160;</span>pero Jesús yokimatia tlan omokuatlapowijtokah itlamachtijkawah. Ijkuakó okimonapalolti se chokotsi iwa okontlali inakastla 
<span class="verse" id="LK9_48">48&#160;</span>iwa okinmili: </div>
<div class='p'>—Akin kiselia se chokotsi itech Notoka, Ne nechselia, iwa akin Ne nechselia, noiwa kiselia akin onechaltítlanki. Porke akin amitla ipati nomonawak, ye akin okachi weyixtos. </div>
<div class='s'>Akin kajki towah amo techixnamiki </div>
<div class='r'>(Mr. 9:38-40) </div>
<div class='p'>
<span class="verse" id="LK9_49">49&#160;</span>Ijkuakó Juan okili: </div>
<div class='p'>—Tlamachti, otiktakeh se tlakatl akin okinkixtiaya espíritus amokualteh itech Motoka. Pero tejwah otiknawatijkeh ayakmó ijkó makichiwa, porke amo nemi towah. </div>
<div class='p'>
<span class="verse" id="LK9_50">50&#160;</span>Pero Jesús okinmili: </div>
<div class='p'>—Amo xiktlakawaltikah, porke akin amo techixnamiki, kajki towah. </div>
<div class='s'>Jesús kinmajwa n Jacobo iwa n Juan </div>
<div class='p'>
<span class="verse" id="LK9_51">51&#160;</span>Yowalajsia n tonati ijkuak Jesús tlejkoskia ilwikak. Omoyolchika iwa okónanki ojtli para Jerusalén. 
<span class="verse" id="LK9_52">52&#160;</span>Jesús okintlayakanalti ome itlamachtijkawah kan se altepetl de Samaria makitemolitih kan mokalotis. 
<span class="verse" id="LK9_53">53&#160;</span>Pero n tlakah de Samaria amo okinekeh okiselijkeh, porke okimatkeh Jesús oyaya Jerusalén. 
<span class="verse" id="LK9_54">54&#160;</span>Ijkuak itlamachtijkawah Jacobo iwa n Juan, okitakeh amo okinekiah kinseliskeh, okilijkeh n Jesús: </div>
<div class='p'>—Tejwatsi, ¿tikneki matitlanawatikah mawetsi tletl de ilwikak para makimpojpolo, ijkó kemi okichi n profeta Elías? </div>
<div class='p'>
<span class="verse" id="LK9_55">55&#160;</span>Jesús okonimitak, okinmajwak iwa okinmili: </div>
<div class='p'>—Nomejwah mach nonkimatih tlan espíritu nomotech kajki. 
<span class="verse" id="LK9_56">56&#160;</span>Porke Ne Non onimochi ni tlakatl amo oniwala para nikimpojpolos n tlaltikpaktlakah, yej oniwala para nikinmakixtis. </div>
<div class='s'>Akimeh okinekiah kitlakitaskeh n Jesús </div>
<div class='r'>(Mt. 8:18-22) </div>
<div class='p'>
<span class="verse" id="LK9_57">57&#160;</span>Ijkuak oyayah itech ojtli, se tlakatl okili n Jesús: </div>
<div class='p'>—Noteko, nikneki nias mowa san kanik timuikas. </div>
<div class='p'>
<span class="verse" id="LK9_58">58&#160;</span>Jesús okili: </div>
<div class='p'>—N ostomeh kipiah kan motlaatiskeh, iwa n totomeh kipiah intepajsol. Pero Ne Non onimochi ni tlakatl mach nikpia kan nimosewis. </div>
<div class='p'>
<span class="verse" id="LK9_59">59&#160;</span>Jesús okili ok se tlakatl: </div>
<div class='p'>—Xiwiki nowa. </div>
<div class='p'>N tlakatl okili: </div>
<div class='p'>—Noteko, achto techonkawili maniktookati nota. </div>
<div class='p'>
<span class="verse" id="LK9_60">60&#160;</span>Jesús okinankili: </div>
<div class='p'>—Xikinkawa akimeh ok miktokeh makintookatih akimeh yomikkeh, pero te, xitetlapowi kenomi Dios tlanawatia. </div>
<div class='p'>
<span class="verse" id="LK9_61">61&#160;</span>Ijkuakó ok se tlakatl okili n Jesús: </div>
<div class='p'>—Noteko, ne nikneki nias mowah, pero achto techonkawili manimomakawati íwan nochanejkawah. </div>
<div class='p'>
<span class="verse" id="LK9_62">62&#160;</span>Pero Jesús okili: </div>
<div class='p'>—Akin kitlalia ima itech arado iwa ontlachia ik ikuitlapa, ye mach weletis kalakis kan tlanawatia Totajtsi Dios.   </div>
<div class='psalmlabel' id='LK10_0'> 10</div>
<div class='s'>Jesús kintitlani eyi póali iwan májtlaktli iwa ome itlamachtijkawah </div>
<div class='p'>
<span class="verse" id="LK10_1">1&#160;</span>Satepa Jesús okimpéjpenki eyi póali iwa n májtlaktli iwa ome (72) itlamachtijkawah, iwa ojomeh okintítlanki sa matlayakanakah itech nochteh n altepemeh kanik Ye panoskia. 
<span class="verse" id="LK10_2">2&#160;</span>Iwa okinmili: </div>
<div class='p'>—Onkateh miakeh akimeh moneki makalakikah kan Totajtsi tlanawatia, pero amo miakeh akimeh kitematiltiskeh nin kualitlájtoli. Yika, xiktlajtlanilikah Totajtsi Dios makintitlani oksikimeh tekitkeh para makitematiltiki nin kualitlájtoli.<a href='#FN9' epub:type='noteref' class='noteref'>*</a> 
<span class="verse" id="LK10_3">3&#160;</span>Xiwiah nomejwah, Ne nomechtitlani kemi nonmichkatsitsinteh intlajko kokoyomeh. 
<span class="verse" id="LK10_4">4&#160;</span>Amo xikwikakah nomomantajkostal nion nomotomi, nion nomokakkuah; iwa amo ximoketsakah itech ojtli san para aka nonkitlajpaloskeh. 
<span class="verse" id="LK10_5">5&#160;</span>Ijkuak nonkalakitiweh itech se kali, achto xitetlajpalokah iwa xikijtokah: “Xiyolseutokah.” 
<span class="verse" id="LK10_6">6&#160;</span>Tla ompa chantitok se kuali tlakatl, nomoyolsewilis mokawas íwa. Pero tla amaka kiselia nomoyolsewilis, oksepa mokopas nomowah. 
<span class="verse" id="LK10_7">7&#160;</span>Ximokawakah itech se kali, iwa xikmomasewikah iwa xikonikah tlan nomechmakaskeh, porke akin tekiti kiselia itlaxtlawil, iwa amo san xipapanotinemikah. 
<span class="verse" id="LK10_8">8&#160;</span>Ijkuak nonkalakitiweh itech se altepetl iwa nomechseliah, xikmomajsewikah san tlan nomechmakaskeh. 
<span class="verse" id="LK10_9">9&#160;</span>Xikimpajtikah n kokoxkeh non ompa nonkinmajsitiweh, iwa xikinmilikah: “Yoajsiko n tonati ijkuak Dios pewas tlanawatis.” 
<span class="verse" id="LK10_10">10&#160;</span>Pero tla nonkalakitiweh itech se altepetl iwa amo nomechseliah, xiwiah itech ojtli iwa xikijtokah: 
<span class="verse" id="LK10_11">11&#160;</span>“Nochi n póktlali de nomoaltepeu non omoka itech tokakuah, tiktsejtseloah nomoyakapah para xikmatikah mach kuali tlan nonkichijtokeh. Pero kuali xikmatikah ya walajsi n tonati para Dios pewas tlanawatis nomonawak.” 
<span class="verse" id="LK10_12">12&#160;</span>Ne nomechilia, itech neká tonati ijkuak Dios tlayektlalis, n tlakah de non altepetl kiseliskeh okachi tlaijyowílistli ke non okiselijkeh n tlakah de Sodoma. </div>
<div class='s'>Jesús kinnonotsa n tlakah non amo tetlakitah </div>
<div class='r'>(Mt. 11:20-24) </div>
<div class='p'>
<span class="verse" id="LK10_13">13&#160;</span>'¡Miálmasteh tlakah de n altepetl de Corazín! </div>
<div class='p'>¡Miálmasteh tlakah de Betsaida! Porke tla itech altepemeh de Tiro iwa Sidón mochiwaskiah n milagros non yomochijkeh nomoixpa, n tlakah de ompa yowejka kitlakitaskiah Dios. Iwa kinmokentiskiah intlakenwah tlilikeh iwa wajwapawakeh. Iwa yejwah kimotlaliliskiah tlekónextli ipan intsonteko. 
<span class="verse" id="LK10_14">14&#160;</span>Yika, itech neká tonati ijkuak Dios tlayektlalis, nomejwah nonkiseliskeh okachi weyi tlaijyowílistli ke non okiselijkeh n tlakah de Tiro iwa Sidón. 
<span class="verse" id="LK10_15">15&#160;</span>Iwa nomejwah tlakah de Capernaúm, ¿nonkiyejyekoliah nomechajkokuiskeh ilwikak? ¡Amó!, yej nomechonkajkawaskeh miktla. </div>
<div class='p'>
<span class="verse" id="LK10_16">16&#160;</span>'Akin nomechkaki nomejwah, Ne nechkaki, iwa akin nomechtlawelita, Ne nechtlawelita, iwa akin Ne nechtlawelita noiwa kitlawelita Akin onechaltítlanki. </div>
<div class='s'>Walmokopah n eyi póali iwa n májtlakteh iwa ome itlamachtijkawah </div>
<div class='p'>
<span class="verse" id="LK10_17">17&#160;</span>N eyi póali iwa n májtlaktli iwa n ome itlamachtijkawah omokopatoh ika miak pakílistli iwa okijtoayah: </div>
<div class='p'>—Tejwatsi, asta n espíritus amokualteh techtlakitah ijkuak tiktenewah Motoka. </div>
<div class='p'>
<span class="verse" id="LK10_18">18&#160;</span>Jesús okinmili: </div>
<div class='p'>—Milák, Ne onikitak kenijki n diablo owetsiko de ilwikak kemi ijkuak tlapejpetlani. 
<span class="verse" id="LK10_19">19&#160;</span>¡Techkakikah! Ne yonomechmák weletílistli para nonkintlajtlaksaskeh koameh iwa kolomeh, iwa nonmakisaskeh imak iweletilis n diablo, iwa mach ok itla nomechtoktis. 
<span class="verse" id="LK10_20">20&#160;</span>Pero amo xipakikah porke nomechtlakitah n espíritus amokualteh, yej xipakikah porke nomotokah ya ijkuilitok ilwikak. </div>
<div class='s'>Jesús yolpaki </div>
<div class='r'>(Mt. 11:25-27; 13:16-17) </div>
<div class='p'>
<span class="verse" id="LK10_21">21&#160;</span>Itech non ora, n Espíritu Santo okiyolpakti n Jesús, iwa okijto: </div>
<div class='p'>—Notajtsi nimitsweyijkachiwa, Toteko de ilwikak iwan tlaltíkpak, porke otikinmajsikamatilti akimeh amitla kimatih iwa amo akimeh kimoliah ixtlamatih. Nimotlasojkamati Notajtsi, porke Tejwatsi ijkó otikmonekilti. </div>
<div class='p'>
<span class="verse" id="LK10_22">22&#160;</span>'Notajtsi yonechmaktili nochi tlan onka. Amaka kimati Akin Tekone, sanwel Notajtsi. Iwa amaka kimati Akin Notajtsi, sanwel n Tekone kimati iwa akimeh Ye kinekis kinmixmatiltis. </div>
<div class='p'>
<span class="verse" id="LK10_23">23&#160;</span>Ijkuakó Jesús okintlajtlatak itlamachtijkawah iwa okinmili: </div>
<div class='p'>—¡Xipakikah nomejwah porke weletih nonkitah ika nomoixtololowah tlan axa panotok! 
<span class="verse" id="LK10_24">24&#160;</span>Ne nomechilia miakeh profetas iwa wejweyi tlanawatijkeh okinekiah kitaskeh tlan nomejwah axa nonkitah, iwa mach okitakeh; okinekiah kikakiskeh tlan nomejwah axa nonkikakih, iwa mach okikakeh. </div>
<div class='s'>N kuali tlakatl samaritano </div>
<div class='p'>
<span class="verse" id="LK10_25">25&#160;</span>Ijkuakó se non kitemachtia n tlanawatílistli okinek kiyejyekos n Jesús iwa okitlajtlani: </div>
<div class='p'>—Tlamachti, ¿tlan moneki manikchiwa iwa ijkó niyolitos nochipa kan ilwikak? </div>
<div class='p'>
<span class="verse" id="LK10_26">26&#160;</span>Jesús okinankili: </div>
<div class='p'>—¿Tlan ijkuilitok itech n tlanawatílistli? ¿Kenijki tikkajsikamati? </div>
<div class='p'>
<span class="verse" id="LK10_27">27&#160;</span>N tlamachti okinankili: </div>
<div class='p'>—“Xiktlasojtla Motajtsi Dios ika nochi moyolo, </div>
<div class='p'>ika nochi moalma, </div>
<div class='p'>ika nochi mochikawalis </div>
<div class='p'>iwa ika nochi motlalnamikilis, </div>
<div class='p'>iwa xiktlasojtla se tokni kemi te timotlasojtla.” </div>
<div class='p'>
<span class="verse" id="LK10_28">28&#160;</span>Ijkuakó Jesús okili: </div>
<div class='p'>—Kuali otitlanankili. Tla ijkó tikchiwas, tiyolitos nochipa kan ilwikak. </div>
<div class='p'>
<span class="verse" id="LK10_29">29&#160;</span>Pero n tlamachti okinekia mokawas kuali teixpa, iwa oksepa okitlajtlani n Jesús: </div>
<div class='p'>—¿Akin nokni? </div>
<div class='p'>
<span class="verse" id="LK10_30">30&#160;</span>Ijkuakó Jesús okinankili: </div>
<div class='p'>—Se tlakatl owaltemoaya de Jerusalén para Jericó, iwa itech ojtli okitlachtekijkeh, iwa asta itlake okikixtilijkeh. Okitekilmakakeh iwa okiwijwilantewakeh. </div>
<div class='p'>
<span class="verse" id="LK10_31">31&#160;</span>'Satepa, se tiópixki opajpanotiaya itech non ojtli, iwa ijkuak okitak n tlakatl non ompa owilantoka, san okipanawi. 
<span class="verse" id="LK10_32">32&#160;</span>Noiwa ik ompa opajpanotiaya se levita, iwa ijkuak okitak non owilantoka noiwa san okipanawi. 
<span class="verse" id="LK10_33">33&#160;</span>Pero se tlakatl de altepetl de Samaria akin noiwa opajpanotiaya itech non ojtli, ijkuak okitak n tlakatl non owilantoka okiknoma. 
<span class="verse" id="LK10_34">34&#160;</span>Ijkuakó omijkuani inawak n kókoxki, iwa opé kipajtia ika chiawak iwa ika oktli kan okikojkojkah, iwa okikekemelo ika tsótsoli. Otlanki okitlejkolti itech iburro, okiwík kan tekalotiah iwa ompa okimokuitlawi. 
<span class="verse" id="LK10_35">35&#160;</span>Ipan ok se tonati, ijkuak n samaritano yoonewaya, okinkixti ome denariojtomimeh iwa okinmaktili n tekowa itech kali kan mokalotiah, iwa okili: “Xikmokuitlawi nin tlakatl, iwa tla monekis itla okachi, nimitstlaxtlawilijtejkos ijkuak nimokopati.” 
<span class="verse" id="LK10_36">36&#160;</span>Axa, techili ¿katlie de ninteh eyi tlakah omochi ikni n tlakatl non okitlachtekijkeh? </div>
<div class='p'>
<span class="verse" id="LK10_37">37&#160;</span>N tlamachti okili: </div>
<div class='p'>—Akin oteiknoma. </div>
<div class='p'>Jesús okili: </div>
<div class='p'>—Te noiwa ijkó xikchiwa. </div>
<div class='s'>Jesús okintlajpaloto n Marta iwa n María </div>
<div class='p'>
<span class="verse" id="LK10_38">38&#160;</span>Jesús iwa itlamachtijkawah onejnenkeh okachi tlayakapa, iwa okalakitoh kan se altepetsintli. Ompa, se siwatl non itoka Marta okiseli n Jesús itech icha. 
<span class="verse" id="LK10_39">39&#160;</span>Marta okipiaya se iwelti non itoka María akin omotlaliko ikxitla n Jesús para kikakis itlajtol. 
<span class="verse" id="LK10_40">40&#160;</span>Pero Marta okachi okitekipachoaya iteki, omijkuani inawak Jesús iwa okili: </div>
<div class='p'>—Noteko, ¿amo techita nimotekimiktijtok iwa nowelti amo nechpalewia? Xikili manechpalewi. </div>
<div class='p'>
<span class="verse" id="LK10_41">41&#160;</span>Pero Jesús okinankili: </div>
<div class='p'>—Marta, Marta, mitstekipachoa moteki iwa timotekimiktia, 
<span class="verse" id="LK10_42">42&#160;</span>pero sanwel onka itla tlan okachi ipati. María yokipéjpenki, iwa amaka weletis kikixtilis.   </div>
<div class='psalmlabel' id='LK11_0'> 11</div>
<div class='s'>Jesús tlamachtia kenomi se weletis motiotsajtsilis </div>
<div class='r'>(Mt. 6:9-15; 7:7-11) </div>
<div class='p'>
<span class="verse" id="LK11_1">1&#160;</span>Se tonati Jesús omotiotsajtsilijtoka, iwa ijkuak otlanki omotiotsajtsili, se itlamachtijkau okili: </div>
<div class='p'>—Tejwatsi, techmachti kenijki timotiotsajtsiliskeh, ijkó kemi Juan Bautista okinmachti itlamachtijkawah. </div>
<div class='p'>
<span class="verse" id="LK11_2">2&#160;</span>Jesús okinmili: </div>
<div class='q'>—Ijkuak non motiotsajtsiliskeh, ijkí xikijtokah: </div>
<div class='q'>Totajtsi Dios non timuistika ilwikak, </div>
<div class='q'>nochipa makiyektenewakah motoka. </div>
<div class='q'>Xiwalmuika xitlanawatiki. </div>
<div class='q'>Mamochiwa tlan Tejwatsi tikmonekiltia itech nin tlaltíkpaktli, ijkó kemi mochiwa kan ilwikak. </div>
<div class='q'>
<span class="verse" id="LK11_3">3&#160;</span>Techmaka nochi tonati tlan tikmomajsewiskeh. </div>
<div class='q'>
<span class="verse" id="LK11_4">4&#160;</span>Techintlapojpolwili totlajtlakolwah, ijkó kemi tejwah noiwa tikintlapojpolwiah akimeh techtoktiah tlan amokuali. </div>
<div class='q'>Iwa amo xiktekawili matechyoltilana tlan amokuali. </div>
<div class='p'>
<span class="verse" id="LK11_5">5&#160;</span>Jesús noiwa okinmili: </div>
<div class='p'>—Matikijtokah, se de nomejwah yawi ik tlajko yúak ichan se non íwa mowika iwa kilia: “Noknitsi, techintlaneti eyi pameh, 
<span class="verse" id="LK11_6">6&#160;</span>porke se non iwa nimowika onechtlajpaloko, ye wejka wits iwa amo nikpia tlan nikmakas makimomajsewi.” 
<span class="verse" id="LK11_7">7&#160;</span>Iwa neká tlakatl waltlanankilis ijtik icha: “Amo techkuejsolo, yoniktepacho nokalte iwa ne iwa n nopilwantsitsiwah yotimotejtekakeh. Ayakmó weletis itla nimitsmakati.” 
<span class="verse" id="LK11_8">8&#160;</span>Ne nomechilia, n chane maya amo kinekiskia mewas, mewas kimakati tlan kitlajtlanilijtok. Pero amo por iwa mowika, yej para ayakmó makikochkuejsolo. 
<span class="verse" id="LK11_9">9&#160;</span>Yika, Ne nomechilia: </div>
<div class='p'>Xiktlajtlanilikah Dios, iwa Ye nomechmakas; </div>
<div class='p'>xiktemokah, iwa nonkajsiskeh; </div>
<div class='p'>xitlakakalatsakah, iwa nomechtlatlapoliskeh. </div>
<div class='p'>
<span class="verse" id="LK11_10">10&#160;</span>Porke akin kitlajtlani, kiselia; </div>
<div class='p'>iwa akin tlatemoa, tlaajsi; </div>
<div class='p'>iwa akin tlakakalatsa, kitlatlapoliah. </div>
<div class='p'>
<span class="verse" id="LK11_11">11&#160;</span>'¿Kox onka aka de nomejwah non mamixewi makimaka ichokotsi se koatl, ijkuak ichokotsi kitlajtlanilia se michi? 
<span class="verse" id="LK11_12">12&#160;</span>¿Noso ijkuak kitlajtlanilia se téksistli, makimaka se kolotl? 
<span class="verse" id="LK11_13">13&#160;</span>Nomejwah mach nonkualteh, iwa nonkinmakah tlan kuali nomopilwah, ¿amo nonkiyejyekoliah Nomotajtsi non kajki ilwikak nomechmakas n Espíritu Santo tla nonkitlajtlaniliskeh? </div>
<div class='s'>Kiteiliah n Jesús iweletilis walewatok de n diablo </div>
<div class='r'>(Mt. 12:22-30; Mr. 3:19-27) </div>
<div class='p'>
<span class="verse" id="LK11_14">14&#160;</span>Jesús okikixtilijtoka se espíritu amokuali se tlakatl, non amo okikawiliaya matlajto, ijkuak n espíritu amokuali okiski, n tlakatl owaltlajto. Nochteh n tlakah omotlajtlachialtijkeh ijkuak ijkí okitakeh, 
<span class="verse" id="LK11_15">15&#160;</span>pero sikimeh okijtojkeh: </div>
<div class='p'>—Nin tlakatl kinkixtia n espíritus amokualteh ika iweletilis n tlayákanki demonio non itoka beelzebú. </div>
<div class='p'>
<span class="verse" id="LK11_16">16&#160;</span>Oksikimeh okinekiah kiyejyekoskeh iwa okitlajtlaniliayah makinnextili se neskayotl de ilwikak. 
<span class="verse" id="LK11_17">17&#160;</span>Pero Jesús okimatia tlan omokuatlapowijtokah, yika okinmili: </div>
<div class='p'>—Nochteh n tekiwajkeh tla moxexeloah, san nima pojpoliwi; iwa ijkuak moxexeloa itech se kali, san nima moixpoloa. 
<span class="verse" id="LK11_18">18&#160;</span>Ijkó noiwa, tla satanás inewia moixnamiki, iwa iespíritus amokualteh, ¿kenijki wejkawas iweletilis? Ne ijkí nomechilia ken nomejwah nonkijtoah Ne nikinkixtia n espíritus amokualteh ika iweletilis n satanás; 
<span class="verse" id="LK11_19">19&#160;</span>pero tla milák yaskia kemi nonkijtoah, ¿akin kinmaka weletílistli nomotlatitlanilwah para makinkixtikah n espíritus amokualteh? Yika, innewiah kixnextiah nomejwah nonkuatlapolojtokeh. 
<span class="verse" id="LK11_20">20&#160;</span>Pero tla Ne nikinkixtia n espíritus amokualteh ika iweletilis Dios, noni kijtosneki Ye yotlanawatiko nomonawak. </div>
<div class='p'>
<span class="verse" id="LK11_21">21&#160;</span>'Ijkuak se tlakatl chikaktik kipixtok iespada iwa kimokuitlawijtok icha, nochi tlan kitlaatijtok amaka weletis kikixtilis. 
<span class="verse" id="LK11_22">22&#160;</span>Pero tla walkalaki ok se tlakatl okachi chikaktik ke ye iwa kitlanis, ijkuakó kikixtilis iespada non ika omopalewiaya iwa kikixtilis nochi tlan iaxka. </div>
<div class='p'>
<span class="verse" id="LK11_23">23&#160;</span>'Akin amo kajki nowa, nechixnamiki, iwa akin amo nowa tlaoololoa, tlaxixinia. </div>
<div class='s'>N espíritu amokuali non walmokopa </div>
<div class='r'>(Mt. 12:43-45) </div>
<div class='p'>
<span class="verse" id="LK11_24">24&#160;</span>'Ijkuak se espíritu amokuali kikajkawa se tlakatl, nemi kan amaka chanti kitemojtinemi kan mosewis. Pero ijkuak amo kajsi, kimolia: “Nimokopas nocha, kan oníkiski.” 
<span class="verse" id="LK11_25">25&#160;</span>Iwa ijkuak non amokuali espíritu walmokopa, kualajsi n tlakatl kemi yaskia se kali non sikin okichpankeh iwa otlaajachijkeh. 
<span class="verse" id="LK11_26">26&#160;</span>Ijkuakó n espíritu amokuali yawi kinnotsatih chikome espíritus okachi amokualteh ke ye, iwa nochteh mochantiah ijtik non tlakatl, iwa non tlakatl mokopa okachi amokuali ke achto. </div>
<div class='s'>Akimeh kipiah milák yolpakílistli </div>
<div class='p'>
<span class="verse" id="LK11_27">27&#160;</span>Ijkuak Jesús otlajtojtoka, se siwatl non ik ompa okatka, okijto chikawak: </div>
<div class='p'>—¡Miak yolpakílistli kipia n siwatl non omítspixki iwa omitschichiti! </div>
<div class='p'>
<span class="verse" id="LK11_28">28&#160;</span>Pero Jesús okijto: </div>
<div class='p'>—¡Okachi kuali yolpakilisojkeh akimeh kikakih itlajtol Dios iwa kitlakitah! </div>
<div class='s'>Non amo kineltokah n Jesús kitlajtlaniliah se ixneskayotl </div>
<div class='r'>(Mt. 12:38-42; Mr. 8:12) </div>
<div class='p'>
<span class="verse" id="LK11_29">29&#160;</span>N tlakah opé kiyawaloah n Jesús, iwa Ye opé kinmilia: </div>
<div class='p'>—N tlakah amokualteh de ninteh tonatijmeh nechtlajtlaniliah se milagro. Pero mach ok nikinmakas ok se, sanwel non yokinnextili n profeta Jonás. 
<span class="verse" id="LK11_30">30&#160;</span>Porke ijkó kemi Jonás omochi kemi se neskayotl intech n tlakah de Nínive, ijkó noiwa Ne Akin onimochiwako ni tlakatl nimochiwas kemi se neskayotl para n tlakah de ninteh tonatijmeh. 
<span class="verse" id="LK11_31">31&#160;</span>Itech neká iksemi tonati ijkuak Ne nikintlajtlakoltis nochteh n tlakah, n reina de Sabá non walewatok ik tlatsintla majkokuis impah n tlakah de ninteh tonatijmeh iwa kintlajtlakoltis, porke ye wejka owalewak, okikakiko n Salomón non satlawel ixtlamati. Iwa non axa nika kajki, se Akin okachi weyijkatitok ke Salomón. 
<span class="verse" id="LK11_32">32&#160;</span>Noiwa n tlakah de Nínive majkokuiskeh iwa nomechtlajtlakoltiskeh. Porke n tlakah de Nínive omoyolkopkeh inawak Dios ijkuak Jonás okinmatilti itlajtol, pero axa nika kajki se Akin okachi weyijkatitok ke Jonás. </div>
<div class='s'>Toixtololowah intlawilis tokuerpo </div>
<div class='r'>(Mt. 5:15; 6:22-23) </div>
<div class='p'>
<span class="verse" id="LK11_33">33&#160;</span>'Amaka kimilintia se tláwili iwa tlami kitlaatia itlampa se kajo, yej kitlalia tlakpak para makintlawili akimeh walkalakih itech kali. 
<span class="verse" id="LK11_34">34&#160;</span>Nomoixtololowah kemi yaskiah tláwilteh itech nomokuerpo. Tla nomoixtololowah kualteh, noiwa nochi nomokuerpo kipia tláwili, pero tla amo kualteh moixtololowah, nomokuerpo kajki itech tleyuálistli. 
<span class="verse" id="LK11_35">35&#160;</span>Ximotlachili, amo kichiwa n tláwili non axa tikpixtok walmokopas tleyuálistli. 
<span class="verse" id="LK11_36">36&#160;</span>Yika, tla nochi mokuerpo kipia tláwili, iwa amo kipia tleyuálistli, nochi weletis tikyekitas kemi ijkuak se tláwili mitstlawilia. </div>
<div class='s'>Jesús kinteilia non kitemachtiah n tlanawatílistli iwa n fariseos </div>
<div class='r'>(Mt. 23:1-36; Mr. 12:38-40; Lc. 20:45-47) </div>
<div class='p'>
<span class="verse" id="LK11_37">37&#160;</span>Ijkuak Jesús otlanki otlajto, se fariseo okitlalwi matlakuati icha. Jesús oyajki icha n fariseo iwa omotlali kan mesa. 
<span class="verse" id="LK11_38">38&#160;</span>N fariseo omotlajtlachialti ijkuak okitak Jesús mach omomajteki kemi yejwah omomajtekiayah ijkuak otlakuayah. 
<span class="verse" id="LK11_39">39&#160;</span>Pero Toteko Jesús okili: </div>
<div class='p'>—Nomejwah fariseos, nonkichipawah san ixko n kaxitl iwan tlamana, pero ijtik nomoyolo nonkiwilitah nontlachtekiskeh iwa nonkichiwah tlan amo kuali. 
<span class="verse" id="LK11_40">40&#160;</span>¡Tsontewewemeh! Dios okichijchi tlan onka ik kala iwa tlan onka ik tlaijtik. 
<span class="verse" id="LK11_41">41&#160;</span>Tla nonkinekiskeh nonyetoskeh nonchipawakeh, xikintlatliokolikah n próbesteh. </div>
<div class='p'>
<span class="verse" id="LK11_42">42&#160;</span>'¡Miálmasteh fariseos! Nomejwah nonkitemakah nomodiesmo de nomoyerbabuena, de nomoruda iwa de nochi tlan nonkitookah. Pero amo nonkichiwah tlan Dios kimonekiltia nion nontetlasojtlah ijkó kemi Ye tlanawatia. Nochi ni moneki xikchiwakah iwa amo xikkawakah tlan kuali ya nonkichijtiwitseh. </div>
<div class='p'>
<span class="verse" id="LK11_43">43&#160;</span>'¡Miálmasteh nomejwah fariseos!, porke nonkiwilitah nonmotlaliskeh ijtik n sinagoga kan motlaliah non satlawel kintlakitah, iwa nonkiwilitah manomechyektlajpalokah teixpa. </div>
<div class='p'>
<span class="verse" id="LK11_44">44&#160;</span>'¡Miálmasteh akimeh non kitemachtiah n tlanawatílistli iwa fariseos, íxkopteh!, nomejwah kemi miketékochteh non amo motah, iwa n tlakah mach kimatih kox nomopah tlaksatokeh. </div>
<div class='p'>
<span class="verse" id="LK11_45">45&#160;</span>Seme de non kitemachtia n tlanawatili okili n Jesús: </div>
<div class='p'>—Tlamachti, ika tlan tikijtoa, noiwa tejwah techpijpinatia. </div>
<div class='p'>
<span class="verse" id="LK11_46">46&#160;</span>Pero Jesús okijto: </div>
<div class='p'>—¡Miálmasteh noiwa nomejwah tlamachtijkeh de nomotlanawatil!, porke nonkinmamaltiliah n tlakah miakeh tlanawátilteh non mach kinxikoah, iwa nomejwah nion ika se nomomajpil nonkinekih nonkintelkoskeh. </div>
<div class='p'>
<span class="verse" id="LK11_47">47&#160;</span>'¡Nonmiálmasteh!, porke nonkinyekchijchiwiliah inmiketekochwah n profetas, pero san innewiah nomotatawah okinmiktijkeh. 
<span class="verse" id="LK11_48">48&#160;</span>Yika, ijkuak nonkinyekchijchiwiliah intekochwah nonkiteajsikamatiltiah nomejwah nonkiyekitah tlan okichijkeh nomotatawah, porke yejwah okinmiktijkeh n profetas. </div>
<div class='p'>
<span class="verse" id="LK11_49">49&#160;</span>'Yika, Dios kemi nochi kimati okijto: “Nikintitlanilis profetas iwa tlatematiltijkeh, iwa sikimeh de yejwah kinmiktiskeh iwa oksikimeh kintotojtokaskeh.” 
<span class="verse" id="LK11_50">50&#160;</span>Porke n tlakah de ninteh tonatijmeh impah wetsis n tlajtlákoli de inmikilis nochteh n profetas non okinmiktijkeh desde ipewaya n tlaltíkpaktli, 
<span class="verse" id="LK11_51">51&#160;</span>desde imikilis n Abel asta imikilis n Zacarías, akin okimiktijkeh ijtik n Weyi Tiopa, iyakapa n artal. Yika nomechilia Dios kintlaxtlawaltis desde imikilis Abel asta Zacarías. </div>
<div class='p'>
<span class="verse" id="LK11_52">52&#160;</span>'¡Miálmasteh de nomejwah tlamachtijkeh akimeh nonkixmatih nomotlanawatil! Porke amo nonkinkawiliah n tlakah makajsikamatikah tlan Dios technawatia, nion nomejwah mach nonkinekih nonkajsikamatiskeh. Nion amo nonkinkawiliah oksikimeh makajsikamatikah. </div>
<div class='p'>
<span class="verse" id="LK11_53">53&#160;</span>Ijkuak Jesús okinmili ninteh tlájtolteh, non kitemachtiah n tlanawatílistli iwa n fariseos opé kualanih iwa san tlan okajsiah opé kitlatlajtlaniah. 
<span class="verse" id="LK11_54">54&#160;</span>Yejwah san okiyejyekoayah porke okinekiah makijto itla tlan ika weletis kiteiliskeh.  </div>
<div class='psalmlabel' id='LK12_0'> 12</div>
<div class='s'>Jesús kinmilia itlamachtijkawah mamotlachilikah de n fariseos íxkopteh </div>
<div class='p'>
<span class="verse" id="LK12_1">1&#160;</span>Se tonati opé moololoah miaktikeh tlakah asta omopajpatsoayah, iwa Jesús opé kinmilia itlamachtijkawah: </div>
<div class='p'>—Ximotlachilikah de n fariseos íxkopteh. 
<span class="verse" id="LK12_2">2&#160;</span>Porke nochi tlan nonkiichtakachiwaskeh momatis, iwa tla non kimoliah amaka kimatis, saman momatis. 
<span class="verse" id="LK12_3">3&#160;</span>Yika, nochi tlan ononkijtojkeh kan tleyua, momatis kan tlanestok, iwa nochi tlan ononkijtojkeh san ichtaka, saman momatis. </div>
<div class='s'>Akin moneki tikiimakajsiskeh </div>
<div class='r'>(Mt. 10:28-31) </div>
<div class='p'>
<span class="verse" id="LK12_4">4&#160;</span>'Nokniwah non satlawel nomechtlasojtla, amo xikinmawilikah akimeh weletis nomechmiktiskeh. Pero satepa ayakmitla weletis nomechtoktiskeh. 
<span class="verse" id="LK12_5">5&#160;</span>Ne nomechilis akin moneki tikiimakajsiskeh: xikiimakajsikah n Totajtsi Dios Akin satepa de kimiktia n kuerpo noiwa kipia weletílistli para kititlanis miktla. Ye xikiimakajsikah. </div>
<div class='p'>
<span class="verse" id="LK12_6">6&#160;</span>'Monamakah mákuili tototsitsinteh san ika ome tomi. Pero maya ijkó, n Totajtsi Dios amo kinmilkawa nion seme de yejwah. 
<span class="verse" id="LK12_7">7&#160;</span>Iwa Dios kimatok kech tsónkali nonkipixtokeh itech nomotsontekoh. Yika amo ximawikah, porke nomejwah okachi miak nomopati ke n tototsitsinteh. </div>
<div class='s'>Akimeh amo pinawah tetlapowiskeh teixpa de itlajtol Cristo Jesús </div>
<div class='r'>(Mt. 10:32-33; 12:32; 10:19-20) </div>
<div class='p'>
<span class="verse" id="LK12_8">8&#160;</span>'Ne nomechilia, akin teixpa kijtoa nechixmati, Ne noiwa nikijtos inmixpah iangelwah Dios ye noaxka. 
<span class="verse" id="LK12_9">9&#160;</span>Pero tla aka kijtos inmixpah n tlakah amo nechixmati, Ne noiwa nikijtos inmixpah iangelwah Dios amo nikixmati. </div>
<div class='p'>
<span class="verse" id="LK12_10">10&#160;</span>'Iwa akin fiero tlajtos de Ne Non onimochi ni tlakatl, weletis kitlapojpolwiskeh. Pero akin fiero kitenewa n Espíritu Santo, mach kipias tlapojpolwílistli. </div>
<div class='p'>
<span class="verse" id="LK12_11">11&#160;</span>'Ijkuak nomechwikaskeh kan sinagogas, noso innawak tekiwajkeh noso innawak wejweyi tlanawatijkeh, amo manomechtekipacho tlan ika non mopalewiskeh noso kenomi non tlanankiliskeh. 
<span class="verse" id="LK12_12">12&#160;</span>Porke ijkuak monekis xitlajtokah, n Espíritu Santo nomechilis tlan nonkijtoskeh. </div>
<div class='s'>Amo matechixkajkayawa n tomi </div>
<div class='p'>
<span class="verse" id="LK12_13">13&#160;</span>Se tlakatl non ompa okatka okili n Jesús: </div>
<div class='p'>—Tlamachti, xikili nokni makixexelo tlan otechkajtewili tota. </div>
<div class='p'>
<span class="verse" id="LK12_14">14&#160;</span>Jesús okili: </div>
<div class='p'>—Tlakatl, ¿akin onechtlali kemi teyektlali noso tlaxejxelo nomonawak? </div>
<div class='p'>
<span class="verse" id="LK12_15">15&#160;</span>Noiwa okinmili: </div>
<div class='p'>—¡Kuali ximotlachilikah! Amo xikmokawilikah manomechyoltilana n tomi, porke n tlakatl amo kipia nemílistli san por kipia miak tomi. </div>
<div class='p'>
<span class="verse" id="LK12_16">16&#160;</span>Ijkuakó opé kinmilia nin tlapoálistli: </div>
<div class='p'>—Okatka se tlakatl non satlawel okipiaya tomi, iwa itlalwah saikpanoa otlatlakia. 
<span class="verse" id="LK12_17">17&#160;</span>Ijkuakó n tlakatl opé mokuatlapowia: “¿Tlan nikchiwas? ¡Amo nikpia kan niktlaatis tlan okitlakiltijkeh notlalwah!” 
<span class="verse" id="LK12_18">18&#160;</span>Iwa okimoli: “Ya nikmatok tlan nikchiwas. Nikinxixinis kan oniktlatiaya notliol iwa tlan noaxka, iwa nikinchijchiwas oksikimeh okachi wejweyi. Ompa niktlaatis nochi tlan okitlakiltijkeh notlalwah iwa nochi tlan nikpia. 
<span class="verse" id="LK12_19">19&#160;</span>Iwa nikilis noyolo: Noyolojtsi, ya tikpia miak tlan ika tipanotos miak xiwitl. Axa, sa ximosewi, xitlakua, xikoni, iwa xipaki.” 
<span class="verse" id="LK12_20">20&#160;</span>Pero Dios okili: “¡Tlakatl, tsontewewe! Nin yúali timikkis, iwa nochi tlan tiktlaatijtok ¿akin kimokawis?” 
<span class="verse" id="LK12_21">21&#160;</span>Ijkó mochiwah n tlakah non koololoah miak tomi itech nin tlaltíkpaktli. Pero amitla kipiah ixpa n Dios. </div>
<div class='s'>Dios kinmokuitlawia iaxkawah </div>
<div class='r'>(Mt. 6:25-34) </div>
<div class='p'>
<span class="verse" id="LK12_22">22&#160;</span>Satepa Jesús okinmili itlamachtijkawah: </div>
<div class='p'>—Yika, Ne nomechilia: Amo manomechtekipacho tlan nonkimomajsewiskeh noso tlan ika nonyolitoskeh, nion tlan nonkimokentiskeh. 
<span class="verse" id="LK12_23">23&#160;</span>Nomonemilis inawak Totajtsi Dios okachi ipati ke n tlákuali, iwa nomokuerpo okachi ipati ke n tlakemitl. 
<span class="verse" id="LK12_24">24&#160;</span>San xikinmitakah n kakalomeh, amo tookah nion pixkah, nion amo kipiah kan kitlaatiskeh intlakual; iwa maya ijkó, Dios kintlakualtia. ¿Amo okachi nomopati nomejwah ke n totomeh? 
<span class="verse" id="LK12_25">25&#160;</span>¿Tla aka de nomejwah satlawel motekipachoa, yolitos ok se tonati?<a href='#FN10' epub:type='noteref' class='noteref'>*</a> 
<span class="verse" id="LK12_26">26&#160;</span>Tla nomejwah amo nonweletih nonkichiwah tlan amo owi, ¿tleka nomechtekipachoa oksiki tlan mach weletis nonkichiwaskeh? </div>
<div class='p'>
<span class="verse" id="LK12_27">27&#160;</span>'Xikimitakah kenijki moskaltiah n liriojteh. Amo tekitih nion tlajtsomah, pero Ne nomechilia nion n rey Salomón ika nochi iweyilis, omotlakenti kemi seme de ninteh xochimeh. 
<span class="verse" id="LK12_28">28&#160;</span>Iwa tla Dios kitlakentia n xiwitl, non axa moskaltia tetlala iwa ok se tonati kichichinoah, amo okachi nomechyektlakentis maya amo nonteneltokakeh. 
<span class="verse" id="LK12_29">29&#160;</span>Yika, amo manomechtekipachojtinemi tlan nonkimomajsewiskeh noso tlan nonkoniskeh. 
<span class="verse" id="LK12_30">30&#160;</span>Porke n tlaltikpaktlakah kitemojtinemih nochi ni, pero nomejwah nonkipiah Nomotajtsi iwa Ye ya kimatok nochi tlan nomechpoloa. 
<span class="verse" id="LK12_31">31&#160;</span>Okachi kuali xiktemokah matlanawati Dios itech nomoyolo, iwa Ye nomechmakas tlan nomechpoloa. </div>
<div class='s'>Jesús otemachti matiktemokah tlan milák ipati kan ilwikak </div>
<div class='r'>(Mt. 6:19-21) </div>
<div class='p'>
<span class="verse" id="LK12_32">32&#160;</span>'Maya amo nonmiakeh amo ximawikah noichkawah, porke Nomotajtsi kimonekiltia nomechkawilis xikalakikah kan Ye tlanawatia. 
<span class="verse" id="LK12_33">33&#160;</span>Xiknemakakah tlan nonkipiah, iwa xikimpalewikah akimeh kimpoloa. Xikinchijchiwakah púxajteh non amayik tsomonih, xiktlaweloololokah kan ilwikak kan amitla kimati soliwi nion kimati tlami, kan amo onka ichtek nion n tlalxinachi tlaixpoloa. 
<span class="verse" id="LK12_34">34&#160;</span>Porke kan yetos tlan nomoaxka, ompa yetos nomoyolo. </div>
<div class='s'>Jesús technajnawatia matiijsatokah </div>
<div class='p'>
<span class="verse" id="LK12_35">35&#160;</span>'Ximotlatlalikah sa maxotlatokah nomotlawilwah. 
<span class="verse" id="LK12_36">36&#160;</span>Xiyetokah kemi itekitwah se tlakatl non oyá kan monamiktilo iwa sa mochixtokeh para kitlatlapoliskeh iteko ijkuak waltlakakalatsas. 
<span class="verse" id="LK12_37">37&#160;</span>Miak pakílistli kipiaskeh n tekitkeh ijkuak kualinmajsiki inteko kichijtokeh tlan okinnawatijtewak. Ne nomechilia inewia n tekowa pewas kintlateekilis mamotlamajsewikah. 
<span class="verse" id="LK12_38">38&#160;</span>Maya mawalkalakiki n tekowa tlajko yuak, noso sa kualka, miak yolpakílistli kipiaskeh nonteh tekitkeh tla inteko kualinmajsiki ijsatokeh. 
<span class="verse" id="LK12_39">39&#160;</span>Noiwa kuali xikmatikah, tla se chane kimatoskia kemania kalakiki n tlachtek, ye ijsatoskia interojyúali iwa amo kitekawiliskia makitlachtekikah. 
<span class="verse" id="LK12_40">40&#160;</span>Nomejwah noiwa xiijsatokah, porke mach nonkimatih kemania niwalkalakiki Ne Non onimochi ni tlakatl. </div>
<div class='s'>N tetlakéwale tetlakitak iwa non amo tetlakitak </div>
<div class='r'>(Mt. 24:45-51) </div>
<div class='p'>
<span class="verse" id="LK12_41">41&#160;</span>Ijkuakó Pedro okili: </div>
<div class='p'>—Noteko, ¿nin tlapoálistli otechkakiti san tejwah, noso tinochteh? </div>
<div class='p'>
<span class="verse" id="LK12_42">42&#160;</span>N Toteko okinankili: </div>
<div class='p'>—¿Kanin ka n tetlakéwale yekmilajka iwa tetlakitak, non iteko kinmaktilia itlakawah para makintlamaka ipan ora? 
<span class="verse" id="LK12_43">43&#160;</span>Satlawel yolpakiliso n tetlakéwale akin iteko kajsiki kichijtok tlan okinawatijtewak. 
<span class="verse" id="LK12_44">44&#160;</span>De milajka nomechilia, n tekowa kimaktilis makimokuitlawili nochi tlan iaxka. 
<span class="verse" id="LK12_45">45&#160;</span>Pero tla non tetlakéwale kiyejyekolia iteko ok wejkawas kalakiki, iwa pewa kinwiteki n tekitkeh iwa pewa motlakualtia iwa motlawantia. 
<span class="verse" id="LK12_46">46&#160;</span>Ijkuakó n tekowa walkalakiki ijkuak itékitki amo kichia, iwa chikawak kitlaijyowiltis kemi kintlaijyowiltiah non amo tetlakitakeh. </div>
<div class='p'>
<span class="verse" id="LK12_47">47&#160;</span>'N tetlakéwale non ya kimatok tlan kipaktia iteko pero amo motlatlalia nion kitlakita, saikpanoa kitsonwitekiskeh. 
<span class="verse" id="LK12_48">48&#160;</span>Pero n tetlakéwale non amo kimati tlan kipaktia iteko, iwa kichiwa tlan amokuali, amo miak kitlaijyowiltiskeh. Porke akin miak okimaktilijkeh, miak kitlajtlaniliskeh. Iwa akin miak okiseli, okachi miak kitlajtlaniliskeh. </div>
<div class='s'>N tlakah moxexeloah por Cristo </div>
<div class='r'>(Mt. 10:34-36) </div>
<div class='p'>
<span class="verse" id="LK12_49">49&#160;</span>'Ne oniwala onikxotlaltiko tletl ipan nin tlaltíkpaktli. ¡Saikpanoa niknekiskia ya maxotlato! 
<span class="verse" id="LK12_50">50&#160;</span>Pero achto moneki manimokuaateki ika tlaijyowílistli iwa ¡satlawel nimotekipachojtinemi asta mamochiwa! 
<span class="verse" id="LK12_51">51&#160;</span>Amo xikyejyekolikah Ne onikualík yolsewílistli itech nin tlaltíkpaktli. Amó, yej Ne nomechilia n tlaltikpaktlakah mokualaniskeh iwa moxexeloskeh porke Ne oniwala. 
<span class="verse" id="LK12_52">52&#160;</span>Axa ik tlayakapa itech se familia kan chantitoskeh mákuilteh, non eyi amo kinekiskeh mowikaskeh iwa non ome, iwa nonteh ome amo kinekiskeh mowikaskeh iwa nonteh eyi. 
<span class="verse" id="LK12_53">53&#160;</span>N teta kixnamikis ipiltsi, iwa n tepiltsi kixnamikis ita. N tena kixnamikis ichpoch, iwa n teichpoch kixnamikis ina. N temona kixnamikis imo, iwa n montli kixnamikis imona. </div>
<div class='s'>Tlan technextiliah n tonatijmeh </div>
<div class='r'>(Mt. 16:1-4; Mr. 8:11-13) </div>
<div class='p'>
<span class="verse" id="LK12_54">54&#160;</span>Jesús noiwa okinmili n tlakah: </div>
<div class='p'>—Ijkuak nomejwah nonkitah pewa tlamixtemi kan ik kalaki tonati, niman nonkijtoah kiawis, iwa milák ijkó tlamochiwa. 
<span class="verse" id="LK12_55">55&#160;</span>Iwa ijkuak n ejekatl walewa ik tlatsintla, nomejwah nonkijtoah: “Axa kualtsi tonas”, iwa ijkó tlamochiwa. 
<span class="verse" id="LK12_56">56&#160;</span>¡Íxkopteh! Kenomi nonweletih nonkiyejyekoliah kemania kiawis noso kemania tonas. ¿Tleka amo nonweletih nonkajsikamatih tlan tlamochijtok itech ninteh tonatijmeh? </div>
<div class='s'>Ximotlapojpolwi iwa non mitskokolia </div>
<div class='r'>(Mt. 5:25-26) </div>
<div class='p'>
<span class="verse" id="LK12_57">57&#160;</span>'¿Tleka nomonewiah amo nonkiyejyekoliah tlan kuali? 
<span class="verse" id="LK12_58">58&#160;</span>Tla aka mitsteilia por otiktokti itla amo kuali, ximoyekkawa íwa, ijkuak ayamó mitsteixpantia inawak tekiwa, tlamo n tekiwa mitstemaktis inawak n alwasil para mamitstsakua. 
<span class="verse" id="LK12_59">59&#160;</span>De milajka nimitsilia, amo tikisas asta kelamo tiktlaxtlawas nochi tlan mitstlajtlaniliskeh.  </div>
<div class='psalmlabel' id='LK13_0'> 13</div>
<div class='s'>Moneki se mamoyolkopa inawak Dios </div>
<div class='p'>
<span class="verse" id="LK13_1">1&#160;</span>Itech nekateh tonatijmeh, sikimeh tlakah okitakoh n Jesús iwa okilijkeh Pilato okinmikti sikimeh tlakah de Galilea, iwa inmesso okinenelo ika inmesso n yolkameh non yejwah okinmiktijkeh para tlamanaskeh. 
<span class="verse" id="LK13_2">2&#160;</span>Jesús okinmili: </div>
<div class='p'>—¿Nonkiyejyekoliah nomejwah nonteh tlakah de Galilea ijkó omochijkeh porke okachi tlajtlakolejkeh ke n oksikimeh tlakah de Galilea? 
<span class="verse" id="LK13_3">3&#160;</span>Ne nomechilia amó; iwa tla nomejwah amo nonmoyolpatlah, noijkó nontlamitiweh. 
<span class="verse" id="LK13_4">4&#160;</span>¿Noso nonkiyejyekoliah nekateh májtlaktli iwa n chikweyi tlakah non omijmikeh ijkuak impah owetsiko n wejkapa torre de Siloé, okachi tlajtlakolejkeh ke n oksikimeh non ochantitokah Jerusalén? 
<span class="verse" id="LK13_5">5&#160;</span>Ne nomechilia amó, iwa tla nomejwah amo nonmoyolpatlah inawak Dios, non nochteh ijkó nontlamitiweh. </div>
<div class='s'>N igoskuawitl non amo tlaki </div>
<div class='p'>
<span class="verse" id="LK13_6">6&#160;</span>Ijkuakó Jesús okinmili nin tlapoálistli: </div>
<div class='p'>—Se tlakatl okipiaya se igoskuawitl non otooktoka itlajko iuvaskuauyo, iwa oyá okitlatemolito, pero amitla okajsik. 
<span class="verse" id="LK13_7">7&#160;</span>Ijkuakó okili iuvastékitki: “Techkaki, ika axa ya eyi xiwitl nikwaltlatemolia nin igoskuawitl iwa ayik nikajsi nion se igos. Xiktsonteki, ayakmó san matlatsakuilijto.” 
<span class="verse" id="LK13_8">8&#160;</span>Pero n uvastékitki okili: “Noteko, xikkawa sa nin xiwitl; niktlalkaxanis iwa nikkojtlalotis. 
<span class="verse" id="LK13_9">9&#160;</span>Chamo ijkó ya tlaakis. Pero tla amo tlaaki, ijkuakó niktsontekis.” </div>
<div class='s'>Jesús kipajtia se siwatl itech tonati pialoni </div>
<div class='p'>
<span class="verse" id="LK13_10">10&#160;</span>Se sábado ijkuak mosewia n judíos, Jesús otlamachtijtoka itech se sinagoga.<a href='#FN11' epub:type='noteref' class='noteref'>*</a> 
<span class="verse" id="LK13_11">11&#160;</span>Noiwa ompa okatka se siwatl non yokiwikaya májtlaktli iwa n chikweyi xiwitl ika kokólistli. Se espíritu amokuali okikuitlapantompocho iwa mach oweletia omomilawaya. 
<span class="verse" id="LK13_12">12&#160;</span>Ijkuak Jesús okitak okínotski iwa okili: </div>
<div class='p'>—Siwatl, yotimákiski de mokokolis. </div>
<div class='p'>
<span class="verse" id="LK13_13">13&#160;</span>Ijkuakó Jesús okintlali imawah ipan siwatl, iwa n siwatl san nima owalmomila iwa opé kiweyijkachiwa Dios. 
<span class="verse" id="LK13_14">14&#160;</span>Pero n tiópixki non okachi otlayakantoka okuálanki, porke Jesús okipajti non siwatl itech sábado, iwa okinmili non ompa okatkah: </div>
<div class='p'>—Onkateh chikwase tonatijmeh ijkuak weletis se tekitis; itech seme de nonteh tonatijmeh ximopajtikih, pero amo itech tonati ijkuak moneki matimosewikah. </div>
<div class='p'>
<span class="verse" id="LK13_15">15&#160;</span>Ijkuakó Jesús okinankili: </div>
<div class='p'>—¡Íxkopteh!, ¿mach amo nonkintojtomah nomoyolkawah iwa nonkinmatlitiah malki mayeto sábado? 
<span class="verse" id="LK13_16">16&#160;</span>Nin siwatl non walewatok de Abraham, akin satanás okitlaijyowiltijtoka májtlaktli iwa n chikweyi xiwitl, ¿mach amo omonekia se makimakixti maya mayeto sábado? </div>
<div class='p'>
<span class="verse" id="LK13_17">17&#160;</span>Ijkuak Jesús ijkó okinmili, nochteh non okikokoliayah opinawakeh. Pero n oksikimeh opakiah ijkuak okitayah n wejweyi neskayolteh non Jesús okinchiwaya. </div>
<div class='s'>N xinatsintli de mostaza </div>
<div class='r'>(Mt. 13:31-32; Mr. 4:30-32) </div>
<div class='p'>
<span class="verse" id="LK13_18">18&#160;</span>Ijkuakó Jesús okijto: </div>
<div class='p'>—¿Tlan ika weletis nikiknitis kan Dios tlanawatia? 
<span class="verse" id="LK13_19">19&#160;</span>Nikchiwas ika se xinatsintli de mostaza non se tlakatl okitookak kan ilawerta, satlawel omoskalti iwa omotlamito se weyi kuawitl iwa n totomeh omotepajsoltijkeh itech imamayowah. </div>
<div class='s'>N tlapoálistli de n levadura </div>
<div class='r'>(Mt. 13:33) </div>
<div class='p'>
<span class="verse" id="LK13_20">20&#160;</span>Jesús noiwa okijto: </div>
<div class='p'>—¿Tlan ika weletis nikiknitis kan Dios tlanawatia? 
<span class="verse" id="LK13_21">21&#160;</span>Nochi ni kemi n levadura non se siwatl kineloa ika eyi tlatamachiwali arina. Iwa n levadura kisamawaltia nochi n textli. </div>
<div class='s'>N ojtli pitsawak </div>
<div class='r'>(Mt. 7:13-14, 21-23) </div>
<div class='p'>
<span class="verse" id="LK13_22">22&#160;</span>Ijkuak Jesús oyaya itech ojtli non onkisa Jerusalén, otlamachtijtiah itech nochteh altepemeh kan ik opapanotia. 
<span class="verse" id="LK13_23">23&#160;</span>Iwa se tlakatl okitlajtlani: </div>
<div class='p'>—Toteko, ¿amo miakeh momakixtiskeh? </div>
<div class='p'>Jesús okinankili: </div>
<div class='p'>
<span class="verse" id="LK13_24">24&#160;</span>—Ximochijchikawakah xikalakikah kan ik kaltentli tsopijtik, Ne nomechilia, miakeh kinekiskeh kalakiskeh pero amo weletiskeh. 
<span class="verse" id="LK13_25">25&#160;</span>Porke ijkuak n chane mewas iwa kiwaltsakuas n kaltentli, akimeh nonyetoskeh kala, nontlakakalatsaskeh iwa nonkijtoskeh: “Toteko, techtlatlapoli.” Pero Ye nomechnankilis: “Mach nikmati kan nonwalewah.” 
<span class="verse" id="LK13_26">26&#160;</span>Ijkuakó nomejwah pewas nonkijtoskeh: “Tejwah otitlakuajkeh iwa otikonikeh mowah, iwa otitemachti itech toaltepeu.” 
<span class="verse" id="LK13_27">27&#160;</span>Pero Ye nomechilis: “Mach amo yonomechili amo nikmati kan nonwalewah. Ximoachiwakah tlajtlakolchiwanih.” 
<span class="verse" id="LK13_28">28&#160;</span>Ompa nonchokaskeh iwa nomotlanwah nejnetsontoskeh ijkuak nonkitaskeh Abraham, Isaac, Jacob iwa nochteh n profetas kan Dios tlanawatijtok. Pero nomejwah nomechontlamotlaskeh kala. 
<span class="verse" id="LK13_29">29&#160;</span>Porke witseh n tlakah de ik tlatsintla iwa de ik tlakpak, kan ik kisa tonati iwa kan ik kalaki tonati, moyayantiskeh iwa motlamajsewiskeh kan Dios tlanawatijtok. 
<span class="verse" id="LK13_30">30&#160;</span>Non tonati, sikimeh non axa amitla impati, ijkuakó weyijkatitoskeh, iwa non axa weyijkatitokeh ijkuakó ayakmitla yetos impati. </div>
<div class='s'>Jesús kichokilia n Jerusalén </div>
<div class='r'>(Mt. 23:37-39) </div>
<div class='p'>
<span class="verse" id="LK13_31">31&#160;</span>Itech non tonati owalajkeh sikimeh fariseos iwa okilijkeh n Jesús: </div>
<div class='p'>—Xio de nika, porke Herodes Antipas kineki mitsmiktis. </div>
<div class='p'>
<span class="verse" id="LK13_32">32&#160;</span>Pero Jesús okinnankili: </div>
<div class='p'>—Xiwiah iwa xikilikah non koyotl: “Xikkaki, axa iwa mostla nikinkixtis espíritus amokualteh iwa nikimpajtis kokoxkeh, iwa biktla niktlamis noteki.” 
<span class="verse" id="LK13_33">33&#160;</span>Pero axa, mostla iwa biktla, moneki maniksentoka noteki, porke mach weletis se profeta mamiki oksika tla amo kan weyi altepetl de Jerusalén. </div>
<div class='p'>
<span class="verse" id="LK13_34">34&#160;</span>'¡Jerusalén, Jerusalén, mopilwah kinmiktiah n profetas iwa kinmojmotlah ika tetl akimeh Dios kintitlani monawak! ¡Miak welta oniknek nikinmoololos mopilwah, kemi se siwapio kimoololoa ipiotsitsiwah itlampa iajaswah, pero mach okinekeh! 
<span class="verse" id="LK13_35">35&#160;</span>Axa nomoweyitiopa mokawas sa iselti, iwa Ne nomechilia ayakmó nonnechitaskeh oksepa asta maajsiki n tonati ijkuak nonkijtoskeh: “Matiochito Akin okwaltítlanki Toteko Dios.”  </div>
<div class='psalmlabel' id='LK14_0'> 14</div>
<div class='s'>Jesús kipajtia se tlakatl non oatétenki </div>
<div class='p'>
<span class="verse" id="LK14_1">1&#160;</span>Itech se sábado ijkuak mosewia n judíos, Jesús oyá otlakuaato icha n se tlanawati fariseo. Iwa n oksikimeh fariseos sa okiitinemiah tlan kichiwas. 
<span class="verse" id="LK14_2">2&#160;</span>Iwa iyakapa n Jesús okatka se tlakatl kókoxki non oatétenki. 
<span class="verse" id="LK14_3">3&#160;</span>Ijkuakó Jesús okintlajtlani n fariseos iwa non kitemachtiah n tlanawatílistli: </div>
<div class='p'>—¿Nomotlanawatil kitekawilia se matlapajti itech sábado, noso amó? </div>
<div class='p'>
<span class="verse" id="LK14_4">4&#160;</span>Yejwah mach otlanankilijkeh. Ijkuakó Jesús okonkitski n kókoxki, okipajti iwa okili mawia. 
<span class="verse" id="LK14_5">5&#160;</span>Otlanki Jesús okinmili n fariseos: </div>
<div class='p'>—Tla se nomoburrojtsi noso se nomotoro moposojwia, ¿amo nonkonkixtiah maya mayeto sábado? </div>
<div class='p'>
<span class="verse" id="LK14_6">6&#160;</span>Yejwah mach ok itla oweletkeh okinankilijkeh. </div>
<div class='s'>N tlatlálwilteh itech se monamiktilo </div>
<div class='p'>
<span class="verse" id="LK14_7">7&#160;</span>Ijkuak Jesús okimitak kenomi omotlapejpeniayah para motlaliskeh okachi tlayakapa n tlatlálwilteh itech se ilwitl, Ye okinmili ninteh tlajtolteh: </div>
<div class='p'>
<span class="verse" id="LK14_8">8&#160;</span>—Ijkuak aka mitsontlalwis xitlatlakuaati kan se monamiktilo, amo ximotlapejpeni kan timoyayantis, porke weletis wits ok se tlatlálwili okachi weyijkatitok; 
<span class="verse" id="LK14_9">9&#160;</span>ijkuakó akin omitstlalwi weletis mitsiliki: “Xonmijkuani, nika motlalis nin notlatlalwil.” Ijkuakó te tipinawas iwa tias timotlaliti asta tlakuitlapa. 
<span class="verse" id="LK14_10">10&#160;</span>Yika, ijkuak mitstlalwiskeh, ximotlaliti tlakuitlapa; ijkó mitsontlajpaloki akin omitstlalwi, iwa mitsilis: “Noknitsi, ximoyayantiti nepa tlayakapa.” Ijkuakó, nochteh akimeh mowah ewatoskeh, kuali tlajtoskeh de te. 
<span class="verse" id="LK14_11">11&#160;</span>Pero akin inewia moweyilia, kipijpinawiskeh; iwa akin moiknelia, kiweyijkatlaliskeh. </div>
<div class='p'>
<span class="verse" id="LK14_12">12&#160;</span>Jesús noiwa okili n tlakatl non okitlalwi matlakuati icha: </div>
<div class='p'>—Ijkuak tiilwichiwas, amo xikintlalwi akimeh inwah timowika, noso mokniwah, noso non ken tikimita, noso non kitlawelpiah tomi; porke satepa yejwah noiwa mitstlalwiskeh xitlatlakuaati, iwa ijkó momakopaskeh mowah. 
<span class="verse" id="LK14_13">13&#160;</span>Ijkuak tiilwichiwas xikintlalwi n próbesteh, n matepomeh, n koxomeh iwa non amo weleti tlachiah, 
<span class="verse" id="LK14_14">14&#160;</span>iwa tikpias miak pakílistli. Porke yejwah mach weletis momakopaskeh mowah, pero te tikpias motlaxtlawil neká iksemi tonati ijkuak moyolitiskeh n yekmilajkameh. </div>
<div class='s'>Se weyi yualtlákuali </div>
<div class='p'>
<span class="verse" id="LK14_15">15&#160;</span>Ijkuak ijkó okikakeh, seme non ompa otlakuajtokah iwan Jesús, okili: </div>
<div class='p'>—¡Miak pakílistli kipias akin tlakuas kan Dios tlanawatijtok! </div>
<div class='p'>
<span class="verse" id="LK14_16">16&#160;</span>Jesús okili: </div>
<div class='p'>—Se tlakatl okichi miak tlákuali iwa otlanawati matetlalwitih matlakuakih icha. 
<span class="verse" id="LK14_17">17&#160;</span>Iwa ijkuak ya tlakuaskiah, okinawati se tetlakéwale makimiliti n tlatlálwilteh: “Xiwalmuikakah, porke nochi yotlaiksik.” 
<span class="verse" id="LK14_18">18&#160;</span>Pero nochteh opé motlapojpolwiah inawak. Se okijto: “Sikin onikko se tlali, iwa nio nikontati; nimitstlatlaujtia techontlapojpolwi.” 
<span class="verse" id="LK14_19">19&#160;</span>Ok se okijto: “Sikin onikinko mákuili noyuntajwah, iwa nio nikinyejyekoti, nimitstlatlaujtia techontlapojpolwi.” 
<span class="verse" id="LK14_20">20&#160;</span>Iwa ok se okijto: “Sikin onimonamikti, iwa mach weletis nias.” 
<span class="verse" id="LK14_21">21&#160;</span>Ijkuak n tetlakéwale omokopato, okitlapowi iteko nochi tlan okilijkeh n tlatlálwilteh. Ijkuakó n tekowa tlawel okuálanki iwa okili itlakewal: “Xiajtiwetsi tiánkistli iwa itech ojmeh de nin altepetl, xikualinwika n próbesteh, n matepomeh, n koxomeh iwa non amo tlachiah.” 
<span class="verse" id="LK14_22">22&#160;</span>N tetlakéwale omokopato iwa okijto: “Noteko, yonikchi tlan otechnawati, iwa ok onka miak lojar.” 
<span class="verse" id="LK14_23">23&#160;</span>Ijkuakó n tekowa okili itlakewal: “Xiajtiwetsi itech ojmeh, iwa nochteh non tikinnamiktias xikinchijchikawa makalakikah nocha para matemi nocha. 
<span class="verse" id="LK14_24">24&#160;</span>Porke de milajka nomechilia, nion se de akin achto oniktlalwi matlakuaki, kimomasewis n tlákuali non ne nikmomajsewis.” </div>
<div class='s'>Kipia ipati tiktlakitas Cristo </div>
<div class='p'>
<span class="verse" id="LK14_25">25&#160;</span>Miakeh tlakah okikuitlapantokayah n Jesús, iwa Ye omókopki iwa okinmili: </div>
<div class='p'>
<span class="verse" id="LK14_26">26&#160;</span>—Tla aka wits nonawak, iwa amo nechtlasojtla okachi ke ita, ina, isiwa, ipilwah, ikniwah, iweltiwah noso ye inewia, noni mach weletis yetos notlamachtijkau. 
<span class="verse" id="LK14_27">27&#160;</span>Iwa akin amo kinekis tlaijyowis maya makimiktikah por nechtlakita, noni mach weletis yetos notlamachtijkau. 
<span class="verse" id="LK14_28">28&#160;</span>Tla aka de nomejwah kineki kichijchiwas se torre, ¿amo achto kiyejyekolia kox kajxilis itomi para weletis kitlamis? 
<span class="verse" id="LK14_29">29&#160;</span>Porke tla kualtsimpewaltia iwa san ompa kikawa ken ayakmó okajxili itomi; nochteh akimeh kitaskeh san kiwetskaskeh, 
<span class="verse" id="LK14_30">30&#160;</span>iwa kijtoskeh: “Nin tlakatl san okitsimpewalti ikal iwa mach owéletki okitlami.” 
<span class="verse" id="LK14_31">31&#160;</span>Noso ijkuak se rey kintitlani isoldadojwah mamotekilmakatih iwan isoldadojwah ok se rey, ¿amo achto kiyejyekolia kox ika májtlaktli mil soldadojteh weletis motekilmakas iwa non ok se rey non okwalintítlanki sempóali mil soldadojteh? 
<span class="verse" id="LK14_32">32&#160;</span>Iwa tla amo weleti, ijkuak n ok se rey ok wejka wits, konintitlanilia sikimeh tlatitlaniltih para mamoyekkawakah. 
<span class="verse" id="LK14_33">33&#160;</span>Ijkó kiné, akin amo kikawa nochi tlan kiyoltilana, mach weletis yetos notlamachtijkau. </div>
<div class='s'>Ijkuak n istatl ayakmó tlapuyeya </div>
<div class='r'>(Mt. 5:13; Mr. 9:50) </div>
<div class='p'>
<span class="verse" id="LK14_34">34&#160;</span>'N istatl satlawel kuali, pero tla ayakmó tlapuyeya, ayakmó kuali. 
<span class="verse" id="LK14_35">35&#160;</span>Ayakmó weletis motekitiltis nion itech tláli, nion para motlakojtlalotis, yej sa para motepewas. ¡Akin de milajka kipia inakas, makajsikamati!  </div>
<div class='psalmlabel' id='LK15_0'> 15</div>
<div class='s'>N ichkatsi non opolika </div>
<div class='r'>(Mt. 18:10-14) </div>
<div class='p'>
<span class="verse" id="LK15_1">1&#160;</span>Miakeh tominoololojkeh, non okoololoaya tomi para Roma, iwa sikimeh tlajtlakolchijkeh owalmijkuaniayah inawak Jesús iwa okikakiah, 
<span class="verse" id="LK15_2">2&#160;</span>yika n fariseos iwa non kitemachtiah n tlanawatili okipojpoayah iwa okijtoayah: </div>
<div class='p'>—Nin tlakatl mowika iwan tlajtlakolchijkeh iwa tlakua ínwah. </div>
<div class='p'>
<span class="verse" id="LK15_3">3&#160;</span>Ijkuakó Jesús okinmili nin tlapoálistli: </div>
<div class='p'>
<span class="verse" id="LK15_4">4&#160;</span>—¿Tla aka de nomejwah kimpixtok se siento ichkameh iwa kipoloa se, amo kinkakajtewah n nawi póali iwa n káxtoli iwa n nawi (99) ichkameh tetlala iwa kontemoa n ichkatsi non opoliwik? 
<span class="verse" id="LK15_5">5&#160;</span>Iwa ijkuak konajsi, kimokechpanoltia iwa satlawel pakmiki, 
<span class="verse" id="LK15_6">6&#160;</span>iwa ijkuak onkalaki icha, kinmoololoa non iwa moiknitia, iwa non ik ompa chanti iwa kinmilia: “Xipakikah nowa, porke yonikajsik n ichkatsi non onikpolojka.” 
<span class="verse" id="LK15_7">7&#160;</span>Ne nomechilia onka okachi miak pakílistli kan ilwikak ijkuak se tlajtlakolchi moyolpatla, iwa amo por nawi póali iwa n káxtoli iwa n nawi kualteh n tlakah non ayakmó moneki makipatlakah inyalis. </div>
<div class='s'>N tomi non opolika </div>
<div class='p'>
<span class="verse" id="LK15_8">8&#160;</span>'Noso tla se siwatl kipia májtlaktli platajtomi iwa kualpoloa se, ¿amo kixotlaltia se tláwili, iwa yolik kichpana n kali iwa kitejtemojti asta kan kualajsi? 
<span class="verse" id="LK15_9">9&#160;</span>Iwa ijkuak yokajsik, kinmoololoa non iwa moiknitia iwa non ik ompa chanti iwa kinmilia: “Nowa xipakikah, porke yonikajsik n platajtomi non onikpolojka.” 
<span class="verse" id="LK15_10">10&#160;</span>Ne nomechilia, noiwa iangelwah Dios pakmikih ijkuak se tlajtlakolchi molnamiki iwa ayakmó tlajtlakolchiwa. </div>
<div class='s'>N télpochtli non okawilti itomi </div>
<div class='p'>
<span class="verse" id="LK15_11">11&#160;</span>Jesús noiwa okinmili: </div>
<div class='p'>—Se tlakatl okimpiaya ome itelpochwah, 
<span class="verse" id="LK15_12">12&#160;</span>iwa non tsoyotl okili ita: “Nota, xikxejxelo tlan tikpia iwa techmaka tlan techaxkatilis.” Ijkuakó n teta okixejxelo tlan okipixtoka, iwa okimák ipiltsi non tsoyotl tlan okitlajtlanili. 
<span class="verse" id="LK15_13">13&#160;</span>Kech tonati satepa, n télpochtli non tsoyotl okinamák nochi tlan okiaxkatilijkah, iwa ika non tomi wejka omopaxialoltito. Ompa okawilti itomi iwan awilsiwameh. 
<span class="verse" id="LK15_14">14&#160;</span>Pero ijkuak omotomintlajtlami, owala se apisotl itech neká tlali kan ye opaxialoto iwa opé kipoloa tlan kikuas. 
<span class="verse" id="LK15_15">15&#160;</span>Ijkuakó okitlajtlanilito tekitl se tlakatl non ochantitoka itech non altepetl, akin okinawati makinmokuitlawiliti ipitsowah. 
<span class="verse" id="LK15_16">16&#160;</span>N télpochtli oapismikia iwa okinekia kinkualis intlakual n pitsomeh, pero amaka itla okimakaya. 
<span class="verse" id="LK15_17">17&#160;</span>Ijkuakó opé ijkí mokuatlapowia: “¡Miakeh itlakawah nota, kipiah miak tlan kikuaskeh, iwa ne nika niapismiktok! 
<span class="verse" id="LK15_18">18&#160;</span>Okachi kuali nimokopas ichan nota, iwa nikilis: nota, onitlajtlakolchi inawak Dios iwa monawak. 
<span class="verse" id="LK15_19">19&#160;</span>Ayakmó techita kemi mokone; yej techita kemi se motlakewal.” 
<span class="verse" id="LK15_20">20&#160;</span>Ijkuak owalmókopki icha n ita. </div>
<div class='p'>'Iwa ok wejka owalaya, ita okonitak iwa saikpanoa okiknoma. Omotlelo okinamikito, okinanawajtek iwa okiixtennamik. 
<span class="verse" id="LK15_21">21&#160;</span>Ijkuakó ipiltsi okili: “Nota, onitlajtlakolchi inawak Dios iwa monawak. Ayakmó techita kemi mokone.” 
<span class="verse" id="LK15_22">22&#160;</span>Ijkuakó n teta okinmili itlakawah: “Totokatijkak, xikualikakah non okachi kuali tlakemitl iwa xiktlakentikah; noiwa xiktlalilikah se aniyo iwa xikkaktikah. 
<span class="verse" id="LK15_23">23&#160;</span>Xikualikakah n torojkonetl non tomawak iwa xikmiktikah. ¡Matiilwichiwakah iwa matitlatlakuakah! 
<span class="verse" id="LK15_24">24&#160;</span>Porke nin nopiltsi yomikka, iwa oksepa omoyoliti, yopolika, iwa axa yotikajsikeh.” Iwa opé ilwichiwah. </div>
<div class='p'>
<span class="verse" id="LK15_25">25&#160;</span>'Pero ipiltsi non teteachka otekititoka itlala; iwa ijkuak owalmokopaya iwa ya onajsia icha, okikak tlatsotsonah iwa mijtotiah. 
<span class="verse" id="LK15_26">26&#160;</span>Ijkuakó okínotski se tlakéwale iwa okitlajtlani tlan okichijtokah icha. 
<span class="verse" id="LK15_27">27&#160;</span>N tlakéwale okili: “Mokni yomokopato, iwa mopapá otlanawati makimiktikah n torojkonetl non okachi tomawak, porke mokni okalakiko ika kuali.” 
<span class="verse" id="LK15_28">28&#160;</span>Pero n teikni non teteachka okuálanki, iwa kemi amo okinekia kalakis, ita owálkiski iwa okitlatlaujti makalaki. 
<span class="verse" id="LK15_29">29&#160;</span>Pero n tepiltsi okili ita: “Tejwatsi kuali tikmatok nochipa nitekititok mowah iwa nimitstlakita, iwa ayik techmakatikah nion se tentsontsi, para maniilwichiwa iwa non inwa nimowika. 
<span class="verse" id="LK15_30">30&#160;</span>Pero axa kemi owala mopiltsi, non okawiltito motomi iwan awilsiwameh, okachi otikmiktili n torojkonetl non sa tomaktik.” 
<span class="verse" id="LK15_31">31&#160;</span>Ijkuakó n teta okili ipiltsi: “Nokone, te nochipa tika nowa, iwa nochi tlan nikpia moaxka. 
<span class="verse" id="LK15_32">32&#160;</span>Pero axa kuali matiilwichiwakah iwa matipakikah, porke mokni omikka, iwa axa omoyoliti; opolika, pero yotikajsikeh.”   </div>
<div class='psalmlabel' id='LK16_0'> 16</div>
<div class='s'>N tetlakéwale non amo okitlachiliaya iteko </div>
<div class='p'>
<span class="verse" id="LK16_1">1&#160;</span>Jesús noiwa okinmili itlamachtijkawah: </div>
<div class='p'>—Okatka se tlakatl non satlawel okipiaya, iwa okitlali se ichantlamokuitlawi. Pero sikimeh tlakah okilitoh n tekowa ichantlamokuitlawi san okawiltijtoka tlan iaxka. 
<span class="verse" id="LK16_2">2&#160;</span>Ijkuakó n tekowa okónnotski iwa okili: “¿Amo tikmati tlan nechtlapowiah de te? Techili kenomi titekititok, porke ayakmó tikmokuitlawis tlan noaxka.” 
<span class="verse" id="LK16_3">3&#160;</span>Ijkuakó n techantlamokuitlawi okimoli: “¿Axa tlan nikchiwas tla noteko nechkixtilis noteki? Mach nikxikos nitekitis tetlala, iwa satlawel nipinawas nimijtlanijtinemis. 
<span class="verse" id="LK16_4">4&#160;</span>Ya nikmatok tlan nikchiwas, para manechselikah itech incha ijkuak ayakmó nikpias nin tekitl.” 
<span class="verse" id="LK16_5">5&#160;</span>Ijkuakó n techantlamokuitlawi se por se okinnotiah akimeh okiwikiliayah iteko; iwa non achto owala okitlajtlani: “¿Kech tikuikilia noteko?” 
<span class="verse" id="LK16_6">6&#160;</span>N tlakatl okinankili: “Nikkuikilia mákuili poali barril aseite.” Ijkuakó n techantlamokuitlawi okili: “Nika machotitok tlan tiktewikilia, ximotlali iwa xikmajmantiwetsi sa tlajko siento barril.” 
<span class="verse" id="LK16_7">7&#160;</span>San nima ok se okitlajtlani: “Iwa te, ¿kech tiktewikilia?” N tlakatl okinankili: “Se siento tlatamachiwali de trigo.” Ijkuakó n techantlamokuitlawi okili: “Xikonana moamatsi iwa xikmajmana ok se, pero xikmomachotili san nawi póali (80) tlatamachiwali de trigo.” 
<span class="verse" id="LK16_8">8&#160;</span>Ijkuakó n tekowa omotlajtlachialti ijkuak okima tlan okichi n amokuali techantlamokuitlawi. N tlaltikpaktlakah okachi ixtlamatih itech tlan kichiwah, iwa amo akimeh tepilwah inawak Dios. </div>
<div class='p'>
<span class="verse" id="LK16_9">9&#160;</span>'Ne nomechilia: Xiktekitiltikah tlan onka itech nin tlaltíkpaktli, para nonkimpalewiskeh n próbesteh iwa ijkó nonkimpiaskeh akimeh nomechmoiknitiskeh, para ijkuak amitla nonkipiaskeh, weletis nomechseliskeh ilwikak kan nochipa nonchantitoskeh. </div>
<div class='p'>
<span class="verse" id="LK16_10">10&#160;</span>'Akin san achitsi kiyekmokuitlawia, noiwa weletis kiyekmokuitlawis tlan miak; iwa akin amo kiyekmokuitlawia tlan san achitsi, mach weletis kiyekmokuitlawis tlan miak. 
<span class="verse" id="LK16_11">11&#160;</span>Yika tla amo nonkiyektekitiltiah tlan onka itech nin tlaltíkpaktli, ¿kenomi nomechmaktiliskeh xikmokuitlawikah tlan de milajka ipati? 
<span class="verse" id="LK16_12">12&#160;</span>Iwa tla amo nonkiyekmokuitlawiah tlan amo nomoaxka, ¿akin nomechmakas tlan nomoaxka? </div>
<div class='p'>
<span class="verse" id="LK16_13">13&#160;</span>'Nion se tlakéwale weletis kinyektekitilis ome tekowajkeh; porke se kikokolis iwa n ok se kitlasojtlas, noso sanwel se kitlakitas iwa n ok se kitlawelitas. Mach weletis nonkiyolpixtoskeh Dios tla nomechyoltilana n tomi. </div>
<div class='p'>
<span class="verse" id="LK16_14">14&#160;</span>N fariseos san okikaktokah tlan Jesús otetlapowiaya, iwa san okiwetskayah porke yejwah okiweliliayah n tomi. 
<span class="verse" id="LK16_15">15&#160;</span>Ijkuakó Jesús okinmili: </div>
<div class='p'>—Nomejwah nonmomachiliah nonkualteh n tlakah imixpah n oksikimeh, pero Dios nomechyolixmati, porke nochi tlan kiweyiliah n tlakah, Dios kitlawelita. </div>
<div class='s'>N tlanawátili iwa kan Dios tlanawatia </div>
<div class='p'>
<span class="verse" id="LK16_16">16&#160;</span>'N tlanawatílistli iwa n profetas otlamiko ijkuak owala n Juan Bautista. Ijkuakó opé kitematiltia n kualitlájtoli iwa satlawel miakeh tlaltikpaktlakah mochijchikawah iwa kinekih kalakiskeh kan Dios tlanawatijtok. </div>
<div class='p'>
<span class="verse" id="LK16_17">17&#160;</span>'Okachi amo owi pojpoliwis n ilwikak iwa n tlaltíkpaktli, pero tlan ijkuilitok saman mochiwas. </div>
<div class='s'>Jesús temachtia amo se mamosiwakajkawa </div>
<div class='r'>(Mt. 19:1-12; Mr. 10:1-12) </div>
<div class='p'>
<span class="verse" id="LK16_18">18&#160;</span>'Tla se tlakatl kikajkawa isiwa iwa monamiktia iwan ok se siwatl, non tlakatl san kimomekatijtok n siwatl iwa tlajtlakolchijtok. Iwa tla se tlakatl non san iselti, monamiktia iwan se siwatl non yokikajka iokich, noiwa san kimomekatijtok iwa tlajtlakolchijtok. </div>
<div class='s'>Lázaro iwa n tlakatl non kitlawelpia </div>
<div class='p'>
<span class="verse" id="LK16_19">19&#160;</span>'Okatka se tlakatl akin satlawel okipiaya, iwa omotlakentiaya ika tlakemeh patiojkeh; nochipa oilwichiwaya iwa otetlatlakualtiaya. 
<span class="verse" id="LK16_20">20&#160;</span>Noiwa se tlakatl non satlawel probe non itoka Lázaro, nin tlakatl oajsiltentoka inakayo iwa nochipa owalmotlaliaya ikaltempa n tlakatl non saikpanoa okitlawelpiaya. 
<span class="verse" id="LK16_21">21&#160;</span>Nin probe okinekia ixwis ika n tlákuali non owetsia de kan imesa non tlakatl; iwa n chichimeh okualpajpaliliayah inakayo kan oajsiltentoka. 
<span class="verse" id="LK16_22">22&#160;</span>Se tonati n Lázaro omikki, iwa iangelwah n Dios okiwikakeh inawak Abraham. Noiwa n tlakatl non okipiaya tomi omikki, iwa okitookakeh. 
<span class="verse" id="LK16_23">23&#160;</span>Ijkuak n tlakatl non okipiaya tomi otlaijyowijtoka miktla, oajkotláchixki iwa okitak Abraham iwa n Lázaro inakastla. 
<span class="verse" id="LK16_24">24&#160;</span>Ijkuakó opé kitsajtsilia: “Nota Abraham, techiknomati, iwa xiknawati n Lázaro makisiawa se imajpil iwa makiseseyaliki nonenepil, porke saikpanoa nitlaijyowijtok itech nin tletl.” 
<span class="verse" id="LK16_25">25&#160;</span>Pero Abraham okili: “Nokone, xikilnamiki te yotimopaakti ijkuak otinemia itech tlaltíkpaktli, iwa n Lázaro amo okipiaya nion tleno. Yika axa ye nika yolpaktok, iwa te axa titlaijyowijtok. 
<span class="verse" id="LK16_26">26&#160;</span>Noiwa xikmati techxelojtok se weyi barranka, yika non nika kateh mach weletis yaskeh ompa, iwa non ompa kateh mach weletis witseh nika.” 
<span class="verse" id="LK16_27">27&#160;</span>Ijkuakó n tlakatl non okitlawelpiaya tomi okijto: “Nota Abraham, nimitstlatlaujtia xiktitlani n Lázaro mawia ichan nota, 
<span class="verse" id="LK16_28">28&#160;</span>porke nikimpia mákuilteh nokniwah iwa nikneki makintlapowiti, para ijkó yejwah amo mawikih itech nin lojar tetlaijyowilti.” 
<span class="verse" id="LK16_29">29&#160;</span>Pero Abraham okili: “Yejwah kipixtokeh itlajkuilol Moisés iwa intlajkuilolwah n profetas; ¡makintlakitakah!” 
<span class="verse" id="LK16_30">30&#160;</span>Pero n tlakatl non okipiaya tomi okinankili: “Milák, tata Abraham, pero tla kintlapowiti se non yomikki, moyolpatlaskeh inawak Dios.” 
<span class="verse" id="LK16_31">31&#160;</span>Pero Abraham oksepa okili: “Tla amo kinekih kitlakitaskeh itlajkuilol Moisés nion intlajkuilol n profetas, noiwa mach kineltokaskeh maya mamoyoliti se miketl.”   </div>
<div class='psalmlabel' id='LK17_0'> 17</div>
<div class='s'>Ximotlachilikah amo kichiwa nontlajtlakolchiwaskeh </div>
<div class='r'>(Mt. 18:6-7, 21-22; Mr. 9:42) </div>
<div class='p'>
<span class="verse" id="LK17_1">1&#160;</span>Satepa Jesús okinmili itlamachtijkawah: </div>
<div class='p'>—Nochipa yetos tlan kintlajtlakolchiwaltis n tlakah. Pero ¡probe n tlakatl non kichiwas aka matlajtlakolchiwa! 
<span class="verse" id="LK17_2">2&#160;</span>Okachi kuali makikechilpililikah se weyi tetl, iwa makontlamotlakah ijtik n weyi atl, para amo makitlajtlakolchiwalti seme de ninteh pípilteh. 
<span class="verse" id="LK17_3">3&#160;</span>¡Yika, ximotlachilikah! </div>
<div class='p'>'Tla mokni mitstoktia itla amokuali, xiknonotsa; tla mitskaki iwa molnamiki, xiktlapojpolwi. 
<span class="verse" id="LK17_4">4&#160;</span>Iwa tla mitstoktia itla amokuali chikome welta itech se tonati, iwa mitstlajtlanilia xiktlapojpolwi chikome welta itech se tonati, xiktlapojpolwi. </div>
<div class='s'>Xikmiakili totlaneltokalis </div>
<div class='p'>
<span class="verse" id="LK17_5">5&#160;</span>Ijkuakó itlamachtijkawah okilijkeh n Jesús: </div>
<div class='p'>—Xikmiakili totlaneltokalis. </div>
<div class='p'>
<span class="verse" id="LK17_6">6&#160;</span>N Toteko okinmili: </div>
<div class='p'>—Tla nonkipiaskiah tlaneltokálistli, maya san kemi se xinatsintli de mostaza, weletis nonkiliskiah nin tlatoókali: “Ximowiwitla de nika iwa ximomanati itech weyi atl”, iwa non tlatoókali nomechtlakitaskia. </div>
<div class='s'>N tlakéwale iwa iteko </div>
<div class='p'>
<span class="verse" id="LK17_7">7&#160;</span>'Tla aka de nomejwah kipia se itlakewal non okitekitilito itlala noso otlajpiato, mach nonkiliah: “Ximotlali iwa ximotlamajsewi.” 
<span class="verse" id="LK17_8">8&#160;</span>Amó, yej nonkiliah: “Techtlalili tlan nikkuas, iwa ijkuak nitlamis nitlakuas iwa nikonis ijkuakó te titlakuas iwa tikonis.” 
<span class="verse" id="LK17_9">9&#160;</span>¡N tekowa mach motlasojkamati inawak itlakewal, por okichi tlan okinawati makichiwa! 
<span class="verse" id="LK17_10">10&#160;</span>Ijkó noiwa nomejwah, ijkuak tlamis nonkichiwaskeh tlan Dios nomechnawatia, xikijtokah: “Tejwah mach itla topatih, porke sanwel otikchijkeh tlan omonekia tikchiwaskeh.” </div>
<div class='s'>Jesús kimpajtia májtlakteh leprosos </div>
<div class='p'>
<span class="verse" id="LK17_11">11&#160;</span>Ijkuak Jesús oyaya Jerusalén, opajpanotia kan tlalmeh de Samaria iwa Galilea. 
<span class="verse" id="LK17_12">12&#160;</span>Ijkuak ya onkalakia itech se altepetl, okinamikikoh májtlakteh tlakah non okipiaya lepra, pero san wejka omoketskeh 
<span class="verse" id="LK17_13">13&#160;</span>iwa okitsajtsilijkeh: </div>
<div class='p'>—¡Jesús! ¡Tlamachti! ¡Techiknomati! </div>
<div class='p'>
<span class="verse" id="LK17_14">14&#160;</span>Ijkuak Jesús okimitak, okinmili: </div>
<div class='p'>—Ximoteitititih innawak tiopixkeh. </div>
<div class='p'>Ijkuak oyayah itech ojtli, owalpajtikeh. 
<span class="verse" id="LK17_15">15&#160;</span>Ijkuakó seme de yejwah ijkuak okitak yopajtik, owalmókopki iwa okiweyijkachiwaya Dios ika chikawak itlajtol, 
<span class="verse" id="LK17_16">16&#160;</span>iwa omixtlapacho ikxitla n Jesús, iwa okitlasojkama nin tlakatl samaritano. 
<span class="verse" id="LK17_17">17&#160;</span>Ijkuakó Jesús okitlajtlani: </div>
<div class='p'>—¿Amo non májtlakteh akimeh onompajtikeh? ¿Kanin kateh n oksikimeh chiknawi? 
<span class="verse" id="LK17_18">18&#160;</span>¿Sanwel nin tlakatl non amo israelita owalmókopki okiweyijkachiwako Dios? </div>
<div class='p'>
<span class="verse" id="LK17_19">19&#160;</span>Ijkuakó Jesús okili n tlakatl: </div>
<div class='p'>—Ximoketsa iwa xio, motlaneltokalis omitspajti. </div>
<div class='s'>Ijkí kalakiki itlanawatil Dios </div>
<div class='r'>(Mt. 24:23-28, 36-41) </div>
<div class='p'>
<span class="verse" id="LK17_20">20&#160;</span>N fariseos okitlajtlanijkeh n Jesús, kemania kalakiki itlanawatil Dios. Jesús okinnankili: </div>
<div class='p'>—Itlanawatil Dios mach motas ijkuak wits. 
<span class="verse" id="LK17_21">21&#160;</span>Amo kijtoskeh, “Nikan ka”, noso “Nepa ka”, porke itlanawatil Dios ya kajki nomonawak. </div>
<div class='p'>
<span class="verse" id="LK17_22">22&#160;</span>Ijkuakó Jesús okinmili itlamachtijkawah: </div>
<div class='p'>—Ajsiki n tonati ijkuak nonkinekiskeh nonnechitaskeh Ne Non onimochi ni tlakatl maya san se tonati, pero amo nonnechitaskeh. 
<span class="verse" id="LK17_23">23&#160;</span>Iwa nomechiliskeh: “Nikan kajki”, noso “Nepa kajki.” Pero amo xiwiah, nion xikinmotokikah. 
<span class="verse" id="LK17_24">24&#160;</span>Porke ijkó kemi ijkuak tlapejpetlani iwa tlawia de nin lado iwa asta kan ok se lado de ilwikak, ijkó Ne Non onimochi ni tlakatl sentetl nechitaskeh itech neká iksemi tonati. 
<span class="verse" id="LK17_25">25&#160;</span>Pero achto nitlaijyowis iwa nechixnamikiskeh n tlakah de ninteh tonatijmeh. 
<span class="verse" id="LK17_26">26&#160;</span>Ijkó kemi otlamochi ijkuak Noé onemia, ijkó tlamochiwas ijkuak niwits Ne Non onimochi ni tlakatl. 
<span class="verse" id="LK17_27">27&#160;</span>N tlakah otlatlakuayah iwa okoniayah, omonamiktiayah iwa otenajnamiktiayah, asta n tonati ijkuak Noé okalak itech weyi arka iwa owalmokajka n weyi kiawitl non okimijmiktih nochteh. 
<span class="verse" id="LK17_28">28&#160;</span>Noijkó otlamochi ijkuak Lot onemia: otlatlakuayah iwa okoniayah, otlanamakayah iwa omotlakojkowiayah, otookayah iwa omokajkaltiayah; 
<span class="verse" id="LK17_29">29&#160;</span>pero ijkuak Lot okiski de Sodoma, owetski tletl ika asufre de ilwikak, iwa nochteh omijmikeh non ompa ochantitokah. 
<span class="verse" id="LK17_30">30&#160;</span>Ijkó tlamochiwas itech neká tonati ijkuak niwalmonextis, Ne Non onimochi ni tlakatl. </div>
<div class='p'>
<span class="verse" id="LK17_31">31&#160;</span>'Itech non tonati, akin yetos ikpak ikal, amo mawaltemo makikixtiki tlan kipixtok tlaijtik; iwa tla aka yetos itlala amo mawalmokopa icha. 
<span class="verse" id="LK17_32">32&#160;</span>Xikilnamikikah tlan omochi isiwa n Lot. 
<span class="verse" id="LK17_33">33&#160;</span>Akin kinekis kipalewis iyolilis kixpolos, pero, akin kipolos iyolilis por nechtlakita momakixtis. </div>
<div class='p'>
<span class="verse" id="LK17_34">34&#160;</span>'Ne nomechilia, itech non yúali ome kochtoskeh san sika; se kiwikaskeh iwa n ok se mokawas. 
<span class="verse" id="LK17_35">35&#160;</span>Ome siwameh testoskeh sansikah; se kiwikaskeh iwa n ok se mokawas. 
<span class="verse" id="LK17_36">36&#160;</span>Ome tlakah tekititoskeh sansikah intlala; se kiwikaskeh iwa n ok se mokawas. </div>
<div class='p'>
<span class="verse" id="LK17_37">37&#160;</span>Ijkuak ijkí okikakeh, okitlajtlanijkeh n Jesús: </div>
<div class='p'>—¿Toteko, kan tlamochiwas nochi ni? </div>
<div class='p'>Jesús okinmili: </div>
<div class='p'>—Kan yetos n miketl, ompa moololoskeh n tsojpilomeh.  </div>
<div class='psalmlabel' id='LK18_0'> 18</div>
<div class='s'>N iknosiwatl iwa n jues </div>
<div class='p'>
<span class="verse" id="LK18_1">1&#160;</span>Jesús okinmili se tlapoálistli para kinmititis nochipa mamotiotsajtsilikah, iwa ayik mamosotlawakah. 
<span class="verse" id="LK18_2">2&#160;</span>Iwa okinmili: </div>
<div class='p'>—Itech se altepetl okatka se tekiwa, non amo okiimakajsia Dios, nion okintlakitaya n tlakah. 
<span class="verse" id="LK18_3">3&#160;</span>Itech non altepetl, noiwa ochantitoka se iknosiwatl, akin nochipa okualtlajtlaniliaya n tekiwa makipalewi porke aka okikokoliaya iwa okitlajtoltemoliaya. 
<span class="verse" id="LK18_4">4&#160;</span>Pero n tekiwa mach okikakia tlan okiliaya n iknosiwatl, pero satepa okimoli: “Maya amo nikiimakajsi Dios nion aka nechtekipachoa, 
<span class="verse" id="LK18_5">5&#160;</span>nikpalewis nin iknosiwatl iwa ayakmó mawalajto, para ayakmó manechkuejso, porke tla amo nikpalewis nochipa nechkuejsolojtos.” </div>
<div class='p'>
<span class="verse" id="LK18_6">6&#160;</span>N Toteko ok okijto: </div>
<div class='p'>—Ye ni tlan okijto n amokuali tekiwa. 
<span class="verse" id="LK18_7">7&#160;</span>Pero Ne nomechilia: ¿Amo kimpalewis Dios akimeh Ye okimpéjpenki, iwa motiotsajtsiliah tlajka iwa n yuak?, noso ¿kintoktis mamochiakah? 
<span class="verse" id="LK18_8">8&#160;</span>Ne nomechilia Ye kimpalewis iwa amo wejkawas. Pero ijkuak Ne Non onimochi ni tlakatl niwalmokopas, ¿kechmeh ok kipiaskeh tlaneltokálistli inawak Dios? </div>
<div class='s'>N fariseo iwa n tominoololo </div>
<div class='p'>
<span class="verse" id="LK18_9">9&#160;</span>N fariseos satlawel omomachiliayah kualteh n tlakah. Yejwah okintlawelitayah oksikimeh tlakah. Ijkó kiné Jesús okinmili: </div>
<div class='p'>
<span class="verse" id="LK18_10">10&#160;</span>—Ome tlakah omotiotsajtsilitoh kan Weyi Tiopa: se fariseo, iwa n ok se tominoololo. 
<span class="verse" id="LK18_11">11&#160;</span>N fariseo omoketoka iwa ijkí omotiotsajtsiliaya: “Notajtsi Dios, nimitstlasojkamati porke ne mach kemi n oksikimeh, yejwah ichtekeh, amokualteh iwa mekatánajteh, iwa ne amo kemi nin tominoololo. 
<span class="verse" id="LK18_12">12&#160;</span>Ne nochipa nimosawa ome tonati itech se samano, iwa nimitsmaka májtlaktli de se siento de nochi tlan niktlani.” 
<span class="verse" id="LK18_13">13&#160;</span>Pero n tominoololo san wejka omoka iwa amo omixewiaya kajkokuis itlachialis, yej omoelpanwitekiaya iwa okijtoaya: “¡Noteko Dios, techiknomati, ne saikpanoa nitlajtlakolchiwa!” 
<span class="verse" id="LK18_14">14&#160;</span>Ne nomechilia, nin tominoololo omókopki icha ika itlapojpolwilis Dios, pero n fariseo amó. Porke akin inewia moweyilia kipijpinatiskeh, iwa akin amo kimati moweyilia, okachi kitlakitaskeh. </div>
<div class='s'>Jesús kintiochiwa n pípilteh </div>
<div class='r'>(Mt. 19:13-15; Mr. 10:13-16) </div>
<div class='p'>
<span class="verse" id="LK18_15">15&#160;</span>Noiwa okwalinwikiliayah n pípilteh inawak Jesús, para makintlalili imawah intech. Pero ijkuak itlamachtijkawah ijkí okitakeh, opé kimajwah akimeh okwalinwikiliayah n pípilteh. 
<span class="verse" id="LK18_16">16&#160;</span>Pero Jesús okínnotski itlamachtijkawah iwa okinmili: </div>
<div class='p'>—Xikinkawilikah n pípilteh mawikih nonawak, amo xikintsakuilikah, porke akimeh yolyamankeh kemi n pípilteh, kalakiskeh kan Dios tlanawatijtok. 
<span class="verse" id="LK18_17">17&#160;</span>De milajka nomechilia, akin amo kikawilis Dios matlanawati itech iyolo kemi se chokotsi kimokawilia makinawatikah, non tlakatl mach kalakis kan Dios tlanawatijtok. </div>
<div class='s'>Se télpochtli non kitlawelpia tomi motlapowia iwan Jesús </div>
<div class='r'>(Mt. 19:16-30; Mr. 10:17-31) </div>
<div class='p'>
<span class="verse" id="LK18_18">18&#160;</span>Se tlayákanki okitlajtlani n Jesús: </div>
<div class='p'>—Kuali tlamachti, ¿tlan moneki nikchiwas para niyolitos nochipa kan ilwikak? </div>
<div class='p'>
<span class="verse" id="LK18_19">19&#160;</span>Jesús okili: </div>
<div class='p'>—¿Tleka techilia nikuali? Sanwel onka se Akin kuali, Ye Dios. 
<span class="verse" id="LK18_20">20&#160;</span>Te tikinmixmati n tlanawatílisteh: </div>
<div class='li'>“Amo ximomekati; </div>
<div class='li'>amo xitemikti; </div>
<div class='li'>amo xitlachteki; </div>
<div class='li'>amo xixolopijti; </div>
<div class='li'>xiktlakita mota iwa n mona.” </div>
<div class='p'>
<span class="verse" id="LK18_21">21&#160;</span>N tlakatl okili: </div>
<div class='p'>—Ninteh tlanawatílisteh nikinchijtiwits desde ni telpotsintli. </div>
<div class='p'>
<span class="verse" id="LK18_22">22&#160;</span>Ijkuak Jesús ijkó okikak, okili n tlakatl: </div>
<div class='p'>—Ok mitspoloa tikchiwas itla: xiknamaka nochi tlan tikpia iwa xikinxejxelili n próbesteh, ijkó tiktlawelpias kan ilwikak; tlamis xiwiki nowa. </div>
<div class='p'>
<span class="verse" id="LK18_23">23&#160;</span>Pero ijkuak n tlakatl ijkó okikak, satlawel omoyolkoko, porke okitlawelpiaya tomi. 
<span class="verse" id="LK18_24">24&#160;</span>Ijkuak Jesús okitak omoyolkoko, iwa okijto: </div>
<div class='p'>—¡Owi kalakiskeh kan Dios tlanawatijtok akimeh kitlawelpiah tomi! 
<span class="verse" id="LK18_25">25&#160;</span>Okachi amo owi panos se “kameyo”<a href='#FN12' epub:type='noteref' class='noteref'>*</a> kan ik iixtololo se akuxa, iwa amo se non kitlawelpia tomi makalaki ilwikak. </div>
<div class='p'>
<span class="verse" id="LK18_26">26&#160;</span>Yika akimeh ijkó okikakeh okijtojkeh: </div>
<div class='p'>—Tla ijkó, ¿akin kalakis kan Dios tlanawatijtok? </div>
<div class='p'>
<span class="verse" id="LK18_27">27&#160;</span>Jesús okinmili: </div>
<div class='p'>—Tlan amo weletih kichiwah n tlakah, Dios weleti kichiwa. </div>
<div class='p'>
<span class="verse" id="LK18_28">28&#160;</span>Ijkuakó, Pedro okili: </div>
<div class='p'>—Tejwah otikkakajtejkeh nochi tlan otikpiayah, iwa otiwalajkeh mowah. </div>
<div class='p'>
<span class="verse" id="LK18_29">29&#160;</span>Ijkuakó Jesús okinnankili: </div>
<div class='p'>—De milajka nomechilia, akin kikakajtewa icha, itajwah, ikniwah, isiwa, noso ipilwah, para kichiwas tlan Dios kinawatia, 
<span class="verse" id="LK18_30">30&#160;</span>noni kiselis okachi miak itech nin tlaltíkpaktli; iwa itech n tonatijmeh non sikin witseh, yolitos nochipa. </div>
<div class='s'>Oksepa Jesús kinmatiltia imikilis </div>
<div class='r'>(Mt. 20:17-19; Mr. 10:32-34) </div>
<div class='p'>
<span class="verse" id="LK18_31">31&#160;</span>Satepa, Jesús okinmoololo n májtlakteh iwa ome itlamachtijkawah iwa okinmili: </div>
<div class='p'>—Xikkakikah, axa tiawih Jerusalén, Ne Non onimochi ni tlakatl nechtoktiskeh nochi tlan okijkuilojkeh n profetas. 
<span class="verse" id="LK18_32">32&#160;</span>Ompa nechtemakaskeh inmak non amo judíojteh, nechpijpinawiskeh, nechwijwikaltiskeh iwa nechchijchawiskeh. 
<span class="verse" id="LK18_33">33&#160;</span>Nechwitekiskeh, tlamis nechmiktiskeh. Iwa ipan eyi tonati nimoyolitis. </div>
<div class='p'>
<span class="verse" id="LK18_34">34&#160;</span>Itlamachtijkawah mach itla okajsikamatkeh, nion okimatiah tlan okintlapowiaya. </div>
<div class='s'>Jesús kipajtia se tlakatl de Jericó non amo otlachiaya </div>
<div class='r'>(Mt. 20:29-34; Mr. 10:46-52) </div>
<div class='p'>
<span class="verse" id="LK18_35">35&#160;</span>Ijkuak Jesús ya onajsia kan altepetl de Jericó, se tlakatl non amo otlachiaya omijtlanijtoka inakastla n ojtli. 
<span class="verse" id="LK18_36">36&#160;</span>Ijkuak n tlakatl non amo otlachiaya okinkak panotokeh miakeh tlakah, otlájtlanki tlan otlamochijtoka. 
<span class="verse" id="LK18_37">37&#160;</span>Okilijkeh Jesús de Nazaret ik ompa opanotoka. 
<span class="verse" id="LK18_38">38&#160;</span>Ijkuakó non tlakatl otsajtsik chikawak iwa okijto: </div>
<div class='p'>—¡Jesús, Ikone n David, techiknomati! </div>
<div class='p'>
<span class="verse" id="LK18_39">39&#160;</span>N tlakah non oyayah tlayakapa okajwakeh para makitsakua ikamak. Pero ye okachi chikawak otsajtsik: </div>
<div class='p'>—¡Ikone n David, techiknomati! </div>
<div class='p'>
<span class="verse" id="LK18_40">40&#160;</span>Ijkuakó Jesús omóketski iwa otlanawati makualikilikah n tlakatl; iwa ijkuak okualikilijkeh, Jesús okitlajtlani: </div>
<div class='p'>
<span class="verse" id="LK18_41">41&#160;</span>—¿Tlan tikneki manimitstokti? </div>
<div class='p'>N tlakatl non amo otlachiaya otlanankili: </div>
<div class='p'>—Noteko, nikneki nitlachias. </div>
<div class='p'>
<span class="verse" id="LK18_42">42&#160;</span>Jesús okili: </div>
<div class='p'>—¡Xitlachia! Por motlaneltokalis yotipajtik. </div>
<div class='p'>
<span class="verse" id="LK18_43">43&#160;</span>San nima n tlakatl non amo otlachiaya owaltláchixki, iwa oyá iwan Jesús kiweyijkachijti n Totajtsi Dios. Iwa nochteh n tlakah ijkuak ijkó okitakeh, noiwa okiweyijkachijkeh Dios.  </div>
<div class='psalmlabel' id='LK19_0'> 19</div>
<div class='s'>Jesús yawi icha n Zaqueo </div>
<div class='p'>
<span class="verse" id="LK19_1">1&#160;</span>Jesús okalak Jericó, iwa opajpanotiaya itlajko non altepetl. 
<span class="verse" id="LK19_2">2&#160;</span>Ompa ochantitoka se tlakatl non itoka Zaqueo ye okitlawelpiaya tomi porke okinnawatiaya n tominoololojkeh. 
<span class="verse" id="LK19_3">3&#160;</span>Ye okinekia kixmatis Jesús. Pero mach oweletia okitaya porke miakeh tlakah oyayah iwan Jesús, iwa n Zaqueo mach wejkapa. 
<span class="verse" id="LK19_4">4&#160;</span>Ijkuakó n Zaqueo otlayákanki omotlejkoltito itech se kuawitl kan ik Jesús panoskia para weletis kitas. 
<span class="verse" id="LK19_5">5&#160;</span>Ijkuak Jesús yopanotoka ik ompa, oajkotláchixki; okitak n Zaqueo iwa okili: </div>
<div class='p'>—Zaqueo, xitemotiwetsi, porke axa nikneki nimokalotis mocha. </div>
<div class='p'>
<span class="verse" id="LK19_6">6&#160;</span>Ijkuakó n Zaqueo owaltemotíwetski, iwa ika miak pakílistli okiseli n Jesús. 
<span class="verse" id="LK19_7">7&#160;</span>Ijkuak okitakeh, nochteh opé kipojpoah n Jesús por otlakuaato icha n se tlajtlakolchi. 
<span class="verse" id="LK19_8">8&#160;</span>Ijkuakó Zaqueo omóketski iwa okili n Toteko: </div>
<div class='p'>—Noteko, nikinmakas n próbesteh tlajko de nochi tlan nikpia; iwa tla aka oniktlachtekili, nikkopilis nawi welta okachi. </div>
<div class='p'>
<span class="verse" id="LK19_9">9&#160;</span>Jesús okili: </div>
<div class='p'>—Axa, itech nin tonati, Dios okinmakixtiko akimeh chantitokeh itech nin kali, porke nin tlakatl noiwa walewatok de Abraham. 
<span class="verse" id="LK19_10">10&#160;</span>Ne Non onimochi ni tlakatl oniwala onikintemoko iwa onikinmakixtiko akimeh yopolikah. </div>
<div class='s'>N májtlakteh tomimeh </div>
<div class='r'>(Mt. 25:14-30) </div>
<div class='p'>
<span class="verse" id="LK19_11">11&#160;</span>Ijkuak n tlakah okikaktokah tlan Jesús okinmilijtoka, Ye okinmili ok se tlapoálistli, porke ya onajsia Jerusalén, iwa yejwah okiyejyekoliayah Dios san nima ya pewaskia tlanawatis ompa. 
<span class="verse" id="LK19_12">12&#160;</span>Yika Jesús okinmili: </div>
<div class='p'>—Se tlakatl non owalewatoka itech se kuali familia oyá wejka, kan sa okichixtoka kitlaliskeh inrey iwa satepa walmokopaskia. 
<span class="verse" id="LK19_13">13&#160;</span>Iwa ijkuak yoonewaya, okínnotski májtlakteh itekitwah. Sejse okimaktilijtia se tomi non miak ipati iwa okinmili: “Xiktekitiltijtokah nin tomi para xiktlanikah okachi asta manimokopati.” 
<span class="verse" id="LK19_14">14&#160;</span>Pero n tlakah de ialtépeu okikokoliayah, yika, ijkuak oonewak, okintitlankeh sikimeh tlakah makijtotih: “Mach tiknekih matechnawati nin tlakatl.” 
<span class="verse" id="LK19_15">15&#160;</span>Pero maya ijkó, non tlakatl okitlalijkeh tekiwajtlanawati. Iwa ijkuak owalmokopato iwa oajsiko kan ialtépeu, okínnotski itlakewalwah non okinmajmakatewak itomi, para kimatis kech okitlankeh sejsemeh. 
<span class="verse" id="LK19_16">16&#160;</span>Itékitki non achto okalakiko okijto: “Noteko, motomi okitlanki májtlaktli welta ipa.” 
<span class="verse" id="LK19_17">17&#160;</span>N rey okinankili: “Kuali tlan otikchi; te kuali titékitki; iwa kemi otikyektekitilti tlan san achitsi onimitsmák, nimitstlalis xikinnawati májtlakteh altepemeh.” 
<span class="verse" id="LK19_18">18&#160;</span>Non ok se noiwa okalakiko iwa okili: “Noteko, ika motomi oníktlanki ok mákuili ipa.” 
<span class="verse" id="LK19_19">19&#160;</span>N rey noiwa okili: “Te tiyetos gobernador iwa tikinnawatijtos mákuili altepemeh.” 
<span class="verse" id="LK19_20">20&#160;</span>Ijkuakó owala ok se iwa okijto: “Noteko, nikan kajki motomi. Ne oniktlaati ika nopañito; 
<span class="verse" id="LK19_21">21&#160;</span>porke onimitsmawili, nikmatok tejwatsi tikuejsi, iwa tikmoaxkatia tlan amo moaxka, iwa tipixka kan amo titooka.” 
<span class="verse" id="LK19_22">22&#160;</span>Ijkuakó n rey okili: “Amo kuali tlakéwale, san ika motlajtolwah nikyejyekolia akin te. Yotikmatia nikuejsi, iwa nikmoaxkatia tlan amo noaxka, iwa nipixka kan amo nitooka. 
<span class="verse" id="LK19_23">23&#160;</span>¿Tleka amo otiktlaati notomi itech banko, ijkó keman niwalmokopaskia, nikseliskia notomi ika nochi ikoneyo?” 
<span class="verse" id="LK19_24">24&#160;</span>Ijkuakó n rey okinmili akimeh ompa okatkah: “Xikkixtilikah n tomi, iwa xikmaktilikah akin kipixtok májtlaktli.” 
<span class="verse" id="LK19_25">25&#160;</span>Yejwah okilijkeh: “Noteko, pero ye ya kimpixtok májtlakteh tomimeh.” 
<span class="verse" id="LK19_26">26&#160;</span>N rey otlanankili: “Ne nomechilia, akin ya kipia, kimaktiliskeh okachi. Iwa akin amo kipia, kikixtiliskeh asta tlan san achitsi kipia. 
<span class="verse" id="LK19_27">27&#160;</span>Iwa nekateh akimeh amo okinekeh maniyeto intlanawati, techinwalikilikah iwa xikinkechtsontekikah noyakapa.” </div>
<div class='s'>Jesús kalaki Jerusalén kemi Rey </div>
<div class='r'>(Mt. 21:1-11; Mr. 11:1-11; Jn. 12:12-19) </div>
<div class='p'>
<span class="verse" id="LK19_28">28&#160;</span>Ijkuak Jesús otlanki okintlapowi, oyá Jerusalén. 
<span class="verse" id="LK19_29">29&#160;</span>Ijkuak Jesús ya onkalakia kan altepemeh de Betfagé iwa Betania, itech olivostepetl, okintlayakanalti ome itlamachtijkawah, 
<span class="verse" id="LK19_30">30&#160;</span>iwa okinmili: </div>
<div class='p'>—Xiwiah kan altepetl non kajki tlayakapa, iwa ijkuak nonkalakitiweh, ompa nonkajsitiweh se burrojtsi ilpitok, non ayamaka ipan tlejkotika. Xiktojtomakah iwa techalikilikah. 
<span class="verse" id="LK19_31">31&#160;</span>Iwa tla aka nomechtlajtlania tleka nonkitojtomah, xikilikah n Toteko kitekitiltis. </div>
<div class='p'>
<span class="verse" id="LK19_32">32&#160;</span>Itlamachtijkawah oyajkeh iwa okajsikeh nochi kemi Jesús okinmilijka. 
<span class="verse" id="LK19_33">33&#160;</span>Iwa ijkuak yokitojtontokah n burrojtsi, n tekowajkeh okintlajtlanijkeh: </div>
<div class='p'>—¿Tleka nonkitojtomah n burrojtsi? </div>
<div class='p'>
<span class="verse" id="LK19_34">34&#160;</span>Yejwah otlanankilijkeh: </div>
<div class='p'>—Porke n Toteko kitekitiltis. </div>
<div class='p'>
<span class="verse" id="LK19_35">35&#160;</span>Iwa nima, okiwikilijkeh n Jesús non burrojtsi, okipejpechtijkeh ika inkotonwah iwa ipan okitlejkoltijkeh n Jesús. 
<span class="verse" id="LK19_36">36&#160;</span>Iwa ijkuak Jesús opanotiaya itech ojtli, n tlakah okinsoayah intlakenwah. 
<span class="verse" id="LK19_37">37&#160;</span>Iwa ijkuak ya onajsia kan pewa ixtemoa n olivostepetl, nochteh n tlakah akimeh okineltokayah opé kojtsajtsih ika pakílistli iwa okiweyijkachijkeh Dios por nochteh n milagros non yokimitakeh. 
<span class="verse" id="LK19_38">38&#160;</span>Iwa okijtoayah: </div>
<div class='p'>—¡Matiochito n Weyi Tlanawati Akin wits itech itoka n Toteko! ¡Mayeto yolsewílistli, iwa Weyijkachiwálistli kan ilwikak! <span class='rq'>Sal. 118:25-26 </span> </div>
<div class='p'>
<span class="verse" id="LK19_39">39&#160;</span>Ijkuakó sikimeh fariseos non okatkah intlajko n tlakah, okilijkeh n Jesús: </div>
<div class='p'>—Tlamachti, xikintlakawalti nonteh tlakah. </div>
<div class='p'>
<span class="verse" id="LK19_40">40&#160;</span>Pero Jesús okinnankili: </div>
<div class='p'>—Ne nomechilia, tla yejwah kitsakuaskeh inkamak, n temeh tsajtsiskeh. </div>
<div class='s'>Jesús kichokilia n Jerusalén </div>
<div class='p'>
<span class="verse" id="LK19_41">41&#160;</span>Ijkuak Jesús ya onkalakia Jerusalén, okonitak iwa opé kichokilia. 
<span class="verse" id="LK19_42">42&#160;</span>Iwa okijto: </div>
<div class='p'>—¡Tla tikkajsikamatiskia maya san itech nin tonati, tlan weletis mitsmakas yolsewílistli! Pero mach weleti tikita nion tikkajsikamati. 
<span class="verse" id="LK19_43">43&#160;</span>Porke witseh tonatijmeh, ijkuak mokokolikniwah kichijchiwaskeh se tepamitl non ika mitsyawaloskeh, sentetl mitsmojmotlaskeh 
<span class="verse" id="LK19_44">44&#160;</span>iwa mitspojpoloskeh. Kinmiktiskeh non motech chantitokeh, iwa amo kikawaskeh nion se tetl ipan ok se tetl, porke amo otikseli Dios, ijkuak omitstlajpaloko para mitspalewis. </div>
<div class='s'>Jesús kualinkixtia n tlasemankeh kan Weyi Tiopa </div>
<div class='r'>(Mt. 21:12-17; Mr. 11:15-19; Jn. 2:13-22) </div>
<div class='p'>
<span class="verse" id="LK19_45">45&#160;</span>Jesús okalak kan Weyi Tiopa iwa opé kinkixtia akimeh ompa otlanamakatokah iwa otlakojtokah, 
<span class="verse" id="LK19_46">46&#160;</span>iwa okinmili: </div>
<div class='p'>—Itech itlajkuilol Dios kijtoa: “Nocha, kali kan motiotsajtsiliah”, pero nomejwah yononkikopkeh se kúyoktli kan moololoah ichtekeh. <span class='rq'>Is. 56:7; Jr. 7:11 </span> </div>
<div class='p'>
<span class="verse" id="LK19_47">47&#160;</span>Nochi tonati Jesús otlamachtiaya itech Weyi Tiopa, pero n tiopixkeh non tlayakantokeh iwa non kitemachtiah n tlanawatílistli, iwa n tlayakankeh israelitas, okitemolijtinemiah kenijki kimiktiskeh n Jesús. 
<span class="verse" id="LK19_48">48&#160;</span>Pero mach okajsiah kenijki kichiwaskeh, porke n tlakah nochipa okiwikatinemiah iwa okikakiah itemachtilis.  </div>
<div class='psalmlabel' id='LK20_0'> 20</div>
<div class='s'>Kitlajtlaniah n Jesús akin okitekiwajtlali </div>
<div class='r'>(Mt. 21:23-27; Mr. 11:27-33) </div>
<div class='p'>
<span class="verse" id="LK20_1">1&#160;</span>Se tonati, ijkuak Jesús okinmachtijtoka n tlakah n kualitlájtoli kan Weyi Tiopa, owalajkeh n tiopixkeh non tlayakantokeh, non kitemachtiah n tlanawatílistli iwa n tetajmeh non tlayakantokeh kan tiopa, 
<span class="verse" id="LK20_2">2&#160;</span>iwa okitlajtlanijkeh: </div>
<div class='p'>—Techili, ¿akin omitsnawati ijkó xikchiwa? Iwa, ¿akin omitsmák non tekiwajyotl? </div>
<div class='p'>
<span class="verse" id="LK20_3">3&#160;</span>Jesús okinnankili: </div>
<div class='p'>—Ne noiwa nomechtlajtlanis, iwa technankilikah: 
<span class="verse" id="LK20_4">4&#160;</span>¿Akin okinawati n Juan matlakuaateki? ¿Okinawati Dios noso n tlakah? </div>
<div class='p'>
<span class="verse" id="LK20_5">5&#160;</span>Yejwah opé moichtakatlajtoltiah iwa okijtoayah: </div>
<div class='p'>—¿Tlan tikijtoskeh? Tla tikijtoskeh Dios okinawati, Ye techilis: “¿Tleka mach ononkineltokakeh?” 
<span class="verse" id="LK20_6">6&#160;</span>Pero, tla tikijtoskeh n tlakah okinawatijkeh, nochteh n tlakah techmokitskiliskeh ika tetl iwa techmiktiskeh, porke yejwah kuali kimatokeh Juan iprofeta n Dios. </div>
<div class='p'>
<span class="verse" id="LK20_7">7&#160;</span>Ijkuakó, yejwah okinankilijkeh mach okimatiah. 
<span class="verse" id="LK20_8">8&#160;</span>Ijkuakó Jesús okinmili: </div>
<div class='p'>—Ne noiwa mach nomechilis akin onechmák nin tekiwajyotl. </div>
<div class='s'>N tekitkeh amokualteh </div>
<div class='r'>(Mt. 21:33-44; Mr. 12:1-11) </div>
<div class='p'>
<span class="verse" id="LK20_9">9&#160;</span>Otlanki Jesús opé kintlapowia ika nin tlapoálistli: </div>
<div class='p'>—Se tlakatl okintookak miakeh uvaskuaujmeh itlala. Satepa okinmák partido sikimeh uvastekitkeh, iwa non tekowa wejka oyá, iwa owejkawato. 
<span class="verse" id="LK20_10">10&#160;</span>Iwa ijkuak oajsiko n tonati para motlatekis, n tekowa okitítlanki se itlakewal makitlajkoxelilikah n uvas. Pero n uvastekitkeh okitekilmakakeh itlakewal n tekowa iwa okikopkeh mapijpilkati. 
<span class="verse" id="LK20_11">11&#160;</span>Otlanki n tekowa okitítlanki ok se itlakewal. Pero n uvastekitkeh noiwa okitekilmakakeh, okiwijwikaltijkeh iwa okikopkeh noiwa mapijpilkati. 
<span class="verse" id="LK20_12">12&#160;</span>Niman, n tekowa okitítlanki ok se itlakewal, pero n uvastekitkeh noiwa okikojkojkeh iwa okwalkixtijkeh. </div>
<div class='p'>
<span class="verse" id="LK20_13">13&#160;</span>'Ijkuakó n tekowa okijto: “¿Axa tlan nikchiwas? Niktitlanis nopiltsi non satlawel niktlasojtla, ijkuak kitaskeh, ye okachi kitlakitaskeh.” 
<span class="verse" id="LK20_14">14&#160;</span>Pero ijkuak n uvastekitkeh okitakeh ipiltsi n tekowa, okijtojkeh: “Ye ni akin kiselis tlan iaxka n tekowa; matikmiktikah iwa ijkó tejwah tikmokawiskeh n lawerta.” 
<span class="verse" id="LK20_15">15&#160;</span>Ijkuakó, n uvastekitkeh okwalkixtijkeh de kan lawerta iwa okimiktijkeh. </div>
<div class='p'>Ijkuakó Jesús okintlajtlani: </div>
<div class='p'>—Axa, ¿tlan nonkiyejyekoliah kintoktis n tekowa nonteh uvastekitkeh amokualteh? 
<span class="verse" id="LK20_16">16&#160;</span>Ye yas iwa kinmijmiktis nonteh uvastekitkeh, iwa ilawerta kinmaktilis oksikimeh. </div>
<div class='p'>Ijkuak yejwah ijkí okikakeh, okijtojkeh: </div>
<div class='p'>—¡Amo Dios makimonekilti! </div>
<div class='p'>
<span class="verse" id="LK20_17">17&#160;</span>Pero Jesús okintlajtlatak iwa okinmili: </div>
<div class='p'>—¿Tlan kijtosneki itlajkuilol Dios kan kijtoa? </div>
<div class='q'>N tetl non n kalchijchijkeh okontlakaltechojkeh, </div>
<div class='q'>omochiwako non okachi tetlakxili. <span class='rq'>Sal. 118:22 </span> </div>
<div class='q'>
<span class="verse" id="LK20_18">18&#160;</span>Akin wetsis ipan non tetl mopopostekis. </div>
<div class='q'>Pero tla n tetl wetsis ipan se, kikuejkuechos. <span class='rq'>Is. 8:14-15 </span> </div>
<div class='s'>Kitlajtoltiah n Jesús kox kuali se kitlaxtlawas impuestos </div>
<div class='r'>(Mt. 21:45-46; 22:15-22; Mr. 12:13-17) </div>
<div class='p'>
<span class="verse" id="LK20_19">19&#160;</span>Ijkuak n tiopixkeh non tlayakantokeh iwa non kitemachtiah n tlanawatílistli, okajsikamatkeh n Jesús okinkakitijtoka non tlájtoli. Satlawel okualankeh iwa okinekiah kikitskiskeh, pero mach okikitskijkeh porke okinmawiliayah n tlakah. 
<span class="verse" id="LK20_20">20&#160;</span>Ijkuakó okintitlankeh sikimeh teixkajkayajkeh inawak Jesús para makikajkakitih tlan kijtoa, iwa ijkó weletis kitemaktiskeh inawak n gobernador. 
<span class="verse" id="LK20_21">21&#160;</span>Yika ijkí okitlajtlanijkeh: </div>
<div class='p'>—Tlamachti, tikmatokeh tlan tikijtoa iwa tlan tiktemachtia milák, iwa amo san tikpejpena motemachtilis. Tejwatsi kuali titlamachtia ijkó kemi Dios kimonekiltia matiyeknemikah. 
<span class="verse" id="LK20_22">22&#160;</span>Techonili: ¿Kuali ka matiktlaxtlawakah impuestos inawak n romanojtekiwa, noso amó? </div>
<div class='p'>
<span class="verse" id="LK20_23">23&#160;</span>Pero Jesús okajsikama san okiyejyekojtokah iwa okinmili: </div>
<div class='p'>—¿Tleka nonnechyejyekoah? 
<span class="verse" id="LK20_24">24&#160;</span>Techititikah se denariojtomi. ¿De akin ixko nikan ka?, iwa ¿akin itoka ijkuilitok? </div>
<div class='p'>Yejwah okinankilijkeh: </div>
<div class='p'>—De César. </div>
<div class='p'>
<span class="verse" id="LK20_25">25&#160;</span>Ijkuakó Jesús okinmili: </div>
<div class='p'>—Xikmakakah n César tlan iaxka n César, iwa xikmakakah Dios tlan iaxka n Dios. </div>
<div class='p'>
<span class="verse" id="LK20_26">26&#160;</span>Iwa n tlakah mach itla okajxililijkeh itech tlan okijtoaya non ika kiteiliskiah, yej omotlajtlachialtijkeh kenijki okinnankili, yika san owalmokakajkeh. </div>
<div class='s'>N saduseos kitlajtlaniah n Jesús kox oksepa moyolitiah non yomikkeh </div>
<div class='r'>(Mt. 22:23-33; Mr. 12:18-27) </div>
<div class='p'>
<span class="verse" id="LK20_27">27&#160;</span>Satepa sikimeh saduseos non amo kineltokah non yomikkeh oksepa moyolitiah, omijkuanijkeh inawak Jesús iwa okitlajtlanijkeh: </div>
<div class='p'>
<span class="verse" id="LK20_28">28&#160;</span>—Tlamachti, itech itlanawatil Moisés ijkí otechtlajkuilili, tla se tlakatl non ya kipia isiwa, mikki iwa amo okímpixki ipilwah iwan isiwa, n iknosiwatl moneki mamonamikti iwan ikni non yomikki para makinmaka ipilwah ikni non yomikki. <span class='rq'>Dt. 25:5 </span> 
<span class="verse" id="LK20_29">29&#160;</span>Yowejka okatkah chikome iknimeh. Non teteachka omonamikti pero omikki iwa amo okinkajteh ipilwah. 
<span class="verse" id="LK20_30">30&#160;</span>Itsoyo non omikki omonamikti iwan iknosiwatl. Pero noiwa omikki iwa amo okinkajtewili ipilwah. 
<span class="verse" id="LK20_31">31&#160;</span>Ijkuakó non ipan eyi iknimeh noiwa omonamikti iwa n iknosiwatl; iwa nochteh n iknimeh omonamiktijtiajkeh iwa non iknosiwatl pero nochteh omijmiktiajkeh, iwa nion seme de yejwah okimák se konetl non siwatl. 
<span class="verse" id="LK20_32">32&#160;</span>Sa iksemi, n siwatl noiwa omikki. 
<span class="verse" id="LK20_33">33&#160;</span>Axa, ijkuak non yomikkeh moyolitiskeh, nin siwatl ¿de akin yetos tesiwa, tla n chikome iknimeh omonamiktijkeh iwa non siwatl? </div>
<div class='p'>
<span class="verse" id="LK20_34">34&#160;</span>Ijkuakó Jesús okinmili: </div>
<div class='p'>—Itech nin tlaltíkpaktli, n tlakah iwa n siwameh monamiktiah. 
<span class="verse" id="LK20_35">35&#160;</span>Pero ijkuak moyolitiskeh non yomikkeh, akimeh Dios kinkawilis makalakitih kan ilwikak; ompa ayakmó monamiktiskeh nion kintemakaskeh impilwah mamonamiktikah, 
<span class="verse" id="LK20_36">36&#160;</span>porke ompa mach ok mikiskeh. Yetoskeh kemi ángelteh, iwa yetoskeh tepilwah de Dios porke omoyolitijkeh. 
<span class="verse" id="LK20_37">37&#160;</span>Inewia n Moisés itech itlajkuilol de n tlátsmoli non otlatlaya, otechmatilti non yomikkeh oksepa moyolitiskeh. Ompa nestok kan Moisés kijtoa n Totajtsi, Ye Idios Abraham, Isaac, iwa Jacob. 
<span class="verse" id="LK20_38">38&#160;</span>Porke Dios amo Dios de non yomikkeh, yej de akimeh yolitokeh, porke ixpa n Ye nochteh yolitokeh. </div>
<div class='p'>
<span class="verse" id="LK20_39">39&#160;</span>Ijkuakó sikimeh non kitemachtiah n tlanawatílistli okilijkeh: </div>
<div class='p'>—Tlamachti, kuali tlan otikijto. </div>
<div class='p'>
<span class="verse" id="LK20_40">40&#160;</span>Iwa ayakmó omixewijkeh okachi kitlatlajtlaniskeh. </div>
<div class='s'>Jesús kintlajtlania n fariseos akin Ikone n Cristo </div>
<div class='r'>(Mt. 22:41-46; Mr. 12:35-37) </div>
<div class='p'>
<span class="verse" id="LK20_41">41&#160;</span>Jesús okinmili: </div>
<div class='p'>—¿Kenomi nonkijtoah Cristo ikone n David? 
<span class="verse" id="LK20_42">42&#160;</span>Porke n David inewia kijtoa itech salmos: </div>
<div class='q'>N Totajtsi Dios okili n Noteko: </div>
<div class='q'>“Ximoyayanti noyekma, </div>
<div class='q'>
<span class="verse" id="LK20_43">43&#160;</span>asta manikintlali mokokolikniwah itlampa mokxiwah.” <span class='rq'>Sal. 110:1 </span> </div>
<div class='m'>
<span class="verse" id="LK20_44">44&#160;</span>Tla inewia n David kilia n Cristo, Noteko; ¿kenomi n Cristo weletis yetos ikone n David? </div>
<div class='s'>Jesús kinteilia non kitemachtiah n tlanawatílistli </div>
<div class='r'>(Mt. 23:1-36; Mr. 12:38-40; Lc. 11:37-54) </div>
<div class='p'>
<span class="verse" id="LK20_45">45&#160;</span>Nochteh n tlakah okikaktokah ijkuak Jesús okinmili itlamachtijkawah: </div>
<div class='p'>
<span class="verse" id="LK20_46">46&#160;</span>—Ximotlachilikah de akimeh kitemachtiah n tlanawatílistli, porke kiwilitah nemiskeh ika intlakeh weweyak, iwa kinekih makinyektlajpalokah ijkuak nemi tiánkistli. Iwa itech sinagogas kiwilitah motlaliskeh kan motlaliah n tlayakankeh, iwa kiwilitah motlaliskeh kan okachi kualteh lojarteh itech ilwimeh. 
<span class="verse" id="LK20_47">47&#160;</span>Noiwa kintlakijkixtiliah n iknosiwameh, iwa para amaka makimati, satlawel motiotsajtsiliah. Ne nomechilia, ninteh kiseliskeh okachi weyi tlaijyowílistli.  </div>
<div class='psalmlabel' id='LK21_0'> 21</div>
<div class='s'>N iknosiwatl non okitemák nochi tlan okipiaya </div>
<div class='r'>(Mr. 12:41-44) </div>
<div class='p'>
<span class="verse" id="LK21_1">1&#160;</span>Ijtik Weyi Tiopa, Jesús okimitak n tominyojkeh ijkuak okontlalijtokah intomi kan nochteh okitlaliaya. 
<span class="verse" id="LK21_2">2&#160;</span>Noiwa okitak se probe iknosiwatl ijkuak okintlali ome tomintsitsinteh non amo miak impati. 
<span class="verse" id="LK21_3">3&#160;</span>Iwa Jesús okijto: </div>
<div class='p'>—De milajka nomechilia, nin probe iknosiwatl, okachi okitemák ke n oksikimeh; 
<span class="verse" id="LK21_4">4&#160;</span>porke nochteh okitemakakeh tlan ayakmó kitekitiltiah, pero nin probe iknosiwatl okitemák nochi tlan ika panotoskia. </div>
<div class='s'>Jesús kinmilia n Weyi Tiopa de Jerusalén kixijxitiniskeh </div>
<div class='r'>(Mt. 24:1-2; Mr. 13:1-2) </div>
<div class='p'>
<span class="verse" id="LK21_5">5&#160;</span>Sikimeh okimolijtokah saikpanoa kualtsitsinteh n temeh non okintekitiltijkeh ijkuak okichijchijkeh n Weyi Tiopa, iwa kenijki kualtsi otlamajmankeh itech itepanwah. Ijkuakó Jesús okijto: </div>
<div class='p'>
<span class="verse" id="LK21_6">6&#160;</span>—Wits tonati ijkuak nochi ni tlan nomejwah nonkitlajtlatokeh kixijxitiniskeh, iwa amo mokawas nion se tetl ikpak ok se. </div>
<div class='s'>Ijkí tlamochiwas achto de tlajtlamis n tlaltíkpaktli </div>
<div class='r'>(Mt. 24:3-28; Mr. 13:3-23) </div>
<div class='p'>
<span class="verse" id="LK21_7">7&#160;</span>Ijkuakó okitlajtlanijkeh n Jesús: </div>
<div class='p'>—Tlamachti, ¿kemania ijkó tlamochiwas?, iwa ¿tlan monextis ijkuak ijkó ya tlamochiwati? </div>
<div class='p'>
<span class="verse" id="LK21_8">8&#160;</span>Jesús okijto: </div>
<div class='p'>—Ximotlachilikah, iwa amo manomechkajkayawakah. Porke miakeh kijtojtiwitseh itech Notoka: “Ne Cristo”; iwa kijtoskeh: “Yoajsiko n tonati.” Amo xikinneltokakah. 
<span class="verse" id="LK21_9">9&#160;</span>Keman nonkimatiskeh momijmiktilo iwa motekilmakalo, amo ximomojtikah, nochi ni moneki mamochiwa, pero ayamó itlamia n tlaltíkpaktli. </div>
<div class='p'>
<span class="verse" id="LK21_10">10&#160;</span>Jesús noiwa okinmili: </div>
<div class='p'>—N tlanawatijkeh de se weyi tlali motekilmakaskeh iwa n tlanawatijkeh de ok se weyi tlali, iwa n tekiwajkeh de se altepetl motekilmakaskeh iwan tekiwajkeh de ok se altepetl. 
<span class="verse" id="LK21_11">11&#160;</span>Tlalolinis chikawak, iwa sentetl yetos apisotl iwa kokólistli, iwa itech ilwikak motas tlan temojti non ayik motika. </div>
<div class='p'>
<span class="verse" id="LK21_12">12&#160;</span>'Pero achto, nomechkitskiskeh iwa nomechtotojtokaskeh. Nomechwikaskeh innawak tekiwajkeh de sinagogas iwa nomechtsakuatiweh. Nomechtemaktiskeh inmak wejweyi tlanawatijkeh iwa gobernadormeh por nonnechtlakitah. 
<span class="verse" id="LK21_13">13&#160;</span>Ijkuakó nomejwah nonweletiskeh nonkintlapowiskeh de Ne. 
<span class="verse" id="LK21_14">14&#160;</span>Amo sa manomechtekipachojto kenijki nonmotlajtolpalewiskeh ijkuak nonyetoskeh inyakapah n tekiwajkeh, 
<span class="verse" id="LK21_15">15&#160;</span>porke Ne nomechinmakas n tlájtolteh non nomejwah nonkintenkixtiskeh, iwa nion se de akin nomechkokolia kixikos nion nomechtlajtolkopas. 
<span class="verse" id="LK21_16">16&#160;</span>Innewiah nomotajwah, nomokniwah, nomotlakaikniwah iwa non ken nonkinmitah nomechtejtemaktiskeh. Iwa sikimeh de nomejwah nomechmiktiskeh, 
<span class="verse" id="LK21_17">17&#160;</span>iwa nochteh n tlaltikpaktlakah nomechkokoliskeh por nonnechneltokah, 
<span class="verse" id="LK21_18">18&#160;</span>pero nion se nomotsonkal poliwis. </div>
<div class='p'>
<span class="verse" id="LK21_19">19&#160;</span>'Iwa tla nochi nonkixikoskeh, nonmomakixtiskeh. </div>
<div class='p'>
<span class="verse" id="LK21_20">20&#160;</span>'Ijkuak nonkinmitaskeh n soldadojteh yokiyayawalojkeh n Jerusalén, ijkuakó kuali xikmatikah ya kixijxitiniskeh. 
<span class="verse" id="LK21_21">21&#160;</span>Ijkuakó, akimeh yetoskeh Judea, macholokah kan tepemeh; iwa akimeh yetoskeh Jerusalén noiwa makisakah, iwa akimeh yetoskeh intlala amo mamokopakah Jerusalén. 
<span class="verse" id="LK21_22">22&#160;</span>Porke itech nekateh tonatijmeh Dios tetlaijyowiltis, ijkó kemi ijkuilitok itech itlajkuilol Dios. 
<span class="verse" id="LK21_23">23&#160;</span>¡Miálmasteh n siwameh akimeh itech nonteh tonatijmeh kokoxtitoskeh de konetl noso matlachichitijtokah! Porke yetos miak tlaijyowílistli itech nin tlaltíkpaktli, iwa ikualanilis Dios wits ipan ninteh tlakah. 
<span class="verse" id="LK21_24">24&#160;</span>Sikimeh kinmiktiskeh, iwa oksikimeh kintsakuatiweh itech oksikimeh tlalmeh. Iwa non amo judíojteh kitlajtlaksaskeh n Jerusalén, asta ijkuak Dios kijtos matlami tlan kichijtokeh n tlakah non amo judíojteh. </div>
<div class='s'>Ne Non onimochi ni tlakatl oksepa niwalmokopas </div>
<div class='r'>(Mt. 24:29-31, 42-44; Mr. 13:24-27) </div>
<div class='p'>
<span class="verse" id="LK21_25">25&#160;</span>'Ijkuakó motaskeh neskáyolteh itech tonati, itech metsi iwa itech sítlalteh; iwa itech n tlaltíkpaktli n tlakah san moixtlapololtijtoskeh iwa momojtiskeh ijkuak ijkuyukas n weyi atl iwa n amemélolteh. 
<span class="verse" id="LK21_26">26&#160;</span>N tlakah tlawelmomojtiskeh ijkuak kajsikamatiskeh tlan panos itech nin tlaltíkpaktli; porke asta n chikawálisteh non kateh ilwikak bibiokaskeh. 
<span class="verse" id="LK21_27">27&#160;</span>Ijkuakó nechitaskeh Ne Non onimochi ni tlakatl, niwaltemotiwits itech se mextli ika noweletilis iwa ika se weyi tláwili. 
<span class="verse" id="LK21_28">28&#160;</span>Ijkuak pewas ijkó tlamochiwas, ximoyolchikawakah iwa xiajkotlachiakah porke san nima nomechmakixtikih. </div>
<div class='s'>N igoskuawitl </div>
<div class='r'>(Mt. 24:32-35; Mr. 13:28-31) </div>
<div class='p'>
<span class="verse" id="LK21_29">29&#160;</span>Jesús noiwa okinmili nin tlapoálistli: </div>
<div class='p'>—Xikitakah n igoskuawitl, noso ok se tlatookali. 
<span class="verse" id="LK21_30">30&#160;</span>Ijkuak nonkitah yopé mokopina, nonkimatih ya walajsi n tonala. 
<span class="verse" id="LK21_31">31&#160;</span>Ijkó noiwa, ijkuak nonkitaskeh ijkó ya tlamochijtok, xikmatikah itlanawatil Dios ya walajsi. </div>
<div class='p'>
<span class="verse" id="LK21_32">32&#160;</span>'De milajka nomechilia, nochi ni tlamochiwas, iwa n tlakah non axa yolitokeh kitaskeh. 
<span class="verse" id="LK21_33">33&#160;</span>N ilwikak iwa n tlaltíkpaktli pojpoliwiskeh, pero notlajtol ayik pojpoliwis. </div>
<div class='p'>
<span class="verse" id="LK21_34">34&#160;</span>'Ximotlachilikah; amo xiktlakuawakah nomoyolo ika tlan amo kuali, amo san xitlakuajtinemikah, amo xitlawantinemikah iwa amo xikkawilikah manomechtekipacho tlan onka itech nin tlaltíkpaktli. Porke Ne san nonkisaki itech neká tonati, iwa amo nikneki ijkó nomechajsiki. 
<span class="verse" id="LK21_35">35&#160;</span>Yetos kemi se tékochtli non amo mota iwa wetsiskeh nochteh n tlakah non nemi itech nin tlaltíkpaktli. 
<span class="verse" id="LK21_36">36&#160;</span>Xiijsatokah, iwa nochipa ximotiotsajtsilijtokah para weletis nonmakisaskeh de nochi tlan panos, iwa ijkó nonweletiskeh nonmoketoskeh nonawak Ne Non onimochi ni tlakatl. </div>
<div class='p'>
<span class="verse" id="LK21_37">37&#160;</span>Jesús otlamachtiaya tlajka kan Weyi Tiopa, iwa de yuak, oyaya kan olivostepetl iwa ompa omokawaya. 
<span class="verse" id="LK21_38">38&#160;</span>Iwa nochi tonati, miakeh oyayah kan Weyi Tiopa san kualka para kikakiskeh n Jesús.  </div>
<div class='psalmlabel' id='LK22_0'> 22</div>
<div class='s'>Motlatlalwiah kenijki kikitskiskeh n Jesús </div>
<div class='r'>(Mt. 26:1-5, 14-16; Mr. 14:1-2, 10-11; Jn. 11:45-53) </div>
<div class='p'>
<span class="verse" id="LK22_1">1&#160;</span>Yowalajsia n ilwitl ijkuak mokua paj non amo kipia levadura, non okiliayah n ilwitl de Paskua. 
<span class="verse" id="LK22_2">2&#160;</span>N tiopixkeh non tlayakantokeh iwa non kitemachtiah n tlanawatílistli, okitemoliayah kenijki kimiktiskeh n Jesús. Pero mach oweletiah porke okinmawiliayah n tlakah non iwa onemiah. </div>
<div class='p'>
<span class="verse" id="LK22_3">3&#160;</span>Ijkuakó, satanás okimoaxkati n Judas Iscariote akin tewa iwan májtlaktli iwa n ome tlatematiltijkeh. 
<span class="verse" id="LK22_4">4&#160;</span>Ye okimitato n tiopixkeh non tlayakantokeh iwa non okimokuitlawiayah n Weyi Tiopa, inwah omotlapowito tlan kichiwaskia para kinmaktilis n Jesús. 
<span class="verse" id="LK22_5">5&#160;</span>Yejwah saikpanoa opakmikeh iwa okilijkeh kimakaskeh tomi. 
<span class="verse" id="LK22_6">6&#160;</span>Judas omoyekka inwah, iwa opé kitemolia kemania weletis kinmaktilis n Jesús, pero ijkuak amo makitakah n tlakah. </div>
<div class='s'>Itlamachtijkawah kimajmanah n tlákuali de Paskua </div>
<div class='r'>(Mt. 26:17-29; Mr. 14:12-16; Jn. 13:21-30; 1 Co. 11:23-26) </div>
<div class='p'>
<span class="verse" id="LK22_7">7&#160;</span>Oajsiko n ilwitl de Paskua ijkuak mokua n paj non amo kipia levadura iwa kimiktiah n ichkatsi. 
<span class="verse" id="LK22_8">8&#160;</span>Ijkuakó Jesús okintítlanki n Pedro iwa Juan, iwa okinmili: </div>
<div class='p'>—Xikmajmanatih n tlákuali de Paskua. </div>
<div class='p'>
<span class="verse" id="LK22_9">9&#160;</span>Yejwah okitlajtlanijkeh: </div>
<div class='p'>—¿Kani tikneki matikmajmanatih? </div>
<div class='p'>
<span class="verse" id="LK22_10">10&#160;</span>Jesús okinnankili: </div>
<div class='p'>—Ijkuak nonkalakitiweh Jerusalén, nonkinamikiskeh se tlakatl kimamajti iaxoktsi. Xikkuitlapantokakah asta itech kali kan kalakiti, 
<span class="verse" id="LK22_11">11&#160;</span>iwa xikilikah n tekowa: “N Tlamachti tlajtlani: ¿Kanin kajki n kuarto kan kimomajsewis n tlákuali de Paskua iwan itlamachtijkawah?” 
<span class="verse" id="LK22_12">12&#160;</span>Ijkuakó ye nomechititis se weyi kuarto kan tlamajmantos, non kajki tlakpak; ompa xikmajmanakah n tlákuali de Paskua. </div>
<div class='p'>
<span class="verse" id="LK22_13">13&#160;</span>Yejwah oyájkeh iwa okajsikeh nochi kemi Jesús okinmilijka, iwa okimajmankeh n tlákuali de Paskua. </div>
<div class='s'>Jesús kimomajsewia n iksemi tlákuali </div>
<div class='r'>(Mt. 26:20-25; Mr. 14:17-21; Jn. 13:21-35) </div>
<div class='p'>
<span class="verse" id="LK22_14">14&#160;</span>Ijkuak ya motlamajsewiskiah, Jesús omoyayanti iwa n májtlaktli iwa ome itlamachtijkawah. 
<span class="verse" id="LK22_15">15&#160;</span>Iwa okinmili: </div>
<div class='p'>—¡Satlawel yoniktlawelnektoka nikmomajsewis nin tlákuali de Paskua nomowah, achto de nimikkis! 
<span class="verse" id="LK22_16">16&#160;</span>Porke de milajka nomechilia, amo nikmomajsewis oksepa nin tlákuali asta ijkuak tikmosepanmajsewiskeh kan Dios tlanawatijtok. </div>
<div class='p'>
<span class="verse" id="LK22_17">17&#160;</span>Ijkuakó Jesús okónanki se kopa, omotlasojkama inawak Dios, iwa okijto: </div>
<div class='p'>—Xikonikah non nochteh. 
<span class="verse" id="LK22_18">18&#160;</span>Ne nomechilia mach nikonis oksepa iayo n uvas, tlamo asta maajsiki n tonati ijkuak Dios pewas tlanawatis. </div>
<div class='p'>
<span class="verse" id="LK22_19">19&#160;</span>Otlanki okónanki n paj iwa omotlasojkama inawak Dios; okitlatlajkotlápanki iwa okinmajmák itlamachtijkawah iwa okinmili: </div>
<div class='p'>—Ye ni nokuerpo non niktemaka por nomejwah. Ijkí xikchiwakah para nonnechilnamikiskeh. </div>
<div class='p'>
<span class="verse" id="LK22_20">20&#160;</span>Ijkuak yokimomajsewijkeh n paj; okónanki n kopa iwa okijto: </div>
<div class='p'>—Nin kopa ye noesso non ika timotlajtolsenkawa, iwa motoyawas por nomejwah. </div>
<div class='p'>
<span class="verse" id="LK22_21">21&#160;</span>'Pero axa, akin nechtemaktis kajki nowa itech mesa. 
<span class="verse" id="LK22_22">22&#160;</span>Porke Ne Non onimochi ni tlakatl, nimikkis ijkó kemi Dios kimonekiltia, pero, ¡mialma n tlakatl akin nechtemaktis! </div>
<div class='p'>
<span class="verse" id="LK22_23">23&#160;</span>Ijkuakó opé motlatlajtlaniah akin kitemaktiskia. </div>
<div class='s'>Itlamachtijkawah motlatlajtolkopah akin okachi weyijkatitok </div>
<div class='p'>
<span class="verse" id="LK22_24">24&#160;</span>Otlanki yejwah opé motlatlajtolkopah akin okachi weyijkatitoskia. 
<span class="verse" id="LK22_25">25&#160;</span>Pero Jesús okinmili: </div>
<div class='p'>—N reyes moweyiliah iwa kinnajnawatiah n tlakah de non altepetl, iwa n tlakah de non altepetl kinnotsah kualteh n tlakah. 
<span class="verse" id="LK22_26">26&#160;</span>Pero nomejwah amo ijkó xikchiwakah, yej akin weyijkatitok, amo mamoweyili; iwa akin teyakana, noiwa makimati matetlakita. 
<span class="verse" id="LK22_27">27&#160;</span>¿Akin okachi weyijkatitok?, ¿akin sa kitlateekiliah matlakua, noso akin tlateeka? ¿Amo okachi weyijkatitok akin sa kitlateekiliah matlakua? Pero Ne nika nomowah kemi se non tlateeka. </div>
<div class='p'>
<span class="verse" id="LK22_28">28&#160;</span>'Iwa nomejwah nochipa nontlaijyowijtinemih nowa. 
<span class="verse" id="LK22_29">29&#160;</span>Yika, Ne nomechtlalis xitlanawatikah, ijkó kemi Notajtsi onechtlali manitlanawati, 
<span class="verse" id="LK22_30">30&#160;</span>para ximotlamajsewikah iwa xikonikah ipan nomesa kan nitlanawatia. Noiwa para nonmoyayantiskeh iwa nonkinmixkomakaskeh n májtlakteh iwa ome familias de Israel. </div>
<div class='s'>Jesús kitematiltia Pedro kijtoskia amo kixmati </div>
<div class='r'>(Mt. 26:31-35; Mr. 14:27-31; Jn. 13:36-38) </div>
<div class='p'>
<span class="verse" id="LK22_31">31&#160;</span>Satepa okijto: </div>
<div class='p'>—¡Simón, Simón, xikkaki! N satanás yonomechtlájtlanki para nomechtsejtselos kemi kitsejtseloah n trigo; 
<span class="verse" id="LK22_32">32&#160;</span>pero Ne yonimotiotsajtsili para amo xikpolo motlaneltokalis. Iwa ijkuak timoyolpatlas, xikinyolchikawa mokniwah. </div>
<div class='p'>
<span class="verse" id="LK22_33">33&#160;</span>Pedro okili n Jesús: </div>
<div class='p'>—¡Noteko, nimotemaka nias mowa maya manechtsakuakah noso manechmiktikah! </div>
<div class='p'>
<span class="verse" id="LK22_34">34&#160;</span>Jesús okili: </div>
<div class='p'>—Pedro, Ne nimitsilia achto de tlakuikas n kaxtil, te tikijtos eyi welta, “Amo nikixmati.” </div>
<div class='s'>Yoajsiko n ora para kiyejyekoskeh n Jesús iwa itlamachtijkawah </div>
<div class='p'>
<span class="verse" id="LK22_35">35&#160;</span>Ijkuakó Jesús okinmili: </div>
<div class='p'>—Ijkuak onomechtítlanki, amo ononkiwikakeh nomopuxa, nion nomopuxajtomi, nion oksikimeh nomokakkuah, ¿itla onomechpolo? </div>
<div class='p'>Yejwah otlanankilijkeh: </div>
<div class='p'>—Amitla otechpoloh. </div>
<div class='p'>
<span class="verse" id="LK22_36">36&#160;</span>Ijkuakó Jesús okinmili: </div>
<div class='p'>—Pero axa, akin kipia se ipuxa, makimowikili noiwa ipuxajtomi, iwa akin amo kipia iespada, makinamaka se ikoto iwa makimokuili se iespada. 
<span class="verse" id="LK22_37">37&#160;</span>Porke Ne nomechilia moneki mamochiwa tlan ijkuilitok itech itlajkuilol Dios: “Okitakeh kemi yaskia se tlakatl amo kuali.” <span class='rq'>Is. 53:12 </span> Porke nochi tlan ijkuilitok de Ne moneki mamochiwa. </div>
<div class='p'>
<span class="verse" id="LK22_38">38&#160;</span>Ijkuakó yejwah okilijkeh: </div>
<div class='p'>—Noteko, nika kateh ome espadajteh. </div>
<div class='p'>Jesús okinnankili: </div>
<div class='p'>—Ya kuali ka. </div>
<div class='s'>Jesús motiotsajtsilia kan huerto de Getsemaní </div>
<div class='r'>(Mt. 26:36-46; Mr. 14:32-42) </div>
<div class='p'>
<span class="verse" id="LK22_39">39&#160;</span>Jesús okiski de Jerusalén iwa oyá kan olivostepetl, kan nochipa onmotiotsajtsiliaya. Itlamachtijkawah noiwa oyajkeh íwa. 
<span class="verse" id="LK22_40">40&#160;</span>Ijkuak okalakitoh kan olivostepetl, Jesús okinmili itlamachtijkawah: </div>
<div class='p'>—Ximotiotsajtsilikah, para amo manomechyoltilana n tlajtlákoli. </div>
<div class='p'>
<span class="verse" id="LK22_41">41&#160;</span>Nima omijkuani ixwejkatsi kemi sempóali metro, iwa ompa omotlankuáketski iwa opé motiotsajtsilia. 
<span class="verse" id="LK22_42">42&#160;</span>Iwa okijto: </div>
<div class='p'>—Notajtsi, tla tikmonekiltia, techachiwili nin tlaijyowílistli. Pero amo mamochiwa kemi Ne nikneki, yej kemi Tejwatsi tikmonekiltia. </div>
<div class='p'>
<span class="verse" id="LK22_43">43&#160;</span>Ijkuakó okimonextili se ángel de ilwikak non okiyolchikawako. 
<span class="verse" id="LK22_44">44&#160;</span>Iwa ken satlawel otlaijyowijtoka, okachi omotiotsajtsiliaya, iwa itonil omókopki kemi estli iwa owetsia ixko tlali. </div>
<div class='p'>
<span class="verse" id="LK22_45">45&#160;</span>Ijkuak Jesús otlanki omotiotsajtsili, omókopki kan itlamachtijkawah; iwa ken satlawel omoyolkokoayah, okochtlamilajkeh. </div>
<div class='p'>
<span class="verse" id="LK22_46">46&#160;</span>Iwa okinmili: </div>
<div class='p'>—¿Tleka nonkochtokeh? Ximewakah iwa ximotiotsajtsilikah para amo manomechyoltilana n tlajtlákoli. </div>
<div class='s'>Kikitskiah n Jesús </div>
<div class='r'>(Mt. 26:47-56; Mr. 14:43-50; Jn. 18:2-11) </div>
<div class='p'>
<span class="verse" id="LK22_47">47&#160;</span>Jesús ok okintlapowijtoka itlamachtijkawah ijkuak okalakikoh miakeh tlakah. Judas seme de n májtlakteh iwa ome itlamachtijkawah okwalinyakantiwalaya, niman omijkuani inawak Jesús para kiixtennamikis. 
<span class="verse" id="LK22_48">48&#160;</span>Ijkuakó Jesús okili: </div>
<div class='p'>—Judas, ¿techixtenamiki para manechkitskikah, iwa ijkó techtemaktia Ne Non onimochi ni tlakatl? </div>
<div class='p'>
<span class="verse" id="LK22_49">49&#160;</span>Akimeh okatkah iwan Jesús, ijkuak okitakeh tlan otlamochijtoka, okitlajtlanijkeh: </div>
<div class='p'>—Tejwatsi, ¿tikneki matikinkojkokah ika toespadajwah? </div>
<div class='p'>
<span class="verse" id="LK22_50">50&#160;</span>Ijkuakó seme de yejwah okikojko se itékitki n tiópixki non okachi otlayakantoka, ni okitekili inakas non iyekma. 
<span class="verse" id="LK22_51">51&#160;</span>Pero Jesús okili: </div>
<div class='p'>—Xikinkawakah, ¡ayakmó xikinkojkokah! </div>
<div class='p'>Ijkuakó Jesús okitelkoli inakas non tlakéwale, iwa owalpajtik. 
<span class="verse" id="LK22_52">52&#160;</span>Otlanki, Jesús okinmili n tiopixkeh non tlayakantokeh, iwa non otlamokuitlawiayah kan Weyi Tiopa iwa n tetajmeh non tlayakantokeh kan tiopa, non okikitskikoh: </div>
<div class='p'>—¿Ononwalajkeh ononnechkitskikoh ika espadajteh iwa ika kuawitl kemi niyetoskia se ichtek? 
<span class="verse" id="LK22_53">53&#160;</span>Ixmostla onikatka nomowah kan Weyi Tiopa, iwa ayik ononnechtelkojkeh. Pero ye ni nomoora ijkuak tleyua iwa nomejwah nonweletih nonkichiwah nomoteki. </div>
<div class='s'>Pedro kijtoa amo kixmati Jesús </div>
<div class='r'>(Mt. 26:57-58, 69-75; Mr. 14:53-54, 66-72; Jn. 18:12-18, 25-27) </div>
<div class='p'>
<span class="verse" id="LK22_54">54&#160;</span>Ijkuakó okikitskijkeh n Jesús, iwa okiwikakeh icha n tiópixki non okachi otlayakantoka, iwa n Pedro san wejka okintokaya. 
<span class="verse" id="LK22_55">55&#160;</span>Ompa itlajkotia n patio otlatlatijkeh, okiyawalojkeh n tlékuili iwa omotlajtlalijkeh; noiwa n Pedro omotlali inwah. 
<span class="verse" id="LK22_56">56&#160;</span>Ijkuakó se iteska n tiópixki non okachi otlayakantoka okitak n Pedro ewatok inakastla n tlékuili, okisentlajtlatak iwa okijto: </div>
<div class='p'>—Nin tlakatl noiwa okatka iwa n Jesús. </div>
<div class='p'>
<span class="verse" id="LK22_57">57&#160;</span>Pero n Pedro mach okimokuiti, iwa okijto: </div>
<div class='p'>—Siwatl, ne mach nikixmati. </div>
<div class='p'>
<span class="verse" id="LK22_58">58&#160;</span>Okachi satepa ok se tlakatl okitak n Pedro iwa okili: </div>
<div class='p'>—Te noiwa seme de yejwah. </div>
<div class='p'>Pero Pedro okijto: </div>
<div class='p'>—Mach ne, otimoixtlapololti. </div>
<div class='p'>
<span class="verse" id="LK22_59">59&#160;</span>Kemi se ora okachi satepa, ok se tlakatl noiwa okili: </div>
<div class='p'>—De milajka nin tlakatl tewa íwa, ye noiwa walewatok de Galilea. </div>
<div class='p'>
<span class="verse" id="LK22_60">60&#160;</span>Ijkuakó Pedro okijto: </div>
<div class='p'>—Tlakatl, mach nikmati tlan tikijtojtok. </div>
<div class='p'>Ijkuak Pedro ok otlajtojtoka, owaltlakuikak n kaxtil. 
<span class="verse" id="LK22_61">61&#160;</span>Ijkuakó n Toteko omókopki iwa okitak n Pedro, ijkuakó Pedro okilnamik tlan Jesús yokilijka: “Ijkuak tlakuikas n kaxtil, te yotikijto eyi welta amo nikixmati.” 
<span class="verse" id="LK22_62">62&#160;</span>Ijkuakó Pedro okiski iwa satlawel ochokak. </div>
<div class='s'>Kipijpinatiah n Jesús </div>
<div class='r'>(Mt. 26:67-68; Mr. 14:65) </div>
<div class='p'>
<span class="verse" id="LK22_63">63&#160;</span>Akimeh okimokuitlawijtokah n Jesús okipijpinawiayah iwa okitekilmakayah. 
<span class="verse" id="LK22_64">64&#160;</span>Okiixtsajtsakeh, okiixwijwitekiah iwa okiliayah: </div>
<div class='p'>—¡Techili, akin omitsmák! </div>
<div class='p'>
<span class="verse" id="LK22_65">65&#160;</span>Iwa ika tlájtolteh pitsotikeh okipijpinawiayah. </div>
<div class='s'>Kiteixpantiah n Jesús inawak Sanedrín </div>
<div class='r'>(Mt. 26:59-66; Mr. 14:55-64; Jn. 18:19-24) </div>
<div class='p'>
<span class="verse" id="LK22_66">66&#160;</span>Ijkuak owaltláneski, omoololojkeh n tetajmeh non tlayakantokeh kan Weyi Tiopa, noiwa n tiopixkeh non tlayakantokeh iwa non kitemachtiah n tlanawatílistli, iwa okiixpantitoh n Jesús innawak n Sanedrín.<a href='#FN13' epub:type='noteref' class='noteref'>*</a> Iwa ompa okitlajtlanijkeh: </div>
<div class='p'>
<span class="verse" id="LK22_67">67&#160;</span>—Techili, ¿te ti Cristo? </div>
<div class='p'>Ye okinnankili: </div>
<div class='p'>—Tla nomechilis Ne Ni Cristo, mach nonnechneltokaskeh. 
<span class="verse" id="LK22_68">68&#160;</span>Desde tla Ne nomechtlajtlanis itla, mach nonnechnankiliskeh. 
<span class="verse" id="LK22_69">69&#160;</span>Desde axa, Ne Non onimochi ni tlakatl, niewatos iyekma Totajtsi Dios Akin kipia nochi weletílistli. </div>
<div class='p'>
<span class="verse" id="LK22_70">70&#160;</span>Ijkuakó nochteh okitlajtlanijkeh: </div>
<div class='p'>—¿Tejwatsi Ikone Dios? </div>
<div class='p'>Jesús okinmili: </div>
<div class='p'>—Milák, Ne Ikone n Totajtsi Dios kemi nomonewiah yononkijtojkeh. </div>
<div class='p'>
<span class="verse" id="LK22_71">71&#160;</span>Ijkuakó yejwah okijtojkeh: </div>
<div class='p'>—¿Tlan ok para tikintlatlajtlaniskeh oksikimeh? Tonewiah yotikkakeh tlan okijto.  </div>
<div class='psalmlabel' id='LK23_0'> 23</div>
<div class='s'>Jesús inawak Pilato </div>
<div class='r'>(Mt. 27:1-2, 11-14; Mr. 15:1-5; Jn. 18:28-38) </div>
<div class='p'>
<span class="verse" id="LK23_1">1&#160;</span>Ijkuakó nochteh owalmokeketskeh, iwa okiwikakeh n Jesús inawak Pilato. 
<span class="verse" id="LK23_2">2&#160;</span>Ompa opé kiteiliah, iwa okijtojkeh: </div>
<div class='p'>—Otikitakeh nin tlakatl kimpajsolojtinemi n tlakah. Ye kijtojtinemi amo matiktlaxtlawilikah impuestos n César, iwa kijtoa ye n Cristo, iwa kijtoa Ye rey. </div>
<div class='p'>
<span class="verse" id="LK23_3">3&#160;</span>Ijkuakó Pilato okitlajtlani n Jesús: </div>
<div class='p'>—¿De milajka te inrey n judíojteh? </div>
<div class='p'>Jesús okinankili: </div>
<div class='p'>—Milák, ijkó ken yotikijto. </div>
<div class='p'>
<span class="verse" id="LK23_4">4&#160;</span>Ijkuakó Pilato okinmili n tiopixkeh non tlayakantokeh iwa nochteh n tlakah: </div>
<div class='p'>—Ne amitla amokuali nikajsi itech nin tlakatl. </div>
<div class='p'>
<span class="verse" id="LK23_5">5&#160;</span>Pero yejwah okachi okualankeh iwa okijtojkeh: </div>
<div class='p'>—Kimpajsolojtinemi nochteh n judiojteh ika itlamachtilis. Opé Galilea, iwa nika yokalakiko. </div>
<div class='s'>Jesús ixpa Herodes Antipas Primero </div>
<div class='p'>
<span class="verse" id="LK23_6">6&#160;</span>Ijkuak Pilato ijkí okikak, otlájtlanki kox non tlakatl walewatok de Galilea. 
<span class="verse" id="LK23_7">7&#160;</span>Ijkuak okilijkeh Jesús owalewatoka de Galilea, okitítlanki kan Herodes, gobernador de Galilea. Itech nonteh tonatijmeh Herodes okatka Jerusalén. 
<span class="verse" id="LK23_8">8&#160;</span>Ijkuak Herodes okitak n Jesús satlawel opaki; porke miakeh omotlapowiayah de Jesús iwa yowejka okinekia kixmatis, iwa okinekia kitas se neskayotl. 
<span class="verse" id="LK23_9">9&#160;</span>Herodes okitlatlajtlani n Jesús, pero Ye machitla okinankili. 
<span class="verse" id="LK23_10">10&#160;</span>Ompa okatkah n tiopixkeh non tlayakantokeh iwa non kitemachtiah n tlanawatílistli, akimeh okitlawelteiliayah n Jesús. 
<span class="verse" id="LK23_11">11&#160;</span>Ijkuakó Herodes Antipas Primero iwa isoldadojwah fiero okitoktijkeh n Jesús, iwa para okachi fiero kipijpinawiskeh okitlakentijkeh kemi yetoskia Rey, iwa n Herodes oksepa okitítlanki kan Pilato. 
<span class="verse" id="LK23_12">12&#160;</span>Pilato iwa n Herodes omokokoliayah, pero non tonati opé moyekwikah. </div>
<div class='s'>Kitemaktiah n Jesús para makimiktikah </div>
<div class='r'>(Mt. 27:15-26; Mr. 15:6-15; Jn. 18:39—19:16) </div>
<div class='p'>
<span class="verse" id="LK23_13">13&#160;</span>Ijkuakó n Pilato okinmoololoh n tiopixkeh non tlayakantokeh, n tekiwajkeh iwa nochteh n tlakah, 
<span class="verse" id="LK23_14">14&#160;</span>iwa okinmili: </div>
<div class='p'>—Nomejwah ononnechalikilijkeh nin tlakatl, porke nonkijtoah kimpajsolojtinemi n tlakah. Ne yoniktlatlajtlani nomoixpah, iwa yononkikakeh amitla amokuali nikkajxililia ika tlan nomejwah nonkiteiliah. 
<span class="verse" id="LK23_15">15&#160;</span>Nion Herodes mach okijto kox tlajtlakole nin tlakatl, yika oksepa otechaltitlanili, porke noiwa amitla okajsik kemi para matikmiktikah. 
<span class="verse" id="LK23_16">16&#160;</span>Nitlanawatis makitsonwitekikah iwa nikkajkawas. </div>
<div class='p'>
<span class="verse" id="LK23_17">17&#160;</span>Nochi xiwitl itech ilwitl de Paskua, Pilato okimpaktiaya n judíojteh ijkuak okinkajkawiliaya seme de non tsaktokeh. 
<span class="verse" id="LK23_18">18&#160;</span>Pero nochteh otsajtsikeh chikawak: </div>
<div class='p'>—¡Xikmikti non tlakatl! ¡Xikkajkawa n Barrabás! </div>
<div class='p'>
<span class="verse" id="LK23_19">19&#160;</span>Nin Barrabás otsaktoka porke otemikti iwa okimpajsolojka miakeh tlakah para makixnamikikah n gobierno. 
<span class="verse" id="LK23_20">20&#160;</span>Pilato oksepa okintlapowi n tlakah porke okinekia kikajkawas n Jesús. 
<span class="verse" id="LK23_21">21&#160;</span>Pero yejwah oksepa otsajtsikeh: </div>
<div class='p'>—¡Xikkrusifikaro! ¡Xikkrusifikaro! </div>
<div class='p'>
<span class="verse" id="LK23_22">22&#160;</span>Ipan eyi welta Pilato okinmili: </div>
<div class='p'>—¿Tleka nonkinekih mamikki?, ¿tlan amo kuali okichi? Ne mach nikita satlawel tlajtlakole, kemi para makimotlanili imikilis. Nitlanawatis makitsonwitekikah iwa satepa nikkajkawas. </div>
<div class='p'>
<span class="verse" id="LK23_23">23&#160;</span>Pero yejwah okachi otsajtsiah chikawak iwa okitlajtlaniliayah makikrusifikaro n Jesús; iwa kemi yejwah satlawel otsajtsiah, okinekiltijkeh n Pilato makinchiwili tlan okitlajtlanilijtokah. 
<span class="verse" id="LK23_24">24&#160;</span>Ijkuakó Pilato okichi tlan yejwah okitlajtlanilijkeh, 
<span class="verse" id="LK23_25">25&#160;</span>iwa okikajka n Barrabás, non otsaktoka por okimpajsolojka n tlakah iwa por otemikti, otlanki okinnawati isoldadojwah makikrusifikarokah n Jesús kemi yejwah okinekiah. </div>
<div class='s'>Kikrusifikaroah n Jesús </div>
<div class='r'>(Mt. 27:32-44; Mr. 15:21-32; Jn. 19:17-27) </div>
<div class='p'>
<span class="verse" id="LK23_26">26&#160;</span>Ijkuak yokiwikayah kikrusifikarotiweh n Jesús, okiyakanamikeh se tlakatl de Cirene non itoka Simón. Ye owalewaya de itlala iwa okitoktijkeh makimama n krus, iwa makikuitlapantoka n Jesús. </div>
<div class='p'>
<span class="verse" id="LK23_27">27&#160;</span>Miakeh tlakah de Jerusalén okwaltokayah n Jesús. Noiwa miakeh siwameh okichokilijtiayah iwa omoyolkokojtiayah. 
<span class="verse" id="LK23_28">28&#160;</span>Pero Jesús okimitak iwa okinmili: </div>
<div class='p'>—Siwameh de Jerusalén, amo techchokilikah, yej ximochokilikah iwa xikinchokilikah nomopilwah. 
<span class="verse" id="LK23_29">29&#160;</span>¡Xikakikah!, witseh tonatijmeh ijkuak kijtoskeh: “Miak yolpakílistli para akimeh amo okimpixkeh impilwah, nion okonewajtikeh nion otlachichitijkeh.” 
<span class="verse" id="LK23_30">30&#160;</span>Ijkuakó n tlakah pewas kinmiliskeh n tepemeh: “Xiwetsikah topah”; iwa kinmiliskeh n tepeyomeh: “Techtlaatikah.” 
<span class="verse" id="LK23_31">31&#160;</span>Pero tla ijkó kichiwah iwa n kuawitl xoxobik tlan kichiwaskeh ika non yowaki? </div>
<div class='p'>
<span class="verse" id="LK23_32">32&#160;</span>Noiwa okinwikayah ome ichtekeh iwa temiktijkeh para kinkrusifikaroskeh inajnakastla n Jesús. 
<span class="verse" id="LK23_33">33&#160;</span>Ijkuak okalakitoh kan tepetl non kiliah Miketsontekomatl, okikrusifikarojkeh n Jesús. Noiwa ompa okinkrusifikarojkeh ome tlachtekeh, se ik iyekma iwa n ok se ik iopochma. 
<span class="verse" id="LK23_34">34&#160;</span>Iwa ijkuak yokikrusifikarojtokah, Jesús okijto: </div>
<div class='p'>—Notajtsi, xikintlapojpolwi, porke mach kimatih tlan kichiwah. </div>
<div class='p'>Iwa n soldadojteh okinmotlatlanilijkeh itlakenwah n Jesús. 
<span class="verse" id="LK23_35">35&#160;</span>N tlakah de non altepetl okimawisojtokah, iwa asta n tekiwajkeh okipijpinawiayah n Jesús iwa okijtoayah: </div>
<div class='p'>—Oksikimeh okinmakixti, axa, tla de milajka Ye n Cristo itlapejpenil Dios, mamomakixti inewia. </div>
<div class='p'>
<span class="verse" id="LK23_36">36&#160;</span>N soldadojteh noiwa okipijpinawiayah n Jesús, omopachoayah inawak iwa okitiayah vinagre, 
<span class="verse" id="LK23_37">37&#160;</span>iwa okiliayah: </div>
<div class='p'>—Tla Te tirey de judíojtih, ximomakixti monewia. </div>
<div class='p'>
<span class="verse" id="LK23_38">38&#160;</span>Noiwa ik ikuatsontla okijkuililijkeh non okijtoaya: “Ye ni inrey n judiojteh.” </div>
<div class='p'>
<span class="verse" id="LK23_39">39&#160;</span>Seme de nonteh ichtekeh non okikrusifikarojkeh inakastla n Jesús, ijkí fiero okiliaya: </div>
<div class='p'>—Tla te ti Cristo, monewia ximomakixti, iwa tejwah noiwa. </div>
<div class='p'>
<span class="verse" id="LK23_40">40&#160;</span>Pero non ok se ichtek okajwak iwa okili: </div>
<div class='p'>—¿Amo tikmawilia Dios, maya ya tikmati san sika timikiskeh? 
<span class="verse" id="LK23_41">41&#160;</span>Tejwah tikijyowijtokeh nin tlaijyowílistli porke otikmotlanilijkeh, pero nin tlakatl mach itla okichi. </div>
<div class='p'>
<span class="verse" id="LK23_42">42&#160;</span>Ijkuakó okili n Jesús: </div>
<div class='p'>—Techilnamiki ijkuak pewas titlanawatis. </div>
<div class='p'>
<span class="verse" id="LK23_43">43&#160;</span>Jesús okinankili: </div>
<div class='p'>—De milajka axa nimitsilia: tiyetos nowa kan moitstika Notajtsi. </div>
<div class='s'>Mikki n Jesús </div>
<div class='r'>(Mt. 27:45-56; Mr. 15:33-41; Jn. 19:28-30) </div>
<div class='p'>
<span class="verse" id="LK23_44">44&#160;</span>Kemi tlajko tonati owaltleyuak itech neká tlali, iwa asta kemi las tres de tiotlak opanok n tleyuálistli. 
<span class="verse" id="LK23_45">45&#160;</span>N tonati okualok, iwa n kortina de n Weyi Tiopa, otlajkotsáyanki.  
<span class="verse" id="LK23_46">46&#160;</span>Ijkuakó Jesús ika chikawak tlájtoli okijto: </div>
<div class='p'>—Notajtsi Dios, momak niktlalia noespíritu. </div>
<div class='p'>Ijkuak ijkó okijto, omikki. </div>
<div class='p'>
<span class="verse" id="LK23_47">47&#160;</span>Ijkuak n soldado tlanawati romano okitak tlan otlamochijka, okiweyijkachi Dios iwa okijto: </div>
<div class='p'>—Nin tlakatl milák yekmilajka. </div>
<div class='p'>
<span class="verse" id="LK23_48">48&#160;</span>Nochteh non ompa otlamawisojtokah, ijkuak okitakeh nochi tlan otlamochijka owalyayajkeh incha iwa omoelpanwitektiayah. 
<span class="verse" id="LK23_49">49&#160;</span>Pero nochteh akimeh okixmatiah n Jesús, iwa n siwameh non owalayah iwan Jesús desde Galilea, san wejka okoniitokah tlan otlamochijtoka. </div>
<div class='s'>Kitookah n Jesús </div>
<div class='r'>(Mt. 27:57-61; Mr. 15:42-47; Jn. 19:38-42) </div>
<div class='p'>
<span class="verse" id="LK23_50">50&#160;</span>Okatka se kualitlakatl non omonotsaya José, owalewatoka de se altepetl non itoka Arimatea. Ye noiwa tewa otekiwajtitoka kan Sanedrín. 
<span class="verse" id="LK23_51">51&#160;</span>Nin José noiwa okichiaya ijkuak Dios pewas tlanawatis, yika mach okipakti tlan okichijkeh non de Sanedrín. 
<span class="verse" id="LK23_52">52&#160;</span>Ijkuakó n José okitato n Pilato iwa okitlajtlanili ikuerpo n Jesús. 
<span class="verse" id="LK23_53">53&#160;</span>Satepa okitemowito de kan krus iwa okikemelo ika se tlakemitl, otlanki okikalakito kan se miketékochtli non oichkuatoka itech tetl kan ayamaka okitlalpachoayah. 
<span class="verse" id="LK23_54">54&#160;</span>Non tonati yomotlatlalijtokah para n sábado non yowalajsia. </div>
<div class='p'>
<span class="verse" id="LK23_55">55&#160;</span>N siwameh akimeh owalajkeh de Galilea iwan Jesús, oyajkeh okitatoh n miketékochtli, iwa okitakeh kenijki okiwilankeh n kuerpo. 
<span class="verse" id="LK23_56">56&#160;</span>Iwa ijkuak owalmokopkeh incha, okinmajmankeh ajwiakpajmeh, iwa non sábado omosewijkeh ijkó kemi kijtoa n tlanawátili.  </div>
<div class='psalmlabel' id='LK24_0'> 24</div>
<div class='s'>Jesús moyolitia </div>
<div class='r'>(Mt. 28:1-10; Mr. 16:1-8; Jn. 20:1-10) </div>
<div class='p'>
<span class="verse" id="LK24_1">1&#160;</span>Semi san kuinal, itech ipewaya n samano, n siwameh oyajkeh kan otooktoka n Jesús, iwa okinwikayah ajwiakpajmeh non yejwah yokichijchijkeh, noiwa oksikimeh siwameh oyayah ínwah. 
<span class="verse" id="LK24_2">2&#160;</span>Ijkuak n siwameh okalakitoh kan okitookakeh Jesús, n tetl non okitentsaktoka n miketékochtli yokachijka. 
<span class="verse" id="LK24_3">3&#160;</span>Iwa okalakeh, pero mach okajsikeh ikuerpo n Toteko Jesús. 
<span class="verse" id="LK24_4">4&#160;</span>Yejwah ayakmó okimatiah tlan kichiwaskeh. San nima ome tlakah non otlakentsotlaniah, okinmonextilijkeh innakastla. 
<span class="verse" id="LK24_5">5&#160;</span>Kemi yejwah satlawel omomojtijkeh, omotlankuaketskeh asta okitelkotoh n tlali ika inmixkuak, pero nonteh tlakah okinmilijkeh: </div>
<div class='p'>—¿Tleka nonkitemoah kan yomikkeh, Akin yolitok? 
<span class="verse" id="LK24_6">6&#160;</span>Mach nikan ka, Ye yomoyoliti. Xikilnamikikah tlan onomechili ijkuak ok okatka Galilea, 
<span class="verse" id="LK24_7">7&#160;</span>noiwa onomechili Ye Akin omochi tlakatl kitemaktiskiah inmak n tlajtlakolejkeh, iwa kikrusifikaroskiah, pero ipan eyi tonati moyolitiskia. </div>
<div class='p'>
<span class="verse" id="LK24_8">8&#160;</span>Ijkuakó n siwameh okilnamikeh tlan Jesús okimilijka, 
<span class="verse" id="LK24_9">9&#160;</span>iwa ijkuak yomokopatoh de kan miketékochtli, nochi tlan yejwah okitakeh ompa, n siwameh okintlapowijkeh n májtlakteh iwa n se itlamachtijkawah iwa akimeh ompa okatkah. 
<span class="verse" id="LK24_10">10&#160;</span>N siwameh yejwah ninteh: María de Magdala, Juana, María, ina n Jacobo, iwa n oksikimeh siwameh. 
<span class="verse" id="LK24_11">11&#160;</span>Pero itlamachtijkawah okimoliayah chamo kuatlapolojtokeh, iwa mach okinneltokakeh. </div>
<div class='p'>
<span class="verse" id="LK24_12">12&#160;</span>Pero n Pedro okistewak iwa omotlelo kan miketékochtli, iwa ijkuak oontláchixki tlaijtik, sanwel okimitak n tsótsolteh tlakaltechitokeh. Ijkuakó omókopki icha, iwa satlawel okitlajtlachialti tlan otlamochijka. </div>
<div class='s'>Jesús kinmonextilia itech ojtli de Emaús </div>
<div class='r'>(Mr. 16:12-13) </div>
<div class='p'>
<span class="verse" id="LK24_13">13&#160;</span>Non tonati, ome itlamachtijkawah oyayah para n altepetl non itoka Emaús, non omokawaya kemi májtlaktli iwa n se kilómetro wejka de Jerusalén. 
<span class="verse" id="LK24_14">14&#160;</span>Yejwah omotlatlapowijtiayah tlan otlamochijka. 
<span class="verse" id="LK24_15">15&#160;</span>Iwa ijkuak yejwah omotlatlapowijtiayah iwa omotlatlajtolkopayah, Jesús inewia omijkuani innawak iwa opé nejnemi ínwah. 
<span class="verse" id="LK24_16">16&#160;</span>Pero maya okitayah, mach okixmatkeh. 
<span class="verse" id="LK24_17">17&#160;</span>Ijkuakó Jesús okintlajtlani: </div>
<div class='p'>—¿Tlan semi nonkimolijtiwih? ¿Tleka nonmoyolkokoah? </div>
<div class='p'>
<span class="verse" id="LK24_18">18&#160;</span>Se de yejwah, non omonotsaya Cleofas, okinankili: </div>
<div class='p'>—Nochteh n tlakah kimatokeh tlan otlamochi kan Jerusalén itech ninteh tonatijmeh. ¿Te timokalotijtok ompa iwa amo tikmati? </div>
<div class='p'>
<span class="verse" id="LK24_19">19&#160;</span>Ijkuakó Jesús okintlajtlani: </div>
<div class='p'>—¿Tlan otlamochi? </div>
<div class='p'>Yejwah okinankilijkeh: </div>
<div class='p'>—¿Amo otikma tlan okitoktijkeh n Jesús non owalewatoka de Nazaret? Ye se profeta weletini itech nochi tlan okijtoaya iwa tlan okichiwaya inawak Dios iwa innawak n tlakah. 
<span class="verse" id="LK24_20">20&#160;</span>¿Amo otikma n tiopixkeh non tlayakantokeh sansikah iwa n totekiwajkawah okitemaktijkeh para makitlaijyowiltikah iwa makimiktikah? 
<span class="verse" id="LK24_21">21&#160;</span>Tejwah otimoyolchikawayah itech porke otikneltokayah Ye akin kimakixtiskia nochi Israel. Pero axa ya kipia eyi tonati ijkó otlamochi. 
<span class="verse" id="LK24_22">22&#160;</span>Iwa axa, sikimeh siwameh non towah mopoah yotechmomojtijkeh, porke yejwah san kuinal oyajkeh kan miketékochtli. 
<span class="verse" id="LK24_23">23&#160;</span>Amo okajsikeh ikuerpo Jesús. Ijkuakó owalajkeh otechilikoh okimitakeh sikimeh ángelteh non okimilijkeh Jesús yolitok. 
<span class="verse" id="LK24_24">24&#160;</span>Okachi satepa, sikimeh tlakah non towah mopoah oyajkeh kan miketékochtli, iwa okajsitoh kemi n siwameh otechilijkeh, pero mach okitakeh n Jesús. </div>
<div class='p'>
<span class="verse" id="LK24_25">25&#160;</span>Ijkuakó Jesús okinmili: </div>
<div class='p'>—¡Nomejwah yolik nonteajsikamatih, tleka owi nonkineltokah tlan okitemachtijkeh n profetas! 
<span class="verse" id="LK24_26">26&#160;</span>¿Mach amo omonekia matlaijyowi n Cristo iwa satepa kiweyijkachiwaskiah? </div>
<div class='p'>
<span class="verse" id="LK24_27">27&#160;</span>Ijkuakó Jesús opé kinmajsikamatiltia itlajkuilol n Moisés iwa n profetas kan tlapoah de Ye. </div>
<div class='p'>
<span class="verse" id="LK24_28">28&#160;</span>Ijkuak okalakitoh Emaús, Jesús omochi kemi ok oyaya okachi tlayakapa. 
<span class="verse" id="LK24_29">29&#160;</span>Pero yejwah okitlatlautijkeh mamokawa, iwa okilijkeh: </div>
<div class='p'>—Ximokawa towah, yopé tleyua. </div>
<div class='p'>Ijkuakó Jesús okalak itech non altepetl iwa omoka inwah. 
<span class="verse" id="LK24_30">30&#160;</span>Iwa ijkuak yoewatoka inwah kan motlamajsewiskiah, okónanki n paj, omotlasojkama inawak Dios, iwa okinmajmák makimomajsewikah. 
<span class="verse" id="LK24_31">31&#160;</span>Ijkuakó okimachilijkeh kemi owalmoixtlajtlapojkeh, iwa okiyekixmatkeh Ye n Jesús, pero Ye san owalpoliwik. 
<span class="verse" id="LK24_32">32&#160;</span>Iwa yejwah opé kimoliah: </div>
<div class='p'>—Satlawel otiyoltlatlayah keman otechtlapowijtiwalaya itech ojtli, noiwa kemi otechilijtiwalaya tlan kijtosneki itlajkuilol Dios. </div>
<div class='p'>
<span class="verse" id="LK24_33">33&#160;</span>Ijkuakó, owalmokeketskeh okonankeh ojtli iwa omokopkeh Jerusalén; ompa okinmajsitoh n májtlaktli iwa n se itlamachtijkawah iwa n oksikimeh non ompa okatkah, 
<span class="verse" id="LK24_34">34&#160;</span>iwa yejwah okimilijkeh: </div>
<div class='p'>—Milák, n Toteko Jesús yomoyoliti, iwa n Simón yokitak. </div>
<div class='p'>
<span class="verse" id="LK24_35">35&#160;</span>Satepa yejwah ome okinmatiltijkeh tlan omochijkeh itech ojtli, iwa okimilijkeh kenijki okiyekixmatkeh n Jesús ijkuak okitlajkotlápanki n paj. </div>
<div class='s'>Jesús kinmonextilia itlamachtijkawah. </div>
<div class='r'>(Mt. 28:16-20; Mr. 16:14-18; Jn. 20:19-23) </div>
<div class='p'>
<span class="verse" id="LK24_36">36&#160;</span>Itlamachtijkawah okimolijtokah tlan omochijkah, ijkuakó Jesús owalmonexti intlajko. </div>
<div class='p'>
<span class="verse" id="LK24_37">37&#160;</span>Yejwah saikpanoa omomojtijkeh iwa okiyejyekoliayah chamo okitlajtlatokah se espíritu. 
<span class="verse" id="LK24_38">38&#160;</span>Pero Jesús okinmili: </div>
<div class='p'>—¿Tleka nonmotlajtlachialtiah? ¿Amo nonkineltokah kox Ne? 
<span class="verse" id="LK24_39">39&#160;</span>Xikinmitakah nomawah iwa nokxiwah. Techtelkokah iwa techitakah; porke se espíritu amo kipia inakayo nion iomiowah kemi Ne nikimpia. </div>
<div class='p'>
<span class="verse" id="LK24_40">40&#160;</span>Ijkuak Jesús ijkó okinmili, okimititih imawah iwa ikxiwah. 
<span class="verse" id="LK24_41">41&#160;</span>Pero ken opakmiktokah iwa ok omotlajtlachialtijtokah, amo okiyekneltokayah kox Ye n Jesús, yika Jesús okinmili: </div>
<div class='p'>—¿Nonkipiah itla tlan se kimomajsewis? </div>
<div class='p'>
<span class="verse" id="LK24_42">42&#160;</span>Ijkuakó okonmakakeh tlajko michi tléwaki, 
<span class="verse" id="LK24_43">43&#160;</span>iwa Ye okiseli iwa okimomajsewi inmixpah. </div>
<div class='s'>Jesús kintitlani itlamachtijkawah makitetlapowikah n kualitlájtoli </div>
<div class='r'>(Mt. 28:16-20; Mr. 16:15-18; Jn. 20:21-23) </div>
<div class='p'>
<span class="verse" id="LK24_44">44&#160;</span>Otlanki Jesús okinmili: </div>
<div class='p'>—Tlan yonimochi ye tlan onomechilijka ijkuak onikatka nomowah. Onomechili nochi tlan ijkuilitok itech itlanawatil Moisés iwa itech intlajkuilolwah n profetas iwa itech salmos, ye tlan nimochiwaskia. </div>
<div class='p'>
<span class="verse" id="LK24_45">45&#160;</span>Ijkuakó n Jesús okinmajsikamatilti tlan okijtoaya itlajkuilol Dios, 
<span class="verse" id="LK24_46">46&#160;</span>iwa okinmili: </div>
<div class='p'>—Nochi ni ijkuilitok iwa ijkó Ne onimochi, porke saman nimikiskia, iwa ipan eyi tonati nimoyolitiskia. 
<span class="verse" id="LK24_47">47&#160;</span>Itech Notoka xikimilikah kenijki moyolpatlaskeh inawak Dios iwa kenijki kintlapojpolwiliskeh de intlajtlakolwah. Xipewakah nika Jerusalén iwa satepa itech nochteh tlalmeh de nin tlaltíkpaktli. 
<span class="verse" id="LK24_48">48&#160;</span>Nomejwah ononkitakeh tlan onipanok. 
<span class="verse" id="LK24_49">49&#160;</span>Techkakikah, Ne nomechaltitlanilis tlan Notajtsi onomechkakiti. Pero xiyetokah nika Jerusalén, asta ijkuak nonkiseliskeh n weletílistli non wits de ilwikak. </div>
<div class='s'>Jesús tlejko ilwikak </div>
<div class='r'>(Mr. 16:19-20) </div>
<div class='p'>
<span class="verse" id="LK24_50">50&#160;</span>Satepa, Jesús okinwík itlamachtijkawah asta Betania. Ompa okinmajkok imawah iwa okintiochi. 
<span class="verse" id="LK24_51">51&#160;</span>Iwa ijkuak okintiochijtoka, omoixkoyanti iwa okiwikakeh ilwikak. </div>
<div class='p'>
<span class="verse" id="LK24_52">52&#160;</span>Niman, ijkuak otlankeh okiweyijkachijkeh, omokopkeh Jerusalén ika miak pakílistli, 
<span class="verse" id="LK24_53">53&#160;</span>iwa ixmostla okitlakuikiliayah Dios kan Weyi Tiopa.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#LK1_5"><span class="notemark">*</span> 1:5</a>
 <span class="ft">N okachi wejweyijtikeh tlanawatijkeh itech nin tlali kintokayotiah ‘Herodes’, non kijtosneki ‘se weyi tlanawati’.</span></p></aside>
<aside epub:type='footnote' id="FN2"><p class="f"><a class="notebackref" href="#LK1_5"><span class="notemark">†</span> 1:5</a>
 <span class="ft">Abías se weyi tiópixki.</span></p></aside>
<aside epub:type='footnote' id="FN3"><p class="f"><a class="notebackref" href="#LK4_4"><span class="notemark">*</span> 4:4</a>
 <span class="ft">Yej noiwa ika itlajtol Dios </span><span class="fq">Dt. 8:3.</span></p></aside>
<aside epub:type='footnote' id="FN4"><p class="f"><a class="notebackref" href="#LK4_16"><span class="notemark">†</span> 4:16</a>
 <span class="ft">sábado: tonati ijkuak nochteh non de Judea omosewiayah.</span></p></aside>
<aside epub:type='footnote' id="FN5"><p class="f"><a class="notebackref" href="#LK4_16"><span class="notemark">‡</span> 4:16</a>
 <span class="ft">sinagoga: se kali kan omoololoayah n judíojteh nochi sábado.</span></p></aside>
<aside epub:type='footnote' id="FN6"><p class="f"><a class="notebackref" href="#LK4_17"><span class="notemark">§</span> 4:17</a>
 <span class="ft">itlajkuilol n profeta Isaías: se tiotlajtolamatl kemi memeloli non amo kipia capítulo nion bersíkulo. Jesús okimomachti miak welta n tiotlajtolamatl n profeta Isaías, iwa ijkó owéletki okinmajsik ninteh tlajtolteh san nima.</span></p></aside>
<aside epub:type='footnote' id="FN7"><p class="f"><a class="notebackref" href="#LK6_4"><span class="notemark">*</span> 6:4</a>
 <span class="ft">pameh tlatiochíwalteh: Nochi sábado n tiopixkeh okinkuayah n pameh non otlaatitokah itech Weyi Tiopa iwa okintlaliayah oksikimeh yankuikeh.</span></p></aside>
<aside epub:type='footnote' id="FN8"><p class="f"><a class="notebackref" href="#LK6_13"><span class="notemark">†</span> 6:13</a>
 <span class="ft">apóstoles kijtosneki tlatitlaniltih iwa tlatematiltijkeh</span></p></aside>
<aside epub:type='footnote' id="FN9"><p class="f"><a class="notebackref" href="#LK10_2"><span class="notemark">*</span> 10:2</a>
 <span class="ft">N griego kijtoa: Onka miak tlakilo, pero n tekitkeh amo miakeh. Yika, xiktlajtlanilikah Dios makualintitlani tekitkeh matlaoololokih.</span></p></aside>
<aside epub:type='footnote' id="FN10"><p class="f"><a class="notebackref" href="#LK12_25"><span class="notemark">*</span> 12:25</a>
 <span class="ft">sikimeh tiotlajkuílolteh kipiah: </span><span class="fq">¿Akin de nomejwah okachi mowejkapantia san por miak motekipachoa?</span></p></aside>
<aside epub:type='footnote' id="FN11"><p class="f"><a class="notebackref" href="#LK13_10"><span class="notemark">*</span> 13:10</a>
 <span class="ft">sinagoga: se kali kan omoololoayah n judíojteh nochi sábado.</span></p></aside>
<aside epub:type='footnote' id="FN12"><p class="f"><a class="notebackref" href="#LK18_25"><span class="notemark">*</span> 18:25</a>
 <span class="ft">Sikimeh tlajkuílolteh kipiah n tlájtoli ‘de kameyo’ porke n michmajkeh kipiah se tomawak riata non okichijchijkeh ika itsojmio n kameyo. Nawi itlamachtijkawah Jesús achto okatkah michmajkeh iwa okitekitiltiayah non riata non yejwah okitokayotijkeh ‘kameyo’.</span></p></aside>
<aside epub:type='footnote' id="FN13"><p class="f"><a class="notebackref" href="#LK22_66"><span class="notemark">*</span> 22:66</a>
 <span class="ft">Sanedrín: nin grupo kimajmanah kemi 50 tetajmeh non tlaixkomakah ijkuak kinteiliah akimeh amo kuali kitlakitah itlanawatil Moisés.</span></p></aside>

<hr />
</div>
</div></body></html>
