<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="npl" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Itlajtol Totajtsi Dios San Marcos 1</title>
</head>
<body dir='ltr'>
<ul class='tnav'>
<li><a href='index.xhtml'>San Marcos</a></li>
</ul><ul class='tnav'><li><a href='MRK.xhtml#MK1_0'>1</a></li>
<li><a href='MRK.xhtml#MK2_0'>2</a></li>
<li><a href='MRK.xhtml#MK3_0'>3</a></li>
<li><a href='MRK.xhtml#MK4_0'>4</a></li>
<li><a href='MRK.xhtml#MK5_0'>5</a></li>
<li><a href='MRK.xhtml#MK6_0'>6</a></li>
<li><a href='MRK.xhtml#MK7_0'>7</a></li>
<li><a href='MRK.xhtml#MK8_0'>8</a></li>
<li><a href='MRK.xhtml#MK9_0'>9</a></li>
<li><a href='MRK.xhtml#MK10_0'>10</a></li>
</ul><ul class='tnav'>
<li><a href='MRK.xhtml#MK11_0'>11</a></li>
<li><a href='MRK.xhtml#MK12_0'>12</a></li>
<li><a href='MRK.xhtml#MK13_0'>13</a></li>
<li><a href='MRK.xhtml#MK14_0'>14</a></li>
<li><a href='MRK.xhtml#MK15_0'>15</a></li>
<li><a href='MRK.xhtml#MK16_0'>16</a></li>
</ul>

<div class='main' id='MK0_0'>

<div class='mt'>N Kualitlájtoli non Okijkuilo San Marcos  </div>
<div class='psalmlabel' id='MK1_0'> 1</div>
<div class='s'>Juan Bautista tlamachtia kan amaka chanti </div>
<div class='r'>(Mt. 3:1-12; Lc. 3:1-9, 15-17; Jn. 1:19-28) </div>
<div class='p'>

<span class="verse" id="MK1_1">1&#160;</span>Ijkí opé n kualitlájtoli de Cristo Jesús Ikone Totajtsi Dios. </div>
<div class='p'>
<span class="verse" id="MK1_2">2&#160;</span>N profeta Isaías okijkuilo: </div>
<div class='q'>Ne niktlayakanaltis akin tlatematiltijtias moyakapa, </div>
<div class='q'>mamitsyejyektlaliliti n ojtli. </div>
<div class='q'>
<span class="verse" id="MK1_3">3&#160;</span>Mokaki se tlájtoli chikawak non tetsajtsilia kan amaka chanti: </div>
<div class='q'>“Xikyektlalilikah iwa xikmilawakah iojwiu n Toteko.” <span class='rq'>Is. 40:3 </span> </div>
<div class='m'>
<span class="verse" id="MK1_4">4&#160;</span>Juan otlanonotinemia kan amaka chanti iwa okinmiliaya n tlakah ayakmó makichiwakah tlan amokuali iwa mamokuaatekikah, para makintlapojpolwilikah intlajtlakolwah. 
<span class="verse" id="MK1_5">5&#160;</span>Nochteh non de Judea iwa de Jerusalén, okualkakiah n Juan iwa okinmokuitiayah intlajtlakolwah, iwa ye okinkuaatekiaya ijtik río Jordán. </div>
<div class='p'>
<span class="verse" id="MK1_6">6&#160;</span>Itlake n Juan ochijchitoka ika itsojmio n de kameyo, iwa omotlajkoilpiaya ika se kuítlaxtli, ye sanwel okinkuaya chapulimeh iwa nékuitli. 
<span class="verse" id="MK1_7">7&#160;</span>Ijkuak otetlapowiaya okijtoaya: </div>
<div class='p'>—Nokuitlapa wits se tlakatl okachi weletini ke ne, Akin ne mach ni tlawel kuali kemi para nimotolos nikaktojtomas. 
<span class="verse" id="MK1_8">8&#160;</span>Milák, ne onomechkuaateki ika atl, pero Ye nomechkuaatekis ika n Espíritu Santo. </div>
<div class='s'>Juan kikuaatekia n Jesús </div>
<div class='r'>(Mt. 3:13-17; Lc. 3:21-22) </div>
<div class='p'>
<span class="verse" id="MK1_9">9&#160;</span>Itech nonteh tonatijmeh, Jesús owala de Nazaret, non kajki kan tlali de Galilea, iwa n Juan okikuaateki kan río Jordán. 
<span class="verse" id="MK1_10">10&#160;</span>Ijkuak Jesús owálkiski ijtik atl, okitak owalmotlapo n ilwikak iwa n Espíritu owaltemotiwalaya ipan Ye kemi se palomatsi. 
<span class="verse" id="MK1_11">11&#160;</span>Iwa kan ilwikak owalmokak se tlájtoli: </div>
<div class='p'>—Te Tinokone non niktlasojtla, iwa monawak niyolpaki. </div>
<div class='s'>N satanás okinekia matlajtlakolchiwa n Jesús </div>
<div class='r'>(Mt. 4:1-11; Lc. 4:1-13) </div>
<div class='p'>
<span class="verse" id="MK1_12">12&#160;</span>Satepa n Espíritu okiwík n Jesús kan amaka chanti. </div>
<div class='p'>
<span class="verse" id="MK1_13">13&#160;</span>Iwa Jesús ompa omoka ome póali tonati, kan nentinemih n yolkameh tekuanimeh, iwa n amokualitlakatl okinekia matlajtlakolchiwa. Iwa n ángelteh okitekichiwiliayah. </div>
<div class='s'>Jesús pewa kitematiltia itlajtol Dios kan tlali de Galilea </div>
<div class='r'>(Mt. 4:12-17; Lc. 4:14-15) </div>
<div class='p'>
<span class="verse" id="MK1_14">14&#160;</span>Satepa ijkuak yotsaktoka n Juan, Jesús oyá kan tlali de Galilea, okitematiltito n kualitlájtoli de Dios. 
<span class="verse" id="MK1_15">15&#160;</span>Iwa Jesús okijtoaya: </div>
<div class='p'>—Yoajsiko n tonati, keman Dios pewas tlanawatis. Xikpatlakah nomonemilis. Ayakmó xikchiwakah tlan amokuali, yej xikneltokakah n kualitlájtoli. </div>
<div class='s'>Jesús kinnotsa nawi michmajkeh </div>
<div class='r'>(Mt. 4:18-22; Lc. 5:1-11) </div>
<div class='p'>
<span class="verse" id="MK1_16">16&#160;</span>Se tonati ijkuak Jesús opajpanotiaya itempa n weyi atl de Galilea, okitak n Simón iwa ikni Andrés okitlamotlayah inmichayawah porke yejwah michmajkeh. 
<span class="verse" id="MK1_17">17&#160;</span>Jesús okinmili: </div>
<div class='p'>—Xiwikih nonawak, axa nonkinmichmaskeh tlakah. </div>
<div class='p'>
<span class="verse" id="MK1_18">18&#160;</span>Ijkuakó yejwah san nima okualinkakajtejkeh inmichayawah iwa oyajkeh iwan Jesús. </div>
<div class='p'>
<span class="verse" id="MK1_19">19&#160;</span>Jesús onéjnenki okachi tlayakapa iwa ompa okimitak n Jacobo iwa ikni Juan, itelpochwah n Zebedeo. Yejwah okintlamanilijtokah inmichayawah itech se barka. 
<span class="verse" id="MK1_20">20&#160;</span>Jesús okínnotski, iwa yejwah okikakajtejkeh inta Zebedeo ijtik barka iwa itlakawah, iwa oonewakeh iwan Jesús. </div>
<div class='s'>Jesús okipajti se tlakatl non okipiaya se espíritu amokuali </div>
<div class='r'>(Lc. 4:31-37) </div>
<div class='p'>
<span class="verse" id="MK1_21">21&#160;</span>Satepa okalakitoh kan altepetl de Capernaúm, iwa itech sábado keman mosewia n judíos<a href='#FN1' epub:type='noteref' class='noteref'>*</a>, Jesús okalak kan sinagoga<a href='#FN2' epub:type='noteref' class='noteref'>†</a> iwa opé tlamachtia. 
<span class="verse" id="MK1_22">22&#160;</span>N tlakah omotlajtlachialtiayah ijkuak okikakiah itlamachtilis, porke okinmachtiaya ika chikawak itekiwajyo, iwa amo kemi non kitemachtiah n tlanawatílistli. 
<span class="verse" id="MK1_23">23&#160;</span>Ompa kan sinagoga de Capernaúm, se tlakatl non okipiaya se amokuali espíritu, owaltsajtsitewak: </div>
<div class='p'>
<span class="verse" id="MK1_24">24&#160;</span>—¿Tlan tikneki towah, Jesús de Nazaret? ¿Otiwala otechpojpoloko? Ne nimitsixmati, Te titiochipawak inawak Dios. </div>
<div class='p'>
<span class="verse" id="MK1_25">25&#160;</span>Jesús okajwak n espíritu amokuali, iwa okili: </div>
<div class='p'>—¡Xiktsakua mokamak iwa xikkawa non tlakatl! </div>
<div class='p'>
<span class="verse" id="MK1_26">26&#160;</span>Ijkuakó n espíritu amokuali okitokti n tlakatl mamimiki, otlanki owaltsajtsitewak chikawak iwa okikakajte. 
<span class="verse" id="MK1_27">27&#160;</span>Nochteh omomojtijkeh iwa omotlatlajtlaniayah: </div>
<div class='p'>—¿Tlan kijtosneki ni? ¿Kualika se yankuik tlamachtílistli? ¡Nin tlakatl chikawak tlanawatia porke asta n espíritus amokualteh, kitlakamatih ijkuak Ye kinnawatia! </div>
<div class='p'>
<span class="verse" id="MK1_28">28&#160;</span>San nima omoma itech nochi n tlali de Galilea tlan Jesúsokichi. </div>
<div class='s'>Jesús kipajtia imona n Simón Pedro </div>
<div class='r'>(Mt. 8:14-15; Lc. 4:38-39) </div>
<div class='p'>
<span class="verse" id="MK1_29">29&#160;</span>Ijkuak okiskeh de kan sinagoga, Jesús, Jacobo iwa Juan oyajkeh icha n Simón iwa n Andrés. 
<span class="verse" id="MK1_30">30&#160;</span>Imona n Simón okipiaya chikawak totonik, yika, okimatiltijkeh n Jesús. 
<span class="verse" id="MK1_31">31&#160;</span>Jesús oonmijkuani kan imona n Simón, okimakitski iwa okewalti. Non ora n siwatl owalpajtik, iwa san nima opé kintekichiwilia. </div>
<div class='s'>Jesús kimpajtia miakeh kokoxkeh </div>
<div class='r'>(Mt. 8:16-17; Lc. 4:40-41) </div>
<div class='p'>
<span class="verse" id="MK1_32">32&#160;</span>Ijkuak okalak tonati iwa opé tleyua, okwalinwikilijkeh n Jesús nochteh n kokoxkeh iwa non okimpixtokah espíritus amokualteh. 
<span class="verse" id="MK1_33">33&#160;</span>Iwa nochteh non ochantitokah itech non altepetl, omoololojkeh kaltempa. 
<span class="verse" id="MK1_34">34&#160;</span>Jesús okimpajtih miakeh kokoxkeh. Noiwa okinkixti miakeh espíritus amokualteh iwa amo okinkawiliaya matlajtokah, porke yejwah okixmatiah. </div>
<div class='s'>Jesús kitemachtia n kualitlájtoli innawak n tlakah de Galilea </div>
<div class='r'>(Mt. 4:23-25; Lc. 4:42-44) </div>
<div class='p'>
<span class="verse" id="MK1_35">35&#160;</span>Kualka, ijkuak ok otleyuatoka, Jesús omejki iwa oyá iselti omotiotsajtsilito kan amaka ochantitoka. 
<span class="verse" id="MK1_36">36&#160;</span>Simón iwa n tlakah non inwah oyayah, okitemotoh n Jesús. 
<span class="verse" id="MK1_37">37&#160;</span>Iwa ijkuak okajsikeh okilijkeh: </div>
<div class='p'>—Nochteh mitstemojtinemih. </div>
<div class='p'>
<span class="verse" id="MK1_38">38&#160;</span>Pero Ye okinmili: </div>
<div class='p'>—Tiawih kan oksikimeh altepemeh, matikinmatiltitih n kualitlájtoli, porke ika no, Ne oniwala. </div>
<div class='p'>
<span class="verse" id="MK1_39">39&#160;</span>Yika, Jesús okintlapowiaya de itlajtol Dios itech nochteh n sinagogas de Galilea iwa okinkixtiaya espíritus amokualteh. </div>
<div class='s'>Jesús kipajtia se tlakatl non okipiaya lepra </div>
<div class='r'>(Mt. 8:1-4; Lc. 5:12-16) </div>
<div class='p'>
<span class="verse" id="MK1_40">40&#160;</span>Se tlakatl non okipiaya lepra itech inakayo omijkuani inawak Jesús, omotlankuáketski iwa okili: </div>
<div class='p'>—Tla tikmonekiltia weletis techchipawas de nokokolis. </div>
<div class='p'>
<span class="verse" id="MK1_41">41&#160;</span>Jesús okiknoma n kókoxki, okitelko iwa okili: </div>
<div class='p'>—Ne nikmonekiltia. ¡Ximochipawa! </div>
<div class='p'>
<span class="verse" id="MK1_42">42&#160;</span>Ijkuak ijkó okijto n Jesús, ikokolis n kókoxki okiski, iwa owalchipawak. 
<span class="verse" id="MK1_43">43&#160;</span>Sanima Jesús okimaaka n tlakatl pero okinawati: </div>
<div class='p'>
<span class="verse" id="MK1_44">44&#160;</span>—Kuali xikkaki tlan nimitsilis, amaka itla xiktlapowi, sanwel xio inawak n tiópixki, iwa xiktemaka por mochipawalis tlan Moisés otlanawati, para n tiopixkeh makimatikah te yotimochipa de mokokolis. </div>
<div class='p'>
<span class="verse" id="MK1_45">45&#160;</span>Pero ijkuak oyá n tlakatl, opé kintlapowia nochi tlan omochi. Yika, Jesús ayakmó oweletia okalakia teixpa itech altepemeh, yej san kalpa omokawaya, iwa miakeh tlakah de oksikimeh altepemeh owalayah inawak.  </div>
<div class='psalmlabel' id='MK2_0'> 2</div>
<div class='s'>Jesús kipajtia se tlakatl non osentitikak </div>
<div class='r'>(Mt. 9:1-8; Lc. 5:17-26) </div>
<div class='p'>
<span class="verse" id="MK2_1">1&#160;</span>Kech tonati satepa, Jesús oksepa omókopki Capernaúm. Iwa ijkuak omoma ye okalakito ijtik se kali, 
<span class="verse" id="MK2_2">2&#160;</span>miakeh tlakah omoololojkeh. Iwa ayakmó oakiah n tlakah itech kaltentli, Jesús okinmatiltiaya n kualitlájtoli. 
<span class="verse" id="MK2_3">3&#160;</span>Ijkuakó nawi tlakah okwalikilijkeh n Jesús se tlakatl non osentitikak. 
<span class="verse" id="MK2_4">4&#160;</span>Amo oweletkeh okikalakijkeh itech kali kan Jesús okatka, porke miaktikeh tlakah ompa omoololojkeh. N tlakah okikuatlapojkeh n kali iwa ik ompa okitemowijkeh n kókoxki ika nochi ikuaujtlapech. 
<span class="verse" id="MK2_5">5&#160;</span>Ijkuak Jesús okitak nonteh tlakah milák okineltokayah, okili n kókoxki: </div>
<div class='p'>—Nokone, nimitstlapojpolwia de motlajtlakolwah. </div>
<div class='p'>
<span class="verse" id="MK2_6">6&#160;</span>Pero sikimeh non kitemachtiah n tlanawatílistli non ompa oewatokah, omokuatlapowijkeh: 
<span class="verse" id="MK2_7">7&#160;</span>“¿Tleka ijkó tlajtoa nin tlakatl?, tlajtoa kemi Ye yetoskia Dios, porke amaka weleti kintlapojpolwia n tlakah de intlajtlakolwah, sanwel Totajtsi Dios.” 
<span class="verse" id="MK2_8">8&#160;</span>Inewia Jesús okimatia tlan okiyejyekoliayah non kitemachtiah n tlanawatílistli, iwa okinmili: </div>
<div class='p'>—¿Tleka ijkó nonkiyejyekoliah itech nomoyolo? 
<span class="verse" id="MK2_9">9&#160;</span>¿Tlan okachi amo owi se kilis n kókoxki: “Yonimitsintlapojpolwili motlajtlakolwah”, noso: “Ximewa, xikonana mokuaujtlapech iwa xio?” 
<span class="verse" id="MK2_10">10&#160;</span>Yika, axa nomechnextilis Ne Non onimochi ni tlakatl, nikpia weletílistli ipan nin tlaltíkpaktli para nikintlapojpolwis n tlakah de intlajtlakolwah. </div>
<div class='p'>Ijkuakó okili non osentitikak: </div>
<div class='p'>
<span class="verse" id="MK2_11">11&#160;</span>—Te nimitsilia, ximewa, xikajkokui mokuaujtlapech iwa xiajti mocha. </div>
<div class='p'>
<span class="verse" id="MK2_12">12&#160;</span>Ijkuakó n kókoxki san nima owalme, okónanki ikuaujtlapech iwa inmixpa nochteh, oonewak. Yika, nochteh omotlajtlachialtijkeh, okiweyijkachijkeh Dios, iwa okijtojkeh: </div>
<div class='p'>—¡Ayik otikitakeh itla ijkó! </div>
<div class='s'>Jesús kinotsa n Leví </div>
<div class='r'>(Mt. 9:9-13; Lc. 5:27-32) </div>
<div class='p'>
<span class="verse" id="MK2_13">13&#160;</span>Okachi satepa Jesús oksepa opajpanotiaya itempa n weyi atl de Galilea. Iwa ijkuak nochteh n tlakah omoololojkeh inawak, opé kinmachtia itlajtol Dios. 
<span class="verse" id="MK2_14">14&#160;</span>Ijkuak ik ompa opajpanotiaya, okitak n Leví ipiltsi n Alfeo, oewatoka kan okiseliaya impuesto para n tekiwa romano iwa Jesús okili: </div>
<div class='p'>—Xiwiki nowa. </div>
<div class='p'>Leví owalmóketski iwa oyá iwan Jesús. </div>
<div class='p'>
<span class="verse" id="MK2_15">15&#160;</span>Satepa Jesús otlakuato icha n Leví, iwa miakeh tominoololojkeh iwa n oksikimeh tlajtlakolchijkeh noiwa otlakuatoh, omotlalijkeh kan mesa sansikah iwan Jesús iwa itlamachtijkawah. 
<span class="verse" id="MK2_16">16&#160;</span>Pero ijkuak non kitemachtiah n tlanawatílistli iwa n fariseos okitakeh n Jesús otlakuajtoka iwan tominoololojkeh iwan tlajtlakolchijkeh, okinmilijkeh itlamachtijkawah: </div>
<div class='p'>—¿Tleka nomotlamachti tlakua iwa koni iwan tominoololojkeh iwan tlajtlakolchijkeh? </div>
<div class='p'>
<span class="verse" id="MK2_17">17&#160;</span>Ijkuak Jesús okinkak okinmili: </div>
<div class='p'>—N tlakah non chikawakeh amo kimotlakewiah se tepajti, yej akimeh mokokoah. Ne amo oniwala onikinnotsako non kualteh, yej onikinnotsako n tlajtlakolchijkeh. </div>
<div class='s'>Kitlajtlaniah n Jesús kenijki se mosawa </div>
<div class='r'>(Mt. 9:14-17; Lc. 5:33-39) </div>
<div class='p'>
<span class="verse" id="MK2_18">18&#160;</span>Se tonati itlamachtijkawah n Juan iwa itlamachtijkawah n fariseos omosaujtokah. Sikimeh tlakah owalajkeh okitakoh n Jesús iwa okitlajtlanijkeh: </div>
<div class='p'>—¿Tleka itlamachtijkawah n Juan iwa itlamachtijkawah n fariseos mosawah<a href='#FN3' epub:type='noteref' class='noteref'>*</a>, iwa motlamachtijkawah amo mosawah? </div>
<div class='p'>
<span class="verse" id="MK2_19">19&#160;</span>Jesús okinnankili: </div>
<div class='p'>—¿Kox weletis mosawaskeh n tlatlálwilteh itech se monamiktilo ijkuak n novio kajki inwah? Tla n novio kajki inwah, n tlatlálwilteh, mach weletis mosawaskeh. 
<span class="verse" id="MK2_20">20&#160;</span>Pero ajsiki tonati ijkuak n novio mach ok inwah yetos, ijkuakó mosawaskeh. </div>
<div class='p'>
<span class="verse" id="MK2_21">21&#160;</span>'Amaka kitlamanilia itlake non ya wewe ika se yankuik tsótsoli, porke n yankuik tsótsoli mokototsoa iwa kitsomonia n tlakemitl non ya wewe. Ijkuakó n tlakemitl, okachi weyi tsomoni. 
<span class="verse" id="MK2_22">22&#160;</span>Nion amaka kitlalia n yankuik vino ijtik se kuilambre ya wewetsi. Porke n yankuik vino kitsomonia n kuilambre non ya wewetsi, ijkuakó n vino toyawi iwa n kuilambre tsomoni. Yika, n vino non yankuik, moneki mamotlali itech yankuik kuilambre. </div>
<div class='s'>Itlamachtijkawah n Jesús miawatekih itech sábado ijkuak mosewia n judíos </div>
<div class='r'>(Mt. 12:1-8; Lc. 6:1-5) </div>
<div class='p'>
<span class="verse" id="MK2_23">23&#160;</span>Se sábado ijkuak mosewia n judíos, Jesús iwa itlamachtijkawah opajpanotiayah kan ik otlatooktoka, iwa itlamachtijkawah opé miawatekih. 
<span class="verse" id="MK2_24">24&#160;</span>Ijkuakó n fariseos okilijkeh: </div>
<div class='p'>—Xikita tlan kichijtokeh motlamachtijkawah, mach para itla kichiwaskeh itech sábado. </div>
<div class='p'>
<span class="verse" id="MK2_25">25&#160;</span>Jesús okinmili: </div>
<div class='p'>—¿Ayamó nonkiamapoah tlan okichi n David ijkuak owalxitlatlak, ye iwa non inwah oyayah? 
<span class="verse" id="MK2_26">26&#160;</span>Itech tonatijmeh ijkuak Abiatar weyi tiópixki, David okalak ichan Dios iwa okikua n paj non tlatiochíwali, non sanwel n tiópixkeh weleti kikuah. Pero David okikua iwa asta okinmajmák makikuakah non inwa oyayah. </div>
<div class='p'>
<span class="verse" id="MK2_27">27&#160;</span>Jesús noiwa okinmili: </div>
<div class='p'>—Dios okichijchi n sábado para makintiochiwa n tlakah, iwa amo okichijchi n sábado para makinnawatikah n tlakah. 
<span class="verse" id="MK2_28">28&#160;</span>Yika, Ne Non onimochi ni tlakatl niknawatia n sábado.  </div>
<div class='psalmlabel' id='MK3_0'> 3</div>
<div class='s'>Jesús kipajtia se tlakatl non omapitswak </div>
<div class='r'>(Mt. 12:9-14; Lc. 6:6-11) </div>
<div class='p'>
<span class="verse" id="MK3_1">1&#160;</span>Jesús oksepa okalak kan se sinagoga, iwa ompa okalak se tlakatl mapitswak. 
<span class="verse" id="MK3_2">2&#160;</span>Iwa sikimeh fariseos sa okonitokah n Jesús kox kipajtiskia non tlakatl itech sábado ijkuak mosewia n judíos, iwa ijkó weletis kiteiliskeh. 
<span class="verse" id="MK3_3">3&#160;</span>Jesús okili n tlakatl non omapitswak: </div>
<div class='p'>—Ximoketsa tlayakapa. </div>
<div class='p'>
<span class="verse" id="MK3_4">4&#160;</span>Otlanki okintlajtlani n fariseos: </div>
<div class='p'>—¿Techkawilia matikchiwakah tlan kuali itech sábado noso matikchiwakah tlan amokuali? ¿Techkawilia matitepalewikah noso matitemiktikah? </div>
<div class='p'>Yejwah mach otlanankilijkeh. 
<span class="verse" id="MK3_5">5&#160;</span>Ijkuakó Jesús okuálanki iwa omoyolkoko, ken otlakuawatokah inyolo n fariseos. Iwa okili n kókoxki: </div>
<div class='p'>—Xikmilawa moma. </div>
<div class='p'>N kókoxki okimila ima, iwa opajtik. 
<span class="verse" id="MK3_6">6&#160;</span>Ijkuakó n fariseos owalkiskeh de ompa iwa opé motlatlalwiah iwan sikimeh itekitwah n Herodes<a href='#FN4' epub:type='noteref' class='noteref'>*</a> para kimiktiskeh n Jesús. </div>
<div class='s'>Jesús tlapajtia inakastla n atl de Galilea </div>
<div class='p'>
<span class="verse" id="MK3_7">7&#160;</span>Jesús iwa itlamachtijkawah oyajkeh itempa n atl de Galilea, iwa miaktikeh tlakah oyajkeh inwah. N tlakah owalayah de Galilea iwa de Judea, 
<span class="verse" id="MK3_8">8&#160;</span>de Jerusalén, de Idumea, ik nepa lado n río Jordán, iwa de n tlalmeh de Tiro iwa Sidón. Ninteh tlakah, ijkuak okimatkeh nochi tlan Jesús okichiwaya, owalajkeh inawak. 
<span class="verse" id="MK3_9">9&#160;</span>Ijkuakó Jesús okinnawati itlamachtijkawah sa makitlatlalilitih se barka, iwa ijkó amo makipajpatsokah n tlakah. 
<span class="verse" id="MK3_10">10&#160;</span>Porke Jesús miaktikeh yokimpajtijka, yika n kokoxkeh okipajpatsmiktiayah ken okinekiah kitelkoskeh. 
<span class="verse" id="MK3_11">11&#160;</span>Iwa ijkuak n espíritus amokualteh okitayah n Jesús, owetsiah ikxitla iwa otsajtsiah: </div>
<div class='p'>—¡Te, Ti Tekone de Dios! </div>
<div class='p'>
<span class="verse" id="MK3_12">12&#160;</span>Pero Jesús okinkamatsakuaya para amo makiteixmatiltikah teixpa. </div>
<div class='s'>Jesús kimpejpena májtlaktli iwa ome itlamachtijkawah </div>
<div class='r'>(Mt. 10:1-4; Lc. 6:12-16) </div>
<div class='p'>
<span class="verse" id="MK3_13">13&#160;</span>Satepa Jesús otlejkok itech se tepetl, iwa ompa okinmopejpenili akimeh Ye okinek, iwa yejwah owalajkeh inawak. 
<span class="verse" id="MK3_14">14&#160;</span>Ijkó okimpéjpenki májtlaktli iwa ome itlamachtijkawah para mayetokah nochipa iwan Ye, iwa para kintitlanis makitetlapowitih n kualitlájtoli. 
<span class="verse" id="MK3_15">15&#160;</span>Iwa okinmák weletílistli para makinkixtikah espíritus amokualteh. 
<span class="verse" id="MK3_16">16&#160;</span>Yejwah ninteh n májtlakteh iwa ome akimeh okimpéjpenki: </div>
<div class='p'>Simón akin noiwa okitlalili itoka Pedro, </div>
<div class='p'>
<span class="verse" id="MK3_17">17&#160;</span>Jacobo iwa ikni </div>
<div class='p'>Juan itelpochwah n Zebedeo, akimeh Jesús okintokayoti Boanerges, noni kijtosneki kuejsijkeh, </div>
<div class='li'>
<span class="verse" id="MK3_18">18&#160;</span>Andrés, </div>
<div class='li'>Felipe, </div>
<div class='li'>Bartolomé, </div>
<div class='li'>Mateo (noiwa itoka Leví), </div>
<div class='li'>Tomás, </div>
<div class='li'>Jacobo itelpoch Alfeo, </div>
<div class='li'>Tadeo, </div>
<div class='li'>Simón non onemia iwan Kananistas,<a href='#FN5' epub:type='noteref' class='noteref'>†</a> </div>
<div class='p'>
<span class="verse" id="MK3_19">19&#160;</span>iwa n Judas Iscariote non satepa okitemakti n Jesús. </div>
<div class='s'>Kiteiliah Jesús iweletilis walewatok de beelzebú </div>
<div class='r'>(Mt. 12:22-32; Lc. 11:14-23, 12:10) </div>
<div class='p'>
<span class="verse" id="MK3_20">20&#160;</span>Satepa Jesús okalak itech se kali iwa oksepa omoololojkeh miaktikeh tlakah iwa asta ayakmó oweletiah otlakuayah. 
<span class="verse" id="MK3_21">21&#160;</span>Ijkuak okimatkeh non ken okitayah n Jesús, owalajkeh okinotsakoh, porke okimoliayah chamo yokuatlapolo. </div>
<div class='p'>
<span class="verse" id="MK3_22">22&#160;</span>Noiwa non kitemachtiah n tlanawatílistli akimeh owalajkeh de Jerusalén, okijtoayah: </div>
<div class='p'>—Nin tlakatl kipia iweletilis beelzebú iwa ika non weletílistli kinkixtia n espíritus amokualteh. </div>
<div class='p'>
<span class="verse" id="MK3_23">23&#160;</span>Ijkuakó Jesús okínnotski mawalmijkuanikah inawak iwa opé kinmajsikamatiltia ika tlapoálistli, iwa okinmili: </div>
<div class='p'>—¿Kenomi weletis n satanás san ye inewia kualkixtis n satanás? 
<span class="verse" id="MK3_24">24&#160;</span>Tla se país xexelitos, ayik pankisas, 
<span class="verse" id="MK3_25">25&#160;</span>iwa tla itech se familia nochteh xexelitokeh, mach wejkawas non familia. 
<span class="verse" id="MK3_26">26&#160;</span>Porke tla n satanás inewia moixnamiki iwa moxexeloa, ayakmó kipias weletílistli iwa pojpoliwis. </div>
<div class='p'>
<span class="verse" id="MK3_27">27&#160;</span>'Amaka weletis kalakis icha n se tlakatl chikawak para kitlachtekis, tlamo achto kijilpia iwa ijkuakó ya weletis kitlachtekis. </div>
<div class='p'>
<span class="verse" id="MK3_28">28&#160;</span>'De milajka nomechilia Dios weletis kintlapojpolwis akimeh kichiwah tlajtlákoli, 
<span class="verse" id="MK3_29">29&#160;</span>pero akin fiero kitenewas n Espíritu Santo, ayik kitlapojpolwiskeh iwa nochipa yetos tlajtlakole. </div>
<div class='p'>
<span class="verse" id="MK3_30">30&#160;</span>Jesús ijkó okijto porke yejwah okijtojkeh Ye kipia se espíritu amokuali. </div>
<div class='s'>Imamá iwa ikniwah n Jesús </div>
<div class='r'>(Mt. 12:46-50; Lc. 8:19-21) </div>
<div class='p'>
<span class="verse" id="MK3_31">31&#160;</span>Ijkuakó imamá iwa ikniwah n Jesús, okalakikoh kan otlamachtijtoka. Pero san kaltempa omokajkeh iwa otlatitlankeh makinotsatih. 
<span class="verse" id="MK3_32">32&#160;</span>Ijkuakó, non okiyawalojtokah n Jesús, okilijkeh: </div>
<div class='p'>—Momamá, mokniwah iwa moweltiwah kateh kala iwa mitsontemoah. </div>
<div class='p'>
<span class="verse" id="MK3_33">33&#160;</span>Pero Ye okinnankili: </div>
<div class='p'>—¿Akin nomamá iwa akimeh nokniwah? </div>
<div class='p'>
<span class="verse" id="MK3_34">34&#160;</span>Otlanki, Jesús okintlajtlatak non ompa okiyawalojtokah iwa okijto: </div>
<div class='p'>—Nikan kateh nomamá iwa nokniwah, 
<span class="verse" id="MK3_35">35&#160;</span>nochteh akimeh kichiwah tlan Dios kimonekiltia, ye nokni, nowelti iwa nomamá.  </div>
<div class='psalmlabel' id='MK4_0'> 4</div>
<div class='s'>Se tlakatl non otook </div>
<div class='r'>(Mt. 13:1-9; Lc. 8:4-8) </div>
<div class='p'>
<span class="verse" id="MK4_1">1&#160;</span>Jesús oksepa opé tlamachtia itempa n atl de Galilea, iwa miakeh tlakah omoololojkeh inawak. Okatkah miaktikeh, yika Jesús otlejkok itech se barka iwa itech omotlali. N tlakah omokajkeh itempa n atl para kikakiskeh. 
<span class="verse" id="MK4_2">2&#160;</span>Ijkuakó Ye opé kinmachtia ika miakeh tlapoálisteh. Iwa okinmiliaya: </div>
<div class='p'>
<span class="verse" id="MK4_3">3&#160;</span>—Kuali xikakikah tlan nomechilis: Se tlakatl otookato. 
<span class="verse" id="MK4_4">4&#160;</span>Ijkuak otook, siki xínachtli owetski inakastla n ojtli, iwa n totomeh owalajkeh iwa okikuajkeh. 
<span class="verse" id="MK4_5">5&#160;</span>Oksiki xínachtli owetski kan tlateyo iwa niman oixwak porke n tlali amo weltilawak. 
<span class="verse" id="MK4_6">6&#160;</span>Pero ijkuak okiski n tonati, owaki, porke amo wejkatla omonelwayoti. 
<span class="verse" id="MK4_7">7&#160;</span>Oksiki xínachtli owetski intsalko witsmeh, iwa n witsmeh omoskaltijkeh iwa okijyomiktijkeh, yika n tlatookali mach otlaaki. 
<span class="verse" id="MK4_8">8&#160;</span>Oksikimeh xinachteh owetskeh itech kuali tlali, iwa ijkuak oixwakeh, kualtsi omoskaltijkeh, iwa miak otlaaki. Siki okitemák sempóali iwa n májtlaktli (30) por se xínachtli, oksiki okitemák eyi póali (60), iwa oksiki okitlakilti se siento. </div>
<div class='p'>
<span class="verse" id="MK4_9">9&#160;</span>Ijkuakó okinmili: </div>
<div class='p'>—¡Akin de milajka kipia inakas, makajsikamati! </div>
<div class='s'>Jesús kinmachtia itlamachtijkawah ika tlapoálisteh </div>
<div class='r'>(Mt. 13:10-17; Lc. 8:9-10) </div>
<div class='p'>
<span class="verse" id="MK4_10">10&#160;</span>Satepa, ijkuak yokikakajtejkah n Jesús, sikimeh non ok omokajkeh iwan májtlakteh iwa ome itlamachtijkawah, okitlajtlanijkeh tlan kijtosneki n tlapoálistli de non otook. 
<span class="verse" id="MK4_11">11&#160;</span>Jesús okinmili: </div>
<div class='p'>—Nomejwah Dios yonomechmatilti tlan yowejkah otlaatitokah, pero n oksikimeh amó. Yejwah okinmachti ika tlapoálisteh. 
<span class="verse" id="MK4_12">12&#160;</span>Yika, maya matlachiakah amo makitakah, iwa maya matlakakikah amo mateajsikamatikah, sanwel kinmajsikamatiltis tla moyolpatlaskeh iwa kitlajtlaniliskeh Dios makintlapojpolwi. <span class='rq'>Is. 6:9-10 </span> </div>
<div class='s'>Jesús kinmajsikamatiltia n tlátoktli </div>
<div class='r'>(Mt. 13:18-23; Lc. 8:11-15) </div>
<div class='p'>
<span class="verse" id="MK4_13">13&#160;</span>Jesús noiwa okinmili: </div>
<div class='p'>—¿Amo nonkajsikamatih nin tlapoálistli? ¿Kenomi nonkinmajsikamatiskeh n oksikimeh tlapoálisteh? 
<span class="verse" id="MK4_14">14&#160;</span>Akin tooka ye kemi akin tetlapowia n kualitlájtoli. 
<span class="verse" id="MK4_15">15&#160;</span>Onkateh tlakah kemi n xínachtli non owetski inakastla n ojtli, kikakih n kualitlájtoli iwa keman okikakeh, wits satanás iwa kinyolkixtilia n kualitlájtoli. 
<span class="verse" id="MK4_16">16&#160;</span>Oksikimeh tlakah kemi n xínachtli non owetski itech tlateyo, kikakih n kualitlájtoli iwa kiseliah ika pakílistli. 
<span class="verse" id="MK4_17">17&#160;</span>Pero kemi amo yektlakxilitokeh, mach wejkawah, porke ijkuak pewa tlaijyowiah por n kualitlájtoli, san nima wetsih. 
<span class="verse" id="MK4_18">18&#160;</span>Oksikimeh kemi n xínachtli non owetski itsalko witsmeh, yejwah kikakih n kualitlájtoli, 
<span class="verse" id="MK4_19">19&#160;</span>pero okachi kintekipachoa tlan onka itech nin tlaltíkpaktli, iwa kinekih kitlawelpiaskeh tomi. Yika, nochi ni kinyolijtlakoa iwa ayakmó kinkawilia mamotenexti Dios intech yejwah. 
<span class="verse" id="MK4_20">20&#160;</span>Pero akimeh kikakih n kualitlájtoli iwa kiyekseliah, yejwah kemi n xínachtli non owetski itech kuali tlali, sikimeh kemi n xínachtli non kitemakah sempóali iwa n májtlaktli xínachtli por se xínachtli, oksikimeh kemi n xínachtli non kitemaka eyi póali, iwa n oksikimeh kemi n xínachtli non kitemaka se siento. </div>
<div class='s'>N tláwili </div>
<div class='r'>(Lc. 8:16-18) </div>
<div class='p'>
<span class="verse" id="MK4_21">21&#160;</span>Jesús noiwa okinmili: </div>
<div class='p'>—Ijkuak nonkimilintiah se tláwili, ¿mach nonkitlaatiah itlampa se kama noso itlampa se kajo? Nonkimilintiah iwa nonkitlaliah tlakpak para matlawi. 
<span class="verse" id="MK4_22">22&#160;</span>Yika, nochi tlan tlaatitok monextis iwa nochi tlan amo momati saman momatis. 
<span class="verse" id="MK4_23">23&#160;</span>¡Akin de milajka kipia inakas, makajsikamati! </div>
<div class='p'>
<span class="verse" id="MK4_24">24&#160;</span>Jesús noiwa okinmili: </div>
<div class='p'>—Xikitakah nomejwah akimeh nonkikakih nin tlájtoli. Ijkó kemi nomejwah nonkintlatamachiwiliskeh oksikimeh, nomechtamachiwiliskeh iwa okachi nomechmakaskeh. 
<span class="verse" id="MK4_25">25&#160;</span>Porke akin kipia, okachi kimakaskeh, iwa akin amo kipia, kikixtiliskeh tlan san achitsi kipia. </div>
<div class='s'>N xínachtli non moskaltia </div>
<div class='r'>(Mt. 25:14-30; Lc. 19:11-27) </div>
<div class='p'>
<span class="verse" id="MK4_26">26&#160;</span>Jesús noiwa okijto: </div>
<div class='p'>—Kan Dios tlanawatia, kemi akin kitepewa xínachtli itech tlali. 
<span class="verse" id="MK4_27">27&#160;</span>Tla yas kochiti nochi yúali, iwa tla mewas noso amo mewas nochi kualka, n tlátoktli kisentoka moskaltijti, pero ye mach kimati kenijki moskaltia. 
<span class="verse" id="MK4_28">28&#160;</span>Inewia n tlali kiskaltia n tlátoktli, achto ixwa iwa moxiujyotia, tlami miawati iwa iksemi tlaaki. 
<span class="verse" id="MK4_29">29&#160;</span>Ijkuak n tlátoktli yochikawak, kitekih porke yoajsiko n tonati para motekis. </div>
<div class='s'>N xinatsintli de mostaza </div>
<div class='r'>(Mt. 13:31-32; Lc. 13:18-19) </div>
<div class='p'>
<span class="verse" id="MK4_30">30&#160;</span>Satepa Jesús noiwa okinmili: </div>
<div class='p'>—¿Ika tlan tlájtoli nomechititis kan Dios tlanawatijtok? Noso, ¿ika tlan tlapoálistli weletis nomechixmatiltis? 
<span class="verse" id="MK4_31">31&#160;</span>Kan Dios tlanawatia kemi se xinatsintli de mostaza ijkuak kitlalpachoah. Nin xinatsintli okachi tsijtsikitsi de nochteh n xinachtsitsinteh. 
<span class="verse" id="MK4_32">32&#160;</span>Pero, ijkuak se kitlalpachoa, ixwa iwa moskaltia okachi weyi ke nochteh n tlátokteh, iwa itech wejweyijtikeh imamayowah n totomeh motepajsoltiah itlampa itlasekawilo. </div>
<div class='s'>Jesús ijkí otemachtiaya </div>
<div class='r'>(Mt. 13:34-35) </div>
<div class='p'>
<span class="verse" id="MK4_33">33&#160;</span>Ika miakeh tlapoálisteh Jesús okinmachtiaya n kualitlájtoli asta kan yejwah okajsikamatiah. 
<span class="verse" id="MK4_34">34&#160;</span>Nochipa okintlapowiayah ika tlapoálisteh, pero ijkuak sa Ye omokawaya iwan itlamachtijkawah, nochi okinmajsikamatiltiaya. </div>
<div class='s'>Jesús kitlakawaltia n atl iwa n ejekatl </div>
<div class='r'>(Mt. 8:23-27; Lc. 8:22-25) </div>
<div class='p'>
<span class="verse" id="MK4_35">35&#160;</span>Non tonati ijkuak yotlajkajtik Jesús okinmili itlamachtijkawah: </div>
<div class='p'>—Matikojchalwikah n lago. </div>
<div class='p'>
<span class="verse" id="MK4_36">36&#160;</span>Ijkuak yokinmakajkeh n tlakah, itlamachtijkawah okiwikakeh n Jesús itech barka, iwa oksikimeh barkas inwah oyajkeh. 
<span class="verse" id="MK4_37">37&#160;</span>Ijkuakó owalmokajka se ejekatl chikaktik iwa n atl opé motlatlamotla ijtik barka iwa opé atemi. 
<span class="verse" id="MK4_38">38&#160;</span>Jesús okochtoka tlakuitlapa iwa okimokpalti se íkpali, iwa itlamachtijkawah okijxititoh iwa okilijkeh: </div>
<div class='p'>—¡Tlamachti! ¡Xiijsa, tiapolakih! </div>
<div class='p'>
<span class="verse" id="MK4_39">39&#160;</span>Ijkuakó Jesús owalme iwa okitlakawalti n ejekatl, iwa okili n atl: </div>
<div class='p'>—¡Ximoyekmana! </div>
<div class='p'>Iwa n ejekatl omóketski iwa nochi san owaltlamoka. 
<span class="verse" id="MK4_40">40&#160;</span>Otlanki Jesús okinmili itlamachtijkawah: </div>
<div class='p'>—¿Tleka satlawel nonmawih? ¡Ayamó nontlaneltokah! </div>
<div class='p'>
<span class="verse" id="MK4_41">41&#160;</span>Pero yejwah satlawel omaujtokah iwa omotlajtlaniayah. </div>
<div class='p'>—¿Akin nin tlakatl, asta n ejekatl iwa n atl kitlakitah?   </div>
<div class='psalmlabel' id='MK5_0'> 5</div>
<div class='s'>Jesús kinkixtilia espíritus amokualteh se tlakatl de Gadara </div>
<div class='r'>(Mt. 8:28-34; Lc. 8:26-39) </div>
<div class='p'>
<span class="verse" id="MK5_1">1&#160;</span>Jesús iwa itlamachtijkawah okalakitoh ik nepa lado de n lago, kan tlali de Gadara. 
<span class="verse" id="MK5_2">2&#160;</span>Ijkuak Jesús otemok de kan barka, san nima okinamikiko se tlakatl non okipiaya se espíritu amokuali. Nin tlakatl owálkiski intsalko n miketékochteh, 
<span class="verse" id="MK5_3">3&#160;</span>ken ompa ochantitoka. Amaka oweletia okilpiaya nion ika kadena. 
<span class="verse" id="MK5_4">4&#160;</span>Miak welta yokimaijilpijkah iwa okikxiijilpijkah ika kadenajteh, pero ye okinkokototsaya iwa amaka oweletia okitlakawaltiaya. 
<span class="verse" id="MK5_5">5&#160;</span>Tlajka iwa n yuak otsajtsitinemia ik tepeyo iwa kan tooktokeh non yomikkeh, iwa san ye inewia omokojkojtinemia ika tetl. 
<span class="verse" id="MK5_6">6&#160;</span>Pero ijkuak okonitak n Jesús ok wejka tlantiwits, omotlelojtikiski iwa omotlankuaketsato inawak, 
<span class="verse" id="MK5_7">7&#160;</span>iwa chikawak okili: </div>
<div class='p'>—¡Tlan tikneki nowa, Jesús Ikone Dios non weyijkatitok! Nimitstlatlaujtia ika Itoka n Dios, amo techtlaijyowilti. </div>
<div class='p'>
<span class="verse" id="MK5_8">8&#160;</span>Ijkó okijto porke Jesús yokilijtoka: </div>
<div class='p'>—¡Espíritu amokuali, xikkawa nin tlakatl! </div>
<div class='p'>
<span class="verse" id="MK5_9">9&#160;</span>Iwa Jesús okitlajtlani: </div>
<div class='p'>—¿Tlan timotoka? </div>
<div class='p'>Ye otlanankili: </div>
<div class='p'>—Ne notoka Miaktikeh, porke timiakeh. </div>
<div class='p'>
<span class="verse" id="MK5_10">10&#160;</span>Iwa n espíritu amokuali okitlatlaujti n Jesús, amo makintitlani wejka. 
<span class="verse" id="MK5_11">11&#160;</span>Iwa kemi miakeh pitsomeh ik ompa otlakuajtinemiah ikxitla n tepetl, 
<span class="verse" id="MK5_12">12&#160;</span>n espíritus amokualteh okitlatlautijkeh n Jesús: </div>
<div class='p'>—Techtitlani matikalakikah inmijtik nekateh pitsomeh. </div>
<div class='p'>
<span class="verse" id="MK5_13">13&#160;</span>Ijkuakó Jesús okitekawili, iwa n espíritus amokualteh owalkiskeh ijtik non tlakatl iwa okalakeh inmijtik nonteh pitsomeh. N pitsomeh okistewakeh iwa omoatlanwitoh ijtik weyi atl iwa omikkeh. Ninteh pitsomeh okatkah kemi ome mil. </div>
<div class='p'>
<span class="verse" id="MK5_14">14&#160;</span>Ijkuakó n tlajpixkeh de nonteh pitsomeh ochocholojtewakeh iwa oyajkeh otetlapowitoh ik tetlala iwa kan weyi altepetl nochi tlan otlamochi. Iwa miakeh tlakah okitakoh tlan otlamochijka. 
<span class="verse" id="MK5_15">15&#160;</span>N tlakah de non altepetl okalakitoh kan Jesús, iwa okitakeh n tlakatl non okimpiaya espíritus amokualteh. Nin tlakatl yoewatoka, yotlakentitoka iwa ika kuali itlalnamikilis, iwa n tlakah omaujkeh. 
<span class="verse" id="MK5_16">16&#160;</span>N tlakah akimeh okitakeh tlan otlamochi, otetlapowijkeh tlan omochi neká tlakatl non okimpiaya espíritus amokualteh, iwa tlan omochijkeh n pitsomeh. 
<span class="verse" id="MK5_17">17&#160;</span>Ijkuakó okitlatlautijkeh n Jesús mawia de ompa. </div>
<div class='p'>
<span class="verse" id="MK5_18">18&#160;</span>Ijkuak Jesús otlejkok itech barka, n tlakatl non okimpiaya espíritus amokualteh, okitlatlaujtiaya n Jesús makiwika. 
<span class="verse" id="MK5_19">19&#160;</span>Pero Jesús mach okikawili, yej okili: </div>
<div class='p'>—Xiajti mocha, iwa xikinmatilti mochanikniwah nochi tlan Dios okichi mowa, iwa kenijki omitsiknoma. </div>
<div class='p'>
<span class="verse" id="MK5_20">20&#160;</span>N tlakatl oyá icha, iwa opé tetlapowia kan altepemeh de Decápolis nochi tlan Jesús okichi por ye, iwa nochteh omotlajtlachialtiayah. </div>
<div class='s'>Ichpoch n Jairo iwa ok se siwatl non okitelkoli itlake n Jesús </div>
<div class='r'>(Mt. 9:18-26; Lc. 8:40-56) </div>
<div class='p'>
<span class="verse" id="MK5_21">21&#160;</span>Ijkuak Jesús oksepa owalmókopki itech barka ik nepa lado de n lago, miaktikeh tlakah okinamikikoh, iwa Ye ompa omoka inwah. 
<span class="verse" id="MK5_22">22&#160;</span>Ijkuakó owala se tlayákanki de kan sinagoga, non omonotsaya Jairo. Ijkuak okitak n Jesús omotlankuáketski ikxitla, 
<span class="verse" id="MK5_23">23&#160;</span>iwa okitlatlaujti: </div>
<div class='p'>—Nochpoch ya tlatlantok, xiwiki nocha xikintlaliliki momawah ipan nochpoch, ijkó pajtis iwa yolitos. </div>
<div class='p'>
<span class="verse" id="MK5_24">24&#160;</span>Ijkuakó Jesús oyá iwan Jairo, iwa miakeh tlakah oyayah inwa. Yejwah okipajpatsoayah n Jesús. </div>
<div class='p'>
<span class="verse" id="MK5_25">25&#160;</span>Noiwa ompa oyaya se siwatl non yokiwikaya májtlaktli iwa ome xiwitl kókoxki ika esmilawálistli. 
<span class="verse" id="MK5_26">26&#160;</span>Ye satlawel yotlaijyowijka inmak tepajtijkeh, iwa yomotomintlamijka, pero mach opajtia yej okachi oowijtiaya. 
<span class="verse" id="MK5_27">27&#160;</span>Ijkuak okima tlan Jesús okichiwaya, omijkuanijtia ik ikuitlapa, iwa ik intsalko n tlakah okitempantelkoli itlake n Jesús. 
<span class="verse" id="MK5_28">28&#160;</span>Porke okimoliaya: “Tla san niktelkolis itlake, nipajtis.” 
<span class="verse" id="MK5_29">29&#160;</span>Ijkuakó iesmilawalis owalwak iwa san nima ye okimachili opajtik. 
<span class="verse" id="MK5_30">30&#160;</span>Non ora Jesús okimachili ichikawalis aka okipajti, yika oontláchixki ik ikuitlapa iwa okintlajtlani n tlakah: </div>
<div class='p'>—¿Akin okitelko notlake? </div>
<div class='p'>
<span class="verse" id="MK5_31">31&#160;</span>Ijkuakó itlamachtijkawah okilijkeh: </div>
<div class='p'>—Miakeh tlakah techpajpatsojtiwitseh iwa Tejwatsi titlajtlani “¿Akin okitelko notlake?” </div>
<div class='p'>
<span class="verse" id="MK5_32">32&#160;</span>Pero Jesús okiixtemo akin okitelko. 
<span class="verse" id="MK5_33">33&#160;</span>Ijkuakó n siwatl kemi okimatia ye okitelko, ika mawílistli omotlankuaketsato ikxitla n Jesús, iwa okili tlan omochiwaya. 
<span class="verse" id="MK5_34">34&#160;</span>Jesús okili: </div>
<div class='p'>—Nokone, motlaneltokalis omitspajti. Xiajti ika pakílistli, porke axa yotipajtik de motlaijyowilis. </div>
<div class='p'>
<span class="verse" id="MK5_35">35&#160;</span>Jesús ok otlajtojtoka, ijkuak okalakikoh sikimeh tlakah de icha n Jairo iwa okilijkeh: </div>
<div class='p'>—Mochpotsi yomikki, ¿tlan ok para tikkuejsoa n tlamachti? </div>
<div class='p'>
<span class="verse" id="MK5_36">36&#160;</span>Pero Jesús san okinkak iwa okili n Jairo: </div>
<div class='p'>—Amo ximawi, sanwel xitlaneltoka. </div>
<div class='p'>
<span class="verse" id="MK5_37">37&#160;</span>Iwa Jesús mach okitekawili mawia aka ok se, sanwel Pedro, Jacobo iwa ikni Juan. 
<span class="verse" id="MK5_38">38&#160;</span>Ijkuak okalakito icha n tlayákanki Jairo, Jesús okinmitak n tetlajpalojkeh saikpanoa ochokatokah iwa otsajtsiah. 
<span class="verse" id="MK5_39">39&#160;</span>Ijkuakó Ye okalak iwa okinmili: </div>
<div class='p'>—¿Tleka nonmopajsoloah iwa nonchokah? N ichpotsintli mach omikki, sanwel kochi. </div>
<div class='p'>
<span class="verse" id="MK5_40">40&#160;</span>Nochteh san okiwetskakeh. Ijkuakó Jesús nochteh okwalinkixti. Sanwel okínnotski íwa itajwah n takotsi iwa itlamachtijkawah. Okalakeh kan okatka n takotsi. 
<span class="verse" id="MK5_41">41&#160;</span>Ijkuakó Jesús okimakitski n takotsi iwa okili: </div>
<div class='p'>—Talita, kumi —noni kijtosneki: ¡Takotsi, Ne nimitsilia, ximewa! </div>
<div class='p'>
<span class="verse" id="MK5_42">42&#160;</span>San nima, n takotsi owalme iwa opé nejnemi, iwa nochteh non okitakeh omotlajtlachialtijkeh. N takotsi okipiaya májtlaktli iwa ome xiwitl. 
<span class="verse" id="MK5_43">43&#160;</span>Pero Jesús okinnawati amaka makimatiltikah tlan otlamochi, iwa okinnawati itajwah makitlakualtikah n takotsi.  </div>
<div class='psalmlabel' id='MK6_0'> 6</div>
<div class='s'>Jesús yawi Nazaret kan omoskalti </div>
<div class='r'>(Mt. 13:53-58; Lc. 4:16-30) </div>
<div class='p'>
<span class="verse" id="MK6_1">1&#160;</span>Jesús okiski de Capernaúm iwa oyá Nazaret kan omoskalti, iwa itlamachtijkawah oyajkeh íwa. 
<span class="verse" id="MK6_2">2&#160;</span>Iwa ijkuak oajsiko n sábado ijkuak mosewia n judíos, Jesús opé tlamachtia kan sinagoga. Miakeh tlakah non okikakeh omotlajtlachialtijkeh iwa okijtojkeh: </div>
<div class='p'>—¿Kan okikuito nin tlakatl nochi tlan kimati? ¿Iwa kenomi ika imawah weleti kinchiwa milagros? 
<span class="verse" id="MK6_3">3&#160;</span>¿Amo Ye ni n karpintero, ipiltsi n María, iwa ikniwah Jacobo, José, Judas iwa Simón? ¿Iwa amo nika chantitokeh iweltiwah? </div>
<div class='p'>N tlakah okitlawelitayah iwa mach okineltokayah. 
<span class="verse" id="MK6_4">4&#160;</span>Ijkuakó Jesús okinmili: </div>
<div class='p'>—Sentetl kiseliah se profeta, pero kan omoskalti noso non ken kita iwa ichanikniwah mach kiseliah. </div>
<div class='p'>
<span class="verse" id="MK6_5">5&#160;</span>Yika, Jesús mach okichi nion se milagro ompa kan omoskalti. Sanwel okintlalili imawah ipan sikimeh kokoxkeh iwa okimpajti. 
<span class="verse" id="MK6_6">6&#160;</span>Jesús san omotlajtlachialti ijkuak okimitak amo okineltokayah. </div>
<div class='s'>Jesús kintitlani itlamachtijkawah matetlapowitih itlajtol Dios </div>
<div class='r'>(Mt. 10:5-15; Lc. 9:1-6) </div>
<div class='p'>Satepa Jesús otlamachtijtinemia ik nonteh altepemeh. 
<span class="verse" id="MK6_7">7&#160;</span>Jesús okínnotski májtlaktli iwa ome itlamachtijkawah, iwa ojomeh okintítlanki matetlapowitih de itlajtol Dios iwa okichi makinkixtikah espíritus amokualteh. 
<span class="verse" id="MK6_8">8&#160;</span>Iwa okinnawati amitla makiwikakah, nion inmantajkostal nion intlaxkal, nion itla tomi, sanwel se kuawitl. 
<span class="verse" id="MK6_9">9&#160;</span>Iwa inkakkuah, iwa amo makinwikakah oksikimeh intlakenwah. 
<span class="verse" id="MK6_10">10&#160;</span>Noiwa okinmili: </div>
<div class='p'>—Ijkuak nonkalakitiweh itech se kali, ompa ximokawakah asta ijkuak nonkikawaskeh non altepetl. 
<span class="verse" id="MK6_11">11&#160;</span>Iwa tla kana nonkalakitiweh iwa amo nomechseliah nion kinekih nomechkakiskeh, xikisakah iwa ximoikxitsejtselokah, para makimatikah mach kuali tlan okichijkeh. </div>
<div class='p'>
<span class="verse" id="MK6_12">12&#160;</span>Ijkuakó yejwah okiskeh iwa okinmiliayah n tlaltikpaktlakah, makipatlakah innemilis iwa ayakmó matlajtlakolchiwakah. 
<span class="verse" id="MK6_13">13&#160;</span>Noiwa okinkixtiayah espíritus amokualteh, iwa okinxawiliayah aseite n kokoxkeh iwa okimpajtiayah. </div>
<div class='s'>Kimiktiah n Juan Bautista </div>
<div class='r'>(Mt. 14:1-12; Lc. 9:7-9) </div>
<div class='p'>
<span class="verse" id="MK6_14">14&#160;</span>N rey Herodes Antipas Primero okima tlan okichiwaya n Jesús, ken nochteh omotlapowiayah de Ye. Iwa Herodes okijto: </div>
<div class='p'>—Juan Bautista yomoyoliti de kan kateh non yomikkeh, yika kipia non weletílistli. </div>
<div class='p'>
<span class="verse" id="MK6_15">15&#160;</span>Oksikimeh okijtoayah: </div>
<div class='p'>—Ye n profeta Elías. </div>
<div class='p'>Oksikimeh okijtoayah: </div>
<div class='p'>—Ye se profeta kemi non yowejkajkeh profetas. </div>
<div class='p'>
<span class="verse" id="MK6_16">16&#160;</span>Ijkuak Herodes ijkó okima, okijto: </div>
<div class='p'>—Ye n Juan, akin ne onitlanawati makikechtsontekikah, iwa axa yomoyoliti. </div>
<div class='p'>
<span class="verse" id="MK6_17">17&#160;</span>Herodes otlanawatijka makikitskikah n Juan iwa makitsakuakah, ken okilijka amokuali kimomekatijtos ikuñada Herodías. 
<span class="verse" id="MK6_18">18&#160;</span>Juan Bautista okiliaya n Herodes: </div>
<div class='p'>—Tlajtlákoli tikpixtos isiwa mokni Felipe. </div>
<div class='p'>
<span class="verse" id="MK6_19">19&#160;</span>Yika n Herodías okikokoliaya n Juan iwa okinekia makimiktikah, pero mach okimatia kenomi kichiwas. 
<span class="verse" id="MK6_20">20&#160;</span>Noiwa Herodes okimatia Juan ye kuali tlakatl iwa yolmilajka, iwa okimawiliaya. Yika mach okikawiliaya n Herodías itla makitokti. Maya Herodes amo okiyekajsikamatia tlan Juan otlamachtiaya, okiwelitaya tlan okijtoaya. </div>
<div class='p'>
<span class="verse" id="MK6_21">21&#160;</span>Oajsiko se tonati ijkuak Herodes okitlami xiwitl. Iwa okintlalwi matlatlakuakih n tlanawatijkeh de ipalasio, isoldado tlayakanwah noiwa n tekiwajkeh de Galilea. 
<span class="verse" id="MK6_22">22&#160;</span>Itech non ilwitl ichpoch n Herodías omijtoti inmixpa n tlatlálwilteh iwa saikpanoa okiwilitakeh nochteh. Ijkuakó Herodes okili n íchpochtli: </div>
<div class='p'>—Techtlajtlanili san tlan tiknekis iwa ne nimitsmaktilis. </div>
<div class='p'>
<span class="verse" id="MK6_23">23&#160;</span>Iwa okisentlali kimaktilis san tlan ye kitlajtlaniliskia, maya kitlajtlaniliskia tlajko itekiwajyo. 
<span class="verse" id="MK6_24">24&#160;</span>N íchpochtli okitlajtlanito ína: </div>
<div class='p'>—¿Tlan niktlajtlanilis n Herodes? </div>
<div class='p'>Ína okili: </div>
<div class='p'>—Xiktlajtlanili itsonteko n Juan Bautista. </div>
<div class='p'>
<span class="verse" id="MK6_25">25&#160;</span>San nima n íchpochtli oyá kan Herodes iwa okili: </div>
<div class='p'>—Techmaka axa san nima itsonteko n Juan Bautista itech se teposkaxitl. </div>
<div class='p'>
<span class="verse" id="MK6_26">26&#160;</span>N rey Herodes satlawel omoyolkoko. Pero kemi ye okisentlali inmixpa nochteh itlatlalwilwah kimaktilis n íchpochtli san tlan ye kinekis, ayakmó owéletki omotlajtolpatlak. 
<span class="verse" id="MK6_27">27&#160;</span>Totokatijkak okinawati se soldado, mawia kan otsaktoka Juan makikechtsontekiti iwa makiwalikili itsonteko n Juan. 
<span class="verse" id="MK6_28">28&#160;</span>N soldado oyá kan otsaktoka n Juan, okikechtsontek iwa okimaktiliko n íchpochtli itsonteko n Juan itech se teposkaxitl, iwa n íchpochtli okimaktili ína. </div>
<div class='p'>
<span class="verse" id="MK6_29">29&#160;</span>Ijkuak itlamachtijkawah n Juan okimatkeh tlan otlamochi, okikuitoh ikuerpo n Juan iwa okitookakeh. </div>
<div class='s'>Jesús kintlakualtia mákuili mil tlakah </div>
<div class='r'>(Mt. 14:13-21; Lc. 9:10-17; Jn. 6:1-14) </div>
<div class='p'>
<span class="verse" id="MK6_30">30&#160;</span>Ijkuak omokopatoh de okitetlapowito n kualitlájtoli, n itlamachtijkawah omoseitilijkeh iwan Jesús. Okimatiltijkeh tlan okichijkeh, iwa tlan okitemachtijkeh. 
<span class="verse" id="MK6_31">31&#160;</span>Iwa Jesús okinmili: </div>
<div class='p'>—Xiwikih, matimosewitih kan amaka nemi. </div>
<div class='p'>Ken miaktikeh owalayah inawak, iwa asta mach ok omajxiliayah tlakuaskeh. 
<span class="verse" id="MK6_32">32&#160;</span>Yika, Jesús iwa itlamachtijkawah oyajkeh itech se barka kan amaka chantitok. 
<span class="verse" id="MK6_33">33&#160;</span>Pero ijkuak yoyayah, miakeh tlakah okimitakeh iwa okimixmatkeh. Ijkuakó miakeh tlakah de nonteh altepemeh okintokakeh iwa okalakitoh achto kan Jesús iwa itlamachtijkawah onajsiskiah. 
<span class="verse" id="MK6_34">34&#160;</span>Ijkuak Jesús owaltemok de kan barka, okimitak miakeh tlakah non sa okichixtokah iwa okimiknoma, ken okimitak kemi ichkameh non kipiah akin kinyakanas. Iwa san miak opé kinmachtia. 
<span class="verse" id="MK6_35">35&#160;</span>Ijkuak yotlajkajtik, itlamachtijkawah n Jesús owalajkeh inawak iwa okilijkeh: </div>
<div class='p'>—Yotlajkajtik, iwa ik nika amaka chanti. 
<span class="verse" id="MK6_36">36&#160;</span>Xikinmakawa n tlakah mawiah tetlala iwa kan altepemeh non amo wejka kateh iwa makimokowitih tlan kimomajsewiskeh. </div>
<div class='p'>
<span class="verse" id="MK6_37">37&#160;</span>Pero Jesús okinnankili: </div>
<div class='p'>—Nomejwah xikintlakualtikah. </div>
<div class='p'>Yejwah okijtojkeh: </div>
<div class='p'>—¿Tikneki matikkoatih paj ika ome siento denario<a href='#FN6' epub:type='noteref' class='noteref'>*</a>, iwa matikintlamakakah nochteh? </div>
<div class='p'>
<span class="verse" id="MK6_38">38&#160;</span>Jesús okintlajtlani: </div>
<div class='p'>—¿Kechmeh pameh nonkimpiah? Xiwiah xiktatih. </div>
<div class='p'>Ijkuak okimatkeh kechmeh pameh okimpiayah, okilikoh: </div>
<div class='p'>—Tikimpiah mákuili pameh iwa ome michimeh. </div>
<div class='p'>
<span class="verse" id="MK6_39">39&#160;</span>Ijkuakó Jesús otlanawati mamoololokah iwa mamotlajtlalikah ipan xiwitl non kualtsi selistok. 
<span class="verse" id="MK6_40">40&#160;</span>Iwa nochteh n tlakah omoololojkeh de mamajkuili póali iwa oksikimeh de tlatlajko siento. 
<span class="verse" id="MK6_41">41&#160;</span>Ijkuakó Jesús okinmónanki n mákuili pameh iwa ome michimeh, oontláchixki ilwikak iwa omotlasojkama inawak Dios iwa okintlajtlápanki n pameh, iwa okinmajmák itlamachtijkawah makinxejxelilikah n tlakah. Ijkó noiwa okichi iwa ome michimeh, iwa okinxejxelili nochteh n tlakah. 
<span class="verse" id="MK6_42">42&#160;</span>Nochteh otlakuajkeh iwa kuali oixwikeh. 
<span class="verse" id="MK6_43">43&#160;</span>Satepa okoololojkeh tlan amo okikuajkeh iwa okintetemitijkeh májtlaktli iwa ome chikimeh ika pantlapanalteh iwa michimeh. 
<span class="verse" id="MK6_44">44&#160;</span>Mákuili mil tlakah otlakuajkeh. </div>
<div class='s'>Jesús nejnemi ixko atl </div>
<div class='r'>(Mt. 14:22-27; Jn. 6:15-21) </div>
<div class='p'>
<span class="verse" id="MK6_45">45&#160;</span>Satepa Jesús okintítlanki itlamachtijkawah itech se barka, iwa okinmili sa makichiati kan altepetl de Betsaida, porke Ye ok kinmakawaskia n tlakah. 
<span class="verse" id="MK6_46">46&#160;</span>Iwa ijkuak yotlanki okinmaaka, omotiotsajtsilito kan tepetl. 
<span class="verse" id="MK6_47">47&#160;</span>Ijkuak otleyuak, n barka yotlajkotlantiaya itech lago. Jesús omoka iselti ixko tlali, 
<span class="verse" id="MK6_48">48&#160;</span>iwa okimitak satlawel yokinsotla n barka porke n ejekatl okimixnamiktiwalaya. San kualka Jesús okwalintokaya nejnenti ixko atl iwa okinmajsito itlamachtijkawah iwa yokinekia kimpanawis. 
<span class="verse" id="MK6_49">49&#160;</span>Ijkuak yejwah okitakeh nejnenti ixko atl, okimolijkeh chamo se temomojti okinmonextili iwa otsajtsikeh. 
<span class="verse" id="MK6_50">50&#160;</span>Nochteh okitakeh iwa omomojtijkeh. Pero Ye okínnotski iwa okinmili: </div>
<div class='p'>—¡Ximoyolchikawakah, amo ximomojtikah, Ne Ni Jesús! </div>
<div class='p'>
<span class="verse" id="MK6_51">51&#160;</span>Ijkuakó Jesús oontlejkok itech barka kan itlamachtijkawah, iwa n ejekatl san owalmoka. Yejwah satlawel omotlajtlachialtijkeh, 
<span class="verse" id="MK6_52">52&#160;</span>porke ayamó okajsikamatiah tlan okitakeh ijkuak Jesús okinmiakili n pameh ken oyoltlakuawatokah. </div>
<div class='s'>Jesús okimpajti non omokokoayah itech tlali de Genesaret </div>
<div class='r'>(Mt. 14:34-36) </div>
<div class='p'>
<span class="verse" id="MK6_53">53&#160;</span>Ijkuak okalakitoh Genesaret, ompa inakastla n lago okilpijkeh n barka. 
<span class="verse" id="MK6_54">54&#160;</span>Ijkuak yejwah owaltetemokeh, n tlakah san nima okixmatkeh n Jesús. 
<span class="verse" id="MK6_55">55&#160;</span>Yika, itech nochi non tlali omotletlelojkeh iwa okwalinwikiliayah inkokoxkawah, kan okikakiah Jesús. 
<span class="verse" id="MK6_56">56&#160;</span>Iwa sentetl kan Ye oyaya, itech wejweyi noso tsitsikitikeh altepemeh, noso ik tetlala, n tlakah okinkixtiayah inkokoxkawah itech ojtli, iwa okitlatlaujtiayah makinkawili maya san makitempantelkolikah itlake para mapajtikah. Nochteh non okitelkoliayah itlake opajtiah.  </div>
<div class='psalmlabel' id='MK7_0'> 7</div>
<div class='s'>Tlan kijtlakolia iyolo se tlakatl </div>
<div class='r'>(Mt. 15:1-20) </div>
<div class='p'>
<span class="verse" id="MK7_1">1&#160;</span>Ijkuakó n fariseos iwa sikimeh non kitemachtiah n tlanawatílistli owalajkeh de Jerusalén, omoololojkeh iwa okitatoh n Jesús. 
<span class="verse" id="MK7_2">2&#160;</span>Yejwah okitakeh sikimeh itlamachtijkawah n Jesús otlakuayah iwa amo omomajtekiayah asta inmatlankwah kemi yejwah okichiwayah. 
<span class="verse" id="MK7_3">3&#160;</span>Porke n fariseos iwa nochteh n judíojteh saikpanoa okitlakitayah tlan okinmachtijkah intatawah. Amo tlakuah tla amo achto momapajpakah miak welta asta kan inmatlankwah. 
<span class="verse" id="MK7_4">4&#160;</span>Keman onmokopayah tiánkistli, amo otlakuayah tla amo achto moyekmapajpakah. Iwa kimpiah oksikimeh tlamachtílisteh, kemi ninteh: trato kimpajpakah n xíkalteh, n káxilteh, iwa n axoktsimeh. 
<span class="verse" id="MK7_5">5&#160;</span>Yika n fariseos iwa non kitemachtiah n tlanawatílistli owalajkeh okitlajtlanijkeh n Jesús: </div>
<div class='p'>—¿Tleka motlamachtijkawah amo kitlakitah n tlanáwatili non otechmachtijkeh totatawah? ¿Tleka ijkuak tlakuah amo momapajpakah kemi tejwah? </div>
<div class='p'>
<span class="verse" id="MK7_6">6&#160;</span>Jesús okinnankili: </div>
<div class='p'>—Mach omotlapololti n profeta Isaías ijkuak okijto nomejwah nonmíxkopteh, iwa ijkí okijkuilo: </div>
<div class='q'>Ninteh tlakah ika inkamak kijtoah nechtlasojtlah. </div>
<div class='q'>Pero amo nechtlakitah ika inyolo. </div>
<div class='q'>
<span class="verse" id="MK7_7">7&#160;</span>Sanenka nechweyijkachiwah, </div>
<div class='q'>porke tlan kitemachtiah sanwel intlanawatilwah n tlakah. <span class='rq'>Is. 29:13 </span> </div>
<div class='m'>
<span class="verse" id="MK7_8">8&#160;</span>Porke nomejwah nonkikawah tlan Dios technawatia matikchiwakah iwa san nonkitlakitah tlan okichiwayah nomotatawah. </div>
<div class='p'>
<span class="verse" id="MK7_9">9&#160;</span>Jesús noiwa okinmili: </div>
<div class='p'>—Nomejwah ik nepa nonkontlakaltechoah itlanawatil Dios, iwa okachi nonkimopantiah tlan yowejka okichiwayah nomotatawah. 
<span class="verse" id="MK7_10">10&#160;</span>Moisés okijto: “Xiktlakita mopapá iwa momamá.” Noiwa okijto: “Akin fiero kitenewa ipapá noso imamá, makimiktikah.” 
<span class="verse" id="MK7_11">11&#160;</span>Pero nomejwah nonkijtoah kualiká tla aka kilia ita noso ina: “Ayakmó nimitspalewis, porke tlan nimitsmakaskia yonikxelo para niktemakas tiopa.” 
<span class="verse" id="MK7_12">12&#160;</span>Iwa tla aka ijkó kijtoa, nomejwah nonkikawiliah ayakmó moneki makimpalewi itajwah. 
<span class="verse" id="MK7_13">13&#160;</span>Ijkó kiné, nomejwah nonkixpanawiah itlanawatil Dios, iwa san nonkinchijtiwitseh tlan okichiwayah nomotatawah. Iwa oksiki kemi ni, nonkichiwah. </div>
<div class='p'>
<span class="verse" id="MK7_14">14&#160;</span>Jesús oksepa okínnotski n tlakah mawikih inawak, iwa okinmili: </div>
<div class='p'>—Techkakikah non nochteh iwa xikajsikamatikah: 
<span class="verse" id="MK7_15">15&#160;</span>Tlan kikua se tlakatl, amo ye tlan kijtlakolia iyolo, yej tlan kisa de itech iyolo n tlakatl, ye noni tlan kijtlakolia iyolo. 
<span class="verse" id="MK7_16">16&#160;</span>Tla nonkinekih nonkajsikamatiskeh, xikkasikamatikah. </div>
<div class='p'>
<span class="verse" id="MK7_17">17&#160;</span>Satepa, ijkuak Jesús okinkajteh n tlakah iwa okalak itech kali, itlamachtijkawah okitlajtlanilijkeh makinmajsikamatilti tlan okijtojka. 
<span class="verse" id="MK7_18">18&#160;</span>Ye okinmili: </div>
<div class='p'>—¿Nomejwah noiwa amo nonkajsikamatih? ¿Amo nonkajsikamatih tlan kalaki ijtik se tlakatl amo ye tlan kijtlakolia iyolo? 
<span class="verse" id="MK7_19">19&#160;</span>Porke mach kalaki itech iyolo, yej kalaki san kan itlalax, iwa satepa kisa kanik ikuitlaxkolwah. </div>
<div class='p'>Ika noni okinek okijto nochi tlákuale chipawak. 
<span class="verse" id="MK7_20">20&#160;</span>Noiwa okijto: </div>
<div class='p'>—Tlan kisa ijtik iyolo se tlakatl, noni kijtlakolia iyolo. 
<span class="verse" id="MK7_21">21&#160;</span>Porke de ijtik iyolo n tlakatl, kisa tlan amo kuali, </div>
<div class='p'>awilnemi, </div>
<div class='p'>tlachteki, </div>
<div class='p'>temiktia, </div>
<div class='m'>
<span class="verse" id="MK7_22">22&#160;</span>momekatijtinemi, </div>
<div class='p'>tominápistli, </div>
<div class='p'>kichiwa tlan amokuali, </div>
<div class='p'>tlakajkayawa, </div>
<div class='p'>kichiwa tlajtlákoli, </div>
<div class='p'>xíkojtli, </div>
<div class='p'>xolópijtli, </div>
<div class='p'>moweyijkachiwa iwa mach kimati tlakaki. </div>
<div class='p'>
<span class="verse" id="MK7_23">23&#160;</span>Nochteh ninteh amo kualteh tlamachílisteh kisah inmijtik inyolo n tlakah iwa kinyolijtlakoa. </div>
<div class='s'>Jesús kipajtia ichpoch se siwatl de Canaán </div>
<div class='r'>(Mt. 15:21-28) </div>
<div class='p'>
<span class="verse" id="MK7_24">24&#160;</span>Jesús oyá kan tlalmeh de Tiro iwa Sidón. Okalak kan se kali, iwa amo okinekia aka makimati kan okatka, pero mach owéletki okinmotlatili. 
<span class="verse" id="MK7_25">25&#160;</span>Se siwatl non ichpoch okipiaya se espíritu amokuali, okima kan Jesús okatka iwa owala inawak iwa omotlankuáketski ikxitla. 
<span class="verse" id="MK7_26">26&#160;</span>Nin siwatl de Grecia iwa itajwah owalewatokah de sirofenicia. Okitlatlaujtiko n Jesús makikixtili n espíritu amokuali non ichpoch okipiaya. 
<span class="verse" id="MK7_27">27&#160;</span>Pero Jesús okili: </div>
<div class='p'>—Xikinkawa achto maixwikah n tepilwah, porke amo kuali matikinkixtilikah intlakual iwa matikinmakakah n chichimeh. </div>
<div class='p'>
<span class="verse" id="MK7_28">28&#160;</span>N siwatl okinankili: </div>
<div class='p'>—Milák, Noteko, pero noiwa n chichimeh non nemih itlampa mesa kikuah n kamapáyaxtli non kitepewah n tepilwah. </div>
<div class='p'>
<span class="verse" id="MK7_29">29&#160;</span>Ijkuakó Jesús okili: </div>
<div class='p'>—Kuali tlan otikijto, ya weletis tias. N espíritu amokuali yokikakajte mochpoch. </div>
<div class='p'>
<span class="verse" id="MK7_30">30&#160;</span>Ijkuak n siwatl okalakito icha, okajsito ichpoch wetok itech ipetl, iwa n espíritu amokuali yokikakajte. </div>
<div class='s'>Jesús kipajtia se tlakatl non amo otlakakia nion otlajtoaya </div>
<div class='p'>
<span class="verse" id="MK7_31">31&#160;</span>Jesús, oksepa okiski de kan tlali de Tíro, iwa opanok kan tlali de Sidón iwa ijkó okalakito kan weyi atl de Galilea, iwa omoka itech tlalmeh de Decápolis. 
<span class="verse" id="MK7_32">32&#160;</span>Ompa okiwikilijkeh se tlakatl kamapojpólochtli iwa amo otlakakia, iwa okitlatlautijkeh n Jesús makitlalili ima itech non kókoxki. 
<span class="verse" id="MK7_33">33&#160;</span>Jesús ixkoya okimowikili, okinkalaki imajpilwah ijtik inakaswah, iwa ika ichijcha okitelkoli inenepil n tlakatl. 
<span class="verse" id="MK7_34">34&#160;</span>Otlanki oontláchixki ilwikak, oelsijsiwik iwa okijto: </div>
<div class='p'>—¡Efatá! —noni kijtosneki: ¡Ximotlapo! </div>
<div class='p'>
<span class="verse" id="MK7_35">35&#160;</span>San nima, inakaswah owalmotlapojkeh, iwa inenepil opajtik iwa opé yektlajtoa. 
<span class="verse" id="MK7_36">36&#160;</span>Iwa Jesús okinnawati amaka makitlapowikah, pero yejwah okachi otetlapowiayah. </div>
<div class='p'>
<span class="verse" id="MK7_37">37&#160;</span>Nochteh san omotlajtlachialtiayah iwa okijtoayah: </div>
<div class='p'>—Semi kuali nochi tlan okichi, kichiwa matlakakikah non amo otlakakiah, iwa matlajtokah non amo oweletiah otlajtoaya.  </div>
<div class='psalmlabel' id='MK8_0'> 8</div>
<div class='s'>Jesús kintlakualtia nawi mil tlakah </div>
<div class='r'>(Mt. 15:32-39) </div>
<div class='p'>
<span class="verse" id="MK8_1">1&#160;</span>Se tonati miakeh tlakah omoololojkeh inawak Jesús, iwa amo okipiayah tlan kimomajsewiskeh. Ijkuakó Jesús okínnotski itlamachtijkawah iwa okinmili: </div>
<div class='p'>
<span class="verse" id="MK8_2">2&#160;</span>—Satlawel nikinmiknomati ninteh tlakah, porke ya kipiah eyi tonati nika kateh nowa, iwa mach kipiah tlan kikuaskeh. 
<span class="verse" id="MK8_3">3&#160;</span>Tla nikintitlanis mawiah incha iwa ayamó tlakuah, weletis ik nonka wetsitiweh, porke sikimeh owalajkeh de wejka. </div>
<div class='p'>
<span class="verse" id="MK8_4">4&#160;</span>Itlamachtijkawah okinankilijkeh: </div>
<div class='p'>—Ik nika amaka chanti, ¿kan tikkuitiweh paj para tikintlakualtiskeh? </div>
<div class='p'>
<span class="verse" id="MK8_5">5&#160;</span>Jesús okintlajtlani: </div>
<div class='p'>—¿Kech pameh nonkimpiah? </div>
<div class='p'>Yejwah okilijkeh: </div>
<div class='p'>—Chikome. </div>
<div class='p'>
<span class="verse" id="MK8_6">6&#160;</span>Jesús otlanawati mamotlajtlalikah nochteh n tlakah itech tlali. Ijkuakó Ye okinmónanki n chikome pameh iwa omotlasojkama inawak Dios. Otlanki okintlajtlápanki iwa okinmaktili itlamachtijkawah, iwa yejwah okinxejxelilijkeh nochteh n tlakah. 
<span class="verse" id="MK8_7">7&#160;</span>Noiwa okimpixtokah sikimeh michintsitsinteh, iwa Jesús okintiochi, iwa otlanawati makinxejxelokah. 
<span class="verse" id="MK8_8">8&#160;</span>Nochteh otlakuajkeh iwa kuali oixwikeh, iwa tlan ayakmó okikuajkeh okoololojkeh iwa okintetemitijkeh chikome chikimeh. 
<span class="verse" id="MK8_9">9&#160;</span>Non otlakuajkeh okatkah kemi nawi mil. Satepa Jesús okinmaaka. 
<span class="verse" id="MK8_10">10&#160;</span>Iwa Ye otlejkok itech se barka iwa itlamachtijkawah, iwa oyajkeh kan tlali de Dalmanuta. </div>
<div class='s'>N fariseos kitlajtlaniliah n Jesús makinnextili se milagro </div>
<div class='r'>(Mt. 16:1-4; Lc. 12:54-56) </div>
<div class='p'>
<span class="verse" id="MK8_11">11&#160;</span>Ijkuakó n fariseos owalajkeh inawak Jesús iwa opé motlatlajtolkopah íwa. Yejwah okitlajtlaniliayah makinnextili se milagro de ilwikak san para kiyejyekoskeh. 
<span class="verse" id="MK8_12">12&#160;</span>Jesús oelsijsiwik iwa okinmili: </div>
<div class='p'>—¿Tleka nonkitlajtlanih se milagro? De milajka nomechilia nomejwah mach nonkitaskeh nion se milagro de ilwikak. </div>
<div class='p'>
<span class="verse" id="MK8_13">13&#160;</span>Ijkuakó okinkakajte iwa oksepa otlejkok itech barka, iwa opanok ik nepa lado de n lago de Galilea. </div>
<div class='s'>Jesús kinmilia intlamachtilis n fariseos mach milák </div>
<div class='r'>(Mt. 16:5-12) </div>
<div class='p'>
<span class="verse" id="MK8_14">14&#160;</span>Itlamachtijkawah n Jesús okilkajkeh kiwikaskeh n tlákuali itech barka iwa sanwel okiwikayah se paj. 
<span class="verse" id="MK8_15">15&#160;</span>Ijkuakó Jesús okinmili: </div>
<div class='p'>—Ximotlachilikah de inlevadura n fariseos iwa de ilevadura n Herodes. </div>
<div class='p'>
<span class="verse" id="MK8_16">16&#160;</span>Itlamachtijkawah n Jesús opé kimoliah: </div>
<div class='p'>—Ijkí techilia porke amo otikwalikakeh paj. </div>
<div class='p'>
<span class="verse" id="MK8_17">17&#160;</span>Pero Jesús okima tlan okimoliayah iwa okinmili: </div>
<div class='p'>—¿Tleka non kimoliah amo ononkualikakeh nomopáj? ¿Amo nonkitah nion nonkajsikamatih? ¿Ok nonyoltlakuawatokeh? 
<span class="verse" id="MK8_18">18&#160;</span>¿Nonkimpiah nonmoixtololowah iwa nomonakaswah, iwa amo nontlachiah nion nontlakakih? ¿Ayakmó nonkilnamikih? 
<span class="verse" id="MK8_19">19&#160;</span>Xikilnamikikah ijkuak onikintlakualti mákuili mil tlakah san ika mákuili paj, ¿kechmeh chikimeh ononkoololojkeh ika pantlapanalteh? </div>
<div class='p'>Yejwah okinankilijkeh: </div>
<div class='p'>—Májtlaktli iwa ome chikimeh. </div>
<div class='p'>
<span class="verse" id="MK8_20">20&#160;</span>—Iwa ijkuak onikintlakualti nawi mil tlakah san ika chikome paj, ¿kech chikimeh ononkoololojkeh ika pantlapanalteh? </div>
<div class='p'>Yejwah okijtojkeh: </div>
<div class='p'>—Chikome. </div>
<div class='p'>
<span class="verse" id="MK8_21">21&#160;</span>Jesús oksepa okinmili: </div>
<div class='p'>—¿Tleka kiné ayamó nonkajsikamatih? </div>
<div class='s'>Itech altepetl de Betsaida Jesús kipajtia se tlakatl non amo otlachiaya </div>
<div class='p'>
<span class="verse" id="MK8_22">22&#160;</span>Satepa okalakitoh Betsaida, ompa okualikilijkeh n Jesús se tlakatl non amo otlachiaya iwa okitlatlautijkeh ipan makintlalili imawah. 
<span class="verse" id="MK8_23">23&#160;</span>Jesús okimatílanki n kókoxki iwa okikixti de altepetl. Ika ichijcha okinsiawili ixtololowah iwa okintlali imawah ipa, iwa okitlajtlani kox itla okitaya. 
<span class="verse" id="MK8_24">24&#160;</span>Ye opé tlachia, iwa okijto: </div>
<div class='p'>—Nikinmita tlakah kemi yaskiah miskimeh, pero nejnentiwih. </div>
<div class='p'>
<span class="verse" id="MK8_25">25&#160;</span>Jesús oksepa okintlalili imawah ipan ixtololowah iwa okili matlatlachia, san nima n tlakatl oyektláchixki iwa opajtik. Iwa nochi kuali yokitaya. 
<span class="verse" id="MK8_26">26&#160;</span>Ijkuakó Jesús okitítlanki icha iwa okili: </div>
<div class='p'>—Amo xikalaki kan altepetl, nion aka xikmatilti. </div>
<div class='s'>Pedro okijto Jesús Ye n Cristo </div>
<div class='r'>(Mt. 16:13-20; Lc. 9:18-21) </div>
<div class='p'>
<span class="verse" id="MK8_27">27&#160;</span>Satepa Jesús iwa itlamachtijkawah oyajkeh kan altepemeh de Cesarea itech tlali de Filipo. Iwa ijkuak oyayah itech ojtli okintlajtlani: </div>
<div class='p'>—¿Akin Ne, kimoliah n tlakah? </div>
<div class='p'>
<span class="verse" id="MK8_28">28&#160;</span>Yejwah otlanankilijkeh: </div>
<div class='p'>—Sikimeh kijtoah Tejwatsi ti Juan Bautista, oksikimeh kijtoah Tejwatsi ti Elías noso ok se profeta. </div>
<div class='p'>
<span class="verse" id="MK8_29">29&#160;</span>Ijkuakó Jesús okintlajtlani: </div>
<div class='p'>—Iwa nomejwah tlan nonkijtoah, ¿Akin Ne? </div>
<div class='p'>Pedro okili: </div>
<div class='p'>—Tejwatsi Ti Cristo. </div>
<div class='p'>
<span class="verse" id="MK8_30">30&#160;</span>Pero Jesús okinnawati: </div>
<div class='p'>—Amaka xikmatiltikah. </div>
<div class='s'>Jesús kitematiltia imikilis </div>
<div class='r'>(Mt. 16:21-23; Lc. 9:22) </div>
<div class='p'>
<span class="verse" id="MK8_31">31&#160;</span>Ijkuakó Jesús opé kinmachtia: </div>
<div class='p'>—Ne Non onimochi ni tlakatl nitlaijyowis miak iwa nechixnamikiskeh n tetajmeh non tlayakantokeh kan tiopa, iwa n tiopixkeh non tlayakantokeh iwa non kitemachtiah n tlanawatílistli nechmiktiskeh, pero ipan eyi tonati nimoyolitis. </div>
<div class='p'>
<span class="verse" id="MK8_32">32&#160;</span>Jesús ijkó okinmili para makajsikamatikah. Ijkuakó Pedro okiwík ixkoya n Jesús iwa opé kajwa. 
<span class="verse" id="MK8_33">33&#160;</span>Pero Jesús omókopki iwa okintlajtlatak itlamachtijkawah, opé kajwa n Pedro iwa okili: </div>
<div class='p'>—¡Xio de nika, satanás!, porke amo mitstekipachoa tlan Dios kimonekiltia, yej tlan kintekipachoa n tlakah. </div>
<div class='s'>Kenomi se weletis yetos itlamachtijkau n Jesús </div>
<div class='r'>(Mt. 16:24-28; Lc. 9:23-27) </div>
<div class='p'>
<span class="verse" id="MK8_34">34&#160;</span>Ijkuakó Jesús okínnotski n tlakah iwa itlamachtijkawah iwa okinmili: </div>
<div class='p'>—Tla aka kinekis yetos notlamachtijkau, ayakmó makichiwa san tlan ye kineki, yej mawiki nonawak maya makimiktikah por nechtlakita. 
<span class="verse" id="MK8_35">35&#160;</span>Yika, akin kinekis mopalewis san ye inewia moixpolos. Pero akin kimiktiah por nechtlakita iwa por kitetlapowia itlajtol Dios, Ye kimakixtis. 
<span class="verse" id="MK8_36">36&#160;</span>Porke ¿tlan ipati tla se tlakatl kitlani nochi tlan onka itech nin tlaltíkpaktli iwa kixpoloa ialma? 
<span class="verse" id="MK8_37">37&#160;</span>¿Kech weletis kitlaxtlawas se tlakatl para makimakixti ialma? 
<span class="verse" id="MK8_38">38&#160;</span>Yika, akin pinawa de Ne iwa de notlajtol inmixpa ninteh tlakah tlajtlakolchijkeh iwa mekatánajteh, noiwa Ne Non onimochi ni tlakatl nipinawas de ye ijkuak niwalmuikas itech iweyijkachiwalis Notajtsi iwa iangelwah.  </div>
<div class='psalmlabel' id='MK9_0'> 9</div>
<div class='p'>
<span class="verse" id="MK9_1">1&#160;</span>Jesús noiwa okinmili: </div>
<div class='p'>—¡De milajka, nomechilia: sikimeh akimeh nika kateh mach mikiskeh asta ijkuak kitaskeh ya tlanawatijtok Dios ika nochi iweletilis! </div>
<div class='s'>Jesús moixpatla </div>
<div class='r'>(Mt. 17:1-13; Lc. 9:28-36) </div>
<div class='p'>
<span class="verse" id="MK9_2">2&#160;</span>Chikwase tonati satepa, Jesús oyá kan se tepetl, iwa sanwel okinwík n Pedro, Jacobo iwa n Juan, iwa ompa inyakapa, Jesús omoixpatlak. 
<span class="verse" id="MK9_3">3&#160;</span>Itlake otsótlanki iwa omókopki istaktik kemi tesiwitl non amaka weletiskia ijkó kikawaskia, maya kitlawelpakaskia. 
<span class="verse" id="MK9_4">4&#160;</span>Noiwa okitakeh Elías iwan Moisés non omotlapowijtokah iwan Jesús. 
<span class="verse" id="MK9_5">5&#160;</span>Ijkuakó Pedro okili n Jesús: </div>
<div class='p'>—Tlamachti, sa kuali nika tikateh. Matikinchijchiwakah eyi akákalteh, se moaxka, se iaxka Moisés iwa ok se iaxka Elías. </div>
<div class='p'>
<span class="verse" id="MK9_6">6&#160;</span>Itlamachtijkawah saikpanoa omomojtijkeh, yika n Pedro mach okimatia tlan okijtoaya. 
<span class="verse" id="MK9_7">7&#160;</span>Ijkuakó owaltemok se mextli iwa okinkemelo. Itech non mextli omokak se tlájtoli non okijtoayah: </div>
<div class='p'>—Ye ni Nokone non niktlasojtla, xikkakikah. </div>
<div class='p'>
<span class="verse" id="MK9_8">8&#160;</span>San nima otlatlachixkeh ik nowia, iwa ayakmaka okitakeh, sanwel okitakeh n Jesús. </div>
<div class='p'>
<span class="verse" id="MK9_9">9&#160;</span>Iwa ijkuak owaltemoayah ikpak tepetl, Jesús okinnawati itlamachtijkawah: </div>
<div class='p'>—Amaka xikmatiltikah tlan ononkitakeh, asta ijkuak Ne Non onimochi ni tlakatl manimoyoliti. </div>
<div class='p'>
<span class="verse" id="MK9_10">10&#160;</span>Yika, okitlaatijkeh nin tlájtoli maya omotlajtlaniayah tlan kijtosneki moyolitis oksepa. 
<span class="verse" id="MK9_11">11&#160;</span>Ijkuakó, okitlajtlanijkeh n Jesús: </div>
<div class='p'>—¿Tleka kijtoah non kitemachtiah n tlanawatílistli achto wits Elías? </div>
<div class='p'>
<span class="verse" id="MK9_12">12&#160;</span>Jesús okinnankili: </div>
<div class='p'>—Milák, Elías achto wits, iwa kiyektlalis nochi. ¿Iwa tlan kijtoa itlajkuilol Dios de Ne Non onimochi ni tlakatl? Kijtoa satlawel nitlaijyowis iwa n tlakah nechtlawelitaskeh. <span class='rq'>Is. 53:3 </span> 
<span class="verse" id="MK9_13">13&#160;</span>Pero Ne nomechilia Elías yowitsa, iwa n tlakah okitoktijkeh san tlan yejwah okinekeh, ijkó kemi ijkuilitok mochiwaskia. </div>
<div class='s'>Jesús kipajtia se télpochtli non okipiaya se espíritu amokuali </div>
<div class='r'>(Mt. 17:14-21; Lc. 9:37-42) </div>
<div class='p'>
<span class="verse" id="MK9_14">14&#160;</span>Ijkuak okalakikoh kan okatkah miakeh tlakah, okinmajsitoh non oksikimeh itlamachtijkawah. Sikimeh non kitemachtiah n tlanawatílistli non omokualanijtokah iwan yejwah. 
<span class="verse" id="MK9_15">15&#160;</span>N tlakah satlawel omotlajtlachialtijkeh ijkuak okitakeh n Jesús iwa omotlelojkeh okitlajpalotoh. 
<span class="verse" id="MK9_16">16&#160;</span>Ijkuakó Jesús okintlajtlani: </div>
<div class='p'>—¿Tleka nonmonanankiliah iwa n nekateh? </div>
<div class='p'>
<span class="verse" id="MK9_17">17&#160;</span>Iwa se tlakatl okijto: </div>
<div class='p'>—Tlamachti, nika onimitswalikili nopiltsi, porke kipia se espíritu amokuali non amo kikawilia matlajto. 
<span class="verse" id="MK9_18">18&#160;</span>Iwa san kan yetos, n espíritu amokuali kitlamotla, iwa kitoktia makamapoposojkisa. Noiwa manejnetsonikah itlanwah iwa kisentititsa. Yonikintlatlaujtih motlamachtijkawah makikixtilikah n espíritu amokuali pero mach oweletkeh. </div>
<div class='p'>
<span class="verse" id="MK9_19">19&#160;</span>Jesús okinmajwak itlamachtijkawah: </div>
<div class='p'>—¡Nomejwah mach nonnechneltokah! ¿Asta kemania nomechxikojtos? ¡Xikualikakah nika n télpochtli! </div>
<div class='p'>
<span class="verse" id="MK9_20">20&#160;</span>San nima okiwikakeh n télpochtli inawak Jesús, iwa ijkuak n espíritu amokuali okitak n Jesús, okitokti n télpochtli mamotlalwiteki, omotlalmemelo iwa okitokti makamapoposojkisa. 
<span class="verse" id="MK9_21">21&#160;</span>Ijkuakó Jesús okitlajtlani n teta: </div>
<div class='p'>—¿Yowejka ijkó mochijtiwits mopiltsi? </div>
<div class='p'>N teta okinankili: </div>
<div class='p'>—Desde chokotsi. 
<span class="verse" id="MK9_22">22&#160;</span>Iwa miak welta kitlamotla itech tletl iwa kualchiwa ijtik atl porke kineki kimiktis. Yika, tla Tejwatsi weletis techpalewis, techiknomati iwa techpalewi. </div>
<div class='p'>
<span class="verse" id="MK9_23">23&#160;</span>Jesús okili: </div>
<div class='p'>—¿Tleka techtlajtlania kox niweletis? Nochi weletis mochiwas para akin nechneltoka. </div>
<div class='p'>
<span class="verse" id="MK9_24">24&#160;</span>Ijkuakó ita n télpochtli owaltsajtsik: </div>
<div class='p'>—¡Nitlaneltoka, pero techpalewi para okachi manitlaneltoka! </div>
<div class='p'>
<span class="verse" id="MK9_25">25&#160;</span>Ijkuak Jesús okitak opé moololoah miakeh tlakah, okijto: </div>
<div class='p'>—Te espíritu amokuali non tiktoktia n télpochtli amo matlajto nion matlakaki, Ne nimitsnawatia xikkajkawa n télpochtli iwa ayakmó oksepa xiwalmokopa itech. </div>
<div class='p'>
<span class="verse" id="MK9_26">26&#160;</span>N espíritu amokuali otsajtsik iwa okitokti n télpochtli oksepa mamimiki, iwa okikakajte n télpochtli kemi non yomikki. N tlakah okijtoayah yomikki n télpochtli. 
<span class="verse" id="MK9_27">27&#160;</span>Pero Jesús, okimakitski n télpochtli iwa okipalewi mamoketsa. </div>
<div class='p'>
<span class="verse" id="MK9_28">28&#160;</span>Otlanki Jesús okalak ijtik se kali, iwa itlamachtijkawah okitlajtlanijkeh. </div>
<div class='p'>—¿Tleka tejwah amo otiweletkeh otikkixtijkeh n espíritu amokuali? </div>
<div class='p'>
<span class="verse" id="MK9_29">29&#160;</span>Jesús okinmili: </div>
<div class='p'>—Ninteh espíritus amokualteh sanwel mokixtia ika miak tiotsajtsílistli. </div>
<div class='s'>Jesús oksepa kinmilia kenomi mikkis </div>
<div class='r'>(Mt. 17:22-23; Lc. 9:43-45) </div>
<div class='p'>
<span class="verse" id="MK9_30">30&#160;</span>Ijkuak oyajkeh de ompa, opanokeh ik Galilea. Pero Jesús mach okinekia aka makimati, 
<span class="verse" id="MK9_31">31&#160;</span>porke okinmachtijtoka itlamachtijkawah: </div>
<div class='p'>—Ne Non onimochi ni tlakatl nechtemaktiskeh inmak n tlaltikpaktlakah, iwa nechmiktiskeh, pero ipan eyi tonati nimoyolitis. </div>
<div class='p'>
<span class="verse" id="MK9_32">32&#160;</span>Pero itlamachtijkawah mach okajsikamatiah tlan Jesús okinmiliaya, iwa okimawiliayah kitlatlajtlaniskeh. </div>
<div class='s'>Non okachi weyijkatitok </div>
<div class='r'>(Mt. 18:1-5; Lc. 9:46-48) </div>
<div class='p'>
<span class="verse" id="MK9_33">33&#160;</span>Ijkuakó okalakitoh Capernaúm, iwa ijkuak yokatkah ijtik kali, Jesús okintlajtlani itlamachtijkawah: </div>
<div class='p'>—¿Tlan ononkimolijtiwalayah itech ojtli? </div>
<div class='p'>
<span class="verse" id="MK9_34">34&#160;</span>Pero mach okinankilijkeh. Itech ojtli omokualanijtiwalayah porke okinekiah kimatiskeh akin okachi weyijkatitok. 
<span class="verse" id="MK9_35">35&#160;</span>Ijkuakó Jesús omotlali, iwa okínnotski n májtlaktli iwa ome itlamachtijkawah, iwa okinmili: </div>
<div class='p'>—Akin kinekis kinyakanas oksikimeh, achto matetlakita iwa makipalewi san akin yetos. </div>
<div class='p'>
<span class="verse" id="MK9_36">36&#160;</span>Satepa Jesús okónnotski se chokotsi iwa okontlali tlatlajkotia, otlanki okimonapalolti iwa okinmili: </div>
<div class='p'>
<span class="verse" id="MK9_37">37&#160;</span>—Akin kiselia se chokotsi kemi ni itech Notoka, Ne nechselia, iwa akin nechselia amo san Ne nechselia, yej noiwa kiselia Dios Akin onechaltítlanki. </div>
<div class='s'>Akin amo techtlawelita kajki towah </div>
<div class='r'>(Mt. 10:42; Lc. 9:49-50) </div>
<div class='p'>
<span class="verse" id="MK9_38">38&#160;</span>Ijkuakó Juan okili n Jesús: </div>
<div class='p'>—Tlamachti, otiktakeh se tlakatl non okinkixtiaya espíritus amokualteh itech Motoka. Tejwah otikilijkeh ayakmó ijkó makichiwa, porke ye amo nemi towah. </div>
<div class='p'>
<span class="verse" id="MK9_39">39&#160;</span>Pero Jesús okinmili: </div>
<div class='p'>—Amo xiktlakawaltikah, porke akin kichiwa se milagro itech Notoka, mach weletis fiero nechtenejtinemis. 
<span class="verse" id="MK9_40">40&#160;</span>Porke akin amo techtlawelita, kajki towah. 
<span class="verse" id="MK9_41">41&#160;</span>Akin nomechtliokolis maya san se xikali atl itech Notoka nomejwah akimeh iaxkawah n Cristo. De milajka nomechilia ye kiselis itlaxtlawil. </div>
<div class='s'>Matimotlachilikah amo kichiwa tiwetsiskeh itech tlajtlákoli </div>
<div class='r'>(Mt. 18:6-9; Lc. 17:1-2) </div>
<div class='p'>
<span class="verse" id="MK9_42">42&#160;</span>'Akin kitoktis matlajtlakolchiwa se akin nechneltoka, okachi kuali makikechilpilikah se weyi tetl iwa makontlamotlakah ijtik weyi atl. 
<span class="verse" id="MK9_43">43&#160;</span>Tla moma mitstoktia xikchiwa tlajtlákoli, xikmotekili, okachi kuali xikalaki kan ilwikak timatepo, iwa amo tiajsitok mamitsontlamotlakah miktla, kan ayik sewis n tletl. 
<span class="verse" id="MK9_44">44&#160;</span> <a href='#FN7' epub:type='noteref' class='noteref'>*</a> </div>
<div class='p'>
<span class="verse" id="MK9_45">45&#160;</span>'Iwa tla mokxi mitstoktia xikchiwa tlajtlákoli, xikmotekili. Okachi kuali xikalaki kan ilwikak ti ikxitepo iwa amo tiajsitok mamitsontlamotlakah miktla. 
<span class="verse" id="MK9_46">46&#160;</span> <a href='#FN8' epub:type='noteref' class='noteref'>†</a> </div>
<div class='p'>
<span class="verse" id="MK9_47">47&#160;</span>'Iwa tla moixtololo mitstoktia xikchiwa tlajtlákoli, xikmokixtili. Porke okachi kuali xikalaki ilwikak san ika se moixtololo, iwa amo tiajsitok mamitsontlamotlakah miktla, 
<span class="verse" id="MK9_48">48&#160;</span>kan okuilimeh ayik mikkih iwa n tletl ayik sewi. </div>
<div class='p'>
<span class="verse" id="MK9_49">49&#160;</span>'Porke nochteh n tlakah mopuyeliskeh ika tletl. 
<span class="verse" id="MK9_50">50&#160;</span>N istatl satlawel kuali, pero tla n istatl mach ok puyak, ¿kenomi weletis ika nontlapuyeliskeh? Nomejwah xiyetokah kemi n istatl non kuali iwa ximoyekwikakah.  </div>
<div class='psalmlabel' id='MK10_0'> 10</div>
<div class='s'>Jesús kitemachtia amo se mamosiwakajkawa </div>
<div class='r'>(Mt. 19:1-12; Lc. 16:18) </div>
<div class='p'>
<span class="verse" id="MK10_1">1&#160;</span>Jesús okiski de Capernaúm iwa oyá kan tlali de Judea ik nepa lado de n río Jordán. Ompa oksepa omoololojkeh miakeh tlakah inawak, iwa Ye opé kinmachtia kemi nochipa okichiwaya. 
<span class="verse" id="MK10_2">2&#160;</span>Ijkuakó sikimeh fariseos omijkuanijkeh inawak Jesús para kitlajtoltlapololtiskeh iwa okitlajtlanijkeh: </div>
<div class='p'>—¿Kox kuali tla se tlakatl kikajkawa isiwa? </div>
<div class='p'>
<span class="verse" id="MK10_3">3&#160;</span>Jesús okinnankili: </div>
<div class='p'>—¿Tlan onomechnawati n Moisés? </div>
<div class='p'>
<span class="verse" id="MK10_4">4&#160;</span>Yejwah otlanankilijkeh: </div>
<div class='p'>—Moisés okitekawili mamosiwakajkawa n tlakatl tla kimajmanilia se amatl kan kijtoa kikajkawas. </div>
<div class='p'>
<span class="verse" id="MK10_5">5&#160;</span>Ijkuakó Jesús okinmili: </div>
<div class='p'>—Moisés onomechmák non tlanawátili porke satlawel ononyoltlakuawatokah. 
<span class="verse" id="MK10_6">6&#160;</span>Pero itech ipewaya n tlaltíkpaktli, Dios okinchijchi “tlakatl iwa siwatl”. 
<span class="verse" id="MK10_7">7&#160;</span>“Yika n tlakatl kikajtewas ita iwa ina iwa moseitilis iwan isiwa, 
<span class="verse" id="MK10_8">8&#160;</span>iwa san ken ome mochiwaskeh se.” Yika ayakmó yetoskeh ome, yej san se. 
<span class="verse" id="MK10_9">9&#160;</span>Yika, tlan Dios yokiseitili, amaka makinxexelo. </div>
<div class='p'>
<span class="verse" id="MK10_10">10&#160;</span>Ijkuak yokatkah itech kali, itlamachtijkawah okitlajtlanilijkeh makinmajsikamatilti tlan okimilijka n fariseos. 
<span class="verse" id="MK10_11">11&#160;</span>Jesús okinmili: </div>
<div class='p'>—Akin kikajkawa isiwa iwa monamiktia iwan ok se, nin tlakatl san kimomekatijtok iwa tlajtlakolchijtok inawak non achto isiwa, 
<span class="verse" id="MK10_12">12&#160;</span>iwa tla n siwatl kikajkawa iokich iwa monamiktia iwa ok se, nin siwatl noiwa san momekatijtok. </div>
<div class='s'>Jesús kintiochiwa n pípilteh </div>
<div class='r'>(Mt. 19:13-15; Lc. 18:15-17) </div>
<div class='p'>
<span class="verse" id="MK10_13">13&#160;</span>Ijkuakó okwalinwikilijkeh n Jesús sikimeh pípilteh, para makintlalili imawah impah, pero itlamachtijkawah opé kinmajwah akimeh okwalinwikiliayah n pípilteh. 
<span class="verse" id="MK10_14">14&#160;</span>Ijkuak Jesús okimitak, okuálanki iwa okinmili itlamachtijkawah: </div>
<div class='p'>—Xikinkawilikah n pípilteh mawikih nonawak, iwa amo xikintsakuilikah, porke akimeh yolyamankeh kemi pípilteh kalakiskeh kan Dios tlanawatijtok. 
<span class="verse" id="MK10_15">15&#160;</span>De milajka nomechilia, akin amo kikawilis Dios matlanawati itech iyolo kemi se chokotsi kimokawilia, non tlakatl ayik kalakis kan Dios tlanawatijtok. </div>
<div class='p'>
<span class="verse" id="MK10_16">16&#160;</span>Jesús okinmonapaloltiaya n pípilteh iwa okintiochiwaya ijkuak okintlaliliaya imawah impah. </div>
<div class='s'>Se télpochtli non kitlawelpia tomi motlapowia iwan Jesús </div>
<div class='r'>(Mt. 19:16-30; Lc. 18:18-30) </div>
<div class='p'>
<span class="verse" id="MK10_17">17&#160;</span>Ijkuak Jesús yoyaya de ompa, okalakiko se tlakatl, omotlankuáketski inawak iwa okili: </div>
<div class='p'>—Kuali tlamachti, ¿tlan nikchiwas para nikpias n semijkak nonemilis? </div>
<div class='p'>
<span class="verse" id="MK10_18">18&#160;</span>Jesús okili: </div>
<div class='p'>—¿Tleka techilia nikuali? Sanwel onka se Akin kuali, iwa Ye Dios. 
<span class="verse" id="MK10_19">19&#160;</span>Ya tikinmixmati n tlanawatílisteh: </div>
<div class='li'>“Amo xitemikti, </div>
<div class='li'>amo ximomekati, </div>
<div class='li'>amo xitlachteki, </div>
<div class='li'>amo xixolopijti, </div>
<div class='li'>amo xitekajkayawa, </div>
<div class='li'>iwa xikintlakita motajwah.” </div>
<div class='p'>
<span class="verse" id="MK10_20">20&#160;</span>N telpochtli okinankili: </div>
<div class='p'>—Tlamachti, nochi noni ya nikchijtiwits desde ni telpochtli. </div>
<div class='p'>
<span class="verse" id="MK10_21">21&#160;</span>Jesús okitlasojkaitak iwa okili: </div>
<div class='p'>—Ok se mitspoloa tikchiwas: xiknemakati nochi tlan tikpia, iwa n tomi, xikinxejxelili non amitla kipiah, ijkó tiktlawelpias kan ilwikak, iwa tiwits nowa. </div>
<div class='p'>
<span class="verse" id="MK10_22">22&#160;</span>Pero ijkuak ijkó okikak, n telpochtli omoyolkokojtia porke saikpanoa okitlawelpiaya. </div>
<div class='p'>
<span class="verse" id="MK10_23">23&#160;</span>Ijkuakó Jesús okonimitak non okiyawalojtokah iwa okinmili itlamachtijkawah: </div>
<div class='p'>—¡Kema owi kalakiskeh kan Dios tlanawatia akimeh kitlawelpiah! </div>
<div class='p'>
<span class="verse" id="MK10_24">24&#160;</span>Ninteh tlájtolteh san okintlajtlachialti itlamachtijkawah, pero Jesús oksepa okinmili: </div>
<div class='p'>—Nopilwah, ¡owi kalakiskeh kan Dios tlanawatijtok akimeh kintlawelyoltilana n tomi! 
<span class="verse" id="MK10_25">25&#160;</span>Okachi amo owi panos kan ixtololo n akuxa se riata<a href='#FN9' epub:type='noteref' class='noteref'>*</a> iwa amo se non kitlawelpia tomi makalaki kan Dios tlanawatijtok. </div>
<div class='p'>
<span class="verse" id="MK10_26">26&#160;</span>Ijkuak okikakeh tlan okijto, okachi omotlajtlachialtijkeh iwa okimoliayah: </div>
<div class='p'>—Tla ijkó, ¿akin weletis kalakis ilwikak? </div>
<div class='p'>
<span class="verse" id="MK10_27">27&#160;</span>Jesús okimixtlajtlatak iwa okinmili: </div>
<div class='p'>—N tlakah kimoliskeh ayik weletis kichiwaskeh, pero Dios nochi weleti kichiwa. </div>
<div class='p'>
<span class="verse" id="MK10_28">28&#160;</span>Ijkuakó Pedro opé kilia n Jesús: </div>
<div class='p'>—Noteko, tejwah otikkakajtejkeh nochi tlan otikpiayah, iwa otimitswaltokakeh. </div>
<div class='p'>
<span class="verse" id="MK10_29">29&#160;</span>Jesús okinankili: </div>
<div class='p'>—De milajka nomechilia, akin kikawa icha, ikniwah, iweltiwah, itajwah, ipilwah, noso ialtépeu por kitetlapowia n kualitlájtoli, 
<span class="verse" id="MK10_30">30&#160;</span>kiselis axa itech nin tlaltíkpaktli okachi de se siento: kalmeh, ikniwah, iweltiwah, itajwah, iwa itlalwah, maya noiwa kitotojtokaskeh, iwa itech non ok se tlaltíkpaktli, mach ok ayik mikkis yej nochipa yolitos. 
<span class="verse" id="MK10_31">31&#160;</span>Pero miakeh non axa moweyiliah, satepa ayakmó weyijkatitoskeh, iwa miakeh non axa amo moweyiliah satepa kinweyijkatlaliskeh. </div>
<div class='s'>Jesús oksepa kinmilia kenomi mikkis </div>
<div class='r'>(Mt. 20:17-19; Lc. 18:31-34) </div>
<div class='p'>
<span class="verse" id="MK10_32">32&#160;</span>Yoixtlejkotiayah Jerusalén, iwa Jesús okinyakantiaya itlamachtijkawah. Yejwah omotlajtlachaltijkeh iwa oyayah ika miak mawílistli. Ijkuakó Jesús oksepa okintlapowi n májtlaktli iwa ome itlamachtijkawah iwa opé kinmilia tlan mochiwaskia. 
<span class="verse" id="MK10_33">33&#160;</span>Iwa okinmili: </div>
<div class='p'>—Xikitakah, axa tiixtlejkotiwih Jerusalén, kan Ne Non onimochi ni tlakatl nechtemaktiskeh inmak tiopixkeh non tlayakantokeh iwa non kitemachtiah n tlanawatílistli. Yejwah nechtlajtlakoltiskeh iwa nechtemaktiskeh inmak n tlakah non amo judíojteh para manechmiktikah. 
<span class="verse" id="MK10_34">34&#160;</span>Ompa nechpijpinawiskeh, nechchijchawiskeh, nechtsonwitekiskeh iwa nechmiktiskeh, pero ipan eyi tonati nimoyolitis. </div>
<div class='s'>Jacobo iwa n Juan motlatlaujtiah inawak Jesús </div>
<div class='r'>(Mt. 20:20-28) </div>
<div class='p'>
<span class="verse" id="MK10_35">35&#160;</span>Ijkuakó Jacobo iwa n Juan, itelpochwah n Zebedeo, owalajkeh inawak Jesús iwa okilijkeh: </div>
<div class='p'>—Tlamachti, timitsontlatlaujtiah techonchiwili tlan timitsontlajtlaniliskeh. </div>
<div class='p'>
<span class="verse" id="MK10_36">36&#160;</span>Ijkuakó Ye okinmili: </div>
<div class='p'>—¿Tlan nonkinekih manomechchiwili? </div>
<div class='p'>
<span class="verse" id="MK10_37">37&#160;</span>Iwa yejwah okinankilijkeh: </div>
<div class='p'>—Techonkawili matimotlalikah monajnakastla kan titlanawatijtos, se ik moyekma iwa ok se ik moopochma. </div>
<div class='p'>
<span class="verse" id="MK10_38">38&#160;</span>Ijkuakó Jesús okinmili: </div>
<div class='p'>—Nomejwah mach nonkimatih tlan nonkitlajtlanih. ¿Weletis nontlaijyowiskeh kemi Ne nitlaijyowis?, noso ¿weletis nonmokuaatekiskeh kemi Ne nimokuaatekis? </div>
<div class='p'>
<span class="verse" id="MK10_39">39&#160;</span>Yejwah okinankilijkeh: </div>
<div class='p'>—Tiweletiskeh. </div>
<div class='p'>Jesús okinmili: </div>
<div class='p'>—De milajka nomejwah nontlaijyowiskeh iwa nontlaxikoskeh kemi Ne. 
<span class="verse" id="MK10_40">40&#160;</span>Pero mach Ne Akin kijtos akin motlalis ik noyekma noso ik noopochma, yej Notajtsi kinmaktilis akimeh Ye yokimpéjpenki. </div>
<div class='p'>
<span class="verse" id="MK10_41">41&#160;</span>Ijkuak non ok májtlakteh itlamachtijkawah ijkí okikakeh, okualankeh iwan Jacobo iwa n Juan. 
<span class="verse" id="MK10_42">42&#160;</span>Pero Jesús okínnotski iwa okinmili: </div>
<div class='p'>—Nomejwah kuali nonkimatokeh itech wejweyi altepemeh, akimeh kintekiwajtlaliah pewa mosijsiniah innawak n tlakah de nonteh altepemeh, iwa akimeh tlayakantokeh chikawak pewa tlanajnawatiah. 
<span class="verse" id="MK10_43">43&#160;</span>Pero nomowah amo ijkó yetos. Akin kinekis nomonawak moweyijkatlalis, moneki achto makimpalewi oksikimeh, 
<span class="verse" id="MK10_44">44&#160;</span>iwa tla aka de nomejwah kineki tlayakantos nomonawak, moneki makintekitili oksikimeh. 
<span class="verse" id="MK10_45">45&#160;</span>Porke nonewia Ne Non onimochi ni tlakatl amo oniwala para manechtekitilikah yej para nikintekitilis oksikimeh iwa para nimotemakas manechmiktikah para ika noni niktlaxtlawas intemakixtilis miakeh. </div>
<div class='s'>Jesús kipajtia n Bartimeo se tlakatl non amo otlachiaya </div>
<div class='r'>(Mt. 20:29-34; Lc. 18:35-43) </div>
<div class='p'>
<span class="verse" id="MK10_46">46&#160;</span>Ijkuakó Jesús iwa itlamachtijkawah okalakitoh Jericó. Iwa ijkuak yokistiayah de Jericó, miakeh tlakah oyayah inwah. Ijkuakó se non amo otlachiaya akin itoka Bartimeo, ipiltsi n Timeo, oewatoka itempa n ojtli omotominijtlanijtoka. 
<span class="verse" id="MK10_47">47&#160;</span>Iwa ijkuak okikak Jesús de Nazaret ik ompa opanotiaya, opé kitsajtsilia: </div>
<div class='p'>—¡Jesús, Ikone n David techiknomati! </div>
<div class='p'>
<span class="verse" id="MK10_48">48&#160;</span>Miakeh okajwayah makitsakua ikamak, pero ye okachi otsajtsia: </div>
<div class='p'>—¡Ikone n David, techiknomati! </div>
<div class='p'>
<span class="verse" id="MK10_49">49&#160;</span>Ijkuakó Jesús omóketski, iwa otlatítlanki makinotsatih. </div>
<div class='p'>Yejwah okinotsatoh non amo otlachiaya iwa okilijkeh: </div>
<div class='p'>—¡Ximoyolchikawa! Ximoketsa. ¡Jesús mitsnotsa! </div>
<div class='p'>
<span class="verse" id="MK10_50">50&#160;</span>N kókoxki okontlamotlak ikoto, omoketewak iwa omijkuani inawak Jesús. 
<span class="verse" id="MK10_51">51&#160;</span>Ijkuakó Jesús okitlajtlani: </div>
<div class='p'>—¿Tlan tikmonekiltia manimitstokti? </div>
<div class='p'>Ye okinankili: </div>
<div class='p'>—Tlamachti, nikneki nitlachias. </div>
<div class='p'>
<span class="verse" id="MK10_52">52&#160;</span>Jesús okili: </div>
<div class='p'>—Ya weletis timuikas, por otechneltokak yotipajtik. </div>
<div class='p'>San nima non amo otlachiaya owaltláchixki iwa oyá iwan Jesús.  </div>
<div class='psalmlabel' id='MK11_0'> 11</div>
<div class='s'>Jesús kalaki Jerusalén kemi Rey </div>
<div class='r'>(Mt. 21:1-11; Lc. 19:28-40; Jn. 12:12-19) </div>
<div class='p'>
<span class="verse" id="MK11_1">1&#160;</span>Ijkuak ya onkalakiah Jerusalén, ayakmó wejka de Betfagé iwa Betania, iyakapa n olivostepetl, Jesús okintítlanki ome itlamachtijkawah, 
<span class="verse" id="MK11_2">2&#160;</span>iwa okinmili: </div>
<div class='p'>—Xiwiah Betfagé, non kajki nepa tlayakapa, iwa san nima kan nonkalakitiweh nonkajsitiweh ilpitok se burro non ayamaka itech tlejkotika. Xiktojtomakah iwa techalikilikah. 
<span class="verse" id="MK11_3">3&#160;</span>Iwa tla aka nomechtlajtlania tleka nonkitojtomah, xikilikah, n Toteko kimonekiltia, iwa san nima kitekopilis. </div>
<div class='p'>
<span class="verse" id="MK11_4">4&#160;</span>Itlamachtijkawah oyajkeh iwa okajsitoh n burro ilpitok inakastla n kaltentli itech ojtli, iwa okitojtonkeh. </div>
<div class='p'>
<span class="verse" id="MK11_5">5&#160;</span>Iwa sikimeh non ompa okatkah okimilijkeh: </div>
<div class='p'>—¿Tlan nonkichijtokeh? ¿Tleka nonkitojtomah n burro? </div>
<div class='p'>
<span class="verse" id="MK11_6">6&#160;</span>Yejwah okinnankilijkeh kemi Jesús okimilijka, iwa okinkawilijkeh mawiah. 
<span class="verse" id="MK11_7">7&#160;</span>Okiwikakeh n burrojtsi ixpa Jesús, iwa okipejpechtilijkeh ika inkotonwah iwa Jesús otlejkok itech. 
<span class="verse" id="MK11_8">8&#160;</span>Miakeh okisojkeh intlakeh itech ojtli, iwa oksikimeh okintsojtsontekiah inmamayowah n kuaujmeh iwa okinsojsóayah itech ojtli. </div>
<div class='p'>
<span class="verse" id="MK11_9">9&#160;</span>Nochteh non otlayakantiayah iwa non owalayah tlakuitlapa, opé tsajtsih: </div>
<div class='p'>—¡Hosanna!<a href='#FN10' epub:type='noteref' class='noteref'>*</a> ¡Tlatiochíwali Akin wits itech Itoka n Toteko Dios! <span class='rq'>Sal. 118:26 </span> 
<span class="verse" id="MK11_10">10&#160;</span>¡Dios makitiochiwa Akin ya tlanawatis kemi otlanawati n totata David! ¡Hosanna! ¡Maweyijkachito Totajtsi Dios non moitstika ilwikak! </div>
<div class='p'>
<span class="verse" id="MK11_11">11&#160;</span>Jesús okalakito Jerusalén iwa milaktik okalakito kan Weyi Tiopa. Satepa ijkuak sentetl yotlajtlachiato, oyá kan altepetl de Betania iwa n májtlaktli iwa ome itlamachtijkawah porke yotleyuatoka. </div>
<div class='s'>Jesús kitlawelajwa se igoskuawitl non amo otlaakia </div>
<div class='r'>(Mt. 21:18-19) </div>
<div class='p'>
<span class="verse" id="MK11_12">12&#160;</span>Ijkuak owalmostlatik okiskeh de Betania iwa Jesús owalxitlatlak itech ojtli. 
<span class="verse" id="MK11_13">13&#160;</span>Iwa san wejka okonitak se igoskuawitl non kualtsi oxopiawatoka. Oyá okitlatemolito, pero amitla okajsik, sanwel ixiujyo ken ayamó owalajsia n tonati ijkuak tlaaki. 
<span class="verse" id="MK11_14">14&#160;</span>Ijkuakó Jesús okili n igoskuawitl: </div>
<div class='p'>—¡Ayik makikuakah motlakilo! </div>
<div class='p'>Iwa itlamachtijkawah otlakaktokah. </div>
<div class='s'>Jesús kualinkixtia n tlasemankeh kan Weyi Tiopa </div>
<div class='r'>(Mt. 21:12-17; Lc. 19:45-48; Jn. 2:13-22) </div>
<div class='p'>
<span class="verse" id="MK11_15">15&#160;</span>Ijkuak okalakitoh Jerusalén, Jesús oyá kan Weyi Tiopa iwa opé kualinkikixtia akimeh ompa otlanamakatokah iwa otlakojtokah. Okinxitronkopili inmesajwah akimeh otomintlapatlatokah iwa insiyajwah akimeh okinemakatokah palomajtsitsinteh. 
<span class="verse" id="MK11_16">16&#160;</span>Iwa amo okitekawiliaya aka makitlajkomilawa n Weyi Tiopa ika itla itlamamal. 
<span class="verse" id="MK11_17">17&#160;</span>Iwa ijkí okinmachtiaya: </div>
<div class='p'>—Itech itlajkuilol Dios kijtoa: “Nocha kinotsaskeh kali kan motiotsajtsiliskeh nochteh n tlaltikpaktlakah”, pero nomejwah yononkikopkeh se kúyoktli de ichtekeh. </div>
<div class='p'>
<span class="verse" id="MK11_18">18&#160;</span>N tiopixkeh non tlayakantokeh iwa non kitemachtiah n tlanawatílistli okimatkeh tlan Jesús okichi kan Weyi Tiopa, iwa opé kitemoliah kenijki weletis kimiktiskeh. Yejwah okimawiliayah porke nochteh n tlakah de non altepetl omotlajtlachialtiayah de itlamachtilis. 
<span class="verse" id="MK11_19">19&#160;</span>Iwa ijkuak owaltiotlatik, Jesús iwa itlamachtijkawah okiskeh de Jerusalén. </div>
<div class='s'>Waki n igoskuawitl non amo otlaakia </div>
<div class='r'>(Mt. 21:20-22) </div>
<div class='p'>
<span class="verse" id="MK11_20">20&#160;</span>Ijkuak owalmostlatik, iwa opanokeh kan igoskuawitl, okitakeh yowaka asta inelwayo. 
<span class="verse" id="MK11_21">21&#160;</span>Ijkuakó Pedro okualilnamik, iwa okili n Jesús: </div>
<div class='p'>—Tlamachti, xikita, n igoskuawitl non otikajwak yowaki. </div>
<div class='p'>
<span class="verse" id="MK11_22">22&#160;</span>Jesús okinnankili: </div>
<div class='p'>—Xitlaneltokakah inawak Dios. 
<span class="verse" id="MK11_23">23&#160;</span>De milajka nomechilia, tla aka kilis nin tepetl: “Ximoachiwa iwa ximomanati itech weyi atl”, iwa ika nochi iyolo kineltoka milák mochiwas, ijkó tlamochiwas. 
<span class="verse" id="MK11_24">24&#160;</span>Yika nomechilia: Nochi tlan nonkitlajtlaniskeh itech nomotiotsajtsilis, xikneltokakah kemi yaskia yononkiselijkeh, iwa Totajtsi Dios nomechmaktilis. 
<span class="verse" id="MK11_25">25&#160;</span>Iwa ijkuak non motiotsajtsiliskeh, tla aka nonkikokoliah, xiktlapojpolwikah, ijkó noiwa Nomotajtsi Dios non kajki ilwikak manomechtlapojpolwi. 
<span class="verse" id="MK11_26">26&#160;</span>Tla nomejwah amo nontetlapojpolwiah, Nomotajtsi non kajki ilwikak, noiwa amo nomechtlapojpolwis de nomotlajtlakolwah. </div>
<div class='s'>Iweletilis n Jesús </div>
<div class='r'>(Mt. 21:23-27; Lc. 20:1-8) </div>
<div class='p'>
<span class="verse" id="MK11_27">27&#160;</span>Satepa oksepa omokopkeh Jerusalén. Iwa ijkuak Jesús otlajtlachixtinemia itech n Weyi Tiopa, omijkuanijkeh inawak n tiopixkeh non tlayakantokeh, non kitemachtiah n tlanawatílistli iwa n tetajmeh non tlayakantokeh kan tiopa, 
<span class="verse" id="MK11_28">28&#160;</span>iwa okitlajtlanijkeh: </div>
<div class='p'>—¿Akin omitsmák tekiwajyotl para ijkó tikchiwas? </div>
<div class='p'>
<span class="verse" id="MK11_29">29&#160;</span>Jesús okinnankili: </div>
<div class='p'>—Ne noiwa nomechtlajtlanis, iwa tla nonnechnankiliskeh, Ne nomechilis akin onechmák nin tekiwajyotl. 
<span class="verse" id="MK11_30">30&#160;</span>¿Akin okinawati n Juan matlakuaateki, Dios noso n tlakah? Technankilikah. </div>
<div class='p'>
<span class="verse" id="MK11_31">31&#160;</span>Ijkuakó san yejwah opé motlatlajtolkopah, iwa okimoliayah: </div>
<div class='p'>—Tla tikiliskeh Dios okinawati, Ye techilis: “Tla ijkó, ¿tleka mach ononkineltokakeh?” 
<span class="verse" id="MK11_32">32&#160;</span>Amo weletis tikiliskeh san tlakah okinawatijkeh. </div>
<div class='p'>Yejwah okinmawiliayah n tlakah porke nochteh okimatiah Juan milák ye se profeta. 
<span class="verse" id="MK11_33">33&#160;</span>Yika, otlanankilijkeh: </div>
<div class='p'>—Amo tikmatih. </div>
<div class='p'>Ijkuakó Jesús okinmili: </div>
<div class='p'>—Ne noiwa mach nomechilis akin onechmák nin tekiwajyotl.  </div>
<div class='psalmlabel' id='MK12_0'> 12</div>
<div class='s'>Sikimeh tekitkeh amokualteh </div>
<div class='r'>(Mt. 21:33-46; Lc. 20:9-19) </div>
<div class='p'>
<span class="verse" id="MK12_1">1&#160;</span>Ijkuakó Jesús opé kintlapowia ika tlapoálisteh iwa okinmili: </div>
<div class='p'>—Se tlakatl okintojtook uvaskuaujmeh itech itlala iwa nochi okitsatsak. Otlanki okichijchi se tanke kan kimpatskas n uvasteh noiwa okichijchi se torre para kimokuitlawis itlatok. </div>
<div class='p'>'Satepa, itlala okinkajtewili makimokuitlawikah sikimeh uvastekitkeh para makitekitilikah, iwa oyá wejka. 
<span class="verse" id="MK12_2">2&#160;</span>Ijkuak oajsiko n tonati para motekis n uvas, n tekowa okitítlanki se itlakewal para makintlajtlaniliti n uvastekitkeh tlan iaxka. 
<span class="verse" id="MK12_3">3&#160;</span>Pero yejwah okikitskijkeh iwa okiwitekeh, iwa okonewaltijkeh mapijpilkati. 
<span class="verse" id="MK12_4">4&#160;</span>N tekowa okontítlanki ok se itlakewal. Pero nin itlakewal okimojmotlakeh ika tetl, okikuatlapankeh iwa okiwijwikaltijkeh. 
<span class="verse" id="MK12_5">5&#160;</span>N tekowa oksepa okontítlanki ok se itlakewal, iwa nin itlakewal okimiktijkeh. Satepa okintitlantiah oksikimeh, sikimeh okinwitekeh iwa oksikimeh okinmiktijkeh. </div>
<div class='p'>
<span class="verse" id="MK12_6">6&#160;</span>'Iwa iksemi sa ipiltsi omokawaya, non san ye se itlasoj, iwa okintitlanili porke okimoliaya: “Nopiltsi, kema kitlakitaskeh.” 
<span class="verse" id="MK12_7">7&#160;</span>Pero nekateh uvastekitkeh okimolijkeh: “Ye ni akin kimokawis nochi; matikmiktikah iwa tejwah tikmokawiskeh tlan kiaxkatiliskeh.” 
<span class="verse" id="MK12_8">8&#160;</span>Iwa okikitskijkeh, okimiktijkeh iwa okontlamotlatoh kala. </div>
<div class='p'>
<span class="verse" id="MK12_9">9&#160;</span>Ijkuakó Jesús okintlajtlani: </div>
<div class='p'>—Axa ¿tlan nonkiyejyekoliah kichiwas n tekowa de non lawerta? Wits kinmiktiki nonteh tekitkeh, iwa ilawerta kinmaktilis oksikimeh. </div>
<div class='p'>
<span class="verse" id="MK12_10">10&#160;</span>'Mach ayamó nonkiamapoah itlajkuilol Dios kan kijtoa: </div>
<div class='q'>N tetl non kalchijchijkeh ik nepa okontlakaltechojkeh, </div>
<div class='q'>yomochiwako n tetl non okachi tetlakxili. </div>
<div class='q'>
<span class="verse" id="MK12_11">11&#160;</span>Ye nin tlan Toteko okichi, iwa techtlajtlachialtia. <span class='rq'>Sal. 118:22-23 </span> </div>
<div class='p'>
<span class="verse" id="MK12_12">12&#160;</span>Ijkuakó okitemoliayah kenijki kitsakuaskeh n Jesús, porke okajsikamatiah non tlapoálistli yejwah okinmili. Pero yejwah okinmawiliayah n tlakah, yika okikajkeh n Jesús iwa oyajkeh. </div>
<div class='s'>Kitlajtoltiah n Jesús kox kuali ka se kitlaxtlawas impuesto </div>
<div class='r'>(Mt. 22:15-22; Lc. 20:20-26) </div>
<div class='p'>
<span class="verse" id="MK12_13">13&#160;</span>Satepa okintitlanilijkeh n Jesús sikimeh fariseos iwa sikimeh itekitwah n Herodes, para kitlajtoltlapololtiskeh iwa ijkó weletis kitlajtlakoltiskeh. 
<span class="verse" id="MK12_14">14&#160;</span>Yejwah okitakoh n Jesús iwa okilijkeh: </div>
<div class='p'>—Tlamachti, tikmatokeh Tejwatsi tinemi ika moyolo chipawak iwa tikijtoa tlan milák iwa amo timotlachilia ijkuak mitskakih, yej titemachtia tlan milák. ¿Kox kuali matiktlaxtlawakah impuesto inawak César? ¿Tikpiah tiktlaxtlawaskeh noso amó? </div>
<div class='p'>
<span class="verse" id="MK12_15">15&#160;</span>Pero ken Jesús yokimatia íxkopteh, yika okinmili: </div>
<div class='p'>—¿Tleka nonkinekih manimotlapololti? Techalikilikah se platajtomi manikita. </div>
<div class='p'>
<span class="verse" id="MK12_16">16&#160;</span>Yejwah okititijkeh n platajtomi, iwa ijkuak Jesús okitak, okintlajtlani: </div>
<div class='p'>—¿Akin ixko iwa akin itoka nika ijkuilitok? </div>
<div class='p'>Yejwah okilijkeh: </div>
<div class='p'>—De César. </div>
<div class='p'>
<span class="verse" id="MK12_17">17&#160;</span>Ijkuakó Jesús okinmili: </div>
<div class='p'>—Xikmakakah n César tlan iaxka n César, iwa xikmakakah Dios tlan iaxka n Dios. </div>
<div class='p'>Yejwah san omotlajtlachialtijkeh kenijki otlanankili. </div>
<div class='s'>N saduseos kitlajtlaniah n Jesús kox oksepa se moyolitis </div>
<div class='r'>(Mt. 22:23-33; Lc. 20:27-40) </div>
<div class='p'>
<span class="verse" id="MK12_18">18&#160;</span>Ijkuakó owalajkeh sikimeh saduseos inawak Jesús. Ninteh saduseos kijtoah non yomikkeh ayakmó moyolitiah, yika okitlajtlanijkeh: </div>
<div class='p'>
<span class="verse" id="MK12_19">19&#160;</span>—Tlamachti, Moisés otechmachtih, tla se tlakatl non ya kipia isiwa mikki, iwa amo okímpixki ipilwah iwan isiwa, se ikni moneki monamiktis iwan iknosiwatl. Ijkó non yomikki ya kimpias ipilwah. 
<span class="verse" id="MK12_20">20&#160;</span>Yowejka okatkah chikome iknimeh. Non teteachka omonamikti pero omikki iwa nion se ikone okikajtewili isiwa. 
<span class="verse" id="MK12_21">21&#160;</span>Ijkuakó itsoyo omonamikti iwan iknosiwatl, pero noiwa omikki iwa amo okikajtewili nion se ikone n iknosiwatl, iwa noijkó omochi non ipan eyi iknimeh. 
<span class="verse" id="MK12_22">22&#160;</span>Ijkó n chikome iknimeh omonamiktijtiajkeh iwa non siwatl, pero nion se okikajtewili se ikone. Sa iksemi noiwa omikki n siwatl. 
<span class="verse" id="MK12_23">23&#160;</span>Axa, ijkuak moyolitiskeh non yomikeh, ¿de akin yetos tesiwa?, porke n chikome iknimeh omonamiktijtiajkeh iwa non siwatl. </div>
<div class='p'>
<span class="verse" id="MK12_24">24&#160;</span>Ijkuakó Jesús okinnankili: </div>
<div class='p'>—Nomejwah nonkuatlapolojtokeh, porke mach nonkajsikamatih itlajkuilol Dios nion iweletilis. 
<span class="verse" id="MK12_25">25&#160;</span>Porke ijkuak non yomikeh moyolitiskeh, mach ok monamiktiskeh nion kintemakaskeh impilwah mamonamiktikah, porke yetoskeh kemi ángelteh non kateh ilwikak. 
<span class="verse" id="MK12_26">26&#160;</span>Pero tla nomejwah nonnechtlajtlanijtokeh kox moyolitiah non yomikkeh, ¿mach ayamó nonkiamapoah itlajkuilol Moisés, kan techmatiltia kenijki Dios okitlapowi n Moisés itech n tlátsmoli non otlatlatoka? Dios okili n Moisés: “Ne Idios Abraham, Isaac, iwa Jacob.” 
<span class="verse" id="MK12_27">27&#160;</span>¡Dios mach Dios de akimeh yomikkeh, yej de akimeh yolitokeh!, yika nomechilia nomejwah nonkuatlapolojtinemih. <span class='rq'>Éx. 3:6 </span> </div>
<div class='s'>Non okachi weyi itlanawatil Dios </div>
<div class='r'>(Mt. 22:34-40) </div>
<div class='p'>
<span class="verse" id="MK12_28">28&#160;</span>Seme non kitemachtia n tlanawatílistli, keman okikak Jesús kuali okinnankili n saduseos non okinekia mamotlajtoltlapololti. Omijkuani inawak Jesús iwa okitlajtlani: </div>
<div class='p'>—¿Katlie itlanawatil Dios okachi weyi kijtosneki? </div>
<div class='p'>
<span class="verse" id="MK12_29">29&#160;</span>Jesús okinankili: </div>
<div class='p'>—N tlanawátili non okachi weyi kijtosneki, ye ni: “Xikkaki Israel, n Totajtsi Dios sanwel Ye se.” </div>
<div class='p'>
<span class="verse" id="MK12_30">30&#160;</span>“Xiktlasojtla Moteko Dios ika nochi moyolo, ika nochi moalma, ika nochi motlalnamikilis iwa ika nochi mochikawalis.” 
<span class="verse" id="MK12_31">31&#160;</span>Iwa non ipan ome tlanáwatili noiwa kijtoa: “Xiktlasojtla mokni kemi te timotlasojtla.” Amo onkateh oksikimeh tlanawátilteh okachi wejweyih kemi ninteh ome. </div>
<div class='p'>
<span class="verse" id="MK12_32">32&#160;</span>Ijkuakó n tlamachti okili: </div>
<div class='p'>—Kuali ka, Tlamachti. Milák tlan tikijtoa: Sanwel onka se Dios, iwa amo onka ok se kemi Ye. 
<span class="verse" id="MK12_33">33&#160;</span>Tikpiah tiktlasojtlaskeh Dios ika nochi toyolo, ika nochi totlalnamikilis, ika nochi toalma iwa ika nochi tochikawalis, iwa tiktlasojtlas mokni, kemi te timotlasojtla, ika noni okachi tikyolpaktiah Dios iwa amo ijkuak titlamanah noso tikchichinoah se yolkatl. </div>
<div class='p'>
<span class="verse" id="MK12_34">34&#160;</span>Jesús okikak nin tlamachti otlanankili kemi akin ixtlamati, yika okili: </div>
<div class='p'>—Te amo tika wejka kan Dios tlanawatijtok. </div>
<div class='p'>Ijkuakó, ayakmaka omixewi kitlajtlanis itla n Jesús. </div>
<div class='s'>¿Akin Ikone? </div>
<div class='r'>(Mt. 22:41-46; Lc. 20:41-44) </div>
<div class='p'>
<span class="verse" id="MK12_35">35&#160;</span>Jesús otlamachtijtoka kan Weyi Tiopa iwa okijto: </div>
<div class='p'>—¿Kenomi kijtoah non kitemachtiah n tlanawatílistli, Cristo Ikone n rey David? 
<span class="verse" id="MK12_36">36&#160;</span>Porke inewia n David okijto ijkuak n Espíritu Santo okitlajtolyákanki: </div>
<div class='q'>Toteko Dios okili n Noteko: </div>
<div class='q'>“Ximotlali ik nomayekma, </div>
<div class='q'>asta manikintlali moikxitla akimeh mitskokoliah.” <span class='rq'>Sal. 110:1 </span> </div>
<div class='m'>
<span class="verse" id="MK12_37">37&#160;</span>Tla inewia n David kinotsa Noteko n Cristo, ¿kenomi n Cristo weletis yetos ikone n David? </div>
<div class='p'>Iwa tlawelmiakeh tlakah okikakiah n Jesús ika pakílistli. </div>
<div class='s'>Jesús kinteilia n tlamachtijkeh de itlanawatil Moisés </div>
<div class='r'>(Mt. 23:1-36; Lc. 11:37-54; 20:45-47) </div>
<div class='p'>
<span class="verse" id="MK12_38">38&#160;</span>Itech itlamachtilis n Jesús okijtoaya: </div>
<div class='p'>—Ximotlachilikah inmak non kitemachtiah n tlanawatílistli, porke kiwilitah nemiskeh ika kuajkualteh tlakemeh weweyakeh, noiwa kiwilitah makintlajpalokah teixpa iwa makintlakitakah miak. 
<span class="verse" id="MK12_39">39&#160;</span>Yejwah kiwilitah moyayantiskeh tlayakapa itech sinagogas iwa itech ilwimeh, 
<span class="verse" id="MK12_40">40&#160;</span>iwa kintlakijkixtiliah n iknosiwameh, iwa para kinmixtlaatiskeh intlajtlakolwah saikpanoa motiotsajtsiliah. Yejwah kiseliskeh okachi weyi tlaijyowílistli. </div>
<div class='s'>N iknosiwatl non okitemák nochi tlan okipiaya </div>
<div class='r'>(Lc. 21:1-4) </div>
<div class='p'>
<span class="verse" id="MK12_41">41&#160;</span>Se tonati Jesús oewatoka iyakapa n kaxajtomi kan Weyi Tiopa de Jerusalén, iwa okintlajtlatoka kenijki okontlaliayah tomi ijtik kaxa. Miakeh non okitlawelpiayah, okontlaliayah miak tomi. 
<span class="verse" id="MK12_42">42&#160;</span>Ijkuakó owala se probe iknosiwatl iwa okonintlali ome tomimeh de kobre, non amo miak impati. 
<span class="verse" id="MK12_43">43&#160;</span>Ijkuakó Jesús okínnotski itlamachtijkawah iwa okinmili: </div>
<div class='p'>—De milajka nomechilia, nin probe iknosiwatl, okachi okitemák iwa amo kemi oksikimeh. 
<span class="verse" id="MK12_44">44&#160;</span>Porke nochteh okitemakakeh tlan ayakmó kitekitiltiah, pero nin iknosiwatl, okitemák nochi tlan ika panotoskia.   </div>
<div class='psalmlabel' id='MK13_0'> 13</div>
<div class='s'>Jesús okijto n Weyi Tiopa de Jerusalén kixixititsaskeh </div>
<div class='r'>(Mt. 24:1-2; Lc. 21:5-6) </div>
<div class='p'>
<span class="verse" id="MK13_1">1&#160;</span>Keman Jesús okistiaya de kan Weyi Tiopa, se itlamachtijkau okili: </div>
<div class='p'>—¡Tlamachti, xikoninmita ninteh wejweyi temeh, iwa kuajkualteh n kalmeh! </div>
<div class='p'>
<span class="verse" id="MK13_2">2&#160;</span>Jesús okinankili: </div>
<div class='p'>—¿Tikinmita nochteh ninteh wejweyijtikeh kalmeh? Mach ok mokawas nion se tetl ipan ok se. Nochi kixixititsaskeh. </div>
<div class='s'>Ijkí tlamochiwas ijkuak ya pojpoliwiti n tlaltíkpaktli </div>
<div class='r'>(Mt. 24:3-28; Lc. 21:7-24; 17:22-24) </div>
<div class='p'>
<span class="verse" id="MK13_3">3&#160;</span>Ijkuakó Jesús iwa itlamachtijkawah oyajkeh kan olivostepetl, non mokawa iyakapa n Weyi Tiopa de Jerusalén. Iwa ijkuak Jesús omosewijtoka, Pedro, Jacobo, Juan iwa Andrés okiichtakatlajtlanitoh: </div>
<div class='p'>
<span class="verse" id="MK13_4">4&#160;</span>—Weletis techilis, ¿kemania ijkó tlamochiwas? ¿Iwa tlan achto techmonextilis ijkuak ya pewas ijkó tlamochiwas? </div>
<div class='p'>
<span class="verse" id="MK13_5">5&#160;</span>Jesús opé kinmilia: </div>
<div class='p'>—Kuali ximotlachilikah, amaka manomechkajkayawa. 
<span class="verse" id="MK13_6">6&#160;</span>Porke miakeh witseh iwa kijtoskeh: “Ne Ni Cristo”, iwa miakeh kinkajkayawaskeh. </div>
<div class='p'>
<span class="verse" id="MK13_7">7&#160;</span>'Ijkuak nonkikakiskeh sentetl itech nin tlaltíkpaktli momijmiktilo, amo ximomojtikah saman ijkó tlamochiwas. Pero ayamó tlajtlamis n tlaltíkpaktli. 
<span class="verse" id="MK13_8">8&#160;</span>Porke se nasión momakas iwa ok se nasión, iwa se gobierno momakas iwa ok se gobierno. Sentetl tlalolinis iwa yetos apisotl, ijkó pewas n tlaijyowílistli, kemi se siwatl ijkuak pewa kitsopitia itlalax iwa ya tlakatis ikone. </div>
<div class='p'>
<span class="verse" id="MK13_9">9&#160;</span>'Ximotlachilikah nomonewiah, porke nomechtemaktiskeh inmak tekiwajkeh, iwa nomechtsonwitekiskeh kan sinagogas. Nomejwah nonkalakitiweh innawak gobernadormeh iwa reyes por nonnechtlakitah, ijkó weletis nontetlapowiskeh de Ne. 
<span class="verse" id="MK13_10">10&#160;</span>Pero achto moneki mamotematilti n kualitlájtoli itech nochi n tlaltíkpaktli. 
<span class="verse" id="MK13_11">11&#160;</span>Iwa ijkuak nomechtemaktitiweh inawak tekiwajkeh, amo ximotekipachokah nion xikmolikah tlan nonkijtoskeh. Nomejwah xikijtokah tlan Dios nomechilis, amo nomejwah nontlajtoskeh, yej n Espíritu Santo Akin tlajtos. 
<span class="verse" id="MK13_12">12&#160;</span>N teikni kitemaktis ikni makimiktikah, iwa n teta kitemaktis ipiltsi makimiktikah, iwa n tepilwah kinmixnamikiskeh intajwah iwa kinmiktiskeh. 
<span class="verse" id="MK13_13">13&#160;</span>Nochteh nomechkokoliskeh ken nonnechtlakitah, pero akin mochijchikawas iwa kixikos nochi, momakixtis. </div>
<div class='p'>
<span class="verse" id="MK13_14">14&#160;</span>'Pero ijkuak nonkitaskeh tlan teyolijtlakoa moketos kan Weyi Tiopa, kan amo moneki yetos, ijkuakó akimeh yetoskeh Judea, macholokah kan tepemeh. <span class='rq'>Dan. 9:27, 12:11</span> Akin kiamapoas makajsikamati, 
<span class="verse" id="MK13_15">15&#160;</span>iwa itech non tonati, akin yetos ikpak ikal amo mawaltemo makikixtiki itla; 
<span class="verse" id="MK13_16">16&#160;</span>iwa akin yetos itlala amo mawalmokopa icha makikuiki itlake. 
<span class="verse" id="MK13_17">17&#160;</span>¡Miálmasteh, n siwameh akimeh itech nonteh tonatijmeh yetoskeh kokoxkeh de konetl noso akimeh kimpiaskeh impilwah non ok chichih! 
<span class="verse" id="MK13_18">18&#160;</span>Ximotiotsajtsilikah, para ijkuak ijkó tlamochiwas amo mayeto itech sewaya. 
<span class="verse" id="MK13_19">19&#160;</span>Porke itech nekateh tonatijmeh yetos tlaijyowílistli satlawel temojti, kemi ayik motika desde ijkuak Dios okichijchi nin tlaltíkpaktli, nion mach ayik oksepa ijkó tlamochiwas. 
<span class="verse" id="MK13_20">20&#160;</span>Iwa tla Toteko Dios amo kintsikitsintiliskia nonteh tonatijmeh de tlaijyowílistli, amaka makisaskia. Pero okintsikitsintili porke kintlasojtla iaxkawah, non Ye okimpéjpenki. </div>
<div class='p'>
<span class="verse" id="MK13_21">21&#160;</span>'Ijkuakó, tla aka nomechilia: “Xikitakah nika ka n Cristo”, noso “Xikitakah, nepa ka”, amo xikneltokakah. 
<span class="verse" id="MK13_22">22&#160;</span>Porke monextiskeh tlakah tekajkayajkeh non kijtoskeh yejwah cristos iwa profetas. Yejwah kinchiwaskeh milagros noso kinnextiskeh neskáyolteh para tekajkayawaskeh, iwa tla weletis noiwa asta akimeh Dios yokinmopejpenili kinkajkayawaskeh. 
<span class="verse" id="MK13_23">23&#160;</span>Pero ¡kuali ximotlachilikah! Ne yonomechnejmachti. </div>
<div class='s'>Jesús oksepa walmokopas </div>
<div class='r'>(Mt. 24:29-35, 42-44; Lc. 21:25-36) </div>
<div class='p'>
<span class="verse" id="MK13_24">24&#160;</span>'Itech nekateh tonatijmeh, ijkuak yopanok n tlaijyowílistli, n tonati walsewis iwa n metsi ayakmó techtlawilis. 
<span class="verse" id="MK13_25">25&#160;</span>N sítlalteh walwetsiskeh de ilwikak, iwa n chikawálisteh non kateh ilwikak bibiokaskeh. 
<span class="verse" id="MK13_26">26&#160;</span>Ijkuakó nonnechitaskeh Ne Non onimochi ni tlakatl niwaltemotiwits itech mextli ika weyi weletílistli iwa weyílistli. 
<span class="verse" id="MK13_27">27&#160;</span>Tlamis nikwalintitlanis noangelwah makinmoololokih non Ne onikinpéjpenki de n nawi ejekameh itech nin tlaltíkpaktli asta n ilwikak. </div>
<div class='p'>
<span class="verse" id="MK13_28">28&#160;</span>'Xikajsikamatikah tlan onomechmachti de n igoskuawitl: ijkuak imamayowah seliah, iwa pewa mokopinah, nomejwah nonkimatih ya ajsiki n tonala. 
<span class="verse" id="MK13_29">29&#160;</span>Ijkó noiwa, ijkuak nonkitaskeh ya pewa ijkó tlamochiwa, xikmatikah Ikone n Totajtsi Dios ya walkalakiki. 
<span class="verse" id="MK13_30">30&#160;</span>De milajka nomechilia nochi ni tlamochiwas achto de mijmikiskeh n tlakah de ninteh tonatijmeh. 
<span class="verse" id="MK13_31">31&#160;</span>N ilwikak iwa n tlaltíkpaktli pojpoliwiskeh pero tlan Ne yonikijto saman mochiwas. </div>
<div class='p'>
<span class="verse" id="MK13_32">32&#160;</span>'N tonati iwa n ora ijkuak ijkó tlamochiwas, amaka kimati, nion ángelteh non kateh ilwikak, nion Ikone n Totajtsi Dios. Sanwel Totajtsi kimati. </div>
<div class='p'>
<span class="verse" id="MK13_33">33&#160;</span>'Yika nomejwah xiijsatokah, xiyektlachixtokah iwa ximotiotsajtsilijtokah, porke mach nonkimatih kemania kalakiki non tonati. 
<span class="verse" id="MK13_34">34&#160;</span>Ni tlamochiwas kemi ijkuak se tlakatl yawi wejka, pero ijkuak ya oonewas, achto kinnajnawatijtewah itlakawah makimokuitlawilikah icha, kinmajmakatewa inteki iwa n kaltentlamokuitlawi kilia mayektlamokuitlawi. 
<span class="verse" id="MK13_35">35&#160;</span>Yika nomejwah xiijsatokah, porke mach nonkimatih kemania ajsiki n tekowa de non kali, kox tiótlaki, tlajkoyuak noso kualka ijkuak tlakuika n kaxtil, 
<span class="verse" id="MK13_36">36&#160;</span>amo kichiwa walkalakiki iwa nomechajsiki nonkochtokeh. 
<span class="verse" id="MK13_37">37&#160;</span>Tlan nomejwah nomechilia, noiwa nochteh nikinmilia: Xiijsatokah.  </div>
<div class='psalmlabel' id='MK14_0'> 14</div>
<div class='s'>Motlatlalwiah kenijki kikitskiskeh n Jesús </div>
<div class='r'>(Mt. 26:1-5; Lc. 22:1-2; Jn. 11:45-53) </div>
<div class='p'>
<span class="verse" id="MK14_1">1&#160;</span>Sa ome tonati opolitoka para n ilwitl de Paskua, ijkuak n judíojteh kikuah n paj non amo kipia levadura. N tiopixkeh non tlayakantokeh iwa n tlamachtijkeh de itlanawatil Moisés, okitemoliayah kenijki tlakajkayawaskeh para kikitskiskeh n Jesús iwa kimiktiskeh. 
<span class="verse" id="MK14_2">2&#160;</span>Pero okimoliayah: </div>
<div class='p'>—Amo tikkitskiskeh itech ilwitl de Paskua, para amo matikimpajsolokah n tlakah. </div>
<div class='s'>Se siwatl kikuaxawilia ajwiálistli n Jesús </div>
<div class='r'>(Mt. 26:6-13; Jn. 12:1-8) </div>
<div class='p'>
<span class="verse" id="MK14_3">3&#160;</span>Jesús okatka Betania icha n Simón non achto okipiayah lepra. Ijkuak Jesús oewatoka kan mesa, owala se siwatl non okwalikaya se tekontsi tentok ika ajwiálistli de nardo non satlawel patío. Okitlápanki n tekontsi iwa n ajwiálistli okikuaxawili n Jesús. 
<span class="verse" id="MK14_4">4&#160;</span>Sikimeh non ompa okatkah okualankeh iwa okimolijkeh: </div>
<div class='p'>—¿Tleka san okixpolo nin ajwiálistli? 
<span class="verse" id="MK14_5">5&#160;</span>Weletiskia monamakaskia ika eyi siento denariojtomi, para ika se kimpalewiskia n próbesteh. </div>
<div class='p'>Iwa okualantokah íwa. </div>
<div class='p'>
<span class="verse" id="MK14_6">6&#160;</span>Pero Jesús okijto: </div>
<div class='p'>—Xikkawakah; ¿tleka nonkikuejsoah? Tlan onechchiwili satlawel kuali. 
<span class="verse" id="MK14_7">7&#160;</span>Porke n próbesteh nochipa nonkimpixtoskeh nomowah, iwa weletis nonkimpalewiskeh san ijkuak nonkinekiskeh. Pero Ne amo nochipa nonnechpixtoskeh nomowah. 
<span class="verse" id="MK14_8">8&#160;</span>Nin siwatl okichi tlan owéletki, porke yonechajwiali para ijkuak nechtookaskeh. 
<span class="verse" id="MK14_9">9&#160;</span>De milajka nomechilia itech nin tlaltíkpaktli kan motetlapowis n kualitlájtoli de Dios, noiwa sentetl motetlapowis tlan okichi nin siwatl, iwa ijkó se kilnamikis. </div>
<div class='s'>Judas Iscariote kitemaktia n Jesús </div>
<div class='r'>(Mt. 26:14-16; Lc. 22:3-6) </div>
<div class='p'>
<span class="verse" id="MK14_10">10&#160;</span>Ijkuakó Judas Iscariote, seme de n májtlakteh iwa ome itlamachtijkawah, oyá omotlatlapowito iwan tiopixkeh non tlayakantokeh para kinmaktilis n Jesús. 
<span class="verse" id="MK14_11">11&#160;</span>Ijkuak okikakeh tlan okimilito, opakeh, iwa omokajkeh kimakaskeh tomi. Ijkuakó Judas opé kitemolia kemania okachi kuali para kinmaktilis n Jesús. </div>
<div class='s'>N tlákuali non mokua itech ilwitl de Paskua </div>
<div class='r'>(Mt. 26:17-29; Lc. 22:7-23; Jn. 13:21-30; 1 Co. 11:23-26) </div>
<div class='p'>
<span class="verse" id="MK14_12">12&#160;</span>Itech ipewaya n ilwitl de Paskua ijkuak mokua n paj non amo kipia levadura, ijkuak noiwa okimiktiayah n ichkakonetl itech ilwitl de Paskua, itlamachtijkawah n Jesús okitlajtlanijkeh: </div>
<div class='p'>—¿Kani tikmonekiltia matimitsmajmanilitih n tlákuali de Paskua? </div>
<div class='p'>
<span class="verse" id="MK14_13">13&#160;</span>Ijkuakó okintítlanki ome itlamachtijkawah iwa okinmili: </div>
<div class='p'>—Xiwiah kan altepetl, ompa nonkitaskeh se tlakatl non kimamajti se axoktsi. Xiwiah kan ik ye yawi, 
<span class="verse" id="MK14_14">14&#160;</span>iwa kan kalakis, xikilikah n tekowa: “N tlamachti tlajtlani: ¿Katlie n kali kan nikmomajsewis n tlákuali de Paskua iwa notlamachtijkawah?” 
<span class="verse" id="MK14_15">15&#160;</span>Ye nomechititis se weyi kuarto non kajki tlakpak. Non ya tlamajmantok. Ompa xikmajmanakah n tlákuali non tikmomajsewiskeh. </div>
<div class='p'>
<span class="verse" id="MK14_16">16&#160;</span>Itlamachtijkawah oyajkeh iwa okalakitoh kan altepetl. Yejwah otlaajsikeh ijkó kemi Jesús okinmili, iwa okimajmankeh n tlákuali de Paskua. </div>
<div class='p'>
<span class="verse" id="MK14_17">17&#160;</span>Ijkuak owaltiotlatik, Jesús okalakito iwa n májtlakteh iwa ome itlamachtijkawah itech non kali. 
<span class="verse" id="MK14_18">18&#160;</span>Iwa ijkuak otlakuajtokah kan mesa, Jesús okinmili: </div>
<div class='p'>—De milajka nomechilia non seme, akin tlakuajtok nowa, nechtemaktis. </div>
<div class='p'>
<span class="verse" id="MK14_19">19&#160;</span>Ijkuakó yejwah omoyolkokojkeh, iwa se por se opé kitlajtlania: </div>
<div class='p'>—¿Ne nimitstemaktis? </div>
<div class='p'>Iwa ok se noiwa okijto: </div>
<div class='p'>—¿Noso ne nimitstemaktis? </div>
<div class='p'>
<span class="verse" id="MK14_20">20&#160;</span>Jesús okinmili: </div>
<div class='p'>—Seme de non májtlakteh iwa n ome, akin tlapalojtok itech noplato. 
<span class="verse" id="MK14_21">21&#160;</span>De milajka nomechilia, Ne Non onimochi ni tlakatl nimochiwas kemi kijtoa itlajkuilol Dios, pero ¡probe n tlakatl non nechtemaktis! Okachi kuali amo tlakatiskia. </div>
<div class='p'>
<span class="verse" id="MK14_22">22&#160;</span>Ijkuak otlakuajtokah, Jesús okónanki n paj, omotlasojkama inawak Dios, okitlajkotlápanki iwa okinmák makimomajsewikah iwa okinmili: </div>
<div class='p'>—Xikmomasewikah nin paj, ye ni nokuerpo. </div>
<div class='p'>
<span class="verse" id="MK14_23">23&#160;</span>Otlanki okónanki se kopa, iwa ijkuak yomotlasojkama inawak Dios. Okinmaktili itlamachtijkawah iwa nochteh okonikeh. 
<span class="verse" id="MK14_24">24&#160;</span>Iwa okinmili: </div>
<div class='p'>—Ye ni noesso non ika timotlajtolsenkawa, nin noesso motoyawas para miakeh makintlapojpolwikah. 
<span class="verse" id="MK14_25">25&#160;</span>De milajka nomechilia, ayakmó nikonis iayo n uvas, asta neká tonati ijkuak nikonis n yankuik vino kan Dios tlanawatijtok. </div>
<div class='s'>Pedro kijtos amo kixmati n Jesús </div>
<div class='r'>(Mt. 26:30-35; Lc. 22:31-34; Jn. 13:36-38) </div>
<div class='p'>
<span class="verse" id="MK14_26">26&#160;</span>Keman okitlakuikakeh se salmo, oyajkeh kan olivostepetl. 
<span class="verse" id="MK14_27">27&#160;</span>Iwa ompa Jesús okinmili: </div>
<div class='p'>—Nochteh nomejwah nonnechkakajtewaskeh nin yúali, porke itech itlajkuilol Dios kijtoa: “Nikmiktis n tlájpixki, iwa n ichkameh moxexeloskeh.” <span class='rq'>Zac. 13:7 </span> 
<span class="verse" id="MK14_28">28&#160;</span>Pero ijkuak nimoyolitis, nomechyakantias para Galilea. </div>
<div class='p'>
<span class="verse" id="MK14_29">29&#160;</span>Ijkuakó Pedro okili: </div>
<div class='p'>—Malki nochteh mamitskakajtewakah, ne amo nimitskakajtewas. </div>
<div class='p'>
<span class="verse" id="MK14_30">30&#160;</span>Jesús okili: </div>
<div class='p'>—De milajka nimitsilia, nin yúali, achto de tlakuikas n kaxtil ome welta, ijkuakó te yotikijto eyi welta amo techixmati. </div>
<div class='p'>
<span class="verse" id="MK14_31">31&#160;</span>Pedro okachi omotlajtolchijchika iwa okili: </div>
<div class='p'>—Malki mowa manechmiktikah, mach ayik nikijtos amo nimitsixmati. </div>
<div class='p'>Noiwa n oksikimeh itlamachtijkawah ijkó okijtojkeh. </div>
<div class='s'>Jesús motiotsajtsilia kan werto de Getsemaní </div>
<div class='r'>(Mt. 26:36-46; Lc. 22:39-46) </div>
<div class='p'>
<span class="verse" id="MK14_32">32&#160;</span>Satepa oyajkeh kan se lojar non itoka Getsemaní, iwa n Jesús okinmili itlamachtijkawah: </div>
<div class='p'>—Nika ximotlalikah, Ne nio nimotiotsajtsiliti. </div>
<div class='p'>
<span class="verse" id="MK14_33">33&#160;</span>Ijkuak Jesús omotiotsajtsilito okinwík n Pedro, Jacobo iwa n Juan, iwa ompa opé moyolkokoa iwa omotekipachoaya. 
<span class="verse" id="MK14_34">34&#160;</span>Niman okinmili: </div>
<div class='p'>—Satlawel nimoyolkokoa, asta nikmachilia nomikilis. Nika ximokawakah iwa xiijsatokah. </div>
<div class='p'>
<span class="verse" id="MK14_35">35&#160;</span>Iwa n Jesús onéjnenki okachitsi tlayakapa, omotlankuáketski asta okitelko n tlali ika ixkuak, iwa okitlatlaujti Dios, tla Ye okimonekiltiaya amo makikawili matlaijyowi itech non ora. 
<span class="verse" id="MK14_36">36&#160;</span>Iwa itech itiotsajtsilis okijto: </div>
<div class='p'>—Abba, Notajtsi, Tejwatsi nochi weleti tikchiwa; xikachiwa nin tlaijyowílistli non wits notech, pero amo mamochiwa kemi Ne nikneki, yej kemi Tejwatsi tikmonekiltia. </div>
<div class='p'>
<span class="verse" id="MK14_37">37&#160;</span>Otlanki omókopki kan eyi itlamachtijkawah iwa okinmajsito kojkochtokeh, iwa okili n Pedro: </div>
<div class='p'>—Simón, ¿tikochtok? ¿Nion se ora amo otikxiko tiijsatok? 
<span class="verse" id="MK14_38">38&#160;</span>Xijsatokah iwa ximotiotsajtsilikah, para amo manomechyoltilana n tlajtlákoli. Nomoespíritu kineki kichiwas tlan kuali, pero nomokuerpo amo tlaxikoa. </div>
<div class='p'>
<span class="verse" id="MK14_39">39&#160;</span>Jesús oksepa omotiotsajtsilito iwa okojpatili itiotsajtsilis. 
<span class="verse" id="MK14_40">40&#160;</span>Ijkuak omokopato, oksepa okinmajsito kochtokeh, porke okochmikiah. Iwa amo okimatiah tlan kinankiliskeh. 
<span class="verse" id="MK14_41">41&#160;</span>Omokopato ipan eyi welta iwa okinmili: </div>
<div class='p'>—¿Ok non kochtokeh iwa ok nonmosewiah? ¡Xiijsakah! Yoajsiko n ora, Ne Non onimochi ni tlakatl nechtemaktiskeh inmak tlajtlakolchijkeh. 
<span class="verse" id="MK14_42">42&#160;</span>¡Ximewakah, tiawih! Ompa wits akin nechtemaktis. </div>
<div class='s'>Kikitskiah n Jesús </div>
<div class='r'>(Mt. 26:47-56; Lc. 22:47-53; Jn. 18:2-11) </div>
<div class='p'>
<span class="verse" id="MK14_43">43&#160;</span>Jesús ok otlajtojtoka ijkuak okalakiko n Judas, seme de n májtlakteh iwa ome itlamachtijkawah. Judas okwalinwikaya miakeh tlakah non okinmakitskijtiwalayah espadas iwa kuaujmeh. Ninteh tlakah okwalintitlankeh n tiopixkeh non tlayakantokeh, non kitemachtiah n tlanawatílistli iwa n tetajmeh non tlayakantokeh kan tiopa. 
<span class="verse" id="MK14_44">44&#160;</span>Judas non yokiichtakatemakatoka yokinmilijka: </div>
<div class='p'>—Akin ne nikixtennamikis, ye n Jesús, xikkitskikah iwa kuali xikmokuitlawijtiwiah. </div>
<div class='p'>
<span class="verse" id="MK14_45">45&#160;</span>Ijkuak Judas okalakito inawak Jesús, okili: </div>
<div class='p'>—Tlamachti. </div>
<div class='p'>Iwa okiixtennamik. 
<span class="verse" id="MK14_46">46&#160;</span>Ijkuakó okikitskijkeh n Jesús, iwa okiwikakeh. </div>
<div class='p'>
<span class="verse" id="MK14_47">47&#160;</span>Pero seme de itlamachtijkawah n Jesús, okualkópinki iespada iwa okinakastsontek se itlakewal n tiópixki non okachi otlayakantoka. 
<span class="verse" id="MK14_48">48&#160;</span>Ijkuakó Jesús okinmili n tlakah: </div>
<div class='p'>—¿Ononwalajkeh ononnechkitskikoh ika espadajteh iwa ika kuawitl kemi niyetoskia nitlachtek? 
<span class="verse" id="MK14_49">49&#160;</span>Nochi tonati onitlamachtiaya nomonawak kan Weyi Tiopa, iwa ayik ononnechkitskijkeh. Pero moneki tlamochiwas kemi kijtoah n tiotlajkuíloli. </div>
<div class='p'>
<span class="verse" id="MK14_50">50&#160;</span>Ijkuakó nochteh itlamachtijkawah n Jesús ochocholojkeh iwa okikakajtejkeh iselti. </div>
<div class='s'>Se télpochtli non ocholo xipetstik </div>
<div class='p'>
<span class="verse" id="MK14_51">51&#160;</span>Se télpochtli non okikuitlapantokatiaya n Jesús iwa okemelitiaya san ika se mantajtsótsoli, noiwa okikitskijkeh, 
<span class="verse" id="MK14_52">52&#160;</span>pero ye okinmoxolkopinili iwa okinkakajtewili imantajtsótsol iwa ocholo xipetstik. </div>
<div class='s'>Jesús inawak Sanedrín </div>
<div class='r'>(Mt. 26:57-68; Lc. 22:54-55, 63-71; Jn. 18:12-14, 19-24) </div>
<div class='p'>
<span class="verse" id="MK14_53">53&#160;</span>Ijkuakó okiwikakeh n Jesús inawak n tiópixki non okachi tlayakantok. Iwa ompa omoololojkeh nochteh n tetajmeh non tlayakantokeh kan Weyi Tiopa, iwa non kitemachtiah n tlanawatílistli. 
<span class="verse" id="MK14_54">54&#160;</span>Iwa Pedro san wejka okiichtakatokatia n Jesús asta okalakito kan ipatio n tiópixki non okachi tlayakantok. Ompa omotlali iwan tlamokuitlawijkeh de n Weyi Tiopa, omototonijtokah inakastla n tlékuili. </div>
<div class='p'>
<span class="verse" id="MK14_55">55&#160;</span>N tiopixkeh non tlayakantokeh iwa n nochteh non de n Sanedrín<a href='#FN11' epub:type='noteref' class='noteref'>*</a> okitemoliayah tlan ika kitlajtlakolmamaltiskeh n Jesús iwa ijkó weletis kimiktiskeh. Pero amitla okajsiah. 
<span class="verse" id="MK14_56">56&#160;</span>Miakeh okijtoayah tlan amo milák, iwa mach san se intlajtol okipiayah. 
<span class="verse" id="MK14_57">57&#160;</span>Ijkuakó sikimeh owalmokeketskeh iwa opé kiteiliah n Jesús iwa ijkí okijtoayah: </div>
<div class='p'>
<span class="verse" id="MK14_58">58&#160;</span>—Tejwah otikkakeh ijkuak okijto: “Ne nikxixinis nin Weyi Tiopa non okichijchijkeh n tlakah, iwa ipan eyi tonati nikajkokuis ok se Weyi Tiopa non amo aka tlakatl kimachijchiwas.” </div>
<div class='p'>
<span class="verse" id="MK14_59">59&#160;</span>Malki ijkó okijtoayah mach san se intlajtol okipiayah. </div>
<div class='p'>
<span class="verse" id="MK14_60">60&#160;</span>Ijkuakó n tiópixki non okachi otlayakantoka omoketsato tlatlajko iwa okitlajtlani n Jesús: </div>
<div class='p'>—¿Amitla tikijtos de tlan ninteh mitsteiliah? </div>
<div class='p'>
<span class="verse" id="MK14_61">61&#160;</span>Jesús amitla okinankili. Iwa n tiópixki non okachi otlanawatiaya oksepa okitlajtlani: </div>
<div class='p'>—¿Te ti Cristo, Ikone n Totajtsi Dios Non tiochitok? </div>
<div class='p'>
<span class="verse" id="MK14_62">62&#160;</span>Jesús okinankili: </div>
<div class='p'>—Milák, Ne. Iwa nomejwah nonnechitaskeh Ne non onimochi ni tlakatl niewatos iyekma n Dios weletini, iwa satepa niwalmuikas itech mextli de ilwikak. </div>
<div class='p'>
<span class="verse" id="MK14_63">63&#160;</span>Ijkuakó n tiópixki non okachi otlayakantoka omotlakentsomoni iwa okijto: </div>
<div class='p'>—¿Tlan ok para tikinnekih oksikimeh makijtokih tlan okijto? 
<span class="verse" id="MK14_64">64&#160;</span>¡Nomejwah yononkikakeh, Ye tlajtoa kemi yetoskia Dios! ¿Axa, tlan nonkijtoah? </div>
<div class='p'>Nochteh okitlajtlakoltijkeh iwa okijtojkeh kuali makimiktikah. </div>
<div class='p'>
<span class="verse" id="MK14_65">65&#160;</span>Ijkuakó sikimeh opé kiixchijchawiah, okixtsakuayah, okiixwitekiah. Iwa okiliayah: </div>
<div class='p'>—¡Axa, xikyejyekoli akin omitsmák! </div>
<div class='p'>Iwa n tlamokuitlawijkeh de kan tiopa okiixtlatsiniayah. </div>
<div class='s'>Pedro okijto mach kixmati n Jesús </div>
<div class='r'>(Mt. 26:69-75; Lc. 22:56-62; Jn. 18:15-18, 25-29) </div>
<div class='p'>
<span class="verse" id="MK14_66">66&#160;</span>Pedro omoketoka tlatsintla kan patio, iwa owala iteska n tiópixki non okachi otlayakantoka. 
<span class="verse" id="MK14_67">67&#160;</span>Ye okitak n Pedro inakastla n tlékuili, okisentlajtlatak iwa okili: </div>
<div class='p'>—Te noiwa otinemia iwan Jesús de Nazaret. </div>
<div class='p'>
<span class="verse" id="MK14_68">68&#160;</span>Pedro mach okimokuiti iwa okijto: </div>
<div class='p'>—Amo nikixmati, iwa amo nikmati tlan tikijtoa. </div>
<div class='p'>Ijkuakó okiski kaltempa, iwa se kaxtil owaltlakuikak. 
<span class="verse" id="MK14_69">69&#160;</span>Satepa, iteska n tiópixki oksepa okitak n Pedro iwa opé kinmilia n oksikimeh: </div>
<div class='p'>—Nin tlakatl seme de yejwah. </div>
<div class='p'>
<span class="verse" id="MK14_70">70&#160;</span>Pero n Pedro oksepa mach okimokuiti. Iwa okachi satepa, non ompa okatkah oksepa okilijkeh n Pedro: </div>
<div class='p'>—De milajka te seme de yejwah, porke noiwa ti galileo, iwa titlajtoa kemi yejwah tlajtoah. </div>
<div class='p'>
<span class="verse" id="MK14_71">71&#160;</span>Ijkuakó n Pedro opé tlawijwikaltia, omotlajtolchijchika iwa okijto: </div>
<div class='p'>—¡Ne mach nikixmati non tlakatl akin nomejwah nonkitenewah! </div>
<div class='p'>
<span class="verse" id="MK14_72">72&#160;</span>Ijkuakó n kaxtil oksepa owaltlakuikak, iwa n Pedro okilnamik tlan Jesús okilijka: “Ijkuak n kaxtil tlakuikas ome welta; te eyi welta yotikijto amo nikixmati.” Nima n Pedro opé senchoka.  </div>
<div class='psalmlabel' id='MK15_0'> 15</div>
<div class='s'>Jesús inawak Pilato </div>
<div class='r'>(Mt. 27:1-2, 11-14; Lc. 23:1-5; Jn. 18:28-38) </div>
<div class='p'>
<span class="verse" id="MK15_1">1&#160;</span>Semi san kualka, n tiopixkeh non tlayakantokeh, iwa n tetajmeh non tlayakantokeh kan Weyi Tiopa iwa non kitemachtiah n tlanawatílistli iwa nochteh non okimajmanayah n Sanedrín<a href='#FN12' epub:type='noteref' class='noteref'>*</a>, omoololojkeh iwa omotlapowijkeh tlan kitoktiskiah n Jesús. Satepa okimailpijkeh iwa okimaktilitoh n Pilato. 
<span class="verse" id="MK15_2">2&#160;</span>Pilato okitlajtlani: </div>
<div class='p'>—¿Te tirey de judíojteh? </div>
<div class='p'>Jesús okinankili: </div>
<div class='p'>—Ijkó kemi tejwatsi yotikijto. </div>
<div class='p'>
<span class="verse" id="MK15_3">3&#160;</span>Pero n tiopixkeh non tlayakantokeh san de miak okiteiliayah. 
<span class="verse" id="MK15_4">4&#160;</span>Pilato oksepa okitlajtlani Jesús: </div>
<div class='p'>—¿Amitla tikijtos de nochi tlan yejwah mitsteiliah? </div>
<div class='p'>
<span class="verse" id="MK15_5">5&#160;</span>Pero Jesús amo otlanankili iwa n Pilato san omotlajtlachialti. </div>
<div class='s'>Kitemaktiah Jesús makimiktikah </div>
<div class='r'>(Mt. 27:15-26; Lc. 23:13-25; Jn. 18:38—19:16) </div>
<div class='p'>
<span class="verse" id="MK15_6">6&#160;</span>Nochi xiwitl itech ilwitl de Paskua, Pilato trato okikajkawaya seme de non tsaktokeh, san akin okitlajtlaniliayah. 
<span class="verse" id="MK15_7">7&#160;</span>Iwa ompa otsaktoka Barrabás iwa sikimeh itlakaikniwah, ninteh okintsakeh ken otemiktijkeh keman omototojtokakeh iwan gobierno. 
<span class="verse" id="MK15_8">8&#160;</span>Ijkuakó, miakeh oyajkeh kan Pilato iwa okilijkeh makichiwa kemi nochi xiwitl kichijtiwits. 
<span class="verse" id="MK15_9">9&#160;</span>Iwa Pilato okinmili: </div>
<div class='p'>—¿Nonkinekih manikkajkawa n Rey de judíojteh? </div>
<div class='p'>
<span class="verse" id="MK15_10">10&#160;</span>Pilato okiyekmatia n tiopixkeh non tlayakantokeh okimaktilijkeh n Jesús porke oxikojmikiah. 
<span class="verse" id="MK15_11">11&#160;</span>Pero n tiopixkeh non tlayakantokeh okintlatlalwijkeh n tlakah para makitlajtlanilikah n Pilato makikajkawa Barrabás. 
<span class="verse" id="MK15_12">12&#160;</span>Ijkuakó Pilato oksepa okintlajtlani: </div>
<div class='p'>—¿Tlan nonkinekih manikchiwa iwa nin tlakatl akin nomejwah nonkinotsah Rey de n judíojteh? </div>
<div class='p'>
<span class="verse" id="MK15_13">13&#160;</span>Yejwah oksepa otlanankilijkeh iwa okojtsajtsikeh: </div>
<div class='p'>—¡Xikkrusifikaro! </div>
<div class='p'>
<span class="verse" id="MK15_14">14&#160;</span>Pilato okinmili: </div>
<div class='p'>—¿Tleka? ¿Tlan amokuali okichi? </div>
<div class='p'>Pero yejwah okojtsajtsikeh okachi chikawak: </div>
<div class='p'>—¡Xikkrusifikaro! </div>
<div class='p'>
<span class="verse" id="MK15_15">15&#160;</span>Pero ken Pilato okinekia mokawas kuali inwa n tlakah, okikajka n Barrabás, otlanki otlanawati makitsonwitekikah n Jesús, iwa okinmaktili para makikrusifikarokah. </div>
<div class='s'>N soldadojteh kipijpinawiah n Jesús </div>
<div class='r'>(Mt. 27:27-31; Jn. 19:1-5) </div>
<div class='p'>
<span class="verse" id="MK15_16">16&#160;</span>Ijkuakó n soldadojteh okiwikakeh n Jesús kan ipatio n palasio iwa ompa okinmoololojkeh nochteh n soldadojteh. 
<span class="verse" id="MK15_17">17&#160;</span>Okonakiltijkeh itlake morado, iwa okitlalilijkeh se korona non okichijchiwilijkeh ika witstli. 
<span class="verse" id="MK15_18">18&#160;</span>Otlanki opé kajawiltlajpaloah: </div>
<div class='p'>—¡Timitsweyiliah Rey de judíojteh! </div>
<div class='p'>
<span class="verse" id="MK15_19">19&#160;</span>Iwa okikuawijwitekiah ika se akatl, okiixchijchawiayah iwa omotlankuaketsayah inawak iwa okiweyiliayah. 
<span class="verse" id="MK15_20">20&#160;</span>Ijkuak yotlanki okipijpinawijkeh, okikixtilijkeh n kapa morado iwa okonakiltijkeh itlake. Otlanki okiwikakeh okikrusifikarotoh. </div>
<div class='s'>Kikrusifikaroah n Jesús </div>
<div class='r'>(Mt. 27:32-44; Lc. 23:26-43; Jn. 19:17-27) </div>
<div class='p'>
<span class="verse" id="MK15_21">21&#160;</span>Simón de Cirene inta n Alejandro iwa n Rufo, owalmokopaya de itlala, iwa ijkuak opajpanotiaya ik ompa n soldadojteh okitoktijkeh makiwikili ikrus n Jesús. </div>
<div class='p'>
<span class="verse" id="MK15_22">22&#160;</span>Okiwikakeh n Jesús kan tepeyotl non okiliayah Gólgota non kijtosneki Miketsontekomatl. 
<span class="verse" id="MK15_23">23&#160;</span>Ompa okimakakeh vino nelitok ika mirra pero amo okonik. 
<span class="verse" id="MK15_24">24&#160;</span>Ijkuak yokikrusifikarojkah n Jesús, n soldadojteh okinmotlatlanilijkeh itlakenwah para kitaskeh tlan kimowikiliskiah. </div>
<div class='p'>
<span class="verse" id="MK15_25">25&#160;</span>Okikrusifikarojkeh kualka, kemi las nueve. 
<span class="verse" id="MK15_26">26&#160;</span>Iwa ik ikuatsontla okipepechilijkeh se tlajkuíloli kan onestoka tleka okikrusifikarojkeh, iwa okijtoaya: “N Rey de Judíos.” </div>
<div class='s'>N ome ichtekeh </div>
<div class='r'>(Mt. 27:38-44; Lc. 23:39-43) </div>
<div class='p'>
<span class="verse" id="MK15_27">27&#160;</span>Noiwa okinkrusifikarojkeh ome ichtekeh inajnakastla n Jesús, se kan iyekma iwa ok se kan iopochma. 
<span class="verse" id="MK15_28">28&#160;</span> <a href='#FN13' epub:type='noteref' class='noteref'>†</a> </div>
<div class='p'>
<span class="verse" id="MK15_29">29&#160;</span>Iwa akimeh ik ompa opanoayah omokuawiwixoayah, okiwijwikaltiayah iwa okiliayah: </div>
<div class='p'>—¿Amo Te otikijto tikxixititsas n Weyi Tiopa iwa ipan eyi tonati oksepa tikchijchiwaskia?, 
<span class="verse" id="MK15_30">30&#160;</span>axa monewia ximopalewi iwa xiwaltemo de non krus. </div>
<div class='p'>
<span class="verse" id="MK15_31">31&#160;</span>Ijkó noiwa n tiopixkeh non tlayakantokeh iwa non kitemachtiah n tlanawatílistli, okipijpinawiayah iwa okimoliayah: </div>
<div class='p'>—Oksikimeh okimpalewi, pero ye inewia, mach weleti mopalewia. 
<span class="verse" id="MK15_32">32&#160;</span>Tla milák Ye n Cristo, n Rey de Israel, mawaltemo de kan krus para matikitakah ijkuakó tikneltokaskeh. </div>
<div class='p'>Iwa non okrusifikaritokah inajnakastla noiwa fiero okitenewaya. </div>
<div class='s'>Mikki n Jesús </div>
<div class='r'>(Mt. 27:45-56; Lc. 23:44-49; Jn. 19:28-30) </div>
<div class='p'>
<span class="verse" id="MK15_33">33&#160;</span>Ijkuak oajsiko tlajko tonati, itech nochi non tlali otleyuak asta las tres. 
<span class="verse" id="MK15_34">34&#160;</span>Iwa itech non ora Jesús owaltsajtsik chikawak iwa okijto: </div>
<div class='p'>—Eloi, Eloi, ¿lama sabaktani? —noni kijtosneki: Nodios, Nodios, ¿tleka otechkakajteh noselti? </div>
<div class='p'>
<span class="verse" id="MK15_35">35&#160;</span>Sikimeh ijkuak okikakeh, okijtojkeh: </div>
<div class='p'>—¡Xikkakikah!, kinotok n profeta Elías. </div>
<div class='p'>
<span class="verse" id="MK15_36">36&#160;</span>Ijkuakó se omotlelo okisiawato se esponja itech vinagre. Okiyakailpi itech se akatl iwa okonmák n Jesús makoni, iwa okinmili n oksikimeh: </div>
<div class='p'>—Matikitakah kox n profeta Elías wits kitemowiki. </div>
<div class='p'>
<span class="verse" id="MK15_37">37&#160;</span>Ijkuakó n Jesús owaltsajtsik chikawak, iwa omikki. 
<span class="verse" id="MK15_38">38&#160;</span>San nima n kortina de n Weyi Tiopa owaltlajkotsáyanki. 
<span class="verse" id="MK15_39">39&#160;</span>Iwa n soldado tlayákanki romano non omoketoka iyakapan Jesús, ijkuak okitak kenijki otsajtsik iwa owalmik, okijto: </div>
<div class='p'>—¡Milák, nin tlakatl ye Ikone Dios! </div>
<div class='p'>
<span class="verse" id="MK15_40">40&#160;</span>Noiwa sikimeh siwameh san wejka oontlachixtokah. Ompa okatkah María de Magdala, María inmamá n iknimeh José iwa n Jacobo non tsoyotl, iwa n Salomé. 
<span class="verse" id="MK15_41">41&#160;</span>Ninteh siwameh oyayah iwan Jesús iwa okimpalewiayah ijkuak okatka Galilea. Noiwa ompa okatkah oksikimeh siwameh non otlejkokeh Jerusalén iwan Jesús. </div>
<div class='s'>Kitookah n Jesús </div>
<div class='r'>(Mt. 27:57-61; Lc. 23:50-56; Jn. 19:38-42) </div>
<div class='p'>
<span class="verse" id="MK15_42">42&#160;</span>Ijkuak otiotlatik, nochteh yomotlatlalijtokah para n sábado. 
<span class="verse" id="MK15_43">43&#160;</span>Ijkuakó owala n José de n altepetl Arimatea, akin tewa okatka de n Sanedrín. Ye noiwa okichiaya ijkuak pewas tlanawatis Dios, omoyolchika iwa okitlatlaujtito n Pilato makimaktili ikuerpo n Jesús. 
<span class="verse" id="MK15_44">44&#160;</span>Pilato omotlajtlachialti ijkuak okima Jesús yomikki, ijkuakó okónnotski n soldado tlayákanki romano iwa okiyektlajtlani kox milák yomikki n Jesús. 
<span class="verse" id="MK15_45">45&#160;</span>Ijkuak n soldado tlayákanki okili yomikki, n Pilato okimaktili n José ikuerpo n Jesús. 
<span class="verse" id="MK15_46">46&#160;</span>Ijkuakó José okitemowi n kuerpo de kan krus iwa okikekemelo ika se tlakemitl de lino, non ye okiko. Otlanki okitlalito ikuerpo n Jesús kan se miketékochtli non okichkuakeh ipan tetl, iwa ika se weyi tetl tankachtik iwa patlaktik okitentsakeh n miketékochtli. 
<span class="verse" id="MK15_47">47&#160;</span>María de Magdala iwa María imamá n José okitakeh kan okiwilankeh n Jesús.  </div>
<div class='psalmlabel' id='MK16_0'> 16</div>
<div class='s'>Jesús moyolitia </div>
<div class='r'>(Mt. 28:1-10; Lc. 24:1-12; Jn. 20:1-10) </div>
<div class='p'>
<span class="verse" id="MK16_1">1&#160;</span>Ijkuak yopanok n sábado, María de Magdala, María imamá n Jacobo, iwa n Salomé. Okikojkeh ajwiálistli para kixawiliskiah ikuerpo n Jesús. 
<span class="verse" id="MK16_2">2&#160;</span>Iwa san kualka, ijkuak yotlatlanestiwalaya n domingo, oyajkeh kan miketékochtli. 
<span class="verse" id="MK16_3">3&#160;</span>Iwa okimolijtiayah: </div>
<div class='p'>—¿Akin techachiwilis n tetl non kitentsaktok n miketékochtli? </div>
<div class='p'>
<span class="verse" id="MK16_4">4&#160;</span>Pero ijkuak oajsitoh, okitakeh n weyi tetl non okitentsaktoka n miketékochtli, mach ok ompa okatka. 
<span class="verse" id="MK16_5">5&#160;</span>Ijkuak n siwameh okalakeh kan miketékochtli, okitakeh ik inyekma se télpochtli ewatok ika itlake weyak iwa istak, iwa omomojtijkeh. 
<span class="verse" id="MK16_6">6&#160;</span>Pero ye okinmili: </div>
<div class='p'>—Amo ximomojtikah, nomejwah nonkitemoah n Jesús de Nazaret akin okikrusifikarojkeh. Pero Ye yomoyoliti. Ayakmó nika ka. Xikitakah kan owilantoka. 
<span class="verse" id="MK16_7">7&#160;</span>Xiwiah xikinmatiltitih itlamachtijkawah iwa n Pedro: “Jesús tlayakanas Galilea, ompa nonkitaskeh ijkó kemi Ye yonomechili.” </div>
<div class='p'>
<span class="verse" id="MK16_8">8&#160;</span>Ijkuakó n siwameh okistewakeh de kan miketékochtli, porke omomojtijkeh iwa sa obibiokatokah, iwa amaka itla okilijkeh porke omawiah. </div>
<div class='s'>Jesús kimonextilia n María de Magdala </div>
<div class='r'>(Jn. 20:11-18) </div>
<div class='p'>
<span class="verse" id="MK16_9">9&#160;</span>Jesús omoyoliti non domingo kualka, iwa achto okimonextili n María de Magdala, ye akin Jesús okinkixtili chikome espíritus amokualteh. 
<span class="verse" id="MK16_10">10&#160;</span>Ye oyá okinmatiltito akimeh onemiah iwan Jesús, iwa okimajsito moyolkokojtokeh iwa chokatokeh. 
<span class="verse" id="MK16_11">11&#160;</span>Pero ijkuak okinmili yokitak n Jesús yolitok, yejwah mach okineltokakeh. </div>
<div class='s'>Jesús kinmonextilia ome de n májtlakteh iwa ome itlamachtijkawah </div>
<div class='r'>(Lc. 24:13-35) </div>
<div class='p'>
<span class="verse" id="MK16_12">12&#160;</span>Jesús omoixpatlak iwa satepa okinmonextili ome itlamachtijkawah non oyayah intlala. </div>
<div class='p'>
<span class="verse" id="MK16_13">13&#160;</span>Ninteh noiwa okinmatiltitoh n oksikimeh itlamachtijkawah non tewa onemiah iwan Jesús, pero mach okineltokakeh tlan yejwah okimilijkeh. </div>
<div class='s'>Jesús kintitlani itlamachtijkawah makitetlapowika n kualitlájtoli </div>
<div class='r'>(Mt. 28:16-20; Lc. 24:36-49; Jn. 20:19-23) </div>
<div class='p'>
<span class="verse" id="MK16_14">14&#160;</span>Satepa Jesús okinmonextili n májtlakteh iwa n se itlamachtijkawah ijkuak otlakuajtokah. Ye okinmajwak por amo okineltokakeh iwa por okitlakuawaltijkeh inyolo ijkuak oksikimeh okimilijkeh Ye yomoyoliti. </div>
<div class='p'>
<span class="verse" id="MK16_15">15&#160;</span>Iwa okinmili: </div>
<div class='p'>—Xiwiah ipan nochi n tlaltíkpaktli iwa xikinmatiltikah itlajtol Dios nochteh n tlaltikpaktlakah. 
<span class="verse" id="MK16_16">16&#160;</span>Akin kineltokas notlajtol iwa mokuaatekis momakixtis, pero akin amo nechneltokas Dios amo kitlapojpolwis. 
<span class="verse" id="MK16_17">17&#160;</span>Iwa akimeh nechneltokaskeh kinchiwaskeh wejweyi milagros: Itech Notoka kinkixtiskeh espíritus amokualteh, tlajtoskeh ika yankuikeh tlájtolteh, 
<span class="verse" id="MK16_18">18&#160;</span>iwa tla kinkitskiskeh koameh noso tla koniskeh itla beneno, amitla kintoktis. Kintlaliskeh inmawah ipan kokoxkeh iwa kimpajtiskeh. </div>
<div class='s'>Jesús tlejko ilwikak </div>
<div class='r'>(Lc. 24:50-53) </div>
<div class='p'>
<span class="verse" id="MK16_19">19&#160;</span>Satepa, ijkuak Toteko Jesús yotlanki okintlapowi itlamachtijkawah, otlejkok ilwikak iwa omoyayanti iyekma n Totajtsi Dios. 
<span class="verse" id="MK16_20">20&#160;</span>Satepa, itlamachtijkawah n Jesús sentetl oyajkeh otetlapowitoh de n kualitlájtoli. Iwa n Toteko okimpalewiaya ika neskayolteh tlan tetlajtlachialti okinchiwayah.</div><div class="footnote">
<hr />
<aside epub:type='footnote' id="FN1"><p class="f"><a class="notebackref" href="#MK1_21"><span class="notemark">*</span> 1:21</a>
 <span class="ft">Sábado: se tonati ijkuak amitla kichiwa, san omoololoayah kan sinagoga</span></p></aside>
<aside epub:type='footnote' id="FN2"><p class="f"><a class="notebackref" href="#MK1_21"><span class="notemark">†</span> 1:21</a>
 <span class="ft">sinagoga: se kali kan omoololoayah n judíojteh nochi sábado</span></p></aside>
<aside epub:type='footnote' id="FN3"><p class="f"><a class="notebackref" href="#MK2_18"><span class="notemark">*</span> 2:18</a>
 <span class="ft">Mosawah kijtosneki </span><span class="fq">ayunar</span></p></aside>
<aside epub:type='footnote' id="FN4"><p class="f"><a class="notebackref" href="#MK3_6"><span class="notemark">*</span> 3:6</a>
 <span class="ft">Non okachi wejweyijtikeh tlanawatijkeh de nin tlali kintokayotiah ‘Herodes’, non kijtosneki ‘se weyi tlanawati’.</span></p></aside>
<aside epub:type='footnote' id="FN5"><p class="f"><a class="notebackref" href="#MK3_18"><span class="notemark">†</span> 3:18</a>
 <span class="ft">Ninteh Kananistas yejwah de se partido non okinekiah mixkoyantiskeh inawak gobierno romano.</span></p></aside>
<aside epub:type='footnote' id="FN6"><p class="f"><a class="notebackref" href="#MK6_37"><span class="notemark">*</span> 6:37</a>
 <span class="fq">Denario</span><span class="ft">kijtosneki se tomi tlan tlaxotla itech se tonati</span></p></aside>
<aside epub:type='footnote' id="FN7"><p class="f"><a class="notebackref" href="#MK9_44"><span class="notemark">*</span> 9:44</a>
 <span class="ft">N bersíkulo 44 amo nestok itech non okachi yowejkajkeh itlajkuilolwah Dios.</span></p></aside>
<aside epub:type='footnote' id="FN8"><p class="f"><a class="notebackref" href="#MK9_46"><span class="notemark">†</span> 9:46</a>
 <span class="ft">N bersíkulo 46 amo nestok itech non okachi yowejkajkeh itlajkuilolwah Dios.</span></p></aside>
<aside epub:type='footnote' id="FN9"><p class="f"><a class="notebackref" href="#MK10_25"><span class="notemark">*</span> 10:25</a>
 <span class="ft">Sikimeh tlajkuílolteh kipiah n tlájtoli ‘de kameyo’ porke n michmajkeh kipiah se tomawak riata non okichijchijkeh ika itsojmio n kameyo. Nawi itlamachtijkawah achto michmajkeh iwa okitekitiltiayah non riata non yejwah okitokayotijkeh ‘kameyo’.</span></p></aside>
<aside epub:type='footnote' id="FN10"><p class="f"><a class="notebackref" href="#MK11_9"><span class="notemark">*</span> 11:9</a>
 <span class="ft">Kijtosneki ¡Techpalewi!</span></p></aside>
<aside epub:type='footnote' id="FN11"><p class="f"><a class="notebackref" href="#MK14_55"><span class="notemark">*</span> 14:55</a>
 <span class="ft">Sanedrín: nin grupo kemi 50 kimajmanah n tetajmeh non tlaixkomakah ijkuak kinteiliah akimeh amo kitlakitah itlanawatil Moisés.</span></p></aside>
<aside epub:type='footnote' id="FN12"><p class="f"><a class="notebackref" href="#MK15_1"><span class="notemark">*</span> 15:1</a>
 <span class="ft">Sanedrín: nin grupo kemi de 50 kimajmanah n tetajmeh non tlaixkomakah ijkuak kinteiliah akimeh amo kitlakitah itlanawatil Moisés.</span></p></aside>
<aside epub:type='footnote' id="FN13"><p class="f"><a class="notebackref" href="#MK15_28"><span class="notemark">†</span> 15:28</a>
 <span class="ft">N bersíkulo 28 amo nesi itech non okachi yowejkajkeh tlajkuílolteh.</span></p></aside>

<hr />
</div>
</div></body></html>
