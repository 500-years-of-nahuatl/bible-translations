<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="nhw" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>Icamanal toteco; Santa Bíblia SALMOS 1</title>
</head>
<body dir='ltr'>
<ul class='tnav'>
<li><a href='index.xhtml'>SALMOS</a></li>
</ul><ul class='tnav'><li><a href='PSA.xhtml#PS1_0'>1</a></li>
<li><a href='PSA.xhtml#PS2_0'>2</a></li>
<li><a href='PSA.xhtml#PS3_0'>3</a></li>
<li><a href='PSA.xhtml#PS4_0'>4</a></li>
<li><a href='PSA.xhtml#PS5_0'>5</a></li>
<li><a href='PSA.xhtml#PS6_0'>6</a></li>
<li><a href='PSA.xhtml#PS7_0'>7</a></li>
<li><a href='PSA.xhtml#PS8_0'>8</a></li>
<li><a href='PSA.xhtml#PS9_0'>9</a></li>
<li><a href='PSA.xhtml#PS10_0'>10</a></li>
</ul><ul class='tnav'>
<li><a href='PSA.xhtml#PS11_0'>11</a></li>
<li><a href='PSA.xhtml#PS12_0'>12</a></li>
<li><a href='PSA.xhtml#PS13_0'>13</a></li>
<li><a href='PSA.xhtml#PS14_0'>14</a></li>
<li><a href='PSA.xhtml#PS15_0'>15</a></li>
<li><a href='PSA.xhtml#PS16_0'>16</a></li>
<li><a href='PSA.xhtml#PS17_0'>17</a></li>
<li><a href='PSA.xhtml#PS18_0'>18</a></li>
<li><a href='PSA.xhtml#PS19_0'>19</a></li>
<li><a href='PSA.xhtml#PS20_0'>20</a></li>
</ul><ul class='tnav'>
<li><a href='PSA.xhtml#PS21_0'>21</a></li>
<li><a href='PSA.xhtml#PS22_0'>22</a></li>
<li><a href='PSA.xhtml#PS23_0'>23</a></li>
<li><a href='PSA.xhtml#PS24_0'>24</a></li>
<li><a href='PSA.xhtml#PS25_0'>25</a></li>
<li><a href='PSA.xhtml#PS26_0'>26</a></li>
<li><a href='PSA.xhtml#PS27_0'>27</a></li>
<li><a href='PSA.xhtml#PS28_0'>28</a></li>
<li><a href='PSA.xhtml#PS29_0'>29</a></li>
<li><a href='PSA.xhtml#PS30_0'>30</a></li>
</ul><ul class='tnav'>
<li><a href='PSA.xhtml#PS31_0'>31</a></li>
<li><a href='PSA.xhtml#PS32_0'>32</a></li>
<li><a href='PSA.xhtml#PS33_0'>33</a></li>
<li><a href='PSA.xhtml#PS34_0'>34</a></li>
<li><a href='PSA.xhtml#PS35_0'>35</a></li>
<li><a href='PSA.xhtml#PS36_0'>36</a></li>
<li><a href='PSA.xhtml#PS37_0'>37</a></li>
<li><a href='PSA.xhtml#PS38_0'>38</a></li>
<li><a href='PSA.xhtml#PS39_0'>39</a></li>
<li><a href='PSA.xhtml#PS40_0'>40</a></li>
</ul><ul class='tnav'>
<li><a href='PSA.xhtml#PS41_0'>41</a></li>
<li><a href='PSA.xhtml#PS42_0'>42</a></li>
<li><a href='PSA.xhtml#PS43_0'>43</a></li>
<li><a href='PSA.xhtml#PS44_0'>44</a></li>
<li><a href='PSA.xhtml#PS45_0'>45</a></li>
<li><a href='PSA.xhtml#PS46_0'>46</a></li>
<li><a href='PSA.xhtml#PS47_0'>47</a></li>
<li><a href='PSA.xhtml#PS48_0'>48</a></li>
<li><a href='PSA.xhtml#PS49_0'>49</a></li>
<li><a href='PSA.xhtml#PS50_0'>50</a></li>
</ul><ul class='tnav'>
<li><a href='PSA.xhtml#PS51_0'>51</a></li>
<li><a href='PSA.xhtml#PS52_0'>52</a></li>
<li><a href='PSA.xhtml#PS53_0'>53</a></li>
<li><a href='PSA.xhtml#PS54_0'>54</a></li>
<li><a href='PSA.xhtml#PS55_0'>55</a></li>
<li><a href='PSA.xhtml#PS56_0'>56</a></li>
<li><a href='PSA.xhtml#PS57_0'>57</a></li>
<li><a href='PSA.xhtml#PS58_0'>58</a></li>
<li><a href='PSA.xhtml#PS59_0'>59</a></li>
<li><a href='PSA.xhtml#PS60_0'>60</a></li>
</ul><ul class='tnav'>
<li><a href='PSA.xhtml#PS61_0'>61</a></li>
<li><a href='PSA.xhtml#PS62_0'>62</a></li>
<li><a href='PSA.xhtml#PS63_0'>63</a></li>
<li><a href='PSA.xhtml#PS64_0'>64</a></li>
<li><a href='PSA.xhtml#PS65_0'>65</a></li>
<li><a href='PSA.xhtml#PS66_0'>66</a></li>
<li><a href='PSA.xhtml#PS67_0'>67</a></li>
<li><a href='PSA.xhtml#PS68_0'>68</a></li>
<li><a href='PSA.xhtml#PS69_0'>69</a></li>
<li><a href='PSA.xhtml#PS70_0'>70</a></li>
</ul><ul class='tnav'>
<li><a href='PSA.xhtml#PS71_0'>71</a></li>
<li><a href='PSA.xhtml#PS72_0'>72</a></li>
<li><a href='PSA.xhtml#PS73_0'>73</a></li>
<li><a href='PSA.xhtml#PS74_0'>74</a></li>
<li><a href='PSA.xhtml#PS75_0'>75</a></li>
<li><a href='PSA.xhtml#PS76_0'>76</a></li>
<li><a href='PSA.xhtml#PS77_0'>77</a></li>
<li><a href='PSA.xhtml#PS78_0'>78</a></li>
<li><a href='PSA.xhtml#PS79_0'>79</a></li>
<li><a href='PSA.xhtml#PS80_0'>80</a></li>
</ul><ul class='tnav'>
<li><a href='PSA.xhtml#PS81_0'>81</a></li>
<li><a href='PSA.xhtml#PS82_0'>82</a></li>
<li><a href='PSA.xhtml#PS83_0'>83</a></li>
<li><a href='PSA.xhtml#PS84_0'>84</a></li>
<li><a href='PSA.xhtml#PS85_0'>85</a></li>
<li><a href='PSA.xhtml#PS86_0'>86</a></li>
<li><a href='PSA.xhtml#PS87_0'>87</a></li>
<li><a href='PSA.xhtml#PS88_0'>88</a></li>
<li><a href='PSA.xhtml#PS89_0'>89</a></li>
<li><a href='PSA.xhtml#PS90_0'>90</a></li>
</ul><ul class='tnav'>
<li><a href='PSA.xhtml#PS91_0'>91</a></li>
<li><a href='PSA.xhtml#PS92_0'>92</a></li>
<li><a href='PSA.xhtml#PS93_0'>93</a></li>
<li><a href='PSA.xhtml#PS94_0'>94</a></li>
<li><a href='PSA.xhtml#PS95_0'>95</a></li>
<li><a href='PSA.xhtml#PS96_0'>96</a></li>
<li><a href='PSA.xhtml#PS97_0'>97</a></li>
<li><a href='PSA.xhtml#PS98_0'>98</a></li>
<li><a href='PSA.xhtml#PS99_0'>99</a></li>
<li><a href='PSA.xhtml#PS100_0'>100</a></li>
</ul><ul class='tnav'>
<li><a href='PSA.xhtml#PS101_0'>101</a></li>
<li><a href='PSA.xhtml#PS102_0'>102</a></li>
<li><a href='PSA.xhtml#PS103_0'>103</a></li>
<li><a href='PSA.xhtml#PS104_0'>104</a></li>
<li><a href='PSA.xhtml#PS105_0'>105</a></li>
<li><a href='PSA.xhtml#PS106_0'>106</a></li>
<li><a href='PSA.xhtml#PS107_0'>107</a></li>
<li><a href='PSA.xhtml#PS108_0'>108</a></li>
<li><a href='PSA.xhtml#PS109_0'>109</a></li>
<li><a href='PSA.xhtml#PS110_0'>110</a></li>
</ul><ul class='tnav'>
<li><a href='PSA.xhtml#PS111_0'>111</a></li>
<li><a href='PSA.xhtml#PS112_0'>112</a></li>
<li><a href='PSA.xhtml#PS113_0'>113</a></li>
<li><a href='PSA.xhtml#PS114_0'>114</a></li>
<li><a href='PSA.xhtml#PS115_0'>115</a></li>
<li><a href='PSA.xhtml#PS116_0'>116</a></li>
<li><a href='PSA.xhtml#PS117_0'>117</a></li>
<li><a href='PSA.xhtml#PS118_0'>118</a></li>
<li><a href='PSA.xhtml#PS119_0'>119</a></li>
<li><a href='PSA.xhtml#PS120_0'>120</a></li>
</ul><ul class='tnav'>
<li><a href='PSA.xhtml#PS121_0'>121</a></li>
<li><a href='PSA.xhtml#PS122_0'>122</a></li>
<li><a href='PSA.xhtml#PS123_0'>123</a></li>
<li><a href='PSA.xhtml#PS124_0'>124</a></li>
<li><a href='PSA.xhtml#PS125_0'>125</a></li>
<li><a href='PSA.xhtml#PS126_0'>126</a></li>
<li><a href='PSA.xhtml#PS127_0'>127</a></li>
<li><a href='PSA.xhtml#PS128_0'>128</a></li>
<li><a href='PSA.xhtml#PS129_0'>129</a></li>
<li><a href='PSA.xhtml#PS130_0'>130</a></li>
</ul><ul class='tnav'>
<li><a href='PSA.xhtml#PS131_0'>131</a></li>
<li><a href='PSA.xhtml#PS132_0'>132</a></li>
<li><a href='PSA.xhtml#PS133_0'>133</a></li>
<li><a href='PSA.xhtml#PS134_0'>134</a></li>
<li><a href='PSA.xhtml#PS135_0'>135</a></li>
<li><a href='PSA.xhtml#PS136_0'>136</a></li>
<li><a href='PSA.xhtml#PS137_0'>137</a></li>
<li><a href='PSA.xhtml#PS138_0'>138</a></li>
<li><a href='PSA.xhtml#PS139_0'>139</a></li>
<li><a href='PSA.xhtml#PS140_0'>140</a></li>
</ul><ul class='tnav'>
<li><a href='PSA.xhtml#PS141_0'>141</a></li>
<li><a href='PSA.xhtml#PS142_0'>142</a></li>
<li><a href='PSA.xhtml#PS143_0'>143</a></li>
<li><a href='PSA.xhtml#PS144_0'>144</a></li>
<li><a href='PSA.xhtml#PS145_0'>145</a></li>
<li><a href='PSA.xhtml#PS146_0'>146</a></li>
<li><a href='PSA.xhtml#PS147_0'>147</a></li>
<li><a href='PSA.xhtml#PS148_0'>148</a></li>
<li><a href='PSA.xhtml#PS149_0'>149</a></li>
<li><a href='PSA.xhtml#PS150_0'>150</a></li>
</ul>

<div class='main' id='PS0_0'>

<div class='mt'>Salmos  </div>
<div class='psalmlabel' id='PS1_0'> 1</div>
<div class='s'>Tlajtlacolchihuani huan catli itztoque xitlahuaque iixpa Toteco </div>
<div class='q'>

<span class="verse" id="PS1_1">1&#160;</span>Paqui nopa masehuali catli amo quitlacaquilía inincamanal amo cuajcualme, </div>
<div class='q'>niyon amo quintoquilía tlajtlacolchihuani. </div>
<div class='q'>Niyon amo mohuica ininhuaya catli ica paquij TOTECO. </div>
<div class='q'>
<span class="verse" id="PS1_2">2&#160;</span>Nopa masehuali quipantía hueyi paquilistli pampa quichijtinemi catli quiijtohuaj itlanahuatilhua TOTECO, </div>
<div class='q'>huan ipan nopa tlanahuatilme monejnehuilijtinemi tonaya huan tlayohua. </div>
<div class='q'>
<span class="verse" id="PS1_3">3&#160;</span>Nopa masehuali itztoc quen se cuahuitl catli moscaltía nechca atentli, </div>
<div class='q'>huan temaca itlajca quema ipohual huan amo quema xihuiyo tepehui. </div>
<div class='q'>Nochi catli quichihua quisa cuali. </div>
<div class='q'>
<span class="verse" id="PS1_4">4&#160;</span>Pero amo quej nopa ica masehualme catli amo cuajcualme, </div>
<div class='q'>pampa inijuanti itztoque quen tlasoli catli quihuica ajacatl. </div>
<div class='q'>
<span class="verse" id="PS1_5">5&#160;</span>Yeca quema TOTECO tetlajtolsencahuas, </div>
<div class='q'>nopa amo cuajcualme amo huelise quiijiyohuise, </div>
<div class='q'>pampa yaya tlahuel chicahuac quintlatzacuiltis. </div>
<div class='q'>Quena, ipan nopa tonal tlajtlacolchihuani ayacmo huelis mocahuase ininhuaya masehualme catli itztoque xitlahuaque iixpa. </div>
<div class='q'>
<span class="verse" id="PS1_6">6&#160;</span>Pampa TOTECO quimati nopa ojtli catli ipan nemij masehualme catli itztoque xitlahuaque, </div>
<div class='q'>pero masehualme catli quichihuaj catli amo cuali, </div>
<div class='q'>polihuise.  </div>
<div class='psalmlabel' id='PS2_0'> 2</div>
<div class='s'>Quema tlanahuatis Icone TOTECO </div>
<div class='q'>
<span class="verse" id="PS2_1">1&#160;</span>Se huihuiyotl para tlanahuatiani huan ininmasehualhua catli amo quiiximatij TOTECO ma motlananaca iixpa. </div>
<div class='q'>San tlapic quisencahuase catli fiero quichihuase. </div>
<div class='q'>
<span class="verse" id="PS2_2">2&#160;</span>Tlanahuatiani huan tlayacanca tequitini ipan tlaltipactli mosisinise, </div>
<div class='q'>huan mocamanalhuise tlaque huelis quichihuilise TOTECO huan nopa Tlanahuatijquetl Catli Yaya Quitlapejpenijtoc. </div>
<div class='q'>
<span class="verse" id="PS2_3">3&#160;</span>Tlahuejchihuase huan moijilhuise: </div>
<div class='q'>“Ma timoquixtilica nopa tepos cadena catli ica techilpitoc. </div>
<div class='q'>Ma timomanahuica para ayacmo huelis technahuatis TOTECO.” </div>
<div class='q'>
<span class="verse" id="PS2_4">4&#160;</span>Pero Toteco catli itztoc nepa ilhuicac huan quinahuatía nochi, </div>
<div class='q'>san quinhuetzquilis. </div>
<div class='q'>Quena, san ininca paquis, </div>
<div class='q'>pampa iixpa ya amo tleno ipati catli inijuanti quipilsencahuase. </div>
<div class='q'>
<span class="verse" id="PS2_5">5&#160;</span>Teipa quema quiyolaxitise TOTECO, </div>
<div class='q'>melahuac quinixcoilhuis. </div>
<div class='q'>Huan ica miyac cualantli quinmajmatis huan quiijtos: </div>
<div class='q'>
<span class="verse" id="PS2_6">6&#160;</span>“Ya nijtlalijtoc notlanahuatijca para tlanahuatis ipan altepetl Jerusalén. </div>
<div class='q'>Yaya mosehuis ipan isiya yejyectzi nepa ipan notepe tlatzejtzeloltic catli itoca Sion.” </div>
<div class='q'>
<span class="verse" id="PS2_7">7&#160;</span>Huan catli TOTECO quitlapejpenijtoc para itlanahuatijca quiijtos: </div>
<div class='q'>Nitlayolmelahuas catli TOTECO nechilhuijtoc huan ya ni catli quiijto: </div>
<div class='q'>“Ta tiTlanahuatijquetl, tiNocone. </div>
<div class='q'>Ama nitlayolmelahua tlamiyacapa para na nimoTata. </div>
<div class='q'>
<span class="verse" id="PS2_8">8&#160;</span>Techtlajtlani huan nimitzmacas nochi tlalme huan ininmasehualhua para moaxcahua. </div>
<div class='q'>Quena, tijselis hasta nochi tlaltipactli para moaxca. </div>
<div class='q'>
<span class="verse" id="PS2_9">9&#160;</span>Xiquinnahuati chicahuac quen se tlanahuatijquetl catli tlanahuatía ica tepostli imaco para ica tetlatzacuiltis. </div>
<div class='q'>Quena, xiquinomiyopojpostequi mosisinijca masehualme quen elisquíaj soqui chachapalme.” </div>
<div class='q'>(Quej nopa TOTECO quitequimacac itlanahuatijca ma quichihua.) </div>
<div class='q'>
<span class="verse" id="PS2_10">10&#160;</span>Yeca, antlanahuatiani huan antequitini ipan tlaltipactli, </div>
<div class='q'>ximotlalnamictica huan ximomocuitlahuica ica catli anquichihuaj. </div>
<div class='q'>Ama xijtlacaquilica catli nimechilhuía quema noja anhuelij. </div>
<div class='q'>
<span class="verse" id="PS2_11">11&#160;</span>Xijtequipanoca TOTECO pero nojquiya xiquimacasica huan xijtlepanitaca pampa anmomacaj cuenta ajqueya ya. </div>
<div class='q'>Xijhueyichihuaca TOTECO ica paquilistli huan xiquimacasica anquichihuase catli amo quinamiqui. </div>
<div class='q'>
<span class="verse" id="PS2_12">12&#160;</span>Ximotlancuaquetzaca iixpa Icone TOTECO ica majmajtli huan xijtzoponica. </div>
<div class='q'>Sintla amo, antlatocmiquise pampa nimantzi cualani. </div>
<div class='q'>Pero nelía paquij masehualme catli motemachíaj ipan ya para ma quinpalehui.  </div>
<div class='psalmlabel' id='PS3_0'> 3</div>
<div class='s'>Se netlatlajtili para Toteco Dios ma quipalehui </div>
<div class='q'>
<span class="verse" id="PS3_1">1&#160;</span>TOTECO, nelía momiyaquilíaj nocualancaitacahua. </div>
<div class='q'>Quena, nelmiyaqui motlananaj para nechhuilanase. </div>
<div class='q'>
<span class="verse" id="PS3_2">2&#160;</span>Miyaqui quiijtohuaj para ta amo quema techpalehuis. </div>
<div class='q'>
<span class="verse" id="PS3_3">3&#160;</span>Pero TOTECO, ta techyahualohua para techmanahuis. </div>
<div class='q'>Ta catli techhueyitlalía huan san ta catli tihueli techyolchicahua. </div>
<div class='q'>
<span class="verse" id="PS3_4">4&#160;</span>Chicahuac nimitztzajtzili, TOTECO, </div>
<div class='q'>para techpalehuis. </div>
<div class='q'>Huan ta technanquili hasta campa tionitztoc nepa ipan motepe catli tlatzejtzeloltic. </div>
<div class='q'>
<span class="verse" id="PS3_5">5&#160;</span>Yeca nimotejqui huan cuali nicochqui. </div>
<div class='q'>Huan quema niisac, </div>
<div class='q'>amo tleno nopantitoya pampa ta, TOTECO, techmocuitlahuía. </div>
<div class='q'>
<span class="verse" id="PS3_6">6&#160;</span>Ama ayacmo nechmajmatise masque majtlactli mil nocualancaitacahua nechyahualose para nechhuilanase. </div>
<div class='q'>
<span class="verse" id="PS3_7">7&#160;</span>Ximotlanana, TOTECO. </div>
<div class='q'>Techmaquixti, ta tinoTeco Dios. </div>
<div class='q'>Chicahuac xiquinmaquili nochi nocualancaitacahua ipan iniixayac. </div>
<div class='q'>Xiquintlanpojpostequi nopa mosisinijca masehualme, </div>
<div class='q'>para tlamis nochi ininchicahualis huan amo tleno huelis nechchihuilise. </div>
<div class='q'>
<span class="verse" id="PS3_8">8&#160;</span>San ta, TOTECO, hueli titemaquixtía. </div>
<div class='q'>Hueyi paquilistli quipiyaj nochi momasehualhua.  </div>
<div class='psalmlabel' id='PS4_0'> 4</div>
<div class='s'>Monequi timotemachise ipan Toteco Dios </div>
<div class='q'>
<span class="verse" id="PS4_1">1&#160;</span>Toteco Dios, ta techchijtoc nixitlahuac moixpa, </div>
<div class='q'>Se favor technanquili quema nimitznojnotza. </div>
<div class='q'>Ta catli nochipa techpalehuía quema nitlaijiyohuía, </div>
<div class='q'>ama sempa techtlasojtla huan xijcaqui quema nimotlatlajtía. </div>
<div class='b'> &#160; </div>
<div class='q'>
<span class="verse" id="PS4_2">2&#160;</span>Huan Toteco quinanquilía. </div>
<div class='q'>“Anmasehualme, xijtlacaquilica ya ni: </div>
<div class='q'>¿Hasta quema tlamis para annoca paquise na, </div>
<div class='q'>catli más quinamiqui nijselis tlatlepanitacayotl? </div>
<div class='q'>¿Hasta quema noja anquinhueyichihuase tlaixcopincayome catli amo neli ya Dios? </div>
<div class='q'>¿Hasta quema noja anmocahuase ma anmechcajcayahuaca?” </div>
<div class='q'>
<span class="verse" id="PS4_3">3&#160;</span>Anmasehualme, xijmatica ya ni. </div>
<div class='q'>TOTECO techiyocatlalijtoc para tiiaxcahua nochi tojuanti catli techcojtoc. </div>
<div class='q'>Huan yaya nechtlacaquilía quema nijnojnotza huan nechchihuilía catli nijtlajtlanía. </div>
<div class='q'>
<span class="verse" id="PS4_4">4&#160;</span>Masque anhuihuipicaj ica cualantli, </div>
<div class='q'>amo xitlajtlacolchihuaca. </div>
<div class='q'>Quema anmotectose ipan amotlapech huan amo tleno molinía, </div>
<div class='q'>ximonejnehuilica catli eltoc ipan amoyolo. </div>
<div class='q'>
<span class="verse" id="PS4_5">5&#160;</span>Xijchihuaca catli quinequi TOTECO huan ya nopa elis quen anquimacasquíaj se tlacajcahualistli catli quipactía. </div>
<div class='q'>Quena, ximotemachica ipan ya. </div>
<div class='b'> &#160; </div>
<div class='q'>
<span class="verse" id="PS4_6">6&#160;</span>Miyac quiijtohuaj: </div>
<div class='q'>“Amo aqui huelis techpalehuis.” </div>
<div class='q'>Pero ta tihueli, TOTECO. </div>
<div class='q'>Techcualita huan techtiochihua. </div>
<div class='q'>
<span class="verse" id="PS4_7">7&#160;</span>Ta tijtlalijtoc ipan noyolo más paquilistli, </div>
<div class='q'>huan amo quen catli quipiyaj masehualme catli quipixcaj miyac trigo, </div>
<div class='q'>o quipiyaj miyac xocomecatl iayo. </div>
<div class='q'>
<span class="verse" id="PS4_8">8&#160;</span>Yeca na nimotecas ica paquilistli ipan noyolo huan ica cuali nicochis, </div>
<div class='q'>pampa nijmati san ta, TOTECO, techmanahuía huan amo aqui huelis tlen nechchihuilis.  </div>
<div class='psalmlabel' id='PS5_0'> 5</div>
<div class='s'>Mojmostla cualca David motlatlajti </div>
<div class='q'>
<span class="verse" id="PS5_1">1&#160;</span>TOTECO, xijtlacaquili nocamanal. </div>
<div class='q'>Techchihuili cuenta quema nitlaayijhuía. </div>
<div class='q'>
<span class="verse" id="PS5_2">2&#160;</span>Ta tinoTeco Dios catli tiitztoc tinotlanahuatijca, techtlacaquili quema nimitztlajtlanía techpalehui, </div>
<div class='q'>pampa amo aqui seyoc nijtlajtlanía. </div>
<div class='q'>San nimotlatlajtía moca ta. </div>
<div class='q'>
<span class="verse" id="PS5_3">3&#160;</span>Sese ijnaloc nelcualca nimitzpohuilía catli nechpano, TOTECO. </div>
<div class='q'>Mojmostla nimitztlajtlanía catli monequi, </div>
<div class='q'>huan san nimochiya para technanquilis. </div>
<div class='q'>
<span class="verse" id="PS5_4">4&#160;</span>Ta tiToteco Dios catli amo mitzpactía catli amo cuali. </div>
<div class='q'>Yeca amo tiquincahuilía amo cuajcualme ma itztoca mohuaya. </div>
<div class='q'>
<span class="verse" id="PS5_5">5&#160;</span>Catli mohueyimatij amo hueli moquetzase moixpa. </div>
<div class='q'>Tiquincualancaita nochi catli quichihuaj catli amo cuali. </div>
<div class='q'>
<span class="verse" id="PS5_6">6&#160;</span>Tiquintzontlamiltía masehualme catli istlacatij. </div>
<div class='q'>Quena, TOTECO, amo tijnequi tiquinitas catli tlacajcayahuaj huan temictíaj. </div>
<div class='q'>
<span class="verse" id="PS5_7">7&#160;</span>Pero na, pampa hueyi motlaicnelijcayo, </div>
<div class='q'>huelis nicalaquis mochaj. </div>
<div class='q'>Quena, huelis nimitzhueyichihuas ipan motlatzejtzeloltijca tiopa, </div>
<div class='q'>pampa nimitztlepanita huan nimajmahui para nimitzixpanos. </div>
<div class='q'>
<span class="verse" id="PS5_8">8&#160;</span>TOTECO, techyacana quen nohuaya timocajtoc tijchihuas, </div>
<div class='q'>pampa itztoque nocualancaitacahua. </div>
<div class='q'>Technextili moojhui catli xitlahuac. </div>
<div class='q'>
<span class="verse" id="PS5_9">9&#160;</span>Nocualancaitacahua amo quema quiijtohuaj catli melahuac. </div>
<div class='q'>Amo aqui hueli motemachía ipan inincamanal. </div>
<div class='q'>Ipan ininyolo san quinequij tetzontlamiltise. </div>
<div class='q'>Inincamac eltoc fiero quen quema quitlapohuaj se mijca ostotl. </div>
<div class='q'>Tecamanalhuíaj ica camanali catli yejyectzi san para tlacajcayahuase. </div>
<div class='q'>
<span class="verse" id="PS5_10">10&#160;</span>Xiquintlatzacuilti, noTeco Dios. </div>
<div class='q'>Xiquinmasilti ica catli amo cuali moilhuijtoque quinchihuilise sequinoc. </div>
<div class='q'>Xiquinhuejcamajcahua pampa miyac inintlajtlacolhua. </div>
<div class='q'>Quena, xiquinhuejcamajcahua pampa mohuejcachijtoque tlen ta. </div>
<div class='q'>
<span class="verse" id="PS5_11">11&#160;</span>Pero ma paquica nochi catli motemachíaj ipan ta para xiquinpalehui. </div>
<div class='q'>Nochipa ma huicaca ica paquilistli pampa ta tiquinmanahuía. </div>
<div class='q'>Catli mitzicnelíaj paquij ipan ta. </div>
<div class='q'>
<span class="verse" id="PS5_12">12&#160;</span>Pampa ta, TOTECO, tiquintiochihua catli quichihuaj catli xitlahuac moixpa. </div>
<div class='q'>Motlaicnelijcayo quinyahualohua quen se tepos tzajcayotl catli quinmocuitlahuía.  </div>
<div class='psalmlabel' id='PS6_0'> 6</div>
<div class='s'>Quenicatza ma timotlatlajtica quema timotequipachohuaj </div>
<div class='q'>
<span class="verse" id="PS6_1">1&#160;</span>TOTECO, amo techajhua quema ticualani. </div>
<div class='q'>Amo techtlatzacuilti quema tlahuel ticualantoc. </div>
<div class='q'>
<span class="verse" id="PS6_2">2&#160;</span>Techtlasojtla, pampa nimococohua. </div>
<div class='q'>TOTECO, techchicahua, pampa tlahuel nechcocohua nochi notlacayo. </div>
<div class='q'>
<span class="verse" id="PS6_3">3&#160;</span>Nihuihuipica ica majmajtli huan amo nijmati tlaque nijchihuas. </div>
<div class='q'>Huan ta TOTECO, ¿hasta quema tihualas para techtlananas? </div>
<div class='q'>
<span class="verse" id="PS6_4">4&#160;</span>Xihuala, TOTECO, techmanahuiqui para amo nimiquis. </div>
<div class='q'>Techmaquixti pampa tlahuel techicnelía. </div>
<div class='q'>
<span class="verse" id="PS6_5">5&#160;</span>Amo aqui catli mictoc huelis mitzelnamiquis. </div>
<div class='q'>¿Ajqueya huelis mitzhueyichihuas sintla mictoc huan ya quitlalpachojtoque? </div>
<div class='q'>
<span class="verse" id="PS6_6">6&#160;</span>Ya tlanqui nofuerza ica choquistli. </div>
<div class='q'>Sesen yohuali nichoca miyac hasta nijtlamixolonía notzonteto. </div>
<div class='q'>
<span class="verse" id="PS6_7">7&#160;</span>Nichocatoc miyac hasta nechcocohua noixteyol huan ayacmo hueli nitlachiya. </div>
<div class='q'>Quena, nichoca quema nimoilhuía catli nocualancaitacahua nechchihuilijtoque. </div>
<div class='b'> &#160; </div>
<div class='q'>
<span class="verse" id="PS6_8">8&#160;</span>Techtlalcahuica, tlajtlacolchijca masehualme, </div>
<div class='q'>pampa TOTECO quicactoc quen nichoca. </div>
<div class='q'>
<span class="verse" id="PS6_9">9&#160;</span>Yaya quicactoc catli nijtlajtlanijtoc, </div>
<div class='q'>huan quiselijtoc nonetlatlajtilis. </div>
<div class='b'> &#160; </div>
<div class='q'>
<span class="verse" id="PS6_10">10&#160;</span>Nochi nocualancaitacahua mopinahuase huan huetzise. </div>
<div class='q'>Ica se tlatoctzi TOTECO quincuepas ica pinahualistli.  </div>
<div class='psalmlabel' id='PS7_0'> 7</div>
<div class='s'>TOTECO tetlajtolsencahua xitlahuac </div>
<div class='q'>
<span class="verse" id="PS7_1">1&#160;</span>TOTECO, ta catli tinoDios, </div>
<div class='q'>ipan ta nimotemachía para techmanahuis. </div>
<div class='q'>Techmaquixti ininmaco nochi catli nechtoquilijtinemij. </div>
<div class='q'>
<span class="verse" id="PS7_2">2&#160;</span>Nocualancaitacahua itztoque quen tecuanime huan sintla ta amo techmanahuis, </div>
<div class='q'>nechcocototzase huan amo aqui nechmaquixtis. </div>
<div class='q'>
<span class="verse" id="PS7_3">3&#160;</span>TOTECO, sintla nelía nijhuicasquía tlajtlacoli, </div>
<div class='q'>quinamiqui ma nechcualancaitaca. </div>
<div class='q'>
<span class="verse" id="PS7_4">4&#160;</span>Sintla nijcuepilijtosquía ica catli amo cuali se nohuampox catli cuali itztoya nohuaya, </div>
<div class='q'>huajca quena. </div>
<div class='q'>
<span class="verse" id="PS7_5">5&#160;</span>Sintla quej nopa nijchijtosquía, </div>
<div class='q'>huajca ma nechtepotztoca nocualancaitaca. </div>
<div class='q'>Ma nechajsiti huan ma nechhuahuatatza, </div>
<div class='q'>huan ma nechpinahualti, </div>
<div class='q'>pero amo aqui quej nopa nijchihuilijtoc. </div>
<div class='q'>
<span class="verse" id="PS7_6">6&#160;</span>Ximotlanana, TOTECO, ica cualantli. </div>
<div class='q'>Xicualani miyac ica nocualancaitacahua quen inijuanti nechcualancaitaj. </div>
<div class='q'>Ximoquetza tlajco campa tojuanti, </div>
<div class='q'>huan xiquinfuerzajhui ma nechchihuilica catli xitlahuac. </div>
<div class='q'>
<span class="verse" id="PS7_7">7&#160;</span>Se tonal masehualme tlen nochi tlalme mitzyahualojtose, </div>
<div class='q'>huan ta tiquintlajtolsencahuas campa timosehuijtoc ipan mosiya yejyectzi nepa ilhuicac. </div>
<div class='q'>
<span class="verse" id="PS7_8">8&#160;</span>Quena, TOTECO tiquintlajtolsencahuas nochi masehualme ipan nochi tlalme. </div>
<div class='q'>Huajca nojquiya techtlajtolsencahua na, TOTECO, ica catli cuali nijchijtinentoc. </div>
<div class='q'>Ta catli más tihueyi, </div>
<div class='q'>technextijtoc iniixpa nochi masehualme para amo nijpiya tlajtlacoli. </div>
<div class='q'>
<span class="verse" id="PS7_9">9&#160;</span>Ta, tiToteco Dios, catli titetlajtolsencahua xitlahuac. </div>
<div class='q'>Xijtlachili inintlalnamiquilis masehualme huan xijyejyeco catli quipiyaj ipan ininyolo. </div>
<div class='q'>Xijtlamilti catli quichihuaj nopa amo cuajcualme, </div>
<div class='q'>pero techchihua tielise titemachme tojuanti catli timonejnemiltíaj cuali moixpa. </div>
<div class='b'> &#160; </div>
<div class='q'>
<span class="verse" id="PS7_10">10&#160;</span>Toteco Dios nechyahualohua para nechmanahuis. </div>
<div class='q'>Quinmaquixtía catli quipiyaj ininyolo xitlahuac iixpa. </div>
<div class='q'>
<span class="verse" id="PS7_11">11&#160;</span>Toteco Dios yaya se juez catli tetlajtolsencahua xitlahuac. </div>
<div class='q'>Mojmostla cualani ica amo cuajcualme. </div>
<div class='q'>
<span class="verse" id="PS7_12">12&#160;</span>Sintla se masehuali amo moyolcuepas, </div>
<div class='q'>Toteco Dios quitentis imachete para quitzontlamiltis. </div>
<div class='q'>Huan quicualtlalis icuahuitol catli ica quimictis. </div>
<div class='q'>
<span class="verse" id="PS7_13">13&#160;</span>Ya quicualtlalijtoc itlahuilanca teposhua huan quinhualica imaco para temictis. </div>
<div class='q'>Quipixtoc miyac cuatlamintli catli lementoque para tetzontlamiltis sintla amo moyolcuepaj. </div>
<div class='q'>
<span class="verse" id="PS7_14">14&#160;</span>Se masehuali catli amo cuali san quinequi tecocos, </div>
<div class='q'>huan san moilhuía catli fiero hueli quichihuas huan teipa icamaco quisa san istlacatili. </div>
<div class='q'>
<span class="verse" id="PS7_15">15&#160;</span>Se catli quichihua se ostotl para quimasiltis seyoc, </div>
<div class='q'>teipa ya huetzis campa tlaxajqui. </div>
<div class='q'>
<span class="verse" id="PS7_16">16&#160;</span>Quej nopa nojquiya ica catli fiero se masehuali quinchihuilía sequinoc, </div>
<div class='q'>teipa mocuepas ipan ya. </div>
<div class='q'>
<span class="verse" id="PS7_17">17&#160;</span>Pero na nijtlascamatis TOTECO pampa yaya xitlahuac. </div>
<div class='q'>Nihuicas tiohuicatl para nijhueyichihuas TOTECO, Yaya Catli Más Hueyi.  </div>
<div class='psalmlabel' id='PS8_0'> 8</div>
<div class='s'>Masehualme huan ihueyitilis Toteco Dios </div>
<div class='q'>
<span class="verse" id="PS8_1">1&#160;</span>¡TOTECO, ta Catli Tijpiya Nochi Tlanahuatili! </div>
<div class='q'>Mohueyitilis quitemitía nochi tlaltipactli. </div>
<div class='q'>Huan motlatlanex quionpano ilhuicactli. </div>
<div class='q'>Nochi quimatij ta tlahuel tihueyi. </div>
<div class='q'>
<span class="verse" id="PS8_2">2&#160;</span>Tiquinnextilijtoc coneme huan pilconetzitzi catli noja chichij ma mitzpaquilismacaca. </div>
<div class='q'>Mocualancaitacahua quiitase huan momacase cuenta para tlahuel pano hueyi mochicahualis huan yeca ayacmo molinise. </div>
<div class='q'>
<span class="verse" id="PS8_3">3&#160;</span>Quema niquita ilhuicactli catli tijsencajqui, </div>
<div class='q'>huan nopa metztli huan sitlalime catli tiquinchijchijqui, </div>
<div class='q'>
<span class="verse" id="PS8_4">4&#160;</span>nimoyolilhuía: </div>
<div class='q'>¿Ajqueya tojuanti timasehualme para ta timocuatotonía huan timoilhuía tlen tojuanti? </div>
<div class='q'>Nelquentzi topati timasehualme para ta techmocuitlahuis. </div>
<div class='q'>
<span class="verse" id="PS8_5">5&#160;</span>Techchijtoc timasehualme más tihuejhueyi moixpa que nochi sequinoc. </div>
<div class='q'>Techmacatoc tohueyitilis moixpa huan tijsencajtoc para nochi catli tijchijtoc ma techtlepanitaca. </div>
<div class='q'>San ta, TOTECO, tieltoc más tihueyi huan techtlani ica mohueyitilis. </div>
<div class='q'>
<span class="verse" id="PS8_6">6&#160;</span>Techmacatoc timasehualme tlanahuatili ica nochi tlapiyalme catli tiquinchijtoc. </div>
<div class='q'>Quena, techmacatoc timasehualme para ma tijpiyaca tequiticayotl ica nochi tlamantli. </div>
<div class='q'>
<span class="verse" id="PS8_7">7&#160;</span>Tiquinnahuatíaj nochi borregojme, huacaxme huan nochi tecuanime catli mosisiníaj. </div>
<div class='q'>
<span class="verse" id="PS8_8">8&#160;</span>Tijpiyaj tequiticayotl ica nochi tlamantli totome huan michime, huan ica nochi catli itztoque ipan hueyi atl. </div>
<div class='q'>
<span class="verse" id="PS8_9">9&#160;</span>¡TOTECO, ta Catli Tijpiya Nochi Tlanahuatili! </div>
<div class='q'>Nochi masehualme campa hueli ipan nochi tlaltipactli quimatij ta tlahuel tihueyi.  </div>
<div class='psalmlabel' id='PS9_0'> 9</div>
<div class='s'>Timitzpaquilismacase Toteco Dios por nochi catli cuajcualtzi tijchijtoc </div>
<div class='q'>
<span class="verse" id="PS9_1">1&#160;</span>Nimitzpaquilismacas, TOTECO, ica nochi noyolo. </div>
<div class='q'>Nitepohuilis nochi catli cuali tijchijtoc. </div>
<div class='q'>
<span class="verse" id="PS9_2">2&#160;</span>Nijpiya hueyi paquilistli por ta, </div>
<div class='q'>huan yeca nihuicas huan nimitzpaquilismacas, Toteco, ta Catli Más tiHueyi. </div>
<div class='q'>
<span class="verse" id="PS9_3">3&#160;</span>Nocualancaitacahua cholojtehuase. </div>
<div class='q'>Huetzise mictoque moixpa. </div>
<div class='q'>
<span class="verse" id="PS9_4">4&#160;</span>Pampa ta tiquinpannextilijtoc masehualme para niitztoc xitlahuac moixpa. </div>
<div class='q'>Titenextilijtoc para nijchijtoc catli cuali. </div>
<div class='q'>Timosehuijtoc ipan mosiya catli yejyectzi huan titetlajtolsencahua xitlahuac. </div>
<div class='q'>
<span class="verse" id="PS9_5">5&#160;</span>Tiquinajhuas nochi masehualme ipan nochi tlalme catli amo mitzneltocaj. </div>
<div class='q'>Tiquintzontlamiltis nochi inijuanti catli amo cuajcualme. </div>
<div class='q'>Tiquinixpolos inintoca para nochipa. </div>
<div class='q'>
<span class="verse" id="PS9_6">6&#160;</span>Nocualancaitacahua miquise, </div>
<div class='q'>huan ininhuaya polihuise nochi inialtepehua. </div>
<div class='q'>Pampa ta tiquintlamitlasosolhuilis huan amo tleno mocahuas. </div>
<div class='q'>Amo aqui quinelnamiquis. </div>
<div class='b'> &#160; </div>
<div class='q'>
<span class="verse" id="PS9_7">7&#160;</span>Pero TOTECO tlanahuatis para nochipa. </div>
<div class='q'>Yaya mosehuía ipan isiya catli yejyectzi nepa ilhuicac huan tetlajtolsencahua. </div>
<div class='q'>Catli yaya quichihua, ya nopa xitlahuac. </div>
<div class='q'>
<span class="verse" id="PS9_8">8&#160;</span>Toteco quintlajtolsencahuas xitlahuac nochi tlalme ipan tlaltipactli huan ininmasehualhua. </div>
<div class='q'>Yaya quintlatzacuiltis sese inijuanti quen quinamiqui por nopa tlajtlacoli catli quichijtoque. </div>
<div class='q'>
<span class="verse" id="PS9_9">9&#160;</span>Nochi catli pilteicneltzitzi huelis motemachise ipan TOTECO huan yaya quinmocuitlahuis. </div>
<div class='q'>Huelis motlatise ipan ya quema tlaijiyohuíaj. </div>
<div class='b'> &#160; </div>
<div class='q'>
<span class="verse" id="PS9_10">10&#160;</span>Quena, TOTECO, nochi catli mitziximatij motemachise ipan ta para tiquinpalehuis, </div>
<div class='q'>pampa amo quema tiquintlahuelcahuas catli mitztemohuaj. </div>
<div class='b'> &#160; </div>
<div class='q'>
<span class="verse" id="PS9_11">11&#160;</span>Xihuicaca huan xijpaquilismacaca TOTECO, </div>
<div class='q'>catli mosehuía ipan isiya yejyectzi nepa ipan Jerusalén huan nochi quinahuatía. </div>
<div class='q'>Xiquinpohuilica nochi masehualme ipan tlaltipactli catli yaya quichijtoc. </div>
<div class='q'>
<span class="verse" id="PS9_12">12&#160;</span>TOTECO quintzontlamiltis catli temictíaj pampa quej nopa quinamiqui quincuepilis. </div>
<div class='q'>Quinelnamiqui catli motequipachohuaj, </div>
<div class='q'>quintlacaquilía quema masehualme catli tlaijiyohuíaj quitzajtzilíaj para ma quinpalehui. </div>
<div class='b'> &#160; </div>
<div class='q'>
<span class="verse" id="PS9_13">13&#160;</span>Techtlasojtla, TOTECO. </div>
<div class='q'>Xiquita quen nitlaijiyohuía ica catli nechchihuilíaj inijuanti catli amo quinequij nechitase. </div>
<div class='q'>Techmanahui pampa quinequij nechmictise, </div>
<div class='q'>
<span class="verse" id="PS9_14">14&#160;</span>huan na nimitzpaquilismacas iniixpa nochi masehualme. </div>
<div class='q'>Niquinpohuilis nochi catli mosentilíaj ipan altepetl Jerusalén catli techchihuilijtoc. </div>
<div class='q'>Nelía nipaquis pampa techmaquixtijtos. </div>
<div class='b'> &#160; </div>
<div class='q'>
<span class="verse" id="PS9_15">15&#160;</span>Mosisinijca masehualme tlen nochi tlalme huetzise ipan nopa ostotl catli inijuanti quichijque. </div>
<div class='q'>Quitlatijtoque se tlaquetztli para ma masica sequinoc, </div>
<div class='q'>pero inijuanti icxicuatacanise. </div>
<div class='q'>
<span class="verse" id="PS9_16">16&#160;</span>TOTECO quichijtoc para nochi ma quimatica para yaya xitlahuac tetlajtolsencahua. </div>
<div class='q'>Yaya quichihua para ma huetzica ipan tlaquetztli catli ica ininmax quisencajtoque. </div>
<div class='q'>
<span class="verse" id="PS9_17">17&#160;</span>Nochi amo cuajcualme yase mictla. </div>
<div class='q'>Quena, nepa ajsitij nochi masehualme catli amo quielnamiquij Toteco Dios. </div>
<div class='q'>
<span class="verse" id="PS9_18">18&#160;</span>Pero Toteco amo quinelcahuas catli teicneltzitzi. </div>
<div class='q'>Yaya nochipa quinmacas catli quichiyaj para quiselise. </div>
<div class='b'> &#160; </div>
<div class='q'>
<span class="verse" id="PS9_19">19&#160;</span>Ximotlanana, TOTECO. </div>
<div class='q'>Amo xiquincahuili masehualme más ma quipiyaca chicahualistli. </div>
<div class='q'>Xiquintlajtolsencahua huan xiquintlatzacuilti nochi masehualme catli amo mitziximatij. </div>
<div class='q'>
<span class="verse" id="PS9_20">20&#160;</span>Xijchihua ma majmahuica, TOTECO. </div>
<div class='q'>Ma momacaca cuenta nochi masehualme ipan nochi tlalme para inijuanti san panoni.  </div>
<div class='psalmlabel' id='PS10_0'> 10</div>
<div class='s'>Se netlatlajtili para quitlajtlanis TOTECO ma quipalehuiqui </div>
<div class='q'>
<span class="verse" id="PS10_1">1&#160;</span>TOTECO, ¿para tlen huejca tiitztoc huan timotlatía quema na nijpiya tequipacholi? </div>
<div class='q'>
<span class="verse" id="PS10_2">2&#160;</span>¡Xiquita, TOTECO! </div>
<div class='q'>Amo cuajcualme tlahuel mohueyimatij huan quintepotztocatinemij catli teicneltzitzi para quincocose. </div>
<div class='q'>Ma masica ipan nopa tlaquetztli catli inijuanti quisencajtoque para sequinoc. </div>
<div class='q'>
<span class="verse" id="PS10_3">3&#160;</span>Nopa amo cuajcualme mohueyimatij ica nochi catli fiero quinequij quichihuase. </div>
<div class='q'>Huan masehualme catli quinequij san inijuanti quipiyase nochi tlamantli, </div>
<div class='q'>quintelchihuaj nochi sequinoc hasta ta, TOTECO, mitztelchihuaj nojquiya. </div>
<div class='q'>
<span class="verse" id="PS10_4">4&#160;</span>Nopa amo cuajcualme nel mohueyimatij huan amo mitztemohuaj, Toteco Dios. </div>
<div class='q'>Amo quema mitzelnamiquij pampa moilhuíaj amo tiaqui para tiquintlatzintoquilis tlaque quichihuaj. </div>
<div class='q'>
<span class="verse" id="PS10_5">5&#160;</span>Ama quisa cuali nochi catli amo cuajcualme quichihuaj, </div>
<div class='q'>huan yeca san mohueyimatij, </div>
<div class='q'>huan motlanahuatilhua amo quinchihuilíaj cuenta. </div>
<div class='q'>San quinhuetzquilíaj nochi inincualancaitacahua. </div>
<div class='q'>
<span class="verse" id="PS10_6">6&#160;</span>Huan moilhuíaj: </div>
<div class='q'>“Amo quema topantis se tlenijqui. </div>
<div class='q'>Nochipa tipactose huan amo quema techajsis tequipacholi.” </div>
<div class='q'>
<span class="verse" id="PS10_7">7&#160;</span>¡Xitlacaqui, TOTECO! </div>
<div class='q'>Quema camanaltij masehualme catli amo cuajcualme, </div>
<div class='q'>san quisa tlatelchihuali, istlacatili huan nochi catli ica tlacajcayahua. </div>
<div class='q'>¡Xiquita, TOTECO! </div>
<div class='q'>Nochipa tlacajcayahuaj huan quinyolcocohuaj sequinoc para ma quipiyaca tequipacholi. </div>
<div class='q'>
<span class="verse" id="PS10_8">8&#160;</span>Motlatíaj nechca pilaltepetzitzi para teojchiyase, </div>
<div class='q'>huan quema amo aqui quinita, </div>
<div class='q'>quimictíaj se catli amo tleno quichijtoc. </div>
<div class='q'>Quinichtacachiyaj catli teicneltzitzi huan quinmictíaj san pampa quinequij. </div>
<div class='q'>
<span class="verse" id="PS10_9">9&#160;</span>Quen se tecuani catli motlatijtoc campa tlacoyontoc, </div>
<div class='q'>masehualme catli fiero inintlalnamiquilis san quichixtoque para quipantise se catli amo quipiya fuerza para huetzise ipani. </div>
<div class='q'>Teipa quihuahuatatzase nopa teicneltzi campa amo aqui huelis quipalehuis. </div>
<div class='q'>
<span class="verse" id="PS10_10">10&#160;</span>Catli quinitzquijque quipiyaj miyac chicahualistli. </div>
<div class='q'>Yeca catli teicneltzitzi nimantzi huetzij iniixpa. </div>
<div class='q'>
<span class="verse" id="PS10_11">11&#160;</span>Nopa amo cuajcualme moilhuíaj: </div>
<div class='q'>“Toteco Dios amo quielnamiqui catli tijchihuaj. </div>
<div class='q'>Yaya moixtzactoc huan amo quema quiita tleno.” </div>
<div class='q'>
<span class="verse" id="PS10_12">12&#160;</span>Ximotlanana, TOTECO Dios, ximomatlanana. </div>
<div class='q'>Amo xiquinelcahua catli teicneltzitzi huan catli amo quipiyaj chicahualistli. </div>
<div class='q'>
<span class="verse" id="PS10_13">13&#160;</span>Amo xiquincahuili amo cuajcualme ma mitzhuetzquilica. </div>
<div class='q'>Amo xiquincahuili ma moilhuica para ta amo tiquintlatzacuiltis. </div>
<div class='q'>
<span class="verse" id="PS10_14">14&#160;</span>Toteco Dios, tiquitztoc catli quichijtinemij. </div>
<div class='q'>Timomacatoc cuenta sesen tlamantli catli amo cuali catli inijuanti quisencahuaj. </div>
<div class='q'>Xiquinsencahuili nopa tlatzacuiltili catli quinamiqui. </div>
<div class='q'>Catli teicneltzitzi san motemachiyaj ipan ta para xiquinmanahui. </div>
<div class='q'>Ta tiinintlapalehuijca nochi catli icnotzitzi. </div>
<div class='q'>
<span class="verse" id="PS10_15">15&#160;</span>Xiquinmapostequi nopa masehualme catli amo cuajcualme. </div>
<div class='q'>Xiquintlatzacuilti por nochi catli fiero quichijtoque. </div>
<div class='q'>Xiquintlaxtlahui ica sesen tlamantli catli quichijtoque. </div>
<div class='q'>Amo xiquelcahua niyon se. </div>
<div class='q'>
<span class="verse" id="PS10_16">16&#160;</span>TOTECO, ta tiTlanahuatijquetl catli titlanahuatis para nochipa huan amo quema tlamis. </div>
<div class='q'>Tiquintzontlamiltis ipan motlal nochi masehualme catli amo mitziximatij, </div>
<div class='q'>inijuanti san polihuise. </div>
<div class='q'>
<span class="verse" id="PS10_17">17&#160;</span>TOTECO, ta tiquintlacaquilía catli mitztlajtlaníaj teicneltzitzi. </div>
<div class='q'>Tiquinfuerzajmaca huan tiquinpalehuía. </div>
<div class='q'>Tiquinchihuilía cuenta quema mitztzajtzilíaj. </div>
<div class='q'>
<span class="verse" id="PS10_18">18&#160;</span>Ta tiquinmanahuía icnotzitzi huan catli tlaijiyohuíaj. </div>
<div class='q'>Quej nopa, masehualme catli san tlasencahualme ica soquitl ayacmo huelis quintemajmatise.  </div>
<div class='psalmlabel' id='PS11_0'> 11</div>
<div class='s'>Ma timotemachica ipan Toteco para techpalehuis </div>
<div class='q'>
<span class="verse" id="PS11_1">1&#160;</span>Amo techilhui: </div>
<div class='q'>“Ximochololti cuatitla huan ximomanahuiti quen se tototl.” </div>
<div class='q'>Amo monequi nicholos pampa na nimotemachijtoc ipan TOTECO. </div>
<div class='q'>
<span class="verse" id="PS11_2">2&#160;</span>Nochi quiijtohuaj: </div>
<div class='q'>“Xiquita, nopa masehualme catli mosisiníaj quicualtlalíaj cuahuitoli huan cuatlamintli, </div>
<div class='q'>huan onmotlatijtoque para quinmaquilise masehualme catli itztoque xitlahuaque.” </div>
<div class='q'>Masque quej nopa quiijtohuaj, amo melahuac. </div>
<div class='q'>
<span class="verse" id="PS11_3">3&#160;</span>Masque quiijtohuaj: </div>
<div class='q'>“Ayacmo oncas leyes huan amo aqui tlanahuatis xitlahuac, </div>
<div class='q'>huan huajca monequi masehualme catli cuali ininyolo ma choloca pampa amo aqui huelis quinmanahuis”, amo neli inincamanal. </div>
<div class='q'>
<span class="verse" id="PS11_4">4&#160;</span>TOTECO noja itztoc ipan itiopa catli tlatzejtzeloltic nepa ilhuicac. </div>
<div class='q'>Quena, yaya mosehuijtoc ipan isiya yejyectzi huan noja tlanahuatía. </div>
<div class='q'>Quiita nochi catli quichihuaj masehualme. </div>
<div class='q'>Quitlajtlachilía sese inemilis. </div>
<div class='q'>
<span class="verse" id="PS11_5">5&#160;</span>TOTECO quinyejyecohua catli quichihuaj catli cuali, </div>
<div class='q'>pero masehualme catli amo cuajcualme huan catli quinpactía mosisiníaj, amo quinequi quinitas. </div>
<div class='q'>
<span class="verse" id="PS11_6">6&#160;</span>TOTECO quichihuas ma huetzi tlicoli catli xahuantoc ininpani catli quichihuaj catli amo cuali. </div>
<div class='q'>Quena, quintitlanilis azufre catli lementoc para ma huetzi ininpani, </div>
<div class='q'>huan quintlatis ica se ajacatl catli tlahuel totonic. </div>
<div class='q'>
<span class="verse" id="PS11_7">7&#160;</span>TOTECO, yaya nelcuali. </div>
<div class='q'>Quinicnelía catli nemij xitlahuac. </div>
<div class='q'>Huan masehualme catli xitlahuac ininyolo quiixitase, </div>
<div class='q'>huan quimatise para Toteco quicualita catli quichihuaj.  </div>
<div class='psalmlabel' id='PS12_0'> 12</div>
<div class='s'>Techpalehui, TOTECO </div>
<div class='q'>
<span class="verse" id="PS12_1">1&#160;</span>Techpalehui, TOTECO, </div>
<div class='q'>pampa ayacmo aqui catli nelía mitzneltoquilía. </div>
<div class='q'>Ayacmo aquime masehualme catli quiijtohuaj catli melahuac. </div>
<div class='q'>
<span class="verse" id="PS12_2">2&#160;</span>Se ica seyoc moistlacahuíaj. </div>
<div class='q'>Quipiyaj ome iniixayac quen nojquiya quipatlaj inincamanal. </div>
<div class='b'> &#160; </div>
<div class='q'>
<span class="verse" id="PS12_3">3&#160;</span>TOTECO quintzontlamiltis nochi catli quipiyaj ome iniixayac huan catli mohueyimatij quema camanaltij. </div>
<div class='q'>
<span class="verse" id="PS12_4">4&#160;</span>Quintzontlamiltis catli quiijtohuaj: </div>
<div class='q'>“San ica tocamanal titlatlanise. </div>
<div class='q'>Sintla tijnequij tiistlacatise, </div>
<div class='q'>tojuanti tijmatij. </div>
<div class='q'>Amo aqui huelis technahuatis.” </div>
<div class='q'>
<span class="verse" id="PS12_5">5&#160;</span>Pero quej ni quiijtojtoc TOTECO: </div>
<div class='q'>“Inijuanti catli teicneltzitzi huan catli amo quipiyaj fuerza nechtzajtzilíaj por nopa fiero masehualme catli quintlaijiyohuiltíaj. </div>
<div class='q'>Yeca ama nimotlananas para niquinpalehuis. </div>
<div class='q'>Niquinmaquixtis ininmaco catli quincualancaitaj.” </div>
<div class='q'>
<span class="verse" id="PS12_6">6&#160;</span>Nelía temachtli catli quiijtohua TOTECO. </div>
<div class='q'>Icamanal senquistoc melahuac. </div>
<div class='q'>Quena, eltoc quen se cuali plata catli quinelicxitijtoque, </div>
<div class='q'>huan quipajpactoque miyac hueltas hasta senquistoc cuali. </div>
<div class='b'> &#160; </div>
<div class='q'>
<span class="verse" id="PS12_7">7&#160;</span>TOTECO, ta techmocuitlahuía. </div>
<div class='q'>Techmanahuis para nochipa ica masehualme catli amo cuajcualme quen ama itztoque. </div>
<div class='q'>
<span class="verse" id="PS12_8">8&#160;</span>Quena, masque mosisinijca masehualme mooquichmajtinemij campa hueli huan nochi masehualme san quipatiitaj catli amo cuali, </div>
<div class='q'>Ta techmocuitlahuía.  </div>
<div class='psalmlabel' id='PS13_0'> 13</div>
<div class='s'>Se netlatlajtili para quitlajtlanis itlapalehuil TOTECO </div>
<div class='q'>
<span class="verse" id="PS13_1">1&#160;</span>TOTECO, ¿hasta quema techelcajtos? </div>
<div class='q'>¿Ayacmo quema techelnamiquis? </div>
<div class='q'>Nijmati techcuanetlatilía quema nimitztemohua. </div>
<div class='q'>
<span class="verse" id="PS13_2">2&#160;</span>¿Hasta quema nijpiyas tequipacholi ipan noyolo huan noyoltzi tlaijiyohuijtinemis? </div>
<div class='q'>¿Hasta quema nocualancaitaca noja nechtlanis? </div>
<div class='q'>
<span class="verse" id="PS13_3">3&#160;</span>Techtlachili huan technanquili, TOTECO. </div>
<div class='q'>¡NoTeco Dios! </div>
<div class='q'>Techmaca tlahuili para nitlachiyas ipan ni tzintlayohuilotl huan amo nimiquis. </div>
<div class='q'>
<span class="verse" id="PS13_4">4&#160;</span>Amo xijcahuili nocualancaitaca ma quiijto nechtlanqui. </div>
<div class='q'>Amo techcahuili ma nihuetzi para ma amo noca huetzcaca inijuanti catli nechcualancaitaj. </div>
<div class='q'>
<span class="verse" id="PS13_5">5&#160;</span>Na nimotemachijtoc ipan moteicnelijcayo catli huejcahua para nochipa. </div>
<div class='q'>Nipaqui ipan noyolo pampa techmaquixtijtoc. </div>
<div class='q'>
<span class="verse" id="PS13_6">6&#160;</span>Nihuicas para ta, TOTECO, </div>
<div class='q'>pampa miyac catli cuali techchihuilijtoc.  </div>
<div class='psalmlabel' id='PS14_0'> 14</div>
<div class='s'>Se huihuiyotl catli quichihuaj tlajtlacolchijca masehualme </div>
<div class='q'>
<span class="verse" id="PS14_1">1&#160;</span>Nelía huihuitic nopa masehuali catli moilhuía amo aqui Dios. </div>
<div class='q'>Nochi catli quej nopa quiijtohuaj mocuapolojtoque huan amo cuajcualme. </div>
<div class='q'>Nochi inijuanti monenpolojtoque huan ayacmo quichihuaj catli cuali. </div>
<div class='q'>
<span class="verse" id="PS14_2">2&#160;</span>TOTECO hualtlachixtoc tlen ilhuicac para quiitas sintla huelis quipantis se masehuali catli nelía tlalnamiqui, </div>
<div class='q'>se catli quitemohua huan quichihuasnequi ipaquilis. </div>
<div class='q'>
<span class="verse" id="PS14_3">3&#160;</span>Pero amo aqui. </div>
<div class='q'>Nochi masehualme mocuapolojtoque ipan se ojtli catli amo cuali. </div>
<div class='q'>Nochi monenpolojtoque. </div>
<div class='q'>Amo aqui quichihua catli cuali. </div>
<div class='q'>¡Niyon se! </div>
<div class='q'>
<span class="verse" id="PS14_4">4&#160;</span>Nopa tlajtlacolchijca masehualme amo quema tlamachilise, </div>
<div class='q'>pampa amo quema quielnamiquij TOTECO. </div>
<div class='q'>San quintzontlamiltíaj nomasehualhua quen se masehuali quitlamicua se pantzi. </div>
<div class='q'>
<span class="verse" id="PS14_5">5&#160;</span>Pero teipa nochi nopa tlajtlacolchijca masehualme huihuipicase ica majmajtli, </div>
<div class='q'>pampa Toteco Dios amo itztoc ininhuaya. </div>
<div class='q'>San itztoc ininhuaya catli itztoque xitlahuaque iixpa. </div>
<div class='q'>
<span class="verse" id="PS14_6">6&#160;</span>TOTECO quinmanahuía teicneltzitzi pampa motemachíaj ipan ya quema tlajtlacolchijca masehualme quintlaijiyohuiltíaj. </div>
<div class='q'>
<span class="verse" id="PS14_7">7&#160;</span>Tojuanti tinelpaquisquíaj sintla ya ajsisquía nopa tonali, </div>
<div class='q'>quema Totemaquixtijca hualas tlen tepetl Sion para quinmaquixtis israelitame. </div>
<div class='q'>Ma huala nopa tonali quema TOTECO quinhualicas imasehualhua tlen campa hueli inincualancaitacahua quinhuicatoque para tetequipanose. </div>
<div class='q'>Ipan nopa tonali mopaquilismacase nochi israelitame. </div>
<div class='q'>Quena, inijuanti catli iteipan ixhuihua Jacob tlahuel paquise.  </div>
<div class='psalmlabel' id='PS15_0'> 15</div>
<div class='s'>Nopa masehualme catli itztotij ipan itepe tlatzejtzeloltic Toteco Dios </div>
<div class='q'>
<span class="verse" id="PS15_1">1&#160;</span>TOTECO, ¿ajqueya huelis calaquis ipan mochaj campa ta timocahua ipan motepe catli tlatzejtzeloltic? </div>
<div class='q'>¿Ajqueya huelis mocahuas nepa para tijmocuitlahuis? </div>
<div class='q'>
<span class="verse" id="PS15_2">2&#160;</span>San calaquis ya catli amo aqui huelis quitelhuis ica niyon se tlamantli. </div>
<div class='q'>Quena, san yaya catli quichihua catli cuali. </div>
<div class='q'>Huelis yas san catli quiijtohua catli melahuac ica nochi iyolo, </div>
<div class='q'>
<span class="verse" id="PS15_3">3&#160;</span>huan amo tetlaijilhuía. </div>
<div class='q'>Itztotij nepa catli amo quimahuispolohua catli itztoc icalnechca, </div>
<div class='q'>huan catli amo quinequi quinyolcocos sequinoc. </div>
<div class='q'>
<span class="verse" id="PS15_4">4&#160;</span>Nepa calaquis catli quihuejcamajcahua nochi catli fiero, </div>
<div class='q'>huan quinicnelía catli mitztlepanitaj huan quiimacasij mitzixpanose. </div>
<div class='q'>TOTECO, ipan mochaj itztose catli quitlamichihuaj catli mocajtoque quichihuase masque nelohui huan quincocohua para quichihuase. </div>
<div class='q'>
<span class="verse" id="PS15_5">5&#160;</span>Nepa calaquise catli quentzi tlainamaj quema tetlanejtíaj tomi, </div>
<div class='q'>huan amo quinistlacahuíaj catli amo tlaixpanotoque, </div>
<div class='q'>masque sequinoc quintencahuilíaj tomi para ma istlacatica. </div>
<div class='q'>Quena, inijuanti catli quichihuaj ni cuali tlamantli amo aqui hueli quintlanis, </div>
<div class='q'>pampa ta tiquinmocuitlahuis.  </div>
<div class='psalmlabel' id='PS16_0'> 16</div>
<div class='s'>Toteco catli cuali techmacas </div>
<div class='q'>
<span class="verse" id="PS16_1">1&#160;</span>Techmocuitlahui, Toteco Dios, </div>
<div class='q'>pampa ipan ta nimotemachijtoc para techmanahuis. </div>
<div class='q'>
<span class="verse" id="PS16_2">2&#160;</span>TOTECO, na nimitzilhuijtoc: </div>
<div class='q'>“Ta tinoTeco huan amo aqui seyoc catli huelis nechpalehuis.” </div>
<div class='q'>
<span class="verse" id="PS16_3">3&#160;</span>Niquinicnelía inijuanti catli mitzneltoquilíaj catli itztoque ipan nopa tlali. </div>
<div class='q'>Inijuanti catli nelía yejyectzitzi ininyolo. </div>
<div class='q'>
<span class="verse" id="PS16_4">4&#160;</span>Pero mojmostla más motequipachose masehualme catli quintoquilíaj sequinoc inintlaixcopincayohua. </div>
<div class='q'>Na amo quema nijtencahuasquía se tlacajcahualistli iniixpa inintotiotzitzi, </div>
<div class='q'>niyon amo quema niquintocaxtisquía. </div>
<div class='q'>
<span class="verse" id="PS16_5">5&#160;</span>San ta, TOTECO, nimitzpixtoc, </div>
<div class='q'>yeca ayacmo tleno nijtemos. </div>
<div class='q'>Ta techmaca nochi notlacualis huan noa catli nechmonequilía para niitztos. </div>
<div class='q'>Nonemilis huan nochi catli nijpixtoc eltoc momaco huan nijmati nelía temachtli. </div>
<div class='q'>
<span class="verse" id="PS16_6">6&#160;</span>Nopa mecatl catli ica techtlatamachihuili campa nijselijtoc huetzqui campa nelía cuali tlali. </div>
<div class='q'>Nelía tlayejyectzi campa techmacatoc. </div>
<div class='q'>
<span class="verse" id="PS16_7">7&#160;</span>Nimitzhueyichihuas, TOTECO, </div>
<div class='q'>pampa techconsejomaca. </div>
<div class='q'>Tlajco yohual techmaca motlalnamiquilis huan technextilía ipan noyolo tlaque monequi nijchihuas. </div>
<div class='q'>
<span class="verse" id="PS16_8">8&#160;</span>Nochipa nimoilhuía tlen ta, TOTECO, </div>
<div class='q'>huan pampa tiitztoc nonechca, amo tleno nopantis. </div>
<div class='q'>
<span class="verse" id="PS16_9">9&#160;</span>Yeca ipan noyolo nelía nijpiya paquilistli. </div>
<div class='q'>Nochi notlacayo motemachijtoc ipan ta. </div>
<div class='q'>
<span class="verse" id="PS16_10">10&#160;</span>Pampa amo tijcahuas notlacayo ipan ostotl, </div>
<div class='q'>niyon amo tijcahuas ma palani itlacayo Yaya Catli Tlatzejtzeloltic. </div>
<div class='q'>
<span class="verse" id="PS16_11">11&#160;</span>Technextilis catlique ojtli quipiya nemilistli. </div>
<div class='q'>Nijpiyas hueyi paquilistli nepa campa ta tiitztoc. </div>
<div class='q'>Quena, oncas hueyi paquili para nochipa nepa campa monejmac.  </div>
<div class='psalmlabel' id='PS17_0'> 17</div>
<div class='s'>Se netlatlajtili catli quitlajtlanía TOTECO ma quimanahuis </div>
<div class='q'>
<span class="verse" id="PS17_1">1&#160;</span>Techtlacaquili, TOTECO, </div>
<div class='q'>pampa nimitznojnotza. </div>
<div class='q'>Nijchijtoc catli xitlahuac, </div>
<div class='q'>huan amo niistlacati. </div>
<div class='q'>Techtlacaquili catli nimitztlajtlanía huan techpalehui. </div>
<div class='q'>
<span class="verse" id="PS17_2">2&#160;</span>Techtlajtolsencahua iniixpa nochi masehualme. </div>
<div class='q'>Xiquinnextili para amo tleno nijchijtoc, </div>
<div class='q'>pampa nochipa tijmati catli xitlahuac. </div>
<div class='q'>
<span class="verse" id="PS17_3">3&#160;</span>Masque tijhualtlachilía noyolo ica yohuali huan techyejyecojtoc, </div>
<div class='q'>amo tleno amo cuali tijpantijtoc. </div>
<div class='q'>Amo niquijtojtoc catli amo monequi, </div>
<div class='q'>
<span class="verse" id="PS17_4">4&#160;</span>quen quichihuaj ne sequinoc. </div>
<div class='q'>Na nimoiyocatlalijtoc tlen nopa iniojhui catli amo cuajcualme. </div>
<div class='q'>Nijchijtoc senquistoc quen quiijtohua motlanahuatil. </div>
<div class='q'>
<span class="verse" id="PS17_5">5&#160;</span>Nijtoquilijtoc moojhui huan amo nihuetztoc ipan tlajtlacoli. </div>
<div class='q'>
<span class="verse" id="PS17_6">6&#160;</span>Nimitznojnotza, noTeco Dios, pampa nijmati technanquilis. </div>
<div class='q'>Techtlacaquili huan techchihuili cuenta. </div>
<div class='q'>
<span class="verse" id="PS17_7">7&#160;</span>Technextili moteicnelijcayo catli yejyectzi. </div>
<div class='q'>Taya tiquinmaquixtía ica mochicahualis catli motemachiyaj ipan ta. </div>
<div class='q'>
<span class="verse" id="PS17_8">8&#160;</span>Techmocuitlahui quen se quimocuitlahuía iixsitlal. </div>
<div class='q'>Quen se piyo quintlatía ipilconehua ieltlapaltzala, </div>
<div class='q'>nojquiya quej nopa techmocuitlahui. </div>
<div class='q'>
<span class="verse" id="PS17_9">9&#160;</span>Techtlati tlen nopa amo cuajcualme catli nechyahualojtoque para nechmictise. </div>
<div class='q'>
<span class="verse" id="PS17_10">10&#160;</span>Nelía mocualnequij huan quema camanaltij, </div>
<div class='q'>san mohueyimatij. </div>
<div class='q'>
<span class="verse" id="PS17_11">11&#160;</span>Nechtoquilijtinemij campa ninentinemi huan san quichiyaj nopa tlatoctzi quema huelise nechtlahuisose tlalchi. </div>
<div class='q'>
<span class="verse" id="PS17_12">12&#160;</span>Inijuanti itztoque quen tecuanime catli tlahuel mayanaj huan quinequij tecuase, </div>
<div class='q'>huan motlatijtoque ostoijtic para quema se masehuali panos. </div>
<div class='q'>
<span class="verse" id="PS17_13">13&#160;</span>Ximotlanana, TOTECO, </div>
<div class='q'>xiquinnamiquiti. </div>
<div class='q'>Xiquinchihualti ma motlancuaquetzaca moixpa. </div>
<div class='q'>Ica momachete, techmanahui tlen nopa amo cuajcualme. </div>
<div class='q'>
<span class="verse" id="PS17_14">14&#160;</span>Ica mochicahualis, TOTECO, </div>
<div class='q'>techmaquixti ininmaco inijuanti catli san quipiyaj catli eltoc ipan ni tlaltipactli. </div>
<div class='q'>Tijmiyaquilijtoc catli iniaxca nica. </div>
<div class='q'>Nojquiya xiquinmaca miyac tlatzacuiltili hasta mocahuas para ininconehua. </div>
<div class='q'>
<span class="verse" id="PS17_15">15&#160;</span>Pero na niitztoc xitlahuac moixpa, </div>
<div class='q'>huan se tonal nimitzitas, TOTECO, </div>
<div class='q'>huan yeca nipaqui. </div>
<div class='q'>Se tonal quema niisas nijpiyas nochi catli nijtemojtinentoc, </div>
<div class='q'>pampa niitztos monechca huan ica paquilistli timoixtlachilise.  </div>
<div class='psalmlabel' id='PS18_0'> 18</div>
<div class='s'>David quitlascamati TOTECO pampa tlatlantoc </div>
<div class='q'>
<span class="verse" id="PS18_1">1&#160;</span>Nimitzicnelía, TOTECO. </div>
<div class='q'>Na niitztoc momaco. </div>
<div class='q'>
<span class="verse" id="PS18_2">2&#160;</span>TOTECO, mopan ta nimotlatía pampa temachtli techmaquixtis. </div>
<div class='q'>Techyahualohua para amo huelis nechajsise nocualancaitacahua. </div>
<div class='q'>Taya tinotlamanahuijca. </div>
<div class='q'>Ipan ta, noTeco Dios, nimotlatía, </div>
<div class='q'>pampa na niitztoc momaco. </div>
<div class='q'>Quena, san ipan ta nimotemachía. </div>
<div class='q'>Ta techyahualohua para techmocuitlahuía. </div>
<div class='q'>Taya tieli quen se huejcapantic tepancali catli cuali huan temachtli. </div>
<div class='q'>Ica ta mochicahualis nitlatlanis. </div>
<div class='b'> &#160; </div>
<div class='q'>
<span class="verse" id="PS18_3">3&#160;</span>San monequi nijnotzas TOTECO catli quinamiqui para nijhueyichihuas, </div>
<div class='q'>huan yaya nechmanahuis ininmaco nochi nocualancaitacahua. </div>
<div class='q'>
<span class="verse" id="PS18_4">4&#160;</span>Eltoya quen nechpixtoya imaco miquilistli. </div>
<div class='q'>Nochi catli fiero catli onca ipan ni tlaltipactli nechtlanisnequiyaya. </div>
<div class='q'>
<span class="verse" id="PS18_5">5&#160;</span>Nopa mijca ostotl nechtlaquechilijtoya hasta ayacmo nijpixqui fuerza. </div>
<div class='q'>San se quentzi más huan nimiquisquía. </div>
<div class='q'>
<span class="verse" id="PS18_6">6&#160;</span>Pero quema más nimotequipachohuayaya, </div>
<div class='q'>nijnotzqui TOTECO. </div>
<div class='q'>Nijtlajtlani ma nechpalehui noTeco Dios. </div>
<div class='q'>Huan yaya nechtlacaquili hasta nepa ipan ilhuicac. </div>
<div class='q'>Quena, quichihuili cuenta catli niquilhui. </div>
<div class='q'>
<span class="verse" id="PS18_7">7&#160;</span>Huajca chicahuac mojmolini tlali hasta momajmatijque nochi tepeme. </div>
<div class='q'>Moojolinijque nopa tepeme hasta campa ontlatzquitoque, </div>
<div class='q'>huan mohuihuixojque pampa Toteco Dios cualanqui. </div>
<div class='q'>
<span class="verse" id="PS18_8">8&#160;</span>Elqui quen quisayaya poctli ipan iyacatzol, </div>
<div class='q'>huan ipan icamac quisayaya se tlitl catli nochi quitlamitlatiyaya, </div>
<div class='q'>huan nochi quisosolohuayaya. </div>
<div class='q'>Quena, quimajcahuayaya tlicoli xaxahuacatoc pampa nelcualanqui. </div>
<div class='q'>
<span class="verse" id="PS18_9">9&#160;</span>Pampa Toteco Dios quitlapo nopa cortina tlen ilhuicac, </div>
<div class='q'>huan temoc para nechpalehuis. </div>
<div class='q'>Nejnentihualayaya ipan miyac mixtli catli nelyayahuic. </div>
<div class='q'>
<span class="verse" id="PS18_10">10&#160;</span>Toteco Dios tlejcoc ipan ieltlapal se querubín tequihua, </div>
<div class='q'>huan patlantihualajqui ipan ajacatl. </div>
<div class='q'>
<span class="verse" id="PS18_11">11&#160;</span>Yaya motzajqui ica tzintlayohuilotl, </div>
<div class='q'>huan atl quiyahualo para amo aqui quiitasquía. </div>
<div class='q'>
<span class="verse" id="PS18_12">12&#160;</span>Tlapetlanilotl quiyacantihualajqui quema ajsiyaya yaya catli tlahuel cahuani. </div>
<div class='q'>Huan nojquiya huetzqui tesihuitl huan tlicoli xaxahuacatoc. </div>
<div class='q'>
<span class="verse" id="PS18_13">13&#160;</span>TOTECO quichijqui ma quicaquica itoscac quen se tlatomonilotl catli quisqui ilhuicac. </div>
<div class='q'>Quena, Toteco Catli Más Hueyi tlahuejchijqui. </div>
<div class='q'>¡Tlahuel miyac tesihuitl huan tlicoli xaxahuacatoc huetzqui! </div>
<div class='q'>
<span class="verse" id="PS18_14">14&#160;</span>Quimajcajqui cuatlamintli ma quinajsi nochi nocualancaitacahua, </div>
<div class='q'>huan inijuanti cholojtejque. </div>
<div class='q'>TOTECO quinhuitejqui ica hueyi tlapetlanilotl huan quintzontlamilti. </div>
<div class='q'>
<span class="verse" id="PS18_15">15&#160;</span>Quema TOTECO tlailpitzqui, </div>
<div class='q'>nochi nopa atl ipan hueyi atl san sejco momanqui hasta nesqui nochi nopa tlali catli mocahua atzintla campa más tlahuejcatla. </div>
<div class='q'>Ica icamanal TOTECO mopannexti itzinpehualtil tlaltipactli, pampa yaya cualanqui. </div>
<div class='q'>
<span class="verse" id="PS18_16">16&#160;</span>Huan TOTECO quimelajqui imax hasta campa más huejcatla, </div>
<div class='q'>huan nechquixti tlen nopa hueyi atl. </div>
<div class='q'>
<span class="verse" id="PS18_17">17&#160;</span>Nechmaquixti ininmaco nocualancaitacahua catli quipixque huejhueyi chicahualistli. </div>
<div class='q'>Quena, nechmanahui tlen nocualancaitacahua catli más quipixque chicahualistli que na. </div>
<div class='q'>
<span class="verse" id="PS18_18">18&#160;</span>Inijuanti motlalijque noca na quema amo nijpixqui fuerza, </div>
<div class='q'>pero TOTECO nechtlananqui. </div>
<div class='q'>
<span class="verse" id="PS18_19">19&#160;</span>Nechquixti huan nechsehui campa amo mahuilili. </div>
<div class='q'>Nechmanahui pampa nechicnelía. </div>
<div class='q'>
<span class="verse" id="PS18_20">20&#160;</span>TOTECO nechmacatoc catli quinamiqui pampa nijchijtoc catli xitlahuac. </div>
<div class='q'>Nechtlaxtlahuijtoc pampa cuali nonemilis. </div>
<div class='q'>
<span class="verse" id="PS18_21">21&#160;</span>Nijtoquilijtoc iojhui TOTECO huan amo nimoiyocacajtoc tlen ya. </div>
<div class='q'>
<span class="verse" id="PS18_22">22&#160;</span>Niquelnamictoc nochi icamanal huan amo quema nijcajtejtoc itlanahuatil. </div>
<div class='q'>
<span class="verse" id="PS18_23">23&#160;</span>Xitlahuac niitztoc iixpa. </div>
<div class='q'>Nimoiyocatlalijtoc tlen nochi catli fiero. </div>
<div class='q'>
<span class="verse" id="PS18_24">24&#160;</span>Huan TOTECO nechtlaxtlahuijtoc quen quinamiqui ica catli cuali nijchijtoc, </div>
<div class='q'>pampa quinpantijtoc cuali nonemilis iixpa. </div>
<div class='b'> &#160; </div>
<div class='q'>
<span class="verse" id="PS18_25">25&#160;</span>TOTECO, tiquinicnelía huan tiitztoc temachtli ica catli teicnelíaj huan catli temachme. </div>
<div class='q'>Tiitztoc cuali ica catli quihuejcacahua tlajtlacoli. </div>
<div class='q'>
<span class="verse" id="PS18_26">26&#160;</span>Tiquintiochihua catli tetiochihuaj, </div>
<div class='q'>pero tetic timotlalía ica inijuanti catli mosisiníaj. </div>
<div class='q'>
<span class="verse" id="PS18_27">27&#160;</span>Tiquinmaquixtía catli moicnonequij, </div>
<div class='q'>pero tiquinpinahualtía catli mohueyimatij. </div>
<div class='q'>
<span class="verse" id="PS18_28">28&#160;</span>TOTECO, ta catli tinoDios, </div>
<div class='q'>ta techmaca tlahuili. </div>
<div class='q'>Ta tijcueptoc nopa tzintlayohuilotl campa niitztoc ica tlahuili. </div>
<div class='q'>
<span class="verse" id="PS18_29">29&#160;</span>Ica mochicahualis, noTeco Dios, </div>
<div class='q'>niquinhuilanas nocualancaitacahua, </div>
<div class='q'>huan niquixcopanos nopa tepamitl catli ica quitzactoque inialtepe. </div>
<div class='b'> &#160; </div>
<div class='q'>
<span class="verse" id="PS18_30">30&#160;</span>Iojhui Toteco Dios nelía xitlahuac. </div>
<div class='q'>Huan icamanal catli quitencahua, </div>
<div class='q'>cuali para ipan timotemachise. </div>
<div class='q'>TOTECO quinmanahuía nochi catli ipan ya motemachíaj. </div>
<div class='q'>
<span class="verse" id="PS18_31">31&#160;</span>Amo cana aqui seyoc Dios quen TOTECO. </div>
<div class='q'>Amo aqui seyoc catli huelis ipan timotemachise huan techmanahuis. </div>
<div class='q'>
<span class="verse" id="PS18_32">32&#160;</span>Toteco Dios nechmaca chicahualistli, </div>
<div class='q'>huan nechchihualtía ma ninejnemi xitlahuac. </div>
<div class='q'>
<span class="verse" id="PS18_33">33&#160;</span>Yaya nechfuerzajmaca para amo ma nihuetzi. </div>
<div class='q'>Noicxihua mochihuaj temachtli quen iicxihua se chivo quema moquetzaj campa tlahuejcapa huan tlaxixitlaca. </div>
<div class='q'>
<span class="verse" id="PS18_34">34&#160;</span>Toteco Dios nechmachtía tlaque ma nijchihuas quema onca tlahuilanalistli. </div>
<div class='q'>Nechfuerzajmaca para cuali ma niquitzqui nopa tetic tepos huitoli catli quichijtoque ica bronce. </div>
<div class='b'> &#160; </div>
<div class='q'>
<span class="verse" id="PS18_35">35&#160;</span>Toteco Dios, ta techmanahuía huan techmaquixtía. </div>
<div class='q'>Techitzquía ica monejmac. </div>
<div class='q'>Ica mohueyi teicnelijcayo techhueyichijtoc. </div>
<div class='q'>
<span class="verse" id="PS18_36">36&#160;</span>Tijchijtoc noojhui más patlahuac para amo ma nihuetzis. </div>
<div class='q'>
<span class="verse" id="PS18_37">37&#160;</span>Niquintepotztocac nocualancaitacahua huan niquinajsito. </div>
<div class='q'>Huan amo nimocuepqui hasta quema niquintzontlamiltijtoya. </div>
<div class='q'>
<span class="verse" id="PS18_38">38&#160;</span>Niquinhuejhuelo huan ayacmo quema motlananase. </div>
<div class='q'>Huetzque noicxitla. </div>
<div class='q'>
<span class="verse" id="PS18_39">39&#160;</span>Toteco Dios, ta techfuerzajmacac ipan nopa tlahuilanalistli huan tijchijqui para nocualancaitacahua ma motlancuaquetzaquij noixpa. </div>
<div class='q'>
<span class="verse" id="PS18_40">40&#160;</span>Miyaqui moicancuepque para cholojtehuase huan quej nopa huelqui niquintzontlamilti. </div>
<div class='b'> &#160; </div>
<div class='q'>
<span class="verse" id="PS18_41">41&#160;</span>Inijuanti tetzajtzilijque ma quinpalehuica, </div>
<div class='q'>pero amo aqui huelqui quinpalehui. </div>
<div class='q'>Quinotzque TOTECO, </div>
<div class='q'>pero yaya amo quinnanquili. </div>
<div class='q'>
<span class="verse" id="PS18_42">42&#160;</span>Quen se quitisi tlalcuanextli huan quihuica ajacatl, </div>
<div class='q'>na quej nopa niquinchijqui. </div>
<div class='q'>Huan ininpan nimoquejquetzqui quen soquitl ipan ojtli. </div>
<div class='q'>
<span class="verse" id="PS18_43">43&#160;</span>TOTECO nechmanahuijtoc tlen nopa sequinoc altepetl ehuani catli mosisiníaj huan quinequiyayaj nechhuilanase. </div>
<div class='q'>Yaya nechchijtoc ma nieli niinintlayacanca masehualme catli campa hueli ehuani. </div>
<div class='q'>Masehualme catli amo niquiniximatiyaya hualahuij para nechtequipanose. </div>
<div class='q'>
<span class="verse" id="PS18_44">44&#160;</span>Quema quicaquij nocamanal, </div>
<div class='q'>inijuanti nechneltoquilíaj. </div>
<div class='q'>Sequinoc altepetl ehuani huihuipicaj noixtla. </div>
<div class='q'>
<span class="verse" id="PS18_45">45&#160;</span>Nochi motemacaj noixpa huan huihuipicatiyohuij quema quisaj campa motlatijtoque. </div>
<div class='q'>
<span class="verse" id="PS18_46">46&#160;</span>Itztoc TOTECO. </div>
<div class='q'>Nijpaquilismacas yaya catli nechmocuitlahuía. </div>
<div class='q'>Ma tijhueyitlalica Toteco Dios, </div>
<div class='q'>notemaquixtijca. </div>
<div class='q'>
<span class="verse" id="PS18_47">47&#160;</span>Yaya nopa Dios catli quincuepilía ica catli fiero inijuanti catli nechcocojtoque. </div>
<div class='q'>Quintlalijtoc masehualme ipan miyac tlali nomaco para ma niquinnahuati. </div>
<div class='q'>
<span class="verse" id="PS18_48">48&#160;</span>Yaya nechmanahuía tlen nocualancaitacahua huan nechhueyitlalía iniixpa catli nechcualancaitaj. </div>
<div class='b'> &#160; </div>
<div class='q'>TOTECO, ta techmaquixtijtoc ininmaco nopa tlahuilanca masehualme, </div>
<div class='q'>
<span class="verse" id="PS18_49">49&#160;</span>yeca nitepohuilis tlen ta campa hueli. </div>
<div class='q'>Nihuicas huan nijhueyitlalis motoca. </div>
<div class='q'>
<span class="verse" id="PS18_50">50&#160;</span>Miyac hueltas tijchijtoc para ma nitlatlani, na niDavid, </div>
<div class='q'>ninopa tlanahuatijquetl catli techtlapejpenijtoc. </div>
<div class='q'>Tijpiya hueyi moyolo ica na catli techtlalijtoc ma nitlanahuati. </div>
<div class='q'>Quena, hueyi moyolo nohuaya huan tijpiyas hueyi moyolo para nochipa ica noixhuihua.  </div>
<div class='psalmlabel' id='PS19_0'> 19</div>
<div class='s'>Ihueyitilis Toteco monextía ipan nochi catli quichijtoc </div>
<div class='q'>
<span class="verse" id="PS19_1">1&#160;</span>Ilhuicactli tepohuilía ihueyitilis Toteco Dios. </div>
<div class='q'>Tlanemijya technextilía catli onpano yejyectzi yaya hueli quisencahua. </div>
<div class='q'>
<span class="verse" id="PS19_2">2&#160;</span>Quena, tonali huan yohuali ilhuicactli quisenhuiquilía tepohuilía para tlahuel hueyi itlalnamiquilis. </div>
<div class='q'>
<span class="verse" id="PS19_3">3&#160;</span>Masque amo tleno caquisti huan amo tijcaquij niyon se camanali, </div>
<div class='q'>nochi masehualme campa hueli quiitaj iyejyejca ilhuicactli huan quimachilíaj catli techpohuilía. </div>
<div class='q'>
<span class="verse" id="PS19_4">4&#160;</span>Eltoc quen ilhuicactli quipiya itoscac catli ajsi hasta campa ontlantoc tlaltipactli, </div>
<div class='q'>huan teyolmelahua para itztoc Toteco Dios. </div>
<div class='q'>Ipan ilhuicactli yaya quiquetzqui ichaj tonati. </div>
<div class='q'>
<span class="verse" id="PS19_5">5&#160;</span>Huan tonati quisa mojmostla huan yohui ipan iojhui ica paquilistli quen se telpocatl quisa ipan ichaj para mosihuajtiti. </div>
<div class='q'>Quena, nopa tonati mochihua quen se motlalojquetl catli paqui motlalohua pampa quimati quintlanis ne sequinoc. </div>
<div class='q'>
<span class="verse" id="PS19_6">6&#160;</span>Tonati quisa ilhuicactli inacastla huan quimaca huelta hasta ne seyoc inacastla. </div>
<div class='q'>Amo aqui huelis motlatis para amo quitonalmictis. </div>
<div class='q'>
<span class="verse" id="PS19_7">7&#160;</span>Ileyes TOTECO eltoc senquistoc cuali, </div>
<div class='q'>huan temaca yancuic nemilistli. </div>
<div class='q'>Huelis timotemachise ipan icamanal, </div>
<div class='q'>pampa ya nopa quichihua ma tlalnamiqui se masehuali catli moicnonequi. </div>
<div class='q'>
<span class="verse" id="PS19_8">8&#160;</span>Itlanahuatilhua TOTECO eltoc melahuac huan xitlahuac. </div>
<div class='q'>Quinmaca paquilistli masehualme ipan ininyolo. </div>
<div class='q'>Quena, sesen tlamantli catli TOTECO techilhuijtoc ma tijchihuaca eltoc quen se tlahuili catli chicahuac. </div>
<div class='q'>Techtlahuilía toojhui para tiquitase. </div>
<div class='q'>
<span class="verse" id="PS19_9">9&#160;</span>Senquistoc cuali para ma tijtlepanitaca TOTECO huan ma tiquimacasica para tiquixpanose. </div>
<div class='q'>Elis cuali para nochipa. </div>
<div class='q'>Catli TOTECO quiijtojtoc para ma tijchihuaca, </div>
<div class='q'>ya nopa melahuac. </div>
<div class='q'>Quena, ya nopa temachtli. </div>
<div class='q'>
<span class="verse" id="PS19_10">10&#160;</span>Noja más nijpatiita que oro. </div>
<div class='q'>Quena, noja más cuali que miyac oro catli senquistoc cuali. </div>
<div class='q'>Quema se masehuali quiselía Icamanal Toteco ipan iyolo, </div>
<div class='q'>eltoc más tzopelic que se sayolnectli catli yancuic quipatzcatoque. </div>
<div class='q'>
<span class="verse" id="PS19_11">11&#160;</span>Nopa tlanahuatilme nechmacaj tlalnamiquilistli, na niitequipanojca, </div>
<div class='q'>para amo ma nitlajtlacolchihua. </div>
<div class='q'>Catli quintoquilía itlanahuatilhua TOTECO hueyi quitlanis. </div>
<div class='b'> &#160; </div>
<div class='q'>
<span class="verse" id="PS19_12">12&#160;</span>Amo aqui huelis momacas cuenta tlen itlaixpanolhua sesen huelta quema quichihua catli amo cuali. </div>
<div class='q'>TOTECO, techtlapojpolhui notlajtlacolhua catli amo nijmatiyaya sintla nijchijtoya. </div>
<div class='q'>
<span class="verse" id="PS19_13">13&#160;</span>Huan techpalehui para amo nimohueyimatis, </div>
<div class='q'>huan amo quema ma nitlajtlacolchihuas ica nopaquilis. </div>
<div class='q'>¡Amo! Amo xijcahua tlajtlacoli ma nechnahuati. </div>
<div class='q'>Quen nopa nielis se masehuali catli amo aqui huelis nechtelhuis ica niyon se tlamantli. </div>
<div class='q'>Huan niitztos nitlatzejtzeloltic. </div>
<div class='q'>
<span class="verse" id="PS19_14">14&#160;</span>Ma mitzpacti catli niquijtohua huan catli nimoilhuía, TOTECO, </div>
<div class='q'>ta tinotlamanahuijca huan tinotemaquixtijca.  </div>
<div class='psalmlabel' id='PS20_0'> 20</div>
<div class='s'>David quitlajtlanía Toteco ma quipalehui quintlanis icualancaitacahua </div>
<div class='q'>
<span class="verse" id="PS20_1">1&#160;</span>Ma TOTECO mitztlacaquili quema timotequipachohua. </div>
<div class='q'>Ma mitzmanahui nopa Dios catli huejcajya quimanahui Jacob. </div>
<div class='q'>
<span class="verse" id="PS20_2">2&#160;</span>Hasta campa yaya itztoc ipan ichaj, </div>
<div class='q'>ma quititlani tlapalehuili catli quisa tlen altepetl Jerusalén. </div>
<div class='q'>
<span class="verse" id="PS20_3">3&#160;</span>Ma quielnamiqui nochi motlacajcahualis catli tijmacatoc. </div>
<div class='q'>Ma moilhui tlen nopa tlacajcahualistli catli tijtlati iixpa huan catli yaya quiseli ica paquilistli. </div>
<div class='q'>
<span class="verse" id="PS20_4">4&#160;</span>Ma mitzmacas nopa catli moyolo quinequi. </div>
<div class='q'>Ma quichihua ma quisa cuali nochi catli timoilhuijtoc tijchihuas. </div>
<div class='q'>
<span class="verse" id="PS20_5">5&#160;</span>Quej nopa tojuanti titzajtzise ica paquilistli pampa ta titlatlantoc, </div>
<div class='q'>huan tijtlananase banderas ica itoca Toteco Dios pampa mitzpalehuijtoc. </div>
<div class='q'>Quena, TOTECO ma mitzmaca nochi catli tijtlajtlanijtoc. </div>
<div class='q'>
<span class="verse" id="PS20_6">6&#160;</span>Cuali nijmati para TOTECO nechmaquixtía niitlanahuatijca catli nechtlapejpenijtoc. </div>
<div class='q'>Hasta tlen nepa ilhuicac campa nelía tlatzejtzeloltic nechhualpalehuijtoc, </div>
<div class='q'>huan nechchihua ma nitlatlani ica ichicahualis. </div>
<div class='q'>
<span class="verse" id="PS20_7">7&#160;</span>Masehualme ipan sequinoc tlalme motemachíaj ipan inincarros huan inincahuayohua para momaquixtise quema onca tlahuilancayotl. </div>
<div class='q'>Pero tojuanti timotemachíaj ipan TOTECO toDios. </div>
<div class='q'>
<span class="verse" id="PS20_8">8&#160;</span>Inijuanti tlaijiyohuise huan huetzise, </div>
<div class='q'>pero tojuanti timotlananase huan noja tijpiyase fuerza. </div>
<div class='b'> &#160; </div>
<div class='q'>
<span class="verse" id="PS20_9">9&#160;</span>Toteco Dios, xijchihuas ma nitlatlani, </div>
<div class='q'>na nimotlanahuatijca. </div>
<div class='q'>Technanquili quema timitznojnotzaj.  </div>
<div class='psalmlabel' id='PS21_0'> 21</div>
<div class='s'>Se huicatl pampa tlatlantoya </div>
<div class='q'>
<span class="verse" id="PS21_1">1&#160;</span>¡TOTECO! Na nitlanahuatijquetl, </div>
<div class='q'>nipaqui pampa techfuerzajmacatoc. </div>
<div class='q'>Nelía nipaqui pampa tijchijtoc ma nitlatlani. </div>
<div class='q'>
<span class="verse" id="PS21_2">2&#160;</span>Techmacatoc catli noyolo quinequiyaya. </div>
<div class='q'>Quena, techmactili catli nimitztlajtlaniyaya. </div>
<div class='q'>
<span class="verse" id="PS21_3">3&#160;</span>Techsehui nitlanahuatijquetl ica hueyi tlatiochihualistli, huan techicpahuiltijtoc se corona catli senquistoc oro. </div>
<div class='q'>
<span class="verse" id="PS21_4">4&#160;</span>Nimitztlajtlani techcahuili ma huejcahuas niitztos, </div>
<div class='q'>huan nelía techmacatoc se nemilistli catli huejcahuas para nochipa. </div>
<div class='q'>
<span class="verse" id="PS21_5">5&#160;</span>Techpalehuijtoc ma nitlatlani miyac ica mohueyi chicahualis. </div>
<div class='q'>Huan yeca por ta, nochi nechhueyitlepanitaj, </div>
<div class='q'>na nitlanahuatijquetl, huan nechhueyitlalíaj. </div>
<div class='q'>
<span class="verse" id="PS21_6">6&#160;</span>Techtiochijtoc ica catli huejcahuas para nochipa, </div>
<div class='q'>huan nelhueyi nopa paquilistli catli nijpiya pampa timocahua nohuaya. </div>
<div class='q'>
<span class="verse" id="PS21_7">7&#160;</span>Na nitlanahuatijquetl nimotemachía ipan ta, TOTECO. </div>
<div class='q'>Quena, nimotemachía ipan mohueyi teicnelilis ta Catli Más tiHueyi, </div>
<div class='q'>yeca amo aqui huelis nechtlanis. </div>
<div class='q'>
<span class="verse" id="PS21_8">8&#160;</span>TOTECO, ica mochicahualis tiquinajsiti nochi mocualancaitacahua. </div>
<div class='q'>Ica monejmac tiquinitzquis nochi catli mitzcualancaitaj. </div>
<div class='q'>
<span class="verse" id="PS21_9">9&#160;</span>Quema timonextis, inijuanti tlatlase moixpa quen itztosquíaj ipan se horno catli xahuantoc. </div>
<div class='q'>TOTECO, quema tiquintlajtolsencahuas, </div>
<div class='q'>mocualancayo quintlamitlatis. </div>
<div class='q'>
<span class="verse" id="PS21_10">10&#160;</span>Tiquintzontlamiltis hasta ininconehua huan iniixhuihua. </div>
<div class='q'>
<span class="verse" id="PS21_11">11&#160;</span>Masque masehualme catli amo cuajcualme mitzcualancaitaj huan quisencahuaj catli amo cuali mitzchihuilise, </div>
<div class='q'>amo quisas cuali catli moilhuijtoque. </div>
<div class='q'>
<span class="verse" id="PS21_12">12&#160;</span>Inijuanti moicancuepase para cholojtehuase quema quiitase para tiquinmelactlachilis ica mocuahuitol tlasencahuali para tiquinhuilanas. </div>
<div class='q'>
<span class="verse" id="PS21_13">13&#160;</span>Timitzhueyimatij, TOTECO, </div>
<div class='q'>pampa hueyi mochicahualis. </div>
<div class='q'>Huan timitzhueyichihuase ica huicatl pampa nelía tijpiya nochi chicahualistli.  </div>
<div class='psalmlabel' id='PS22_0'> 22</div>
<div class='s'>Se tlacatl quitzajtzilía Toteco huan teipa quipaquilismaca </div>
<div class='q'>
<span class="verse" id="PS22_1">1&#160;</span>¡NoTeco Dios! ¡NoTeco Dios! </div>
<div class='q'>¿Para tlen techtlahuelcajtoc? </div>
<div class='q'>¿Para tlen timohuejcachijtoc huan amo tihualajtoc para techmanahuiqui? </div>
<div class='q'>Amo tijtlacaquilía quema nitlatzajtzilía. </div>
<div class='q'>
<span class="verse" id="PS22_2">2&#160;</span>NoTeco, tonali yohuali amo nimosiyajquetza nimitznotza, </div>
<div class='q'>pero amo technanquilía. </div>
<div class='q'>
<span class="verse" id="PS22_3">3&#160;</span>Huan masque quej nopa eltoc, </div>
<div class='q'>ta quejipa titlatzejtzeloltic. </div>
<div class='q'>Nochi tohuejcapan tatahua tiisraelitame mitzyahualojque huan mitzhueyichijque. </div>
<div class='q'>
<span class="verse" id="PS22_4">4&#160;</span>Totatahua mochixque ipan ta. </div>
<div class='q'>Quena, motemachijque mopan ta huan ta tiquinmanahui. </div>
<div class='q'>
<span class="verse" id="PS22_5">5&#160;</span>Mitznojnotzque quema tlaijiyohuiyayaj huan tiquinmaquixti. </div>
<div class='q'>Mopan ta motemachijque huan amo tiquinpinahualti. </div>
<div class='q'>
<span class="verse" id="PS22_6">6&#160;</span>Pero na nimomati quen se pilocuiltzi huan amo nise masehuali. </div>
<div class='q'>Sequin san nechhuetzquilíaj huan sequinoc nechcualancaitaj. </div>
<div class='q'>
<span class="verse" id="PS22_7">7&#160;</span>Nochi catli nechitaj san noca paquij, </div>
<div class='q'>huan tlancuitzihuij huan motzonojolinía, </div>
<div class='q'>
<span class="verse" id="PS22_8">8&#160;</span>huan quiijtohuaj: </div>
<div class='q'>“Yaya catli motemachía ipan TOTECO, </div>
<div class='q'>huajca ma tiquitaca sintla quimaquixtis. </div>
<div class='q'>Sintla nelía quiicnelía, </div>
<div class='q'>ma quimanahuiqui.” </div>
<div class='m'>Quej nopa quiijtohuaj masehualme. </div>
<div class='q'>
<span class="verse" id="PS22_9">9&#160;</span>Pero TOTECO, na nijmati para techpalehuijtoc. </div>
<div class='q'>Techquixti iijtico nonana. </div>
<div class='q'>Techmocuitlahuijtoc hasta tlen quema noja nichichiyaya. </div>
<div class='q'>
<span class="verse" id="PS22_10">10&#160;</span>Huan quema nitlacatqui ya ipa nimotemachijtoc ipan ta. </div>
<div class='q'>Nochi tonali tieltihualajtoc tinoTeco Dios. </div>
<div class='q'>
<span class="verse" id="PS22_11">11&#160;</span>Amo techtlalcahui san pampa hualajtoc ni tequipacholi huan amo aqui seyoc catli hueli nechpalehuis. </div>
<div class='q'>
<span class="verse" id="PS22_12">12&#160;</span>Miyaqui nocualancaitacahua nechyahualojtoque quen torojme catli mosisiníaj. </div>
<div class='q'>Quena, nesij quen nopa huejhueyi torojme catli itztoque ipan tlali Basán. </div>
<div class='q'>
<span class="verse" id="PS22_13">13&#160;</span>Nanalcaj quen tecuanime catli mosisiníaj. </div>
<div class='q'>Camachalohuaj huan nechmelactlachilíaj. </div>
<div class='q'>
<span class="verse" id="PS22_14">14&#160;</span>Na nimomati quen atl catli mopatzcatoc huan campa hueli toyajtoc. </div>
<div class='q'>Nochi noomiyo lelecuecatoc. </div>
<div class='q'>Noyolo eltoc quen cera catli atiya. </div>
<div class='q'>
<span class="verse" id="PS22_15">15&#160;</span>Tlantoc nochi nochicahualis. </div>
<div class='q'>Nijpiya nocamac huactoc quen se chachapal tepalcatl, </div>
<div class='q'>huan nonenepil tlatzquitoc ica nocamacholec. </div>
<div class='q'>Techtlalijtoc campa tlahuactoc huan campa onca miquilistli. </div>
<div class='q'>
<span class="verse" id="PS22_16">16&#160;</span>Masehualme catli amo cuajcualme nechyahualojtoque quen chichime. </div>
<div class='q'>Quicocoyotztoque nomax huan noicxihua. </div>
<div class='q'>
<span class="verse" id="PS22_17">17&#160;</span>Hasta huelis nijpohuas noomiyohua, </div>
<div class='q'>pampa sesen nechcocohua. </div>
<div class='q'>Nocualancaitacahua nechsentlachilijtoque huan san noca paquij. </div>
<div class='q'>
<span class="verse" id="PS22_18">18&#160;</span>Momajmacaj catli nimoquentiyaya. </div>
<div class='q'>Quena, mahuiltíaj ica piltetzitzi para quiitase ajqueya quitocaros sesen noyoyohua. </div>
<div class='q'>
<span class="verse" id="PS22_19">19&#160;</span>Pero ta, TOTECO, amo techtlalcahui, </div>
<div class='q'>pampa na niitztoc momaco. </div>
<div class='q'>Xihuala nimantzi techpalehuiqui. </div>
<div class='q'>
<span class="verse" id="PS22_20">20&#160;</span>Techmanahui tlen ininmachete ni mosisinijca masehualme catli itztoque quen chichime. </div>
<div class='q'>Amo xiquincahuili ma nechmictica. </div>
<div class='q'>
<span class="verse" id="PS22_21">21&#160;</span>Eltoc quen niitztoc inincamaco tecuanime, </div>
<div class='q'>huajca techmaquixti. Nopa masehualme itztoque quen torojme, </div>
<div class='q'>amo ma nechtompojhuica. </div>
<div class='q'>
<span class="verse" id="PS22_22">22&#160;</span>Huan na niquinpohuilis noicnihua tlen ta, TOTECO, </div>
<div class='q'>huan quema oncas tlasentililistli, </div>
<div class='q'>nimitzhueyichihuas iniixtla nochi. </div>
<div class='q'>
<span class="verse" id="PS22_23">23&#160;</span>TOTECO, tojuanti catli timitztlepanitaj huan tiquimacasij timitzixpanose timitzpaquilismacaj. </div>
<div class='q'>Nochi tiiteipan ixhuihua Israel, </div>
<div class='q'>timitzhueyichihuaj. </div>
<div class='q'>Quena, timitzhueyimatij nochi tiisraelitame. </div>
<div class='q'>
<span class="verse" id="PS22_24">24&#160;</span>Pampa amo techelcajtoc quema titlaijiyohuíaj, </div>
<div class='q'>niyon amo techhuejcamajcajtoc. </div>
<div class='q'>Amo neli techcuanetlatilía. </div>
<div class='q'>¡Amo! Ta techtlacaquilía quema timitztlajtlaníaj techpalehuiqui. </div>
<div class='q'>
<span class="verse" id="PS22_25">25&#160;</span>Huajca, TOTECO, ipan nopa hueyi tlasentililistli nimitzpaquilismacas iniixtla nochi momasehualhua, </div>
<div class='q'>pampa ta titemachtli. </div>
<div class='q'>Iniixpa catli mitztlepanitaj huan quiimacasij mitzixpanose, </div>
<div class='q'>na nijchihuas catli nimitztencahuilijtoc para nijchihuas. </div>
<div class='b'> &#160; </div>
<div class='q'>
<span class="verse" id="PS22_26">26&#160;</span>Huajca nochi catli teicneltzitzi tlacuase huan ixhuise. </div>
<div class='q'>Nochi catli quitemohuaj TOTECO quipantise huan quipaquilismacase. </div>
<div class='q'>Quena, paquise para nochipa. </div>
<div class='q'>
<span class="verse" id="PS22_27">27&#160;</span>Masehualme ipan nochi tlalme campa hueli ipan tlaltipactli motepotztocase huan quielnamiquise TOTECO. </div>
<div class='q'>Inijuanti pehuase quihueyimatise huan motlancuaquetzase iixpa. </div>
<div class='q'>
<span class="verse" id="PS22_28">28&#160;</span>Pampa TOTECO, yaya nopa tlanahuatijquetl catli quinahuatía nochi tlalme. </div>
<div class='q'>
<span class="verse" id="PS22_29">29&#160;</span>Nochi catli quipiyaj tomi huan nochi catli teicneltzitzi ipan ni tlaltipactli motlancuaquetzase iixpa. </div>
<div class='q'>Quena, nochi tlaltipac ehuani catli teipa miquise, quihueyimatise. </div>
<div class='q'>
<span class="verse" id="PS22_30">30&#160;</span>Nojquiya noteipan ixhuihua quihueyimatise TOTECO huan tepohuilise tlen ya nochi ininnemilis. </div>
<div class='q'>
<span class="verse" id="PS22_31">31&#160;</span>Quema toteipan ixhuihua tlacajtiyase, </div>
<div class='q'>tepohuilise para xitlahuac TOTECO huan nochi nopa huejhueyi tlamantli catli techchihuilijtoc.  </div>
<div class='psalmlabel' id='PS23_0'> 23</div>
<div class='s'>TOTECO nechmocuitlahuía </div>
<div class='q'>
<span class="verse" id="PS23_1">1&#160;</span>Quen se tlamocuitlahuijquetl quinmocuitlahuía pilborregojtzitzi, </div>
<div class='q'>TOTECO nechmocuitlahuía. </div>
<div class='q'>Huan yeca amo tleno nechpolohua. </div>
<div class='q'>
<span class="verse" id="PS23_2">2&#160;</span>Yaya nechsiyajquetza campa onca yejyectzi sacatl catli xoxohuic. </div>
<div class='q'>Nechhuica campa mantoc cuali atl catli amo mahuilili. </div>
<div class='q'>
<span class="verse" id="PS23_3">3&#160;</span>Quema ayacmo hueli nimotlanana, </div>
<div class='q'>nechmaca yancuic chicahualistli. </div>
<div class='q'>Yaya nechyacana ipan ojtli xitlahuac para nijchijtinemis catli cuali, </div>
<div class='q'>huan quej nopa nochi quihueyitlalise. </div>
<div class='b'> &#160; </div>
<div class='q'>
<span class="verse" id="PS23_4">4&#160;</span>Masque ninemis ipan tzintlayohuilotl nechca miquilistli, </div>
<div class='q'>amo tleno niquimacasis, pampa ta, TOTECO, </div>
<div class='q'>tiitztoc nohuaya. </div>
<div class='q'>Ica mocuatopil techmanahuía ica catli amo cuali. </div>
<div class='q'>Huan ica mocuachijcol catli huehueyac techtilana quema seyoc ojtli nijtoquilisnequi. </div>
<div class='q'>
<span class="verse" id="PS23_5">5&#160;</span>Techsencahuilía se cuali tlacualistli iniixpa nocualancaitacahua. </div>
<div class='q'>Ica aceite techpajtía campa nimococojtoc. </div>
<div class='q'>Techtiochijtoc hasta mocahua. </div>
<div class='q'>
<span class="verse" id="PS23_6">6&#160;</span>Nijmati para ta, TOTECO, techyacanas nochi nonemilis ica motlaicnelijcayo, </div>
<div class='q'>pampa tijpiya hueyi moyolo nohuaya. </div>
<div class='q'>Huan teipa nimocahuas mohuaya ipan mochaj nepa ilhuicac para nochipa.  </div>
<div class='psalmlabel' id='PS24_0'> 24</div>
<div class='s'>Nopa hueyi tlanahuatijquetl ipan nochi tlaltipactli huan ilhuicactli </div>
<div class='q'>
<span class="verse" id="PS24_1">1&#160;</span>TOTECO iaxca ni tlaltipactli huan nochi catli eltoc ipani. </div>
<div class='q'>Senquistoc nochi catli itztoque ipan ilhuicactli huan tlaltipactli iaxca. </div>
<div class='q'>
<span class="verse" id="PS24_2">2&#160;</span>Pampa yaya quitlatzquilti cuali huan quiquetzqui ni tlaltipactli tlatzintla ipan nopa atl catli tlahuel huejcatla. </div>
<div class='q'>
<span class="verse" id="PS24_3">3&#160;</span>¿Ajqueya huelis tlejcos ipan itepe TOTECO? </div>
<div class='q'>¿Ajqueya huelis itztos ipan icaltiopa catli tlatzejtzeloltic? </div>
<div class='q'>
<span class="verse" id="PS24_4">4&#160;</span>Huelis itztose nepa san catli quipiyaj ininmax huan ininyolo tlapajpactli iixpa, </div>
<div class='q'>pampa yaya quintlapojpolhuijtoc inintlajtlacolhua. </div>
<div class='q'>San yase nepa catli amo quihueyichihuaj se tlaixcopincayotl huan catli amo istlacatij quema quitestigojquetzaj TOTECO. </div>
<div class='q'>
<span class="verse" id="PS24_5">5&#160;</span>Quena, quinmaquixtis TOTECO, </div>
<div class='q'>huan quintiochihuas huan quiijtos para inijuanti itztoque cuali iixpa. </div>
<div class='q'>
<span class="verse" id="PS24_6">6&#160;</span>Catli quej nopa quitemohuaj Toteco Dios, </div>
<div class='q'>huelise moquetzase iixpa huan quihueyichihuase Toteco Dios catli Jacob huejcajya quitoquili. </div>
<div class='q'>
<span class="verse" id="PS24_7">7&#160;</span>Ma motlapoca cuali nopa huejhueyi caltemitl catli ipa eltoya huan nochipa eltos ipan altepetl Sion, </div>
<div class='q'>pampa calaquiqui nopa hueyi tlanahuatijquetl catli quinahuatía nochi tlaltipactli huan ilhuicac. </div>
<div class='q'>
<span class="verse" id="PS24_8">8&#160;</span>¿Ta tijmati ajqueya nopa hueyi tlanahuatijquetl catli quinahuatía nochi ilhuicactli huan tlaltipactli? </div>
<div class='q'>Yaya TOTECO catli tlahuel quipiya chicahualistli huan amo tleno quiimacasi. </div>
<div class='q'>Yaya TOTECO catli tlatlantinemi ipan nochi tlahuilancayotl. </div>
<div class='q'>
<span class="verse" id="PS24_9">9&#160;</span>Ma motlapoca cuali nopa caltemitl catli ipa eltoya ipan altepetl Sion, </div>
<div class='q'>huan calaquis nopa hueyi tlanahuatijquetl catli quinahuatía nochi tlaltipactli huan ilhuicactli. </div>
<div class='q'>
<span class="verse" id="PS24_10">10&#160;</span>¿Ta tijmati ajqueya nopa hueyi tlanahuatijquetl catli quinahuatía nochi tlaltipactli huan ilhuicactli? </div>
<div class='q'>Yaya TOTECO. </div>
<div class='q'>Yaya nopa hueyi tlanahuatijquetl catli quinahuatía nochi tlaltipactli huan ilhuicactli.  </div>
<div class='psalmlabel' id='PS25_0'> 25</div>
<div class='s'>David quinejqui quimatis nopa ojtli catli más xitlahuac </div>
<div class='q'>
<span class="verse" id="PS25_1">1&#160;</span>Mopan ta, TOTECO, nimotlatlajtía ica nochi noyoltzi. </div>
<div class='q'>
<span class="verse" id="PS25_2">2&#160;</span>Mopan ta, noTeco Dios, nimotemachía. </div>
<div class='q'>Amo techcahua para ma nimopinahualti. </div>
<div class='q'>Amo xiquincahuili nocualancaitacahua ma nechhuetzquilica. </div>
<div class='q'>
<span class="verse" id="PS25_3">3&#160;</span>Amo quema mopinahualtijtoc se catli ipan ta motemachijtoc. </div>
<div class='q'>Ma mopinahuase inijuanti catli nimantzi quinequij mitzixpanose. </div>
<div class='q'>
<span class="verse" id="PS25_4">4&#160;</span>TOTECO, technextili moojhui. </div>
<div class='q'>Quena, technextili nopa pilojtzi campa tijnequi ma ninejnemi. </div>
<div class='q'>
<span class="verse" id="PS25_5">5&#160;</span>Techyacana ipan moojhui catli xitlahuac huan techmachti, </div>
<div class='q'>pampa ta tinoTeco Dios huan tinotemaquixtijca. </div>
<div class='q'>Mopan ta nimotemachía ipan tlen hueli hora. </div>
<div class='q'>
<span class="verse" id="PS25_6">6&#160;</span>TOTECO, xiquelnamiqui moteicnelilis catli tijpixtoc para nochipa, </div>
<div class='q'>catli hasta tlen huejcajya titenextilijtoc, </div>
<div class='q'>huan yeca techtlasojtla. </div>
<div class='q'>
<span class="verse" id="PS25_7">7&#160;</span>Amo xiquelnamiqui notlajtlacolhua catli nijchijqui quema nitelpocatixtoya. </div>
<div class='q'>Xiquelcahua quema nimotlepanitayaya moixpa. </div>
<div class='q'>TOTECO, techelnamiqui ica motlaicnelilis pampa hueyi moyolo nohuaya. </div>
<div class='q'>
<span class="verse" id="PS25_8">8&#160;</span>TOTECO, ta nelía ticuali huan tixitlahuac. </div>
<div class='q'>Yeca tiquinnextilía tlajtlacolchihuani nopa cuali ojtli catli ipan ma nejnemise. </div>
<div class='q'>
<span class="verse" id="PS25_9">9&#160;</span>Tiquinyacana catli moicnonequij ipan nopa ojtli catli más xitlahuac. </div>
<div class='q'>Quena, tiquinmachtía inijuanti catli quitemohuaj tlaque mopaquilis. </div>
<div class='q'>
<span class="verse" id="PS25_10">10&#160;</span>Quema se masehuali quitoquilía motlanahuatil, TOTECO, </div>
<div class='q'>nochi ojtli catli ipan tijhuica quinextilía motlaicnelilis, </div>
<div class='q'>huan quinextilía para ta tiitztoc tixitlahuac. </div>
<div class='q'>
<span class="verse" id="PS25_11">11&#160;</span>¡TOTECO! Techtlapojpolhui notlajtlacol masque nelía hueyi. </div>
<div class='q'>Techtlapojpolhui pampa quej nopa tiquijtojtoc tijchihuas. </div>
<div class='q'>
<span class="verse" id="PS25_12">12&#160;</span>TOTECO, ica masehualme catli quiimacasij mitzixpanose, </div>
<div class='q'>tiquinnextilis nopa cuali ojtli catli tijtlapejpenijtoc para inijuanti. </div>
<div class='q'>
<span class="verse" id="PS25_13">13&#160;</span>Tiquintiochihuas miyac, </div>
<div class='q'>huan ininconehua quiselise nopa tlali catli tiquinmacas. </div>
<div class='q'>
<span class="verse" id="PS25_14">14&#160;</span>TOTECO tiquinpohuilía catli eltoc ipan moyolo inijuanti catli mitztlepanitaj huan quiimacasij mitzixpanose. </div>
<div class='q'>Quena, tiquinnextilía nochi catli ininhuaya timocajtoc masehualme. </div>
<div class='q'>
<span class="verse" id="PS25_15">15&#160;</span>Nochipa nimitztemohua TOTECO, </div>
<div class='q'>huan nijchiya para techpalehuiqui, </div>
<div class='q'>pampa san ta tihuelis techmanahuis tlen ni tlaquetztli. </div>
<div class='q'>
<span class="verse" id="PS25_16">16&#160;</span>Techtlachili, TOTECO, </div>
<div class='q'>huan xijpiya hueyi moyolo noca na, </div>
<div class='q'>pampa niitztoc noseli huan nimoyoltequipachohua. </div>
<div class='q'>
<span class="verse" id="PS25_17">17&#160;</span>Nimoyoltequipachohua ica tlahuel miyac tlamantli catli ohui. </div>
<div class='q'>Techmanahui tlen nopa tequipacholi. </div>
<div class='q'>
<span class="verse" id="PS25_18">18&#160;</span>Xijtlachili nopa tequipacholi catli nechcuatetzopa huan nechtlaijiyohuiltía. </div>
<div class='q'>Huan techtlapojpolhui nochi notlajtlacolhua. </div>
<div class='q'>
<span class="verse" id="PS25_19">19&#160;</span>Xiquita quesqui nocualancaitacahua niquinpiya huan quenicatza tlahuel nechcualancaitaj. </div>
<div class='q'>
<span class="verse" id="PS25_20">20&#160;</span>Techmocuitlahui huan techmaquixti para amo nechcocose. </div>
<div class='q'>Amo xijcahua ma nechpinahualtica, </div>
<div class='q'>pampa ipan ta nimotemachijtoc. </div>
<div class='q'>
<span class="verse" id="PS25_21">21&#160;</span>Techmanahui pampa nitemachtli huan nijchihua catli xitlahuac, </div>
<div class='q'>huan nimotemachijtoc ipan ta. </div>
<div class='q'>
<span class="verse" id="PS25_22">22&#160;</span>NoTeco Dios, techmaquixti tiisraelitame tlen nochi totequipachol, </div>
<div class='q'>pampa timomasehualhua.  </div>
<div class='psalmlabel' id='PS26_0'> 26</div>
<div class='s'>Nopa nemilistli catli tlahuel tlapajpactli </div>
<div class='q'>
<span class="verse" id="PS26_1">1&#160;</span>TOTECO, techtlajtolsencahua. </div>
<div class='q'>Xiteyolmelahua para amo tleno catli fiero nijchijtoc. </div>
<div class='q'>Nimotemachijtoc san ipan ta huan amo quema nimoilhuijtoc nimitzcahuas. </div>
<div class='q'>
<span class="verse" id="PS26_2">2&#160;</span>Techyoltlachili, TOTECO, </div>
<div class='q'>huan techyejyeco. </div>
<div class='q'>Xijtlachili cuali noyolo huan notlalnamiquilis catli más noyolijtic eltoc. </div>
<div class='q'>
<span class="verse" id="PS26_3">3&#160;</span>Pampa na nijpatiita motlaicnelilis, huan nochipa nijtoquilía mocamanal catli melahuac. </div>
<div class='q'>
<span class="verse" id="PS26_4">4&#160;</span>Amo quema ninejnentoc ininhuaya masehualme catli tlacajcayahuaj, </div>
<div class='q'>niyon amo nimohuicatoc ininhuaya catli quipiyaj ome iniixayac. </div>
<div class='q'>
<span class="verse" id="PS26_5">5&#160;</span>Nijcualancaita inintlasentililis amo cuajcualme. </div>
<div class='q'>Amo quema nimosentilijtoc ininhuaya catli fiero quichihuaj. </div>
<div class='q'>
<span class="verse" id="PS26_6">6&#160;</span>Tlapajpactli nomax tlen nochi tlajtlacoli, </div>
<div class='q'>huan san quej nopa nimonechcahuis motlaixpa, TOTECO. </div>
<div class='q'>
<span class="verse" id="PS26_7">7&#160;</span>Nepa nihuicas huicatl para nimitzhueyitlalis huan niteyolmelahuas nochi catli yejyectzi catli ta tijchijtoc. </div>
<div class='q'>
<span class="verse" id="PS26_8">8&#160;</span>Tlahuel niquicnelía mochaj campa tiitztoc, TOTECO, </div>
<div class='q'>campa monextía motlatlanex. </div>
<div class='q'>
<span class="verse" id="PS26_9">9&#160;</span>Amo techchihuili quen tiquinchihuilía tlajtlacolchihuani huan temictiani. </div>
<div class='q'>
<span class="verse" id="PS26_10">10&#160;</span>Inijuanti quisencahuaj quenicatza huelis tetlacuijcuilise. </div>
<div class='q'>Quipiyaj ininmax temitoc ica tomi catli tlaichtaca tlainantoque. </div>
<div class='q'>
<span class="verse" id="PS26_11">11&#160;</span>Pero na ninemi xitlahuac. </div>
<div class='q'>Xijpiya hueyi moyolo noca na, </div>
<div class='q'>huan techmaquixti. </div>
<div class='q'>
<span class="verse" id="PS26_12">12&#160;</span>TOTECO, nimitzhueyichihua tlamiyacapa. </div>
<div class='q'>Ica ta, cuali niijcatoc, </div>
<div class='q'>huan amo techcahuilijtoc ma nihuetzi.  </div>
<div class='psalmlabel' id='PS27_0'> 27</div>
<div class='s'>TOTECO nechtlahuilía huan nechmaquixtía </div>
<div class='q'>
<span class="verse" id="PS27_1">1&#160;</span>TOTECO nechtlahuilía huan nechmaquixtía. </div>
<div class='q'>¿Ajqueya ma niquimacasis? </div>
<div class='q'>TOTECO yaya nochicahualis, </div>
<div class='q'>huan na niitztoc imaco. </div>
<div class='q'>Amo aqui niquimacasis. </div>
<div class='q'>
<span class="verse" id="PS27_2">2&#160;</span>Quema amo cuajcualme quinequise nechhuilanase huan quinequise nechmictise, </div>
<div class='q'>motepotlamise huan huetzise. </div>
<div class='q'>
<span class="verse" id="PS27_3">3&#160;</span>Masque nochi isoldados se hueyi tlali motlananase noixpa, </div>
<div class='q'>amo niyolmajmahuis. </div>
<div class='q'>Masque nechhuilanase, </div>
<div class='q'>na nimotemachijtos ipan TOTECO pampa yaya itztoc nohuaya. </div>
<div class='q'>
<span class="verse" id="PS27_4">4&#160;</span>San se tlamantli nijtlajtlanijtoc TOTECO. </div>
<div class='q'>San se tlamantli nijnequi. </div>
<div class='q'>Nijnequi niitztos ipan ichaj TOTECO nochi tonali. </div>
<div class='q'>Nijnequi nijhueyichihuas nepa huan nimopaquilismacas ica nochi ihueyitilis huan itlatlanex. </div>
<div class='q'>Quena, ipan ichaj nijtemos catli ya ipaquilis. </div>
<div class='q'>
<span class="verse" id="PS27_5">5&#160;</span>Quema ajsis tonali catli amo cuali, </div>
<div class='q'>TOTECO nechmocuitlahuis. </div>
<div class='q'>Nechtlatis ipan icaltiopa campa más tlatzejtzeloltic, </div>
<div class='q'>huan teipa nechquetzas ipan se hueyi tetl para nechhueyitlalis. </div>
<div class='q'>
<span class="verse" id="PS27_6">6&#160;</span>Quena, nechhueyitlalis iniixpa nocualancaitacahua. </div>
<div class='q'>Yeca na nijtencahuas tlacajcahualistli ipan icaltiopa, </div>
<div class='q'>huan nicuatzajtzis ica paquilistli. </div>
<div class='q'>Nihuicas huan nitlatzotzonas para nijpaquilismacas TOTECO. </div>
<div class='b'> &#160; </div>
<div class='q'>
<span class="verse" id="PS27_7">7&#160;</span>TOTECO, techtlacaquili pampa nimitznojnotza. </div>
<div class='q'>Xijpiya hueyi moyolo noca na, </div>
<div class='q'>huan technanquili. </div>
<div class='q'>
<span class="verse" id="PS27_8">8&#160;</span>TOTECO, quema techilhuía: </div>
<div class='q'>“Techcamanalhuiqui”, </div>
<div class='q'>na nimitznanquilía: </div>
<div class='q'>“Nimitzcamanalhuiti”. </div>
<div class='q'>
<span class="verse" id="PS27_9">9&#160;</span>¡Amo techcuanetlatili! </div>
<div class='q'>¡Amo techhuejcamajcahua pampa ticualantoc nohuaya! </div>
<div class='q'>San ta catli techpalehuía, </div>
<div class='q'>noTeco Dios, ta catli tinotemaquixtijca. </div>
<div class='q'>Amo techiyocacahua, niyon amo techcajtehua noseltzi. </div>
<div class='q'>
<span class="verse" id="PS27_10">10&#160;</span>Masque notata huan nonana nechtlahuelcahuase, </div>
<div class='q'>TOTECO, ta nochipa techmocuitlahuis. </div>
<div class='q'>
<span class="verse" id="PS27_11">11&#160;</span>TOTECO, technextili catli tijnequi ma nijchihua. </div>
<div class='q'>Techyacana san ipan nopa ojtli cuali campa tijnequi ma ninejnemi, </div>
<div class='q'>pampa nocualancaitacahua nechyahualohuaj. </div>
<div class='q'>
<span class="verse" id="PS27_12">12&#160;</span>Amo techtemactili ininmaco quen inijuanti quinequij, </div>
<div class='q'>pampa noca na motlanantoque masehualme catli istlacatij huan san quimatij catli más fiero nechchihuilise. </div>
<div class='b'> &#160; </div>
<div class='q'>
<span class="verse" id="PS27_13">13&#160;</span>Pero na cuali nijmati TOTECO nechmanahuis, </div>
<div class='q'>huan sempa niquitas quenicatza cuali iyolo nohuaya ipan ni tlaltipactli campa niitztoc. </div>
<div class='q'>
<span class="verse" id="PS27_14">14&#160;</span>Ximochiya ipan TOTECO. </div>
<div class='q'>Ximotemaca huan ximoyolchicahua huan amo ximomajmati. </div>
<div class='q'>Quena, ximotemachi ipan TOTECO.  </div>
<div class='psalmlabel' id='PS28_0'> 28</div>
<div class='s'>Toteco quitlacaquilía quema timotlatlajtíaj </div>
<div class='q'>
<span class="verse" id="PS28_1">1&#160;</span>TOTECO, tinotlamanahuijca. </div>
<div class='q'>San ipan ta nimotlatía. </div>
<div class='q'>Ta catli nimitztzajtzilía techpalehuiqui. </div>
<div class='q'>Amo ximotlahuelnequi para technanquilis, </div>
<div class='q'>pampa sintla amo technanquilis, </div>
<div class='q'>san nimotemacas para ma nechmictica. </div>
<div class='q'>
<span class="verse" id="PS28_2">2&#160;</span>Xijcaqui nocamanal quema nimitztlajtlanía tlapalehuili. </div>
<div class='q'>Techchihuili cuenta quema nimomatlananas huan nijmelactlachilis mocaltiopa catli tlahuel tlatzejtzeloltic. </div>
<div class='q'>
<span class="verse" id="PS28_3">3&#160;</span>Amo techtlatzacuilti ininhuaya masehualme catli amo cuajcualme catli san quichihuaj catli amo monequi. </div>
<div class='q'>Inijuanti camanaltij yejyectzi ica sequinoc, </div>
<div class='q'>pero quipiyaj nochi catli amo cuali ipan ininyolo. </div>
<div class='q'>
<span class="verse" id="PS28_4">4&#160;</span>Xiquincuepili nochi catli amo cuali quichijtoque ica catli amo cuali nojquiya. </div>
<div class='q'>Xiquintlaxtlahui ica catli fiero san se quen fiero quinchihuilijtoque sequinoc. </div>
<div class='q'>
<span class="verse" id="PS28_5">5&#160;</span>TOTECO, inijuanti amo quichihuilíaj cuenta nochi catli tijchijtoc, </div>
<div class='q'>huajca tiquintzontlamiltis huan amo quema tiquintlananas sempa. </div>
<div class='q'>
<span class="verse" id="PS28_6">6&#160;</span>TOTECO, nimitzpaquilismacas pampa tijtlacaquilijtoc catli nimitztlajtlanijtoc. </div>
<div class='q'>
<span class="verse" id="PS28_7">7&#160;</span>TOTECO, yaya nochicahualis huan notlamanahuijca ica nochi catli mahuilili. </div>
<div class='q'>Ipan ya nimoneltemachijtoc huan nechpalehuijtoc, </div>
<div class='q'>yeca ipan noyolo nijpiya miyac paquilistli. </div>
<div class='q'>Nihuicas huan nimitztlascamatis, TOTECO. </div>
<div class='q'>
<span class="verse" id="PS28_8">8&#160;</span>TOTECO, ta tiquinpixtoc momaco nochi momasehualhua. </div>
<div class='q'>Yeca san ipan ta motemachía motlanahuatijca catli tijtlapejpenijtoc. </div>
<div class='q'>
<span class="verse" id="PS28_9">9&#160;</span>Xijmaquixti moaltepe, TOTECO. </div>
<div class='q'>Huan xiquintiochihua inijuanti catli moaxcahua. </div>
<div class='q'>Techmocuitlahui quen se quinmocuitlahuía ipilborregojhua. </div>
<div class='q'>Techhuica momaco para nochipa.  </div>
<div class='psalmlabel' id='PS29_0'> 29</div>
<div class='s'>Se huicatl tlen ihueyitilis TOTECO </div>
<div class='q'>
<span class="verse" id="PS29_1">1&#160;</span>Xijhueyichihuaca TOTECO, </div>
<div class='q'>amojuanti anitequihuajcahua. </div>
<div class='q'>Xijhueyichihuaca TOTECO catli quipiya hueyi ichicahualis huan itlatlanex. </div>
<div class='q'>
<span class="verse" id="PS29_2">2&#160;</span>Xijhueyichihuaca TOTECO por ihueyitilis, </div>
<div class='q'>pampa ya nopa quinamiqui para yaya catli tlahuel hueyi. </div>
<div class='q'>Xijhueyichihuatij TOTECO catli itztoc campa tlahuel tlayejyectzi huan tlatzejtzeloltic. </div>
<div class='q'>
<span class="verse" id="PS29_3">3&#160;</span>Quema TOTECO camanalti, </div>
<div class='q'>caquisti quen tlatomonilotl catli chicahuac ipan hueyi atl. </div>
<div class='q'>Itoscac Toteco Dios catli itztoc ipan ilhuicac caquisti quen tlatomoni ipan ilhuicac tlahuel chicahuac. </div>
<div class='q'>Quena, TOTECO itoscac monanquilía iixpa nopa hueyi atl ica nochi ihueyitilis. </div>
<div class='q'>
<span class="verse" id="PS29_4">4&#160;</span>Itoscac TOTECO quipiya chicahualistli. </div>
<div class='q'>Quena, itoscac quipiya tlahuel miyac chicahualistli. </div>
<div class='q'>
<span class="verse" id="PS29_5">5&#160;</span>Itoscac tlahuel temajmati huan quema TOTECO camanalti, </div>
<div class='q'>quichihua para ma ixtzayanica tiocuame. </div>
<div class='q'>Quena, Toteco quintlapana nochi tiocuame ipan tlali Líbano. </div>
<div class='q'>
<span class="verse" id="PS29_6">6&#160;</span>Quichihua ma huihuipicaca nochi cuatitlamitl ipan tlalme Líbano huan Sirión. </div>
<div class='q'>Quinchihualtía nopa cuame ma molinica quen piltorojtzitzi huan pilhuacaxtzitzi catli huitontehuaj. </div>
<div class='q'>
<span class="verse" id="PS29_7">7&#160;</span>Quema TOTECO camanalti, </div>
<div class='q'>quimajcahua tlilelemectli. </div>
<div class='q'>
<span class="verse" id="PS29_8">8&#160;</span>Quema TOTECO camanalti, </div>
<div class='q'>huihuipica nochi huactoc tlali. </div>
<div class='q'>Quena, hasta quichihua para ma huihuipica nopa huactoc tlali Cades. </div>
<div class='q'>
<span class="verse" id="PS29_9">9&#160;</span>Quema TOTECO quiijtohua para oncas tlatomonilotl, </div>
<div class='q'>huajca quichihua ma ixtzayanica nopa ahua cuame huan quicahua tlapepestic ipan cuatitlamitl. </div>
<div class='q'>Ipan ichaj nepa ilhuicac nochi quihueyichihuaj huan quiijtohuaj: “Tlahuel onpano yejyectzi mohueyitilis.” </div>
<div class='q'>
<span class="verse" id="PS29_10">10&#160;</span>TOTECO tlanahuatiyaya quema oncac nopa tlahuel miyac atl catli momanqui ipan nochi tlaltipactli. </div>
<div class='q'>Huan TOTECO noja tlanahuatía huan tlanahuatis para nochipa. </div>
<div class='q'>
<span class="verse" id="PS29_11">11&#160;</span>TOTECO quinmaca chicahualistli nochi imasehualhua. </div>
<div class='q'>Quena, TOTECO quintiochihua huan quinmaca tlasejseltili ipan ininyolo.  </div>
<div class='psalmlabel' id='PS30_0'> 30</div>
<div class='s'>Se huicatl para quitlascamati TOTECO </div>
<div class='q'>
<span class="verse" id="PS30_1">1&#160;</span>TOTECO, nimitzhueyitlalía pampa techtlananqui tlen más tlatzintla. </div>
<div class='q'>Amo tiquincahuilijtoc nocualancaitacahua ma noca paquica. </div>
<div class='q'>
<span class="verse" id="PS30_2">2&#160;</span>TOTECO, nimitztlajtlani motlapalehuil para techchicahua quema nimococohuayaya, </div>
<div class='q'>huan ta techchicajqui. </div>
<div class='q'>
<span class="verse" id="PS30_3">3&#160;</span>TOTECO, techmanahui quema niitztoya para nimiquis. </div>
<div class='q'>Techmacac nonemilis sempa, </div>
<div class='q'>huan yeca amo niitztoc ostoijtic. </div>
<div class='q'>
<span class="verse" id="PS30_4">4&#160;</span>TOTECO, nochi moaxcahua ma huicaca tiohuicatl moixpa. </div>
<div class='q'>Ma mitzhueyichihuaca ta catli titlatzejtzeloltic. </div>
<div class='q'>
<span class="verse" id="PS30_5">5&#160;</span>TOTECO, quema ticualani, </div>
<div class='q'>san huejcahua se tlatoctzi, </div>
<div class='q'>pero ipan nochi tonemilis technextilía para tijpiya hueyi moyolo tohuaya. </div>
<div class='q'>Masque tojuanti quemantic tichocaj ica tlayohua, </div>
<div class='q'>ica ijnaloc tijpiyaj paquilistli ipan ta. </div>
<div class='q'>
<span class="verse" id="PS30_6">6&#160;</span>Quema cuali niitztoya huan amo tleno nechpolohuayaya, </div>
<div class='q'>nimoilhui amo aqui huelis nechtlanis. </div>
<div class='q'>
<span class="verse" id="PS30_7">7&#160;</span>TOTECO, ica motlaicnelilis techquetztoya cuali quen se hueyi tepetl catli amo aqui hueli quiolinis. </div>
<div class='q'>Pero teipa, techcuanetlatili huan nimajmajcamiquiyaya. </div>
<div class='q'>
<span class="verse" id="PS30_8">8&#160;</span>Huan nimitznotzqui, TOTECO. </div>
<div class='q'>Nimitztzajtzili para techtlasojtla. </div>
<div class='q'>
<span class="verse" id="PS30_9">9&#160;</span>Pampa, TOTECO, sintla techcahuilisquía ma nimiqui, </div>
<div class='q'>tlaque tijtlanisquía. </div>
<div class='q'>Ayacmo huelisquía nimitzhueyichihuasquía iniixpa nohuampoyohua. </div>
<div class='q'>Toteco, sintla nimiquis, nimocuepas tlali, </div>
<div class='q'>huan tlali amo huelis mitzhueyichihuas. ¿Amo que? </div>
<div class='q'>¿Atlac mijcatzitzi huelise tepohuilise para ta nelía titemachtli? </div>
<div class='q'>
<span class="verse" id="PS30_10">10&#160;</span>Huajca, TOTECO, techtlacaquili huan xijpiya hueyi moyolo nohuaya. </div>
<div class='q'>TOTECO, ta xieli tinotlapalehuijca. </div>
<div class='q'>
<span class="verse" id="PS30_11">11&#160;</span>Techtlacaquilijtoc huan techquixtilijtoc nopa tequipacholi. </div>
<div class='q'>Techmacatoc hueyi paquilistli. </div>
<div class='q'>Techquixtilijtoc nopa yoyomitl catli nimoquentijtoya pampa nimotequipachohuayaya. </div>
<div class='q'>Huan techquentijtoc se cuali yoyomitl catli tenextilía para nijpiya paquilistli. </div>
<div class='q'>
<span class="verse" id="PS30_12">12&#160;</span>Yeca TOTECO, amo hueli nimocamatzacuas. </div>
<div class='q'>Nimitzhueyichihuas ica tiohuicatl huan nochipa nimitztlascamatis.  </div>
<div class='psalmlabel' id='PS31_0'> 31</div>
<div class='s'>Ma timotemachica miyac ipan Toteco </div>
<div class='q'>
<span class="verse" id="PS31_1">1&#160;</span>TOTECO, ipan ta nimotemachijtoc. </div>
<div class='q'>Amo quema xiquincahuili sequinoc ma nechpinahualtica. </div>
<div class='q'>Techmanahui ta catli nochipa tijchihua catli xitlahuac. </div>
<div class='q'>
<span class="verse" id="PS31_2">2&#160;</span>TOTECO, ximoechcapano para techtlacaquilis. </div>
<div class='q'>Techmanahuiqui nimantzi. </div>
<div class='q'>Techcahuili ma nimotlati mopan ta. </div>
<div class='q'>Na niitztos momaco para techmanahuis. </div>
<div class='q'>
<span class="verse" id="PS31_3">3&#160;</span>Ipan ta nimotemachía para techpalehuis. </div>
<div class='q'>Quena, ipan ta niitztoc ica temachili. </div>
<div class='q'>Techyacantinemi para nochi ma mitzhueyitlalica más. </div>
<div class='q'>
<span class="verse" id="PS31_4">4&#160;</span>Ta tinotlamocuitlahuijca, </div>
<div class='q'>techmaquixti tlen ni tlaquetztli catli nocualancaitacahua quitlatijtoque ipan noojhui para nechmasiltise. </div>
<div class='q'>
<span class="verse" id="PS31_5">5&#160;</span>Nimitzmactilía notonal momaco. </div>
<div class='q'>Techmanahui, TOTECO, ta tinopa Dios catli titemachtli. </div>
<div class='q'>
<span class="verse" id="PS31_6">6&#160;</span>Niquincualancaita nochi catli quinhueyichihuaj teteyome, </div>
<div class='q'>pampa teteyome amo tleno hueli quichihuaj. </div>
<div class='q'>Pero na nimotemachijtoc ipan ta, TOTECO. </div>
<div class='q'>
<span class="verse" id="PS31_7">7&#160;</span>Nijpiya miyac paquilistli pampa techicnelía. </div>
<div class='q'>Ta tiquitztoc nochi notequipachol, </div>
<div class='q'>tiquiximajtoc nochi catli nopantitoc. </div>
<div class='q'>
<span class="verse" id="PS31_8">8&#160;</span>Amo techtemactili ininmaco nocualancaitacahua. </div>
<div class='q'>¡Amo! Campa techquetzqui tlacualca huan temachtli. </div>
<div class='s'>David tlaijiyohuiyaya ica cocolistli huan ica icualancaitacahua </div>
<div class='q'>
<span class="verse" id="PS31_9">9&#160;</span>TOTECO, techtlasojtla pampa niitztoc ipan tequipacholi. </div>
<div class='q'>Nisenchocatoc hasta nijmati tlantiyohuij noixteyolhua. </div>
<div class='q'>Ipan noyolo huan notlacayo nijmati nitlamitlaijiyohuijtoc ica tequipacholi. </div>
<div class='q'>
<span class="verse" id="PS31_10">10&#160;</span>Ni tlacuajcualoli nechtzontlamiltía pampa san tequipacholi nijmati. </div>
<div class='q'>Sesen xihuitl catli pano san nitlaayijhuía. </div>
<div class='q'>Ya tlantinemi nochicahualis por notlajtlacolhua hasta ya nitlacayohuactinemi. </div>
<div class='q'>
<span class="verse" id="PS31_11">11&#160;</span>Nocualancaitacahua huan hasta nocalnechcahua nechijiyaj. </div>
<div class='q'>Catli nechiximatij nechimacasij. </div>
<div class='q'>Catli nechitaj ojtipa nechtlalcahuíaj. </div>
<div class='q'>
<span class="verse" id="PS31_12">12&#160;</span>Nochi masehualme nechelcajtoque quen ya nimictosquía. </div>
<div class='q'>Nechtlahuelcajtoque quen se chachapal tepalcatl ipan tlasoli. </div>
<div class='q'>
<span class="verse" id="PS31_13">13&#160;</span>Nijcaqui quenicatza nocualancaitacahua nechistlacahuíaj. </div>
<div class='q'>Yeca nechitzquitoc se hueyi majmajtli huan nechmajmatía. </div>
<div class='q'>Inijuanti san sejco moijilhuíaj quenicatza huelise nechmictise. </div>
<div class='q'>
<span class="verse" id="PS31_14">14&#160;</span>Pero TOTECO, na nimotemachía ipan ta huan niquijtohua: “¡Taya tinoDios!” </div>
<div class='q'>
<span class="verse" id="PS31_15">15&#160;</span>Sesen tonali catli niitztoc momaco eltoc. </div>
<div class='q'>Techmanahui ininmaco nocualancaitacahua catli nechtlaijiyohuiltijtinemij. </div>
<div class='q'>
<span class="verse" id="PS31_16">16&#160;</span>TOTECO, ma monextis moteicnelijcayo ipan moixayac quema techtlachilía na, </div>
<div class='q'>nimotequipanojca. </div>
<div class='q'>Techmaquixti pampa ta techsenicnelijtoc. </div>
<div class='q'>
<span class="verse" id="PS31_17">17&#160;</span>TOTECO, na nimitztemojtoc. </div>
<div class='q'>Amo xiquincahuili para ma nechpinahualtica. </div>
<div class='q'>Xiquinpinahualti masehualme catli amo cuajcualme. </div>
<div class='q'>Quena, inijuanti mocamatzacuase quema tiquintzontlamiltis. </div>
<div class='q'>
<span class="verse" id="PS31_18">18&#160;</span>TOTECO, ayacmo molinis ininnenepil inijuanti catli istlacatij quema ya mictose. </div>
<div class='q'>Ayacmo itztose inijuanti catli mohueyimatij quema camanaltij para techtlaijilhuise tojuanti catli tinemij xitlahuac moixpa. </div>
<div class='q'>Quena, xiquinmicti catli mohueyitlalíaj huan techmahuispolohuaj. </div>
<div class='q'>
<span class="verse" id="PS31_19">19&#160;</span>Pero ta, nelía hueyi moyolo ica inijuanti catli mitztlepanitaj huan tiquinmocuitlahuía. </div>
<div class='q'>Nelía cuali motlaicnelilis catli ticajoctoc para tojuanti catli timotemachijtoque ipan ta, </div>
<div class='q'>tojuanti catli tlamiyacapa titematiltijtoque para san ta tihueli techmanahuis. </div>
<div class='q'>
<span class="verse" id="PS31_20">20&#160;</span>TOTECO, ta techtlatía campa ichtacatzi tojuanti catli timitztlepanitaj, </div>
<div class='q'>huan nepa ta timocahua tohuaya. </div>
<div class='q'>Yeca fiero masehualme amo huelij techajsise ica catli quisencajtoque. </div>
<div class='q'>Quena, momaco techtlatía huan amo aqui catli techmahuispolohua hueli techajsis. </div>
<div class='q'>
<span class="verse" id="PS31_21">21&#160;</span>Nimitztlascamati, TOTECO, </div>
<div class='q'>pampa tijchijqui huejhueyi tlamantli para technextilis moteicnelijcayo. </div>
<div class='q'>Ica temachili techyahualojtoc para techmanahuis tlen nocualancaitacahua. </div>
<div class='q'>
<span class="verse" id="PS31_22">22&#160;</span>TOTECO, nimoilhuijtiquisqui para techtlahuelcajtoya. </div>
<div class='q'>¡Pero amo neli! </div>
<div class='q'>Tijcajqui quema nimitztzajtzili techpalehuiqui, huan technanquili. </div>
<div class='b'> &#160; </div>
<div class='q'>
<span class="verse" id="PS31_23">23&#160;</span>Nochi amojuanti catli aniaxcahua TOTECO, </div>
<div class='q'>xiquicnelica pampa yaya quinmocuitlahuía catli itztoque temachme. </div>
<div class='q'>Pero ica masehualme catli mohueyimatij, </div>
<div class='q'>TOTECO quintlaxtlahuía hasta ica itlanca nochi catli amo cuali quichijtoque. </div>
<div class='q'>
<span class="verse" id="PS31_24">24&#160;</span>Nochi amojuanti catli anmotemachíaj ipan TOTECO, </div>
<div class='q'>xipaquica huan ximotemacaca.  </div>
<div class='psalmlabel' id='PS32_0'> 32</div>
<div class='s'>Nelía paqui nopa masehuali catli TOTECO quitlapojpolhuijtoc </div>
<div class='q'>
<span class="verse" id="PS32_1">1&#160;</span>Nelía paqui nopa masehuali catli TOTECO quitlapojpolhuijtoc itlajtlacolhua huan quiixpolojtoc nochi itlaixpanolhua. </div>
<div class='q'>
<span class="verse" id="PS32_2">2&#160;</span>Quipiya paquilistli catli ya quipohuilijtoc TOTECO itlajtlacolhua, </div>
<div class='q'>huan ayacmo quitlajtlacoltía ica niyon se tlamantli. </div>
<div class='q'>Ipan iyolo ayacmo mocajcayahua quen amo tleno quichijtoc. </div>
<div class='q'>
<span class="verse" id="PS32_3">3&#160;</span>Quema ayamo nijpohuilijtoya TOTECO quen nitlajtlacolchijtoya, </div>
<div class='q'>semilhuitl nitlaayijhuiyaya hasta nijmatqui para tlantoya nochicahualis. </div>
<div class='q'>
<span class="verse" id="PS32_4">4&#160;</span>Techtlatzacuiltiyaya tonaya huan tlayohua. </div>
<div class='q'>Techtlatzacuilti hasta nijmatiyaya nicuahuaquiyaya quen soquiatl huaqui quema chicahuac tlatotoniya. </div>
<div class='q'>
<span class="verse" id="PS32_5">5&#160;</span>Pero teipa nimitzpohuili nochi notlajtlacolhua huan niyon se amo nijtlati. </div>
<div class='q'>Nimotemacac nimitzpohuilis nochi notlaixpanolhua huan ta, TOTECO, nochi techtlapojpolhui, </div>
<div class='q'>huan techquixtili nopa tlaeticayotl. </div>
<div class='q'>
<span class="verse" id="PS32_6">6&#160;</span>Monequi para nochi catli moaxcahua mitztemose quema itztoque ipan tequipacholi. </div>
<div class='q'>Monequi motemachise ipan ta, </div>
<div class='q'>huan masque tequipacholi momiyaquilis quen se atlajtli catli chicahuac mixcuepa, </div>
<div class='q'>amo quinajsis. </div>
<div class='q'>
<span class="verse" id="PS32_7">7&#160;</span>TOTECO, ipan ta nimotemachía quema onca tequipacholi, </div>
<div class='q'>huan ta techmocuitlahuía. </div>
<div class='q'>Tijchijtoc para sequinoc ma nechyahualoca, </div>
<div class='q'>huan inijuanti huicaj chicahuac para mitzhueyichihuase pampa techmanahuijtoc. </div>
<div class='b'> &#160; </div>
<div class='q'>
<span class="verse" id="PS32_8">8&#160;</span>TOTECO quiijtohua: </div>
<div class='q'>“Na nimitztlalnamictis huan nimitznextilis nopa ojtli catli más cuali, </div>
<div class='q'>catli monequi ipan timonejnemiltis. </div>
<div class='q'>Na nimitzconsejomacas huan nimitztlachilijtos. </div>
<div class='q'>
<span class="verse" id="PS32_9">9&#160;</span>Amo ximochihua quen se cahuayo, </div>
<div class='q'>o se mula catli amo quipiya tlalnamiquilistli, </div>
<div class='q'>catli monequi tijtlalilis se tepos camachali ica se mecatl huan tijtilanas para ma mitzneltocas.” </div>
<div class='b'> &#160; </div>
<div class='q'>
<span class="verse" id="PS32_10">10&#160;</span>Amo cuajcualme quipantise miyac tlaijiyohuilistli, </div>
<div class='q'>pero tojuanti catli timotemachíaj ipan TOTECO, </div>
<div class='q'>yaya techyahualohua ica itlaicnelilis. </div>
<div class='q'>
<span class="verse" id="PS32_11">11&#160;</span>Xipaquica ipan TOTECO, </div>
<div class='q'>amojuanti catli anitztoque xitlahuaque iixpa. </div>
<div class='q'>Amojuanti catli anquineltoquilíaj, </div>
<div class='q'>xitzajtzica ica paquilistli por catli TOTECO quichijtoc.  </div>
<div class='psalmlabel' id='PS33_0'> 33</div>
<div class='s'>Se huicatl para quihueyichihuase TOTECO </div>
<div class='q'>
<span class="verse" id="PS33_1">1&#160;</span>Xihuicaca ica paquilistli para TOTECO amojuanti catli anitztoque xitlahuac iixpa. </div>
<div class='q'>Nelía yejyectzi para nochi tojuanti catli tijchijtinemij catli cuali ma tijhueyichihuaca. </div>
<div class='q'>
<span class="verse" id="PS33_2">2&#160;</span>Xitlatzotzonaca ica arpa para xijhueyichihuaca, TOTECO. </div>
<div class='q'>Xihuicaca iixpa huan xijpaquilismacaca ica tlatzotzonali catli nesi quen guitarra. </div>
<div class='q'>
<span class="verse" id="PS33_3">3&#160;</span>Xijsencahuaca se huicatl catli yancuic, </div>
<div class='q'>huan xijhuicatica TOTECO. </div>
<div class='q'>Xitlatzotzonaca cuali, </div>
<div class='q'>huan xitzajtzica ica paquilistli. </div>
<div class='q'>
<span class="verse" id="PS33_4">4&#160;</span>Pampa nelía xitlahuac nochi catli quiijtohua TOTECO. </div>
<div class='q'>Nochi catli quichihua tenextilía para temachtli. </div>
<div class='q'>
<span class="verse" id="PS33_5">5&#160;</span>TOTECO quipactía nochi catli xitlahuac huan catli melahuac. </div>
<div class='q'>Nochi catli itztoque ipan tlaltipactli quiselíaj itlaicnelilis TOTECO. </div>
<div class='q'>
<span class="verse" id="PS33_6">6&#160;</span>TOTECO tlanahuati ma onca ilhuicactli huan mochijqui. </div>
<div class='q'>San camanaltic huan mochijqui metztli, tonati huan nochi sitlalime. </div>
<div class='q'>
<span class="verse" id="PS33_7">7&#160;</span>Yaya quisansejcotili nochi atl catli eltoc ipan hueyi atl. </div>
<div class='q'>Quiajojqui nopa atl campa más tlahuejcatla. </div>
<div class='q'>
<span class="verse" id="PS33_8">8&#160;</span>Nochi antlaltipac ehuani xijhueyitlepanitaca TOTECO. </div>
<div class='q'>Quena, nochi catli anitztoque ipan ni tlaltipactli xiquimacasica. </div>
<div class='q'>
<span class="verse" id="PS33_9">9&#160;</span>Pampa nochi catli yaya quiijto, </div>
<div class='q'>ya nopa mochijqui. </div>
<div class='q'>Huan catli yaya tlanahuati ma eli, </div>
<div class='q'>ya nopa monexti. </div>
<div class='q'>
<span class="verse" id="PS33_10">10&#160;</span>TOTECO quinsosolhuilía inintlalnamiquilis masehualme ipan campa hueli tlalme para amo ma quichihuaca catli fiero moilhuijtoque. </div>
<div class='q'>San tlailpitzas huan quincuapolos tlalme para amo huelise quichihuase catli fiero quisencajtoque quichihuase. </div>
<div class='q'>
<span class="verse" id="PS33_11">11&#160;</span>Pero catli TOTECO moilhuijtoc quichihuas amo quema mopatlas. </div>
<div class='q'>Catli ya quinequi, </div>
<div class='q'>ya nopa elis para nochipa. </div>
<div class='q'>
<span class="verse" id="PS33_12">12&#160;</span>Paquij masehualme ipan nopa tlali catli motemachíaj ipan TOTECO. </div>
<div class='q'>Quena, nelía paquij nopa masehualme catli TOTECO quintlapejpenijtoc para iaxcahua. </div>
<div class='q'>
<span class="verse" id="PS33_13">13&#160;</span>TOTECO catli itztoc nepa ilhuicac techhualtlachilijtoc nochi timasehualme. </div>
<div class='q'>
<span class="verse" id="PS33_14">14&#160;</span>Hasta nepa ipan ilhuicac TOTECO techtlachilijtoc catli tiitztoque ipan ni tlaltipactli. </div>
<div class='q'>
<span class="verse" id="PS33_15">15&#160;</span>Yaya TOTECO catli techyolchijchijqui nochi titlaltipac ehuani huan techtlachilía nochi catli tijchijtinemij. </div>
<div class='q'>
<span class="verse" id="PS33_16">16&#160;</span>Se hueyi tlanahuatijquetl amo tlatlani pampa quinpiya miyac isoldados. </div>
<div class='q'>Niyon se soldado catli motemaca amo tlatlani pampa quipiya miyac fuerza. </div>
<div class='q'>
<span class="verse" id="PS33_17">17&#160;</span>Amo ximotemachi ipan se cahuayo para mitzmanahuis masque nelía tetic. </div>
<div class='q'>San ica ifuerza amo hueli temanahuía. </div>
<div class='q'>
<span class="verse" id="PS33_18">18&#160;</span>Pero TOTECO, quena, yaya nochipa techtlachilijtoc tojuanti catli tiquimacasij tiquixpanose. </div>
<div class='q'>Techmocuitlahuía catli timochiyaj ipan itlaicnelilis. </div>
<div class='q'>
<span class="verse" id="PS33_19">19&#160;</span>Techmanahuía quema tiitztoque nechca miquilistli. </div>
<div class='q'>Huan techtlamacas quema oncas mayantli para noja ma tiitztoca. </div>
<div class='q'>
<span class="verse" id="PS33_20">20&#160;</span>Tojuanti ipan toyoltzi timotemachíaj ipan TOTECO. </div>
<div class='q'>Yaya techpalehuía huan techmanahuía ica catli amo cuali. </div>
<div class='q'>
<span class="verse" id="PS33_21">21&#160;</span>Yeca ma tiyolpaquica ipan TOTECO, </div>
<div class='q'>pampa timoneltemachijtoque ipan yaya catli nelía tlatzejtzeloltic. </div>
<div class='b'> &#160; </div>
<div class='q'>
<span class="verse" id="PS33_22">22&#160;</span>TOTECO, xijpiya moyolo tohuaya, </div>
<div class='q'>pampa san ipan ta timochiyaj.  </div>
<div class='psalmlabel' id='PS34_0'> 34</div>
<div class='s'>TOTECO techmocuitlahuía huan techmanahuía </div>
<div class='q'>
<span class="verse" id="PS34_1">1&#160;</span>Nijtlascamatis TOTECO tlatoctzitzi huan nochipa nijsenpaquilismacatos. </div>
<div class='q'>
<span class="verse" id="PS34_2">2&#160;</span>Nijhueyitlalis huan niquinilhuis nochi masehualme catli yaya nechchihuilijtoc. </div>
<div class='q'>Inijuanti catli teicneltzitzi quicaquise huan paquise. </div>
<div class='q'>
<span class="verse" id="PS34_3">3&#160;</span>Ma tijhueyichihuaca huan ma tijhueyitlalica TOTECO san sejco. </div>
<div class='q'>
<span class="verse" id="PS34_4">4&#160;</span>Nijtzajtzili TOTECO ma nechpalehuiqui, </div>
<div class='q'>huan yaya nechtlacaquili huan nechmanahui tlen nochi catli nechmajmatiyaya. </div>
<div class='q'>
<span class="verse" id="PS34_5">5&#160;</span>Sequinoc catli motemachíaj ipan Toteco ixcahuanij ica paquilistli nojquiya, </div>
<div class='q'>por catli yaya quinchihuilijtoc. </div>
<div class='q'>Amo quema pinahuase. </div>
<div class='q'>
<span class="verse" id="PS34_6">6&#160;</span>Masque nipilteicneltzi, </div>
<div class='q'>nijtzajtzili TOTECO, </div>
<div class='q'>huan yaya nechmaquixti ica nochi tlamantli catli nechtequipachohuayaya. </div>
<div class='q'>
<span class="verse" id="PS34_7">7&#160;</span>Itequihua TOTECO quinmocuitlahuía nochi catli quiimacasij TOTECO, </div>
<div class='q'>huan yaya quinmanahuía. </div>
<div class='q'>
<span class="verse" id="PS34_8">8&#160;</span>Xijyejyecoca TOTECO huan anquiitase para melahuac cuali iyolo tohuaya. </div>
<div class='q'>Hueyi paquilistli quipiyaj nochi masehualme catli ipan ya motemachíaj. </div>
<div class='q'>
<span class="verse" id="PS34_9">9&#160;</span>Nochi amojuanti catli aniaxcahua TOTECO, xiquimacasica, </div>
<div class='q'>pampa nochi catli quitlepanitaj amo tleno quinpolohua. </div>
<div class='q'>
<span class="verse" id="PS34_10">10&#160;</span>Nopa tecuanime catli más quipiyaj chicahualistli quemantic mayantinemij huan amo quipantíaj catli quicuase, </div>
<div class='q'>pero masehualme catli quitemohuaj TOTECO quipiyase nochi catli cuali. </div>
<div class='q'>
<span class="verse" id="PS34_11">11&#160;</span>Xihualaca noconehua, huan techtlacaquilica, </div>
<div class='q'>huan nimechmachtis quenicatza monequi anquitlepanitase TOTECO, </div>
<div class='q'>huan anquiimacasise anquiixpanose. </div>
<div class='q'>
<span class="verse" id="PS34_12">12&#160;</span>¿Tijnequi tiitztos ica yejyectzi? </div>
<div class='q'>¿Tijnequi tihuejcahuas ipan ni tlaltipactli, </div>
<div class='q'>huan tiquitas catli cuali? </div>
<div class='q'>
<span class="verse" id="PS34_13">13&#160;</span>Monequi xijmocuitlahuis monenepil para amo tiquinmahuispolos sequinoc ica istlacatili. </div>
<div class='q'>
<span class="verse" id="PS34_14">14&#160;</span>Ximoiyocatlali ica catli amo cuali, </div>
<div class='q'>huan xijchihua san catli xitlahuac. </div>
<div class='q'>Xijchihuaca catli anhuelij para ma oncas tlasejseltili ininhuaya nochi masehualme. </div>
<div class='q'>Quena, ya nopa xijtemoca ica nochi amoyolo. </div>
<div class='q'>
<span class="verse" id="PS34_15">15&#160;</span>TOTECO quintlachilía catli nemij xitlahuac iixpa, </div>
<div class='q'>huan san quichiya para quinmacas catli quitlajtlanise. </div>
<div class='q'>
<span class="verse" id="PS34_16">16&#160;</span>Pero TOTECO sencualantoc ica inijuanti catli quichihuaj catli fiero. </div>
<div class='q'>Quintzontlamiltis para ma ayacmo aqui quinelnamiquis ipan ni tlaltipactli. </div>
<div class='q'>
<span class="verse" id="PS34_17">17&#160;</span>Quema masehualme catli itztoque xitlahuaque iixpa TOTECO quitzajtzilíaj, </div>
<div class='q'>yaya quintlacaquilía. </div>
<div class='q'>Huan quinmanahuía tlen nochi inincuesolhua. </div>
<div class='q'>
<span class="verse" id="PS34_18">18&#160;</span>TOTECO itztoc ininnechca masehualme catli motequipachohuaj. </div>
<div class='q'>Huan quinmaquixtía catli motequipachohuaj ica inintlajtlacolhua. </div>
<div class='q'>
<span class="verse" id="PS34_19">19&#160;</span>Se masehuali catli itztoc xitlahuac iixpa TOTECO quipiya miyac tequipacholi, </div>
<div class='q'>pero TOTECO quimanahuía ica nochi catli ipanti. </div>
<div class='q'>
<span class="verse" id="PS34_20">20&#160;</span>Pampa TOTECO quimocuitlahuía para amo postequis niyon se iomiyo. </div>
<div class='q'>
<span class="verse" id="PS34_21">21&#160;</span>Se masehuali catli fiero inemilis miquis por nopa tlamantli fiero catli quichihua. </div>
<div class='q'>Quena, TOTECO quintlalilis tlatzacuiltili catli quicualancaitaj catli cuali. </div>
<div class='q'>
<span class="verse" id="PS34_22">22&#160;</span>TOTECO quinmaquixtía itequipanojcahua. </div>
<div class='q'>Quena, quintlapojpolhuía imasehualhua catli motemachíaj ipan ya.  </div>
<div class='psalmlabel' id='PS35_0'> 35</div>
<div class='s'>Se netlatlajtili para TOTECO ma quimaquixti ininmaco icualancaitacahua </div>
<div class='q'>
<span class="verse" id="PS35_1">1&#160;</span>TOTECO, xiquincamaijixnamiqui catli noca cualanij. </div>
<div class='q'>Xiquinhuilana catli quinequij nechhuilanase. </div>
<div class='q'>
<span class="verse" id="PS35_2">2&#160;</span>Xijcui nochi motlahuilanca teposhua, </div>
<div class='q'>huan ximotlanana para techmanahuiqui. </div>
<div class='q'>
<span class="verse" id="PS35_3">3&#160;</span>Xijquixti mohacha catli ica titlahuilana, </div>
<div class='q'>huan xiquinojtzacua catli nechtepotztocatihualahuij. </div>
<div class='q'>Huan techilhui: </div>
<div class='q'>“Na nimitzmaquixtis.” </div>
<div class='b'> &#160; </div>
<div class='q'>
<span class="verse" id="PS35_4">4&#160;</span>Ma mopinahuaca huan ma mocuapoloca catli nechtemohuaj para nechmictise. </div>
<div class='q'>Ma mocuepaca ininchaj ica pinahualistli catli quinequij nechchihuilise catli fiero. </div>
<div class='q'>
<span class="verse" id="PS35_5">5&#160;</span>Quen se ajacatl quihuica tlasoli, </div>
<div class='q'>itequihua TOTECO ma quintojtocatiyas catli nechcualancaitaj. </div>
<div class='q'>
<span class="verse" id="PS35_6">6&#160;</span>Ma onca tzintlayohuilotl ipan iniojhui. </div>
<div class='q'>Ma tlaxixitlacas campa nemij para ma huetzica, </div>
<div class='q'>huan itequihua Toteco ma quintepotztocatiyas para quinmictis. </div>
<div class='q'>
<span class="verse" id="PS35_7">7&#160;</span>Pampa masque amo tleno nijchijtoya, </div>
<div class='q'>quitlalijque se tlaquetztli para nechmasiltise. </div>
<div class='q'>Quixajque se ostotl para ipan ma nihuetzi. </div>
<div class='q'>
<span class="verse" id="PS35_8">8&#160;</span>Ma quintlatocajsi se hueyi tequipacholi. </div>
<div class='q'>Ma masica ipan nopa tlaquetztli catli inijuanti quitlalijque huan ma motzontlamiltica. </div>
<div class='q'>
<span class="verse" id="PS35_9">9&#160;</span>Huajca quena, na nipaquis ipan TOTECO. </div>
<div class='q'>Nijpiyas paquilistli pampa TOTECO nechmaquixtijtos. </div>
<div class='q'>
<span class="verse" id="PS35_10">10&#160;</span>Ica nochi noyolo niquijtos: </div>
<div class='q'>“Amo aqui seyoc quen ta, TOTECO. </div>
<div class='q'>Tiquinmocuitlahuía catli amo quipiyaj fuerza para masehualme catli tetique amo huelis quinajsise. </div>
<div class='q'>Quena, tiquinmanahuía catli teicneltzitzi huan catli amo quipiyaj catli quinmonequilía. </div>
<div class='q'>Tiquinmanahuía ininmaco catli quinequij quintlacuijcuilise.” </div>
<div class='q'>
<span class="verse" id="PS35_11">11&#160;</span>Motlananaj masehualme catli amo cuajcualme huan nechcualancaitaj. </div>
<div class='q'>Inijuanti tlatestigojquetzaj catli amo neli, </div>
<div class='q'>huan nechtlaijilhuíaj ica tlamantli catli amo nijmati. </div>
<div class='q'>
<span class="verse" id="PS35_12">12&#160;</span>Nechtlaxtlahuíaj ica catli amo cuali, </div>
<div class='q'>masque nelcuali niquinchihuilijtoc. </div>
<div class='q'>San quinequij nechtequipacholmacase. </div>
<div class='q'>
<span class="verse" id="PS35_13">13&#160;</span>Pero quema inijuanti mococojque, </div>
<div class='q'>nimotequipacho ininhuaya huan nimoyoyonti ica nopa fiero yoyomitl para nochi quimatise nimotequipachohuayaya ininhuaya. </div>
<div class='q'>Hasta nimosajqui por inijuanti para nijtlajtlanis TOTECO ma quinchicahua. </div>
<div class='q'>Pero TOTECO amo quicajqui catli niquilhui. </div>
<div class='q'>
<span class="verse" id="PS35_14">14&#160;</span>Nimotequipachojtinemiyaya quen se tlamantli fiero ipantitosquía se nohuampox o se noicni. </div>
<div class='q'>Nimotequipacho huan nichocatinemiyaya quen mictosquía nonana. </div>
<div class='q'>
<span class="verse" id="PS35_15">15&#160;</span>Pero quema na nechajsic tequipacholi, inijuanti pajque. </div>
<div class='q'>Quema nimotepotlami huan nihuetzqui, </div>
<div class='q'>inijuanti mosentilijque huan nechhuetzquilijque. </div>
<div class='q'>Masehualme catli amo cuajcualme huan catli nechiximatiyayaj nechejelnamiquiyayaj huan nechmaquiliyayaj masque amo tleno nijchijtoya. </div>
<div class='q'>
<span class="verse" id="PS35_16">16&#160;</span>Quen masehualme catli amo cuajcualme quihuetzquilíaj tlen hueli, </div>
<div class='q'>inijuanti noca pajque huan motlancochhuehuechotzque noixpa ica cualantli. </div>
<div class='b'> &#160; </div>
<div class='q'>
<span class="verse" id="PS35_17">17&#160;</span>TOTECO, ¿hasta quema noja san tijtlachilijtos nochi ni tlamantli? </div>
<div class='q'>Techmanahui para amo nechmictise, </div>
<div class='q'>pampa san setzi nonemilis. </div>
<div class='q'>Techmaquixti tlen ni masehualme catli mochihuaj quen tecuanime catli quinequij nechhuejhuelose. </div>
<div class='q'>
<span class="verse" id="PS35_18">18&#160;</span>Huan nimitztlascamatis tlamiyacapa ipan tlasentilistli. </div>
<div class='q'>Iniixpa nochi nopa miyaqui momasehualhua nimitzpaquilismacas. </div>
<div class='q'>
<span class="verse" id="PS35_19">19&#160;</span>Amo xiquincahuili nocualancaitacahua catli istlacatij ma noca paquica. </div>
<div class='q'>Amo xiquincahuili catli nechcualancaitaj ma moixijcopilica ica paquilistli noixpa pampa nimotequipachohua. </div>
<div class='q'>
<span class="verse" id="PS35_20">20&#160;</span>Inijuanti amo tenotzaj ica cuali. </div>
<div class='q'>San moilhuíaj quenicatza huelis quincajcayahuase masehualme catli itztoque ica yejyectzi ipan ni tlali. </div>
<div class='q'>
<span class="verse" id="PS35_21">21&#160;</span>Nechtlaijilhuíaj huan quiijtohuaj: </div>
<div class='q'>“¡Xiquitaca tijnelitztoque catli fiero quichijqui!” </div>
<div class='b'> &#160; </div>
<div class='q'>
<span class="verse" id="PS35_22">22&#160;</span>TOTECO, ta tiquitztoc catli quichihuaj. </div>
<div class='q'>Amo san xiitzto huan amo tleno tijchihuas. </div>
<div class='q'>¡Amo techtlahuelcahua! </div>
<div class='q'>
<span class="verse" id="PS35_23">23&#160;</span>Ximotlanana huan techchihuili catli xitlahuac huan melahuac. </div>
<div class='q'>Quena, TOTECO, xiisihui huan techmanahuiqui. </div>
<div class='q'>
<span class="verse" id="PS35_24">24&#160;</span>TinoTeco Dios, ta catli ipa titetlajtolsencahua xitlahuac, </div>
<div class='q'>xitenextili para amo tleno nijchijtoc. </div>
<div class='q'>Amo xiquincahuili nocualancaitacahua ma noca huetzcaca. </div>
<div class='q'>
<span class="verse" id="PS35_25">25&#160;</span>Ma amo nopanti catli inijuanti quinequij. </div>
<div class='q'>Ma amo quiijtoca nechixpolojtoque. </div>
<div class='q'>Amo xiquincahuili ma moilhuica para inijuanti nechtlantoque. </div>
<div class='q'>
<span class="verse" id="PS35_26">26&#160;</span>Xijchihua para inijuanti catli noca paquij por notequipachol ma mocuapoloca huan ma ayacmo quimatica tlaque quichihuase. </div>
<div class='q'>Quena, xijcahua para inijuanti catli moilhuíaj para más huejhueyi que na ma mopinahualtica huan ayacmo aqui ma quintlepanitas. </div>
<div class='q'>
<span class="verse" id="PS35_27">27&#160;</span>Pero ma huicaca ica paquilistli inijuanti catli nechpalehuíaj. </div>
<div class='q'>Ma paquica inijuanti catli quiitaj para nijchihua catli xitlahuac. </div>
<div class='q'>Huan nochipa ma quiijtoca: </div>
<div class='q'>“Nelía hueyi TOTECO catli quipactía quipalehuis David, </div>
<div class='q'>pampa yaya quitequipanohua.” </div>
<div class='q'>
<span class="verse" id="PS35_28">28&#160;</span>Quena, xijtlacaquili catli nimitztlajtlanía, </div>
<div class='q'>huan teipa nitepohuilis para nelía xitlahuac catli tijchihua. </div>
<div class='q'>Quena, semilhuitl nimitzpaquilismacas.  </div>
<div class='psalmlabel' id='PS36_0'> 36</div>
<div class='s'>Inintlajtlacol masehualme huan iteicnelilis TOTECO </div>
<div class='q'>
<span class="verse" id="PS36_1">1&#160;</span>Nijpixtoc ipan noyolo catli nijnequi niteyolmelahuas tlen inintlajtlacol amo cuajcualme. </div>
<div class='q'>Amo cuajcualme quielcahuaj Toteco Dios huan amo quiimacasij. </div>
<div class='q'>
<span class="verse" id="PS36_2">2&#160;</span>Mohueyimatij ica ininseltzi hasta moilhuíaj yaya amo hueli quichihuas cuenta nochi catli fiero quichijtinemij, </div>
<div class='q'>huan yeca amo quintlatzacuiltis. </div>
<div class='q'>
<span class="verse" id="PS36_3">3&#160;</span>Quisa inincamaco senquistoc catli fiero huan catli amo melahuac. </div>
<div class='q'>Quipolojtoque inintlalnamiquilis, </div>
<div class='q'>huan ayacmo quichihuaj catli cuali. </div>
<div class='q'>
<span class="verse" id="PS36_4">4&#160;</span>Quema motecaj ipan inintlapech para cochise, </div>
<div class='q'>san quisencahuaj tlaque tlajtlacoli quichihuase. </div>
<div class='q'>Moneltlatzquilijtoque ipan iniojhui catli fiero huan san catli amo cuali quinequij. </div>
<div class='b'> &#160; </div>
<div class='q'>
<span class="verse" id="PS36_5">5&#160;</span>TOTECO, motlasojtlacayo quinajsi nochi masehualme huan onajsi hasta ilhuicac huan hasta campa mixtli. </div>
<div class='q'>Nelía titemachtli. </div>
<div class='q'>
<span class="verse" id="PS36_6">6&#160;</span>Tiitztoc tlahuel tixitlahuac huan amo quema timopatla. </div>
<div class='q'>Tiitztoc temachtli quen nopa huejhueyi tepeme campa tlahuel tlahuejcapa. </div>
<div class='q'>Nelxitlahuac titetlajtolsencahua, </div>
<div class='q'>huan amo hueli tijmachilíaj motlanejnehuilis, </div>
<div class='q'>pampa eltoc quen nopa hueyi atl catli onpano huejcatla. </div>
<div class='q'>¡TOTECO! Ta san se tiquinmocuitlahuía quen masehualme huan tecuanime. </div>
<div class='q'>
<span class="verse" id="PS36_7">7&#160;</span>Toteco Dios, nelía yejyectzi moteicnelilis catli amo quema techcahua. </div>
<div class='q'>Yeca masehualme catli quipiyaj tlanahuatili huan catli teicneltzitzi monechcahuíaj campa ta para xiquinmanahui. </div>
<div class='q'>Quena, mochihuaj quen pilpiyotzitzi catli calaquij ieltlapaltzala ininnana. </div>
<div class='q'>
<span class="verse" id="PS36_8">8&#160;</span>Masehualme catli mitztemohuaj ixhuij cuali ica nopa tlatiochihualistli catli tiquinmaca nepa mochaj. </div>
<div class='q'>Eltoc quen se hueyi tlacualistli catli techtencahuilía toixpa. </div>
<div class='q'>Techcahuilía ma tiatlica ipan nopa atlajtli catli temaca ajhuiyac atl. </div>
<div class='q'>Quena, nochi catli tijtlajtlaníaj techmaca. </div>
<div class='q'>
<span class="verse" id="PS36_9">9&#160;</span>Pampa ta techmaca nemilistli nochi catli tiitztoque, </div>
<div class='q'>huan pampa techmaca tlahuili, tojuanti tihuelij titlachiyaj. </div>
<div class='q'>
<span class="verse" id="PS36_10">10&#160;</span>Nimitztlajtlanía para mojmostla techicneli tojuanti catli timitziximatij. </div>
<div class='q'>Nochipa techchihuilía catli xitlahuac nochi tojuanti catli ipan toyolo tijnequij tijchihuase catli cuali. </div>
<div class='q'>
<span class="verse" id="PS36_11">11&#160;</span>Amo xijcahua para ma nopan moquejquetzaca inijuanti catli mohueyimatij. </div>
<div class='q'>Niyon amo xiquincahuili ma nechtojtocaca amo cuajcualme. </div>
<div class='b'> &#160; </div>
<div class='q'>
<span class="verse" id="PS36_12">12&#160;</span>Se tonal niquijtos: </div>
<div class='q'>“¡Xiquitaca quenicatza ama huetztoque nochi tlajtlacolchijca masehualme catli mosisiníaj! </div>
<div class='q'>Toteco Dios quintlahuisojtoc para ayacmo huelise motlananase.”  </div>
<div class='psalmlabel' id='PS37_0'> 37</div>
<div class='s'>Iniojhui cuajcualme huan amo cuajcualme </div>
<div class='q'>
<span class="verse" id="PS37_1">1&#160;</span>Amo ximotequipacho ica amo cuajcualme. </div>
<div class='q'>Niyon amo xiquixtoca catli quipiyaj masehualme catli quichihuaj catli amo monequi. </div>
<div class='q'>
<span class="verse" id="PS37_2">2&#160;</span>Pampa nimantzi huetzise quen cuapachtli quema quitzontequij. </div>
<div class='q'>Huan polihuise quen xihuitl catli huaqui. </div>
<div class='q'>
<span class="verse" id="PS37_3">3&#160;</span>Ximotemachi ipan TOTECO huan xijchihua catli cuali. </div>
<div class='q'>Quen nopa tipajcaitztos ipan motlal huan amo tleno mitzpolos. </div>
<div class='q'>
<span class="verse" id="PS37_4">4&#160;</span>Ximohuampoxchihua ihuaya TOTECO, </div>
<div class='q'>huan yaya mitzmacas catli moyolo quinequi. </div>
<div class='q'>
<span class="verse" id="PS37_5">5&#160;</span>Xijcahuili TOTECO ma mitznextili campa tinemis. </div>
<div class='q'>Ximotemachi ipan ya, huan yaya quichihuas. </div>
<div class='q'>
<span class="verse" id="PS37_6">6&#160;</span>Quipannextis catli xitlahuac tijchihua. </div>
<div class='q'>Quena, quichihuas para nochi ma quiitaca motlalnamiquilis quen nochi quiitaj quema tlahuía tonati ipan tlajcotona. </div>
<div class='q'>
<span class="verse" id="PS37_7">7&#160;</span>Xijpiya moyolo quema tiitztoc iixpa TOTECO. </div>
<div class='q'>Amo ximolini. </div>
<div class='q'>Xijchiya para yaya quichihuas catli monequi. </div>
<div class='q'>Amo xicualani ininhuaya catli quipiyaj nochi catli quinequij ama. </div>
<div class='q'>Amo xiquinchihuili cuenta inijuanti catli quichijtinemij sesen tlamantli catli fiero quisencajtoque. </div>
<div class='q'>
<span class="verse" id="PS37_8">8&#160;</span>Amo ximocualancamaca. </div>
<div class='q'>Xijtlalcahui cualantli, </div>
<div class='q'>pampa cualantli noja más hueyi mochihuas huan mitzcocos. </div>
<div class='q'>
<span class="verse" id="PS37_9">9&#160;</span>TOTECO quintzontlamiltis catli mosisiníaj, </div>
<div class='q'>pero catli motemachíaj ipan ya quintiochihuas huan moaxcatise nopa tlali. </div>
<div class='q'>
<span class="verse" id="PS37_10">10&#160;</span>Ayacmo huejcahuas noja itztose amo cuajcualme, </div>
<div class='q'>teipa masque titlachiyas campa itztoyaj, </div>
<div class='q'>amo quema sempa tiquinpantis. </div>
<div class='q'>
<span class="verse" id="PS37_11">11&#160;</span>Pero masehualme catli moicnonequij iixpa Toteco itztose ipan nopa cuali tlali huan tlahuel paquise, </div>
<div class='q'>pampa yaya quintiochihuas hasta mocahuas. </div>
<div class='q'>
<span class="verse" id="PS37_12">12&#160;</span>Masehualme catli quicualancaitaj Toteco mosenilhuijtoque tlaque fiero tlamantli huelis quinchihuilise inijuanti catli xitlahuac nemij. </div>
<div class='q'>Quintlachilíaj ica cualantli huan motlanhuehuechotzaj iniixpa. </div>
<div class='q'>
<span class="verse" id="PS37_13">13&#160;</span>Pero Toteco quinhuetzquilía nopa masehualme, </div>
<div class='q'>pampa quimati para monechcahuía nopa hora quema quintzontlamiltis. </div>
<div class='q'>
<span class="verse" id="PS37_14">14&#160;</span>Masehualme catli quicualancaitaj Toteco quicopinaj ininmachete para quintlahuisolise catli teicneltzitzi. </div>
<div class='q'>Quihuitolohuaj inincuahuitol huan quinmelactlachilíaj catli moicnonequij iixpa Toteco. </div>
<div class='q'>Quena, quinchiyaj para quinmictise catli xitlahuac monejnemiltíaj. </div>
<div class='q'>
<span class="verse" id="PS37_15">15&#160;</span>Pero catli inijuanti ininmachete calaquis ipan ininyolo, </div>
<div class='q'>huan inincuahuitolhua pojpostequis huan cuechtic elis. </div>
<div class='q'>
<span class="verse" id="PS37_16">16&#160;</span>Más cuali nopa quentzi catli quipiya se cuali masehuali huan amo quen imiyaca nochi tlamantli pajpatiyo catli quipiyaj tlajtlacolchihuani. </div>
<div class='q'>
<span class="verse" id="PS37_17">17&#160;</span>Pampa TOTECO quinquixtilis ininchicahualis catli amo itztoque tlapajpacme iixpa, </div>
<div class='q'>pero quinfuerzajmacas catli monejnemiltíaj cuali iixpa. </div>
<div class='q'>
<span class="verse" id="PS37_18">18&#160;</span>Mojmostla TOTECO quitlachilía catli quichihuaj masehualme catli itztoque xitlahuaque iixpa, </div>
<div class='q'>huan nopa tlali catli quinmacas para iniaxca huejcahuas para nochipa. </div>
<div class='q'>
<span class="verse" id="PS37_19">19&#160;</span>Quema ajsis tonali catli amo cuali, </div>
<div class='q'>quinmocuitlahuis para amo más tlaijiyohuise. </div>
<div class='q'>Quema oncas mayantli, quinmacas catli quicuase hasta mocahuas. </div>
<div class='q'>
<span class="verse" id="PS37_20">20&#160;</span>Pero amo cuajcualme miquise. </div>
<div class='q'>Quena, quen huaquij nopa yejyectzitzi xochime sacapetlapani huan ayacmo nesi ininyejca, </div>
<div class='q'>nojquiya polihuise icualancaitacahua TOTECO. </div>
<div class='q'>Quena, polihuise quen poctli catli quisa huan ayacmo nesi. </div>
<div class='q'>
<span class="verse" id="PS37_21">21&#160;</span>Se masehuali catli amo cuali iyolo motlanehui se tlamantli huan ayacmo quicuepa. </div>
<div class='q'>Pero masehualme catli cuajcualme quipiyaj hueyi ininyolo huan temacaj hasta mocahua. </div>
<div class='q'>
<span class="verse" id="PS37_22">22&#160;</span>Catli TOTECO quintiochihua quiselise nopa tlali catli yaya quinmacas, </div>
<div class='q'>pero catli TOTECO quintelchihua quintzontlamiltis. </div>
<div class='q'>
<span class="verse" id="PS37_23">23&#160;</span>TOTECO quichihua ma eli temachtli sesen paso ipan inemilis se cuali masehuali, </div>
<div class='q'>huan nopa masehuali paqui miyac pampa nemi cuali. </div>
<div class='q'>
<span class="verse" id="PS37_24">24&#160;</span>Masque huetzis nopa cuali masehuali, amo mocahuas nepa huetztoc, </div>
<div class='q'>pampa TOTECO quitlananas ica imax. </div>
<div class='q'>
<span class="verse" id="PS37_25">25&#160;</span>Na nojquiya nitelpocatixtoya huan ama ya nihuehuentzi, </div>
<div class='q'>pero amo quema niquitac TOTECO quitlahuelcahua se masehuali catli itztoc xitlahuac iixpa. </div>
<div class='q'>Niyon iconehua se cuali masehuali amo niquinitztoc sintla motlaejehuíaj para ica panose. </div>
<div class='q'>
<span class="verse" id="PS37_26">26&#160;</span>Mojmostla se cuali masehuali quintlasojtla sequinoc huan quintlanejtía catli monequi. </div>
<div class='q'>Iconehua se cuali tlacatl tepalehuíaj. </div>
<div class='q'>
<span class="verse" id="PS37_27">27&#160;</span>Huajca sintla tijnequi tiitztos para nochipa, </div>
<div class='q'>xijtlalcahui tlajtlacoli huan xijchihua san catli cuali. </div>
<div class='q'>
<span class="verse" id="PS37_28">28&#160;</span>Pampa TOTECO quipactía catli xitlahuac huan amo quema quinhuejcamajcahuas iaxcahua catli itztoque temachme. </div>
<div class='q'>¡Amo! Techmocuitlahuis para nochipa. </div>
<div class='q'>Pero quintzontlamiltis nochi masehualme catli amo cuajcualme, </div>
<div class='q'>huan amo quincahuilis niyon se iniixhui. </div>
<div class='q'>
<span class="verse" id="PS37_29">29&#160;</span>Masehualme catli itztoque xitlahuaque iixpa TOTECO moaxcatise nopa tlali catli yaya quinmacas, </div>
<div class='q'>huan nepa itztose para nochipa. </div>
<div class='q'>
<span class="verse" id="PS37_30">30&#160;</span>Se masehuali catli itztoc cuali iixpa Toteco camanalti ica tlalnamiquilistli huan quiijtohua catli xitlahuac. </div>
<div class='q'>
<span class="verse" id="PS37_31">31&#160;</span>Quipiya Icamanal Toteco Dios ipan iyolo, </div>
<div class='q'>huan yeca amo huetzis ipan tlajtlacoli. </div>
<div class='q'>
<span class="verse" id="PS37_32">32&#160;</span>Masehualme catli quicualancaitaj Toteco Dios quintlachilíaj masehualme catli monejnemiltíaj xitlahuac. </div>
<div class='q'>Quitemohuaj quenicatza huelis quintelhuise para ma quinmictica. </div>
<div class='q'>
<span class="verse" id="PS37_33">33&#160;</span>Pero TOTECO amo quincahuas para cuali masehualme ma mocahuaca ininmaco inincualancaitacahua. </div>
<div class='q'>Quema ajsise iixpa se juez, </div>
<div class='q'>amo quincahuas ma quintlatzacuiltica catli cuajcualme ica se tlamantli catli amo quichijtoque. </div>
<div class='q'>
<span class="verse" id="PS37_34">34&#160;</span>Ximotemachi ipan TOTECO huan xijchihua catli yaya quinequi, </div>
<div class='q'>pampa yaya mitzhuejcapantlalis huan mitzmacas nopa tlali. </div>
<div class='q'>Huan tiquitas quen quintzontlamiltis catli quinpactía tlajtlacolchihuase. </div>
<div class='q'>
<span class="verse" id="PS37_35">35&#160;</span>Pampa na niquinitztoc masehualme catli quicualancaitaj Toteco, </div>
<div class='q'>inijuanti mohueyimatij huan temajmatíaj. </div>
<div class='q'>Pampa quipiyaj chicahualistli quen se cuahuitl hueyi huan xajcaltic. </div>
<div class='q'>
<span class="verse" id="PS37_36">36&#160;</span>Pero panoc se ome tonal tlantiyajque huan ayacmo niquinitac campa itztoyaj. </div>
<div class='q'>Huan masque niquintemo, ayacmo niquinpanti. </div>
<div class='q'>
<span class="verse" id="PS37_37">37&#160;</span>Pero xijtlachili quen monejnemiltía se masehuali catli itztoc xitlahuac iixpa TOTECO, </div>
<div class='q'>yaya catli amo aqui hueli quitelhuis. </div>
<div class='q'>Nopa masehuali quipiyas tlasejseltili huan itztos ica yejyectzi para nochipa. </div>
<div class='q'>
<span class="verse" id="PS37_38">38&#160;</span>Pero TOTECO ica se huelta quintlamitzontlamiltis inijuanti catli amo quitlepanitaj. </div>
<div class='q'>Huan amo quicajtehuase niyon se iniixhui. </div>
<div class='q'>
<span class="verse" id="PS37_39">39&#160;</span>TOTECO quinmaquixtía catli itztoque xitlahuaque iixpa. </div>
<div class='q'>Quinfuerzajmaca quema huala tlaohuijcayotl. </div>
<div class='q'>
<span class="verse" id="PS37_40">40&#160;</span>TOTECO quinpalehuía huan quinmanahuía catli cuajcualme. </div>
<div class='q'>Quinmanahuía ininmaco masehualme catli quicualancaitaj huan quinmaquixtía, </div>
<div class='q'>pampa inijuanti mochixtoque ipan ya.  </div>
<div class='psalmlabel' id='PS38_0'> 38</div>
<div class='s'>Inetlatlajtil David quema tlajtlacolchijtoya </div>
<div class='q'>
<span class="verse" id="PS38_1">1&#160;</span>TOTECO, amo techtlaijiyohuilti quema ticualani. </div>
<div class='q'>Huan amo techtlatzacuilti ica mohueyi cualancayo. </div>
<div class='q'>
<span class="verse" id="PS38_2">2&#160;</span>Miyac nechcocohua catli amo cuali nijchijtoc. </div>
<div class='q'>Eltoc quen nochi mocuatlaminhua calactoc ipan na. </div>
<div class='q'>Quena, eltoc quen techajsitoc, </div>
<div class='q'>pampa nijmati ticualani nohuaya. </div>
<div class='q'>
<span class="verse" id="PS38_3">3&#160;</span>Huan pampa ticualani por notlajtlacol, </div>
<div class='q'>nijmati quen nochi notlacayo mococohua. </div>
<div class='q'>Niyon se noomiyo amo cuali eltoc. </div>
<div class='q'>
<span class="verse" id="PS38_4">4&#160;</span>Nochi notlajtlacolhua nopan huetztoc. </div>
<div class='q'>Eltoc quen nimisahuisquía campa miyac atl. </div>
<div class='q'>Notlajtlacolhua eltoc quen se tlamamali tlahuel etic catli amo hueli niquijiyohuía. </div>
<div class='q'>
<span class="verse" id="PS38_5">5&#160;</span>Palani notlacayo pampa nijchijqui se huihuiyotl. </div>
<div class='q'>Mijyotíaj nococohua. </div>
<div class='q'>
<span class="verse" id="PS38_6">6&#160;</span>Nicuitlapanhuitoltic huan amo hueli nijtlanana notzonteco. </div>
<div class='q'>Semilhuitl nichocatinemi por catli nijchijtoc. </div>
<div class='q'>
<span class="verse" id="PS38_7">7&#160;</span>Nochi notlacayo tliquisa. </div>
<div class='q'>Huan ya tlantinemi nochicahualis por notlajtlacol. </div>
<div class='q'>
<span class="verse" id="PS38_8">8&#160;</span>Nimomati quen nitlatejtejtzontli. </div>
<div class='q'>Niyon quentzi fuerza amo nijpiya. </div>
<div class='q'>Nelía nitlaayijhuía ipan noyolo. </div>
<div class='q'>
<span class="verse" id="PS38_9">9&#160;</span>NoTeco, ta tijmati quen nijnequi sempa niitztos cuali moixpa. </div>
<div class='q'>Nochi catli nimoilhuía tlanemijya nesi moixpa. </div>
<div class='q'>Amo tleno hueli nimitztlatilía. </div>
<div class='q'>
<span class="verse" id="PS38_10">10&#160;</span>Noyolo nelhuihuipica, </div>
<div class='q'>huan ya tlantinemi nochicahualis. </div>
<div class='q'>Ayacmo hueli nitlachiya cuali. </div>
<div class='q'>
<span class="verse" id="PS38_11">11&#160;</span>Nonelhuampoyohua huan noteiximatcahua san nechhuejcaitaj, pampa quiijiyaj nococohua. </div>
<div class='q'>
<span class="verse" id="PS38_12">12&#160;</span>Inijuanti catli quinequij nechmictise quisencahuaj tlaquetztli para nechmasiltise. </div>
<div class='q'>Catli quinequij nechcocose tlatoctzitzi nechilhuíaj quenicatza nechtzontlamiltise. </div>
<div class='q'>Semilhuitl quitemolíaj quenicatza nechcajcayahuase. </div>
<div class='q'>
<span class="verse" id="PS38_13">13&#160;</span>Pero na nimochihua quen amo nijcaqui catli quiijtohuaj. </div>
<div class='q'>Nimochihua quen se ninono huan amo nijtlapohua nocamac para niquinnanquilis. </div>
<div class='q'>
<span class="verse" id="PS38_14">14&#160;</span>Quena, na nimochihua quen amo nijcaqui inincamanal, </div>
<div class='q'>huan amo tleno niquijtohua para ica nimomanahuis. </div>
<div class='q'>
<span class="verse" id="PS38_15">15&#160;</span>Pampa san ipan ta nimochiya, TOTECO, tinoDios. </div>
<div class='q'>Na nijcajtoc momaco para xiquinnanquili huan techmanahui. </div>
<div class='q'>
<span class="verse" id="PS38_16">16&#160;</span>San nimitztlajtlanía para amo xiquincahuili ma noca huetzcaca. </div>
<div class='q'>Amo xiquincahuili ma mohueyitlalica noixpa pampa nihuetzqui. </div>
<div class='q'>
<span class="verse" id="PS38_17">17&#160;</span>Nijmati nimiquis pampa tlacuajcualoli amo nechcahua niyon se tlatoctzi. </div>
<div class='q'>
<span class="verse" id="PS38_18">18&#160;</span>TOTECO, nijnequi nimitzpannextilis nochi notlajtlacolhua, </div>
<div class='q'>pampa nelía nimotequipachohua ica catli nijchijtoc. </div>
<div class='q'>
<span class="verse" id="PS38_19">19&#160;</span>Nocualancaitacahua momiyaquilijtoque huan moyoltetilijtoque. </div>
<div class='q'>Miyac nechcualancaitaj, masque amo tleno niquinchihuilijtoc. </div>
<div class='q'>
<span class="verse" id="PS38_20">20&#160;</span>Masque catli cuali niquinchihuilijtoc, nechcuepilijtoque ica catli fiero. </div>
<div class='q'>Nechcualancaitaj pampa nijtoquilía catli cuali. </div>
<div class='q'>
<span class="verse" id="PS38_21">21&#160;</span>NoTeco Dios, amo techcajtehua noseli. </div>
<div class='q'>Amo ximoiyocatlali ica na. </div>
<div class='q'>
<span class="verse" id="PS38_22">22&#160;</span>¡Toteco! Xihuala nimantzi techpalehuiqui, ta tinotemaquixtijca.  </div>
<div class='psalmlabel' id='PS39_0'> 39</div>
<div class='s'>Amo huejcahuas tonemilis </div>
<div class='q'>
<span class="verse" id="PS39_1">1&#160;</span>Nimoilhuijtoya para nimomocuitlahuisquía miyac para amo nijchihuasquía catli amo cuali. </div>
<div class='q'>Niquijtojtoya para nijmocuitlahuisquía nonenepil huan nocamanal para amo nitlajtlacolchihuas ica catli niquijtohua. </div>
<div class='q'>Quena, amo tleno niquijtos quema niitztos iniixpa amo cuajcualme. </div>
<div class='q'>
<span class="verse" id="PS39_2">2&#160;</span>Huajca nimochijqui quen se ninono. </div>
<div class='q'>Amo tleno niquijtohuayaya, </div>
<div class='q'>niyon catli cuali, niyon catli amo cuali. </div>
<div class='q'>Huan pampa nicajoctoya nochi catli nijmatiyaya ipan noyolo, </div>
<div class='q'>noja más nitlaijiyohuiyaya. </div>
<div class='q'>
<span class="verse" id="PS39_3">3&#160;</span>Hasta nijmatiyaya quen noyolo tlatlayaya. </div>
<div class='q'>Huan quema san ya nopa nimosenilhuijtoya, </div>
<div class='q'>nijmatiyaya quen se tlitl lemeniyaya ipan noyolo. </div>
<div class='q'>Huajca ayacmo niquijiyohui huan nicamanaltic chicahuac, </div>
<div class='q'>huan niquilhui TOTECO: </div>
<div class='q'>
<span class="verse" id="PS39_4">4&#160;</span>“TOTECO, technextili quesqui tonali niitztos huan quema nimiquis. </div>
<div class='q'>Nijmati nelquentzi tonali niyoltos nica. </div>
<div class='q'>
<span class="verse" id="PS39_5">5&#160;</span>Techmacatoc se nemilistli catli nelquentzi xihuitl. </div>
<div class='q'>Huan nochi xihuitl catli niyoltos elis san se tlatoctzi moixpa, </div>
<div class='q'>pampa ta nochipa tiitztoc. </div>
<div class='q'>Nochi masehualme polijtehuaj nimantzi san quen ixpolihui iniijiyo quema tlaijiyotilanaj. </div>
<div class='q'>
<span class="verse" id="PS39_6">6&#160;</span>Nochi masehualme panotehuaj quen se ecahuilotl. </div>
<div class='q'>San tlapic nochi inintequi. </div>
<div class='q'>Masque quimiyaquilíaj tlamantli catli ipati, </div>
<div class='q'>amo quimatij ajqueya iaxca elis teipa. </div>
<div class='q'>
<span class="verse" id="PS39_7">7&#160;</span>Huajca, noTeco, amo tleno onca catli ipan huelis nimotemachis. </div>
<div class='q'>Nimochiyas san ipan ta. </div>
<div class='q'>
<span class="verse" id="PS39_8">8&#160;</span>Techmaquixti tlen notlajtlacolhua. </div>
<div class='q'>Amo xiquincahuili masehualme catli huihuitique ma noca paquica ica catli nijchijtoc. </div>
<div class='q'>
<span class="verse" id="PS39_9">9&#160;</span>Nimocamatzacuas moixpa huan ayacmo nimolinis ica catli nopanti, pampa ta techtlatzacuiltía. </div>
<div class='q'>
<span class="verse" id="PS39_10">10&#160;</span>Pero noTeco, ayacmo techtlatzacuilti. </div>
<div class='q'>Nijmati nimiquis pampa techpanajsitoc. </div>
<div class='q'>
<span class="verse" id="PS39_11">11&#160;</span>Quema se masehuali tlajtlacolchihua, ta tijtlatzacuiltía. </div>
<div class='q'>Nopa tlamantli catli más quiicnelía, </div>
<div class='q'>tiquixpolihuiltía quen mejtolime quitlamicualoltíaj se yoyomitl. </div>
<div class='q'>Niyon se masehuali amo quipiya chicahualistli. </div>
<div class='q'>Nochi itztoque san quen se ajacatl catli ica se tlatoctzi panotehuaj. </div>
<div class='q'>
<span class="verse" id="PS39_12">12&#160;</span>NoTeco, xijtlacaquili quema nimotlatlajtis. </div>
<div class='q'>Techtlacaquili quema nimitztzajtzilía. </div>
<div class='q'>Amo san xitlachixto quema nimochoquilía, techpalehuiqui. </div>
<div class='q'>Quen nochi nohuejcapan tatahua, san niitztos nica se tlatoctzi. </div>
<div class='q'>Quen niehuasquía seyoc altepetl huan san nipanosquía, </div>
<div class='q'>amo nihuejcahuas nica. </div>
<div class='q'>
<span class="verse" id="PS39_13">13&#160;</span>Ayacmo techtlatzacuilti. </div>
<div class='q'>Techcahuili sempa ma nijpiyas fuerza huan se quentzi paquilistli pampa se tonal nimiquis huan ayacmo niitztos nica.”  </div>
<div class='psalmlabel' id='PS40_0'> 40</div>
<div class='s'>David quipaquilismaca TOTECO pampa quimanahui </div>
<div class='q'>
<span class="verse" id="PS40_1">1&#160;</span>Nijpixqui noyolo huan nimochixqui para TOTECO ma nechpalehuiqui. </div>
<div class='q'>Huan yaya, quena, moechcapano huan nechtlacaquili quema nijnojnotzayaya. </div>
<div class='q'>
<span class="verse" id="PS40_2">2&#160;</span>TOTECO nechtlananqui quema nijmatiyaya niitztoya ipan se ostotl campa mahuilili. </div>
<div class='q'>Eltoya quen nimisahuijtinemiyaya ipan soqui atoli catli huejcatla, </div>
<div class='q'>huan ayacmo nijmatiyaya tlaque nijchihuas. </div>
<div class='q'>Pero TOTECO nechmaquixti tlen nopa tequipacholi. </div>
<div class='q'>Quena, nechquetzqui ipan se hueyi tetl campa temachtli. </div>
<div class='q'>Huan teipa nechyacanqui ipan se cuali ojtli. </div>
<div class='q'>
<span class="verse" id="PS40_3">3&#160;</span>Huan teipa noTeco Dios nechmacac se huicatl yancuic, </div>
<div class='q'>se huicatl catli ica ma nijpaquilismacas. </div>
<div class='q'>Miyac catli quicaquise nochi catli TOTECO nechchihuilijtoc, motemachise ipan ya. </div>
<div class='q'>
<span class="verse" id="PS40_4">4&#160;</span>Paqui nopa masehuali catli motemachía ipan TOTECO. </div>
<div class='q'>Huan amo motemachía ipan catli mohueyimatij, </div>
<div class='q'>niyon ininpan catli quinhueyichihuaj teteyome. </div>
<div class='b'> &#160; </div>
<div class='q'>
<span class="verse" id="PS40_5">5&#160;</span>TOTECO noDios, ta techchihuilijtoc miyac tlamantli catli huejhueyi. </div>
<div class='q'>Amo aqui quiaxilis mohueyi chicahualis. </div>
<div class='q'>Ta nochipa techpixtoc ipan motlalnamiquilis. </div>
<div class='q'>Quena, tlahuel miyac tlamantli catli yejyectzi tijsencajtoc techchihuilis. </div>
<div class='q'>Sintla nijnequisquía niteyolmelahuas sesen tlamantli catli techchihuilijtoc, </div>
<div class='q'>amo nihuelisquía. </div>
<div class='q'>Pampa nochi catli cuali techchihuilijtoc onpano catli hueli nijpohua. </div>
<div class='q'>
<span class="verse" id="PS40_6">6&#160;</span>Ya nijmati nopa catli más tijnequi para timasehualme ma timitzmacaca. </div>
<div class='q'>Amo hueyi ipati moixpa nopa tlapiyalme huan sequinoc tlamantli tlacajcahualistli catli masehualme mitzmacaj. </div>
<div class='q'>Amo hueyi ipati moixpa nopa tlacajcahualistli catli tijtlatíaj moixpa por totlajtlacolhua. </div>
<div class='q'>Techtlapolijtoc notlalnamiquilis para hueli nijmachilía catli más tijnequi tlen tojuanti. </div>
<div class='q'>Tijnequi ma timotemacaca ipan ta. </div>
<div class='q'>Ya nopa, quena, hueyi ipati moixpa. </div>
<div class='q'>
<span class="verse" id="PS40_7">7&#160;</span>Yeca nimitzilhuijtoc: </div>
<div class='q'>“Nica niitztoc. </div>
<div class='q'>Ya nihuala quen ijcuilijtoc nijchihuasquía ipan mocamanal. </div>
<div class='q'>
<span class="verse" id="PS40_8">8&#160;</span>¡NoTeco Dios! </div>
<div class='q'>Nechpactía nijchihuas mopaquilis, </div>
<div class='q'>huan motlamachtil nijhuica ipan noyolo.” </div>
<div class='q'>
<span class="verse" id="PS40_9">9&#160;</span>Tlamiyacapa iniixpa momasehualhua niteyolmelajtoc para ta, TOTECO, </div>
<div class='q'>tiquinchihua masehualme xitlahuaque moixpa. </div>
<div class='q'>Cuali tijmati para amo san nicajoctoc catli nijmati. </div>
<div class='q'>
<span class="verse" id="PS40_10">10&#160;</span>Amo nijtlatijtoc nopa cuali camanali ipan noyolo para amo aqui niquilhuis. </div>
<div class='q'>Nochi masehualme niquinyolmelahua para ta tiquinmaquixtis. </div>
<div class='q'>Nochipa nitematiltis para ta nelía titemachtli huan titepalehuía. </div>
<div class='q'>Nepa tlamiyacapa nitepohuilis para titetlasojtla huan amo timoyolpatla. </div>
<div class='q'>
<span class="verse" id="PS40_11">11&#160;</span>TOTECO, nijmati amo quema tijcahuas techtlasojtlas. </div>
<div class='q'>Nimochiya ipan moteicnelijcayo, </div>
<div class='q'>pampa ta nochipa techmocuitlahuis. </div>
<div class='q'>
<span class="verse" id="PS40_12">12&#160;</span>Miyac tequipacholi nijpiya campa hueli. </div>
<div class='q'>Amo hueli nijpohua nochi. </div>
<div class='q'>Notlajtlacolhua nechtlantoc huan nichoca hasta amo hueli nitlachiya. </div>
<div class='q'>Notlajtlacolhua nelmiyac hasta quipano imiyaca notzoncal. </div>
<div class='q'>Tlantinemi noyolo huan nochicahualis. </div>
<div class='q'>
<span class="verse" id="PS40_13">13&#160;</span>TOTECO, techmanahuiqui. </div>
<div class='q'>Quena TOTECO, ximoisihuilti huan techpalehuiqui. </div>
<div class='q'>
<span class="verse" id="PS40_14">14&#160;</span>Ma mopinahualtica huan ma mocuapoloca catli quinequij nechtzontlamiltise. </div>
<div class='q'>Xiquintojtocatinemi catli nechcualancaitaj huan tlahuel xiquinpinahualti. </div>
<div class='q'>
<span class="verse" id="PS40_15">15&#160;</span>Nochi catli noca paquij ma huetzica. </div>
<div class='q'>Xiquincuepa san ininmax. </div>
<div class='q'>
<span class="verse" id="PS40_16">16&#160;</span>Pero ma paquise miyac nochi catli mitztemohuaj. </div>
<div class='q'>Quena, paquij catli mitzicnelíaj pampa tiquinmaquixtijtoc. </div>
<div class='q'>Nochipa quiijtohuaj: </div>
<div class='q'>“Nelía hueyi TOTECO.” </div>
<div class='q'>
<span class="verse" id="PS40_17">17&#160;</span>Masque nimotequipachojtoc huan nechpolohua catli nechmonequilía, </div>
<div class='q'>nijmati para ta TOTECO techelnamiqui. </div>
<div class='q'>Ta tinoTeco Dios, techpalehuis huan techmanahuis. </div>
<div class='q'>NoTeco Dios, amo xihuejcahua quema nimitznotza. </div>
<div class='q'>Nimantzi techpalehuiqui.  </div>
<div class='psalmlabel' id='PS41_0'> 41</div>
<div class='s'>David catli mococohua quitlajtlanía Toteco ma quichicahua </div>
<div class='q'>
<span class="verse" id="PS41_1">1&#160;</span>Paqui nopa masehuali catli motequipachohua pampa quinicnelía catli teicneltzitzi, </div>
<div class='q'>pampa TOTECO quipalehuis quema hualas tlaohuijcayotl. </div>
<div class='q'>
<span class="verse" id="PS41_2">2&#160;</span>TOTECO quimocuitlahuis para amo aqui quimictis. </div>
<div class='q'>Huan TOTECO quitiochihuas tlamiyacapa ipan tlali Israel. </div>
<div class='q'>Yaya amo quicajtehuas, </div>
<div class='q'>niyon amo quicahuas ininmaco icualancaitacahua para ma quichihuilica catli quinequise. </div>
<div class='q'>
<span class="verse" id="PS41_3">3&#160;</span>Quema huetztos ipan tlaijiyohuilistli, </div>
<div class='q'>TOTECO quitlananas ipan itlapech huan quiijcuinilis nopa cocolistli. </div>
<div class='q'>
<span class="verse" id="PS41_4">4&#160;</span>Na niquilhui TOTECO: </div>
<div class='q'>“TOTECO, na nitlajtlacolchijtoc moca ta. </div>
<div class='q'>Techtlasojtla huan techchicahua.” </div>
<div class='q'>
<span class="verse" id="PS41_5">5&#160;</span>Nocualancaitacahua quinequij ma nechajsi catli fiero. </div>
<div class='q'>Noca camanaltij huan quinequij ma nimiqui huan ayacmo aqui nechelnamiquis. </div>
<div class='q'>
<span class="verse" id="PS41_6">6&#160;</span>Quema nechpaxalohuaj, mochihuaj quen nohuampoyohua, </div>
<div class='q'>pero amo nelía catli quiijtohuaj. </div>
<div class='q'>Quema itztoque nohuaya san quitlacaquilíaj tlaque onca para huelis quipatlase ica catli más fiero, </div>
<div class='q'>huan teipa quisase huan teyolmelajtinemise tlen na. </div>
<div class='q'>
<span class="verse" id="PS41_7">7&#160;</span>Quena, nocualancaitacahua mosentilíaj huan noca camanaltij. </div>
<div class='q'>Tepohuilíaj para ayacmo onca pajtli para na huan nimantzi nimiquis. </div>
<div class='q'>
<span class="verse" id="PS41_8">8&#160;</span>Quiijtohuaj: </div>
<div class='q'>“Nopa cocolistli catli yaya quipixtoc nelfiero. </div>
<div class='q'>Ayacmo motlananas tlen itlapech pampa nimantzi miquis.” </div>
<div class='q'>Quej nopa quiijtohuaj tlen na. </div>
<div class='q'>
<span class="verse" id="PS41_9">9&#160;</span>Nojquiya nechcajtejtoc catli eliyaya nonelhuampox. </div>
<div class='q'>Yaya catli ipan nimotemachiyaya huan catli tlacuayaya nohuaya, ama nechtlahuelcajtoc. </div>
<div class='q'>
<span class="verse" id="PS41_10">10&#160;</span>Pero ta TOTECO, techtlasojtla. </div>
<div class='q'>Techtlanana tlen notlapech huan niquincuepilis quen nechchihuilijtoque. </div>
<div class='q'>
<span class="verse" id="PS41_11">11&#160;</span>Nijmati techicnelía pampa amo tiquincahuilijtoc nocualancaitacahua ma nechtlanica. </div>
<div class='q'>
<span class="verse" id="PS41_12">12&#160;</span>Techpalehui pampa nijchihua catli xitlahuac huan techmacatoc tequiticayotl ma niitzto nepa moixpa para nochipa. </div>
<div class='b'> &#160; </div>
<div class='q'>
<span class="verse" id="PS41_13">13&#160;</span>Ma tijhueyichihuaca TOTECO, </div>
<div class='q'>yaya catli iTeco tohuejcapan tata, Israel. </div>
<div class='q'>Quena, ma tijhueyichihuaca ama huan nochipa. Quej nopa ma eli.  </div>
<div class='psalmlabel' id='PS42_0'> 42</div>
<div class='s'>Israelitame catli quinhuicatoque seyoc tlali quielnamiquij inintlal </div>
<div class='q'>
<span class="verse" id="PS42_1">1&#160;</span>Quen se masatl catli tlahuel amiqui quitemojtinemi se atlajtli para atlis, </div>
<div class='q'>quej nopa na nimitzyoltemohua, noTeco Dios. </div>
<div class='q'>
<span class="verse" id="PS42_2">2&#160;</span>Quena, quen se catli tlahuel amiqui, </div>
<div class='q'>na ipan noyolo nimitznequi Toteco, </div>
<div class='q'>ta catli nelnelía tiitztoc. </div>
<div class='q'>¿Hasta quema huelis niyas huan nimonextis moixpa? </div>
<div class='q'>
<span class="verse" id="PS42_3">3&#160;</span>Yohuali huan tonali nichoca huan amo nitlacua. </div>
<div class='q'>Nocualancaitacahua tlatoctzitzi nechtlatzintoquilíaj: </div>
<div class='q'>“¿Canque itztoc moDios? </div>
<div class='q'>¿Para tlen amo mitzpalehuía?” </div>
<div class='q'>Quen nopa nechilhuíaj. </div>
<div class='b'> &#160; </div>
<div class='q'>
<span class="verse" id="PS42_4">4&#160;</span>Quema niquelnamiqui quen eliyaya achtihuiya nepa ipan notlal, eltoc quen atiya noyolo. </div>
<div class='q'>Niyohuiyaya ininhuaya miyaqui masehualme hasta ichaj Toteco Dios. </div>
<div class='q'>Na niquinyacanayaya nochime hasta ichaj ipan nopa hueyi ilhuitl. </div>
<div class='q'>Titzajtzitiyohuiyayaj ica paquilistli, </div>
<div class='q'>huan tijtlascamatiyayaj Toteco Dios pampa para ya tiilhuichihuayayaj. </div>
<div class='q'>
<span class="verse" id="PS42_5">5&#160;</span>Huajca nimoilhuía: </div>
<div class='q'>“Amo monequi nimotequipachos. </div>
<div class='q'>Na nimotemachijtoc ipan noTeco Dios, </div>
<div class='q'>huan sempa nijpaquilismacas, </div>
<div class='q'>pampa yaya noDios huan notemaquixtijca.” </div>
<div class='b'> &#160; </div>
<div class='q'>
<span class="verse" id="PS42_6">6&#160;</span>Pero noTeco, nelía nimotequipachohua nica campa niitztoc ipan ni tlali catli huejca. </div>
<div class='q'>Yeca nimitzelnamiquis, </div>
<div class='q'>huan niquelnamiquis quen tijpixqui hueyi moyolo tohuaya catli tiehuaj ipan motlal. </div>
<div class='q'>Niquelnamiqui nopa tlali yejyectzi catli pehua campa motlalohua nopa atlajtli Jordán, </div>
<div class='q'>huan ontlami hasta campa motlanantoc nopa tepeme Hermón huan Mizar. </div>
<div class='q'>
<span class="verse" id="PS42_7">7&#160;</span>Ama ta techtitlanilijtoc tequipacholi catli nechijiyomictía. </div>
<div class='q'>Quena, miyac tequipacholi nechajsitoc quen imiyaca atl catli huetzi tlen tepeixco hasta ipan na. </div>
<div class='q'>Caquisti quen miyac atl catli tlacomontoc, </div>
<div class='q'>huan nochi nopa atl panotoc ipan na. </div>
<div class='b'> &#160; </div>
<div class='q'>
<span class="verse" id="PS42_8">8&#160;</span>Pero ica ijnaloc TOTECO nechtitlanilis itlaicnelilis. </div>
<div class='q'>Huan ica tlayohua yaya nechmacas se huicatl para nijhueyichihuas, </div>
<div class='q'>huan nimotlatlajtía ica ya. </div>
<div class='q'>Quena, nijnojnotza NoTeco catli mojmostla nechmaca nemilistli. </div>
<div class='q'>
<span class="verse" id="PS42_9">9&#160;</span>Niquilhuis Toteco Dios: </div>
<div class='q'>“Ipan ta nimotlatía huan amo aqui hueli nechajsis. </div>
<div class='q'>¿Para tlen techelcajtoc? </div>
<div class='q'>Na san nimotequipachojtinemi, </div>
<div class='q'>pampa nocualancaitacahua nechtlaijiyohuiltíaj. </div>
<div class='q'>
<span class="verse" id="PS42_10">10&#160;</span>Catli nocualancaitacahua nechchihuilíaj nechcocohua hasta ajsi ipan noomiyohua, </div>
<div class='q'>pampa nechtlaijilhuíaj huan nechtlatzintoquilíaj tlatoctzitzi: </div>
<div class='q'>‘¿Canque itztoc moDios? </div>
<div class='q'>¿Para tlen amo mitzpalehuía?’ ” </div>
<div class='q'>
<span class="verse" id="PS42_11">11&#160;</span>Pero amo monequi nimocuesihuilmacas, </div>
<div class='q'>niyon nimotequipachos. </div>
<div class='q'>Na nimotemachijtoc ipan noTeco Dios, </div>
<div class='q'>huan teipa sempa nijpaquilismacas pampa yaya noDios huan noTemaquixtijca.  </div>
<div class='psalmlabel' id='PS43_0'> 43</div>
<div class='s'>Se netlatlajtili catli quitlajtlanía Toteco ma quincuepa ipan inintlal </div>
<div class='q'>
<span class="verse" id="PS43_1">1&#160;</span>NoTeco Dios, techtlajtolsencahua xitlahuac huan xitenextili para amo tleno nijchijtoc. </div>
<div class='q'>Techmanahui tlen ni istlacatica masehualme huan amo cuajcualme catli nechtelhuíaj. </div>
<div class='q'>
<span class="verse" id="PS43_2">2&#160;</span>Pampa san ta tinoTeco huan tinoDios huan notlamanahuijca na. </div>
<div class='q'>¿Para tlen techtlahuelcajtoc? </div>
<div class='q'>Nimotequipachojtinemi huan más nechtlaijiyohuiltíaj nocualancaitacahua, </div>
<div class='q'>huan amo tleno tijchihua. </div>
<div class='q'>
<span class="verse" id="PS43_3">3&#160;</span>Toteco Dios, techyacana ica motlahuil huan technextili catli melahuac. </div>
<div class='q'>Quej nopa, quena, huelis nimocuepas motlal huan campa motepe catli tlatzejtzeloltic campa ta tiitztoc ipan mocaltiopa. </div>
<div class='q'>
<span class="verse" id="PS43_4">4&#160;</span>Quena, noTeco Dios, nicalaquis huan niajsiti hasta motlaixpa campa masehualme mitzhueyichihuaj. </div>
<div class='q'>Nepa nimitzpaquilismacas ica arpa, ta catli techmaca paquilistli, </div>
<div class='q'>pampa ta tinoTeco Dios. </div>
<div class='q'>
<span class="verse" id="PS43_5">5&#160;</span>San tlapic nimotequipachos. </div>
<div class='q'>Na nimotemachijtoc ipan ta, noTeco Dios, huan sempa nimitzpaquilismacas, </div>
<div class='q'>pampa, ta tinoDios, huan tinotemaquixtijca.  </div>
<div class='psalmlabel' id='PS44_0'> 44</div>
<div class='s'>Se tlacatl quitlajtlanía Toteco ma quimocuitlahuis </div>
<div class='q'>
<span class="verse" id="PS44_1">1&#160;</span>Toteco Dios, tijcactoque tlaque techpohuilijtoque tohuejcapan tatahua tlen ta, </div>
<div class='q'>huan nochi nopa tlamantli catli tiquinchihuili huejcajya. </div>
<div class='q'>
<span class="verse" id="PS44_2">2&#160;</span>Quena, Toteco Dios, ica mohueyi chicahualis ta tiquintojtocac nopa fiero masehualme catli quinhueyichihuayayaj teteyome ipan nopa tlali, </div>
<div class='q'>huan nopa tlali tiquinmacac totatahua. </div>
<div class='q'>Quena, tiquintlatzacuilti ne sequinoc huan tiquinpalehui tohuejcapan tatahua para ma momiyaquilica, </div>
<div class='q'>huan ma moaxcatica. </div>
<div class='q'>
<span class="verse" id="PS44_3">3&#160;</span>Tohuejcapan tatahua amo quitlanque nopa tlali ica ininmachete, niyon ica ininchicahualis. </div>
<div class='q'>Tlatlanque ica nopa hueyi chicahualistli catli ta tijpiya ipan monejmac, </div>
<div class='q'>huan pampa hueyi moyolo ininhuaya, </div>
<div class='q'>huan achi más tiquinicnelía. </div>
<div class='q'>
<span class="verse" id="PS44_4">4&#160;</span>Ta tinotlanahuatijca huan tinoTeco Dios. </div>
<div class='q'>Ta tiquinmanahuía huan tijchihua ma tlatlanica momasehualhua. </div>
<div class='q'>
<span class="verse" id="PS44_5">5&#160;</span>Quena, ica motlapalehuil tiquintlanise tocualancaitacahua. </div>
<div class='q'>Huan ica mochicahualis ininpan timoquejquetzase catli techhuilanaj. </div>
<div class='q'>
<span class="verse" id="PS44_6">6&#160;</span>Pampa amo timotemachíaj ipan tocuahuitol huan tomachete para ma techmanahuica huan titlatlanise. </div>
<div class='q'>
<span class="verse" id="PS44_7">7&#160;</span>Eltoc ta, Toteco, catli tijchihua ma tiquintlanica tocualancaitacahua. </div>
<div class='q'>Ta tiquinpinahualtijtoc nochi catli techcualancaitaj. </div>
<div class='q'>
<span class="verse" id="PS44_8">8&#160;</span>Mojmostla timitzpaquilismacase tinoTeco Dios. </div>
<div class='q'>Huan timitzhueyichihuase ica huicatl para nochipa. </div>
<div class='q'>
<span class="verse" id="PS44_9">9&#160;</span>Pero amantzi eltoc quen techtlahuelcajtoc huan techpinahualtijtoc. </div>
<div class='q'>Niyon ayacmo tinemi ininhuaya tosoldados quema tiontlahuilanaj. </div>
<div class='q'>
<span class="verse" id="PS44_10">10&#160;</span>Tijchijqui ma ticholoca iniixpa tocualancaitacahua. </div>
<div class='q'>Quena, inijuanti catli techcualancaitaj techtlachtequilíaj huan quihuicaj nochi catli quinequij. </div>
<div class='q'>
<span class="verse" id="PS44_11">11&#160;</span>Techtemactilijtoc quen tipilborregojtzitzi catli san quichiyaj para quinhuicase campa quinmictise. </div>
<div class='q'>Huan techsemantoc campa hueli ipan sequinoc tlalme campa quinhueyichihuaj teteyome. </div>
<div class='q'>
<span class="verse" id="PS44_12">12&#160;</span>Technemacatoc timomasehualhua ica nelquentzi quen amo tleno topati elisquía. </div>
<div class='q'>
<span class="verse" id="PS44_13">13&#160;</span>Nochi masehualme ipan nopa tlalme catli itztoque tonechca quiitaque catli techchihuilijtoc. </div>
<div class='q'>Yeca techtlaijilhuíaj huan toca paquij. </div>
<div class='q'>
<span class="verse" id="PS44_14">14&#160;</span>Tijchijtoc para inijuanti catli quinhueyichihuaj tlaixcopincayome ma toca huetzcaca. </div>
<div class='q'>Nochi quema techitaj, motzonojoliníaj. </div>
<div class='q'>
<span class="verse" id="PS44_15">15&#160;</span>Mojmostla toixpa eltoc nopa pinahualistli hasta tijnequisquíaj timoixtzacuase, </div>
<div class='q'>
<span class="verse" id="PS44_16">16&#160;</span>pampa techtlaijilhuíaj huan techhuetzquilíaj nopa motlacuepilijca masehualme. </div>
<div class='q'>Quena, techpinahualtíaj tocualancaitacahua. </div>
<div class='q'>
<span class="verse" id="PS44_17">17&#160;</span>Nochi ni tlamantli topantitoc, </div>
<div class='q'>masque amo timitzelcajtoque, </div>
<div class='q'>niyon amo timoiyocacajtoque tlen nopa camanal sencahuali catli tijchijqui ininhuaya tohuejcapan tatahua. </div>
<div class='q'>
<span class="verse" id="PS44_18">18&#160;</span>Amo timoiyocatlalijtoque tlen ta, </div>
<div class='q'>niyon amo tijcajtejtoque moojhui. </div>
<div class='q'>
<span class="verse" id="PS44_19">19&#160;</span>Pero techtlahuelcajtoc campa amo aqui itztoc, </div>
<div class='q'>campa san itztoque tlapiyalme catli mosisiníaj. </div>
<div class='q'>Techcajtoc ipan se tzintlayohuilotl catli eltoc quen miquilistli. </div>
<div class='q'>
<span class="verse" id="PS44_20">20&#160;</span>Toteco Dios, sintla timitzelcajtosquíaj, </div>
<div class='q'>o tijhueyichijtosquíaj se totlaixcopincayo, </div>
<div class='q'>
<span class="verse" id="PS44_21">21&#160;</span>ta tijmajtosquía, </div>
<div class='q'>pampa ta tijmati nochi catli ichtacatzi eltoc ipan yolojtli. </div>
<div class='q'>Pero amo tijchijtoque, Toteco. </div>
<div class='q'>
<span class="verse" id="PS44_22">22&#160;</span>Pero masque amo tleno tijchijtoque, </div>
<div class='q'>por ta tiitztoque nechca miquilistli. </div>
<div class='q'>Techchihuaj quen tipilborregojtzitzi catli san quichiyaj ajqueya quinmictis pampa timoaxcahua. </div>
<div class='q'>
<span class="verse" id="PS44_23">23&#160;</span>¡Toteco ximotlanana! </div>
<div class='q'>¡Amo xicochi! </div>
<div class='q'>Amo ximoiyocatlali tlen tojuanti para nochipa. </div>
<div class='q'>
<span class="verse" id="PS44_24">24&#160;</span>¿Para tlen timoixtlatía? </div>
<div class='q'>Eltoc quen tiquelcajtoc para tojuanti titlaijiyohuíaj huan miyac techcualancaitaj. </div>
<div class='q'>
<span class="verse" id="PS44_25">25&#160;</span>Techtlahuisojtoque hasta tlalchi. </div>
<div class='q'>Toixayac mocahua ipan tlaltejpoctli huan amo hueli timotlananase. </div>
<div class='q'>
<span class="verse" id="PS44_26">26&#160;</span>¡Ximotlanana, Toteco! </div>
<div class='q'>Techpalehuiqui. </div>
<div class='q'>Techmaquixti pampa tlahuel techicnelía.  </div>
<div class='psalmlabel' id='PS45_0'> 45</div>
<div class='s'>Se huicatl para ma huicaca quema nopa tlanahuatijquetl mosihuajtía </div>
<div class='q'>
<span class="verse" id="PS45_1">1&#160;</span>Notlalnamiquilis temitoc ica camanali catli yejyectzitzi. </div>
<div class='q'>Niquijcuilos ni huicatl para ma tijhuicatica totlanahuatijca. </div>
<div class='q'>Tlahuel nijnequi nitepohuilis ni huicatl catli nijsencajtoc, huan ya ni quiijtohua: </div>
<div class='q'>
<span class="verse" id="PS45_2">2&#160;</span>Ta más tiyejyectzi tlen nochi sequinoc telpocame, </div>
<div class='q'>huan yejyectzi catli tiquijtohua, </div>
<div class='q'>pampa Toteco Dios mitztiochijtoc para nochipa. </div>
<div class='q'>
<span class="verse" id="PS45_3">3&#160;</span>Ximocualtlalili momachete para titlahuilanas, </div>
<div class='q'>ta catli nelía amo timajmahui. </div>
<div class='q'>Nelía tinesi tiyejyectzi pampa ta titlanahuatijquetl catli más hueyi. </div>
<div class='q'>
<span class="verse" id="PS45_4">4&#160;</span>Xicahuayojtlejco huan xitlatlaniti ica nochi mohueyitilis. </div>
<div class='q'>Ta tiquinmanahuía catli teicneltzitzi huan catli quichihuaj catli melahuac. </div>
<div class='q'>Titetlajtolsencahua xitlahuac. </div>
<div class='q'>Nelía huejhueyi tlamantli tijchihua. </div>
<div class='q'>
<span class="verse" id="PS45_5">5&#160;</span>Tlatentili nopa cuatlamintli catli tijhuica, </div>
<div class='q'>huan quinajsis ininyoltipa mocualancaitacahua quema tiquinmelactlachilis, </div>
<div class='q'>huan tiquinmajcahuilis. </div>
<div class='q'>Ma huetzica moicxitla nochime tlen campa hueli tlalme campa quintlepanitaj teteyome. </div>
<div class='q'>
<span class="verse" id="PS45_6">6&#160;</span>Toteco Dios, titlanahuatis para nochipa huan amo quema tlamis. </div>
<div class='q'>Quena, motlanahuatilis elis senquistoc xitlahuac. </div>
<div class='q'>
<span class="verse" id="PS45_7">7&#160;</span>Tiquicnelía catli melahuac huan tijcualancaita catli amo cuali. </div>
<div class='q'>Yeca Toteco Dios, yaya catli moTeco mitztequitlalijtoc titlanahuatijquetl, </div>
<div class='q'>huan mitzmacatoc más paquilistli huan más tlatlepanitacayotl, </div>
<div class='q'>que nochi sequinoc tlanahuatiani. </div>
<div class='q'>
<span class="verse" id="PS45_8">8&#160;</span>Nochi moyoyo mijyotía ica nopa tlaajhuiyacayotl mirra, áloe huan canela. </div>
<div class='q'>Huan mitzpaquilismacaj ica tlatzotzonali nepa ipan mochaj campa quiyejyectlalijtoque nochi tlapepecholi ica tlamantli catli tlahuel yejyectzitzi huan pajpatiyo. </div>
<div class='q'>
<span class="verse" id="PS45_9">9&#160;</span>Iniichpocahua sequinoc tlanahuatiani quipiyaj nopa hueyi tlatlepanitacayotl para mitztequipanose. </div>
<div class='q'>Huan ica monejmac mosehuijtoc nopa ichpoca tlanahuatijquetl catli elis mosihua catli quiyectlalijtoque ica oro catli onca tlali Ofir. </div>
<div class='b'> &#160; </div>
<div class='q'>
<span class="verse" id="PS45_10">10&#160;</span>Xijtlacaquili ichpocatl. </div>
<div class='q'>Quena, xijtlacaquili cuali, nocone, </div>
<div class='q'>catli nimitzilhuis: </div>
<div class='q'>“Ayacmo xiquintoquili motatahua, </div>
<div class='q'>moicnihua huan nochi catli timomajtoya tijchihua. </div>
<div class='q'>
<span class="verse" id="PS45_11">11&#160;</span>Nopa tlanahuatijquetl tlahuel mitzcualita, </div>
<div class='q'>huan nelía paqui ica moyejyejca. </div>
<div class='q'>Huajca monequi tijneltoquilis pampa ama ya moTeco. </div>
<div class='q'>
<span class="verse" id="PS45_12">12&#160;</span>Hualase mitzpaxaloquij iichpocahua nopa tlanahuatijquetl tlen altepetl Tiro. </div>
<div class='q'>Quena, catli más tominpixtoque ipan nopa altepetl hualase huan mitztlanemactiquij. </div>
<div class='q'>Ya ni quichihuase pampa quinequise ximohuampoxchihua ininhuaya.” </div>
<div class='b'> &#160; </div>
<div class='q'>
<span class="verse" id="PS45_13">13&#160;</span>Nopa ichpoca monamictijquetl mocualtlalía ipan ichaj ica catli más yejyectzi. </div>
<div class='q'>Yaya iichpoca se tlanahuatijquetl huan ama mocuilis ne tlanahuatijquetl catli hueyi. </div>
<div class='q'>Onpano yejyectzi nopa ichpocatl ica iyoyo catli nelcuajcualtzi catli tlajtzontli ica oro. </div>
<div class='q'>
<span class="verse" id="PS45_14">14&#160;</span>Quena, yejyectzi quiyoyontijtoque ica iyoyo tlajtzontli huan ama quihuicase iixpa nopa tlanahuatijquetl catli ihuaya monamictis. </div>
<div class='q'>Itepotzco yase iichpocapoyohua catli quinnotztoc. </div>
<div class='q'>
<span class="verse" id="PS45_15">15&#160;</span>Ica hueyi paquilistli calactiyohuij ipan nopa hueyi cali campa ichaj nopa tlanahuatijquetl. </div>
<div class='b'> &#160; </div>
<div class='q'>
<span class="verse" id="PS45_16">16&#160;</span>Tlanahuatijquetl, se tonal tiquinpiyas moconehua, </div>
<div class='q'>huan tiquinmacas tequiticayotl para tlanahuatise quen mohuejcapan tatahua mitzmacaque. </div>
<div class='q'>Quena, teipa tiquinpiyas motelpocahua catli mitzpalehuise. </div>
<div class='q'>Huan tijchihuas ma tlanahuatica hasta campa hueli techaj ipan nochi motlal. </div>
<div class='q'>
<span class="verse" id="PS45_17">17&#160;</span>Huan na ica ni huicatl catli niquijcuilojtoc para ta, </div>
<div class='q'>Toteco Dios, quichihuas para masehualme ma mitzelnamiquise sesen xihuitl catli panotiyas. </div>
<div class='q'>Quena, masehualme ipan tlen hueli tlali camanaltise para nochipa tlen nopa huejhueyi tlamantli catli ta tijchijqui.  </div>
<div class='psalmlabel' id='PS46_0'> 46</div>
<div class='s'>Tiitztoque imaco Toteco Dios </div>
<div class='q'>
<span class="verse" id="PS46_1">1&#160;</span>Toteco Dios ya totlamanahuijca huan tochicahualis. </div>
<div class='q'>Nimantzi techpalehuía quema onca tlaohuijcayotl. </div>
<div class='q'>
<span class="verse" id="PS46_2">2&#160;</span>Yeca amo timajmahuise masque ni tlaltipactli tlamisosolihuis, </div>
<div class='q'>huan masque misahuise tepeme hasta itzintla nopa hueyi atl. </div>
<div class='q'>
<span class="verse" id="PS46_3">3&#160;</span>Ma tlacomonijto nopa hueyi atl huan ma posoni miyac. </div>
<div class='q'>Ma mojmolinica tepeme, pero amo nechmajmatis. </div>
<div class='q'>
<span class="verse" id="PS46_4">4&#160;</span>Oncas se atlajtli catli quinmacas paquilistli inijuanti catli itztose ipan ialtepe Toteco. </div>
<div class='q'>Huan nepa campa más tlatzejtzeloltic itztoc Toteco Catli Más Hueyi. </div>
<div class='q'>
<span class="verse" id="PS46_5">5&#160;</span>Toteco Dios mocahua ipan nopa altepetl, </div>
<div class='q'>huan amo aqui huelis quisosolos. </div>
<div class='q'>Quema hualase icualancaitacahua, </div>
<div class='q'>Toteco Dios amo huejcahuas, nimantzi quipalehuis ialtepe. </div>
<div class='q'>
<span class="verse" id="PS46_6">6&#160;</span>Masque tlahuejchihuaj masehualme ipan campa hueli tlalme catli amo quiiximatij Toteco, </div>
<div class='q'>huan masque tlanahuatiani huan ininmasehualhua tzajtzij ica cualantli, </div>
<div class='q'>amo tleno hueli quichihuase. </div>
<div class='q'>Quema Toteco Dios camanaltis, </div>
<div class='q'>quicaquise itoscac catli caquisti quen tlatomoni, </div>
<div class='q'>huan inijuanti motlancuaquetzase iixpa ica majmajtli. </div>
<div class='q'>Huan ica icamanal ni tlaltipactli atiyas. </div>
<div class='q'>
<span class="verse" id="PS46_7">7&#160;</span>TOTECO Catli Quinyacana Itequihuajcahua Ma Tlatlanitij itztoc tohuaya. </div>
<div class='q'>Yaya catli techmocuitlahuía ama, </div>
<div class='q'>yaya iTeco tohuejcapan tata Jacob catli huejcajya itztoya. </div>
<div class='q'>
<span class="verse" id="PS46_8">8&#160;</span>Xihualaca xiquitaquij nochi nopa huejhueyi tlamantli catli TOTECO quichijtoc. </div>
<div class='q'>Quitlamisosolojtoc tlaltipactli huan ama tlatzitzicatoc mocajqui. </div>
<div class='q'>
<span class="verse" id="PS46_9">9&#160;</span>Yaya quiquetza nochi tlahuilancayotl hasta campa ontlantoc nochi tlaltipactli. </div>
<div class='q'>Quipostectoc nochi cuahuitoli huan quisosolo nochi tlamantli para ica tlahuilanase masehualme. </div>
<div class='q'>Huan quintlatijtoc nochi tlahuilanca carros. </div>
<div class='q'>
<span class="verse" id="PS46_10">10&#160;</span>Huan yaya quiijtohua: </div>
<div class='q'>“Ayacmo ximolinica. </div>
<div class='q'>Ximomacaca cuenta para na niamoTeco Dios. </div>
<div class='q'>Na niquinnahuatía nochi masehualme ipan campa hueli tlali. </div>
<div class='q'>Nochi catli itztoque ipan ni tlaltipactli nechhueyitlalise.” </div>
<div class='q'>
<span class="verse" id="PS46_11">11&#160;</span>Itztoc tohuaya TOTECO Catli Quinyacana Itequihuajcahua Ma Tlatlanitij. </div>
<div class='q'>Yaya catli iTeco tohuejcapan tata Jacob catli huejcajya itztoya, yaya catli techmocuitlahuía ama.  </div>
<div class='psalmlabel' id='PS47_0'> 47</div>
<div class='s'>Toteco Dios yaya nopa Tlanahuatijquetl tlen nochi ni tlaltipactli </div>
<div class='q'>
<span class="verse" id="PS47_1">1&#160;</span>Nochi anmasehualme ximomatlajtlaxcaloca. </div>
<div class='q'>Xijpaquilismacaca Toteco Dios huan xihuicaca chicahuac. </div>
<div class='q'>
<span class="verse" id="PS47_2">2&#160;</span>Pampa TOTECO yaya catli más hueyi huan temajmati. </div>
<div class='q'>Yaya nopa hueyi tlanahuatijquetl catli quinahuatía nochi ni tlaltipactli. </div>
<div class='q'>
<span class="verse" id="PS47_3">3&#160;</span>Quintzontlamilti pilaltepetzitzi toixpa huan quitlalijtoc nochi tlalme tomaco para tiquinnahuatise. </div>
<div class='q'>Yeca tojuanti tlahuel tipaquij. </div>
<div class='q'>
<span class="verse" id="PS47_4">4&#160;</span>Yaya quitlapejpenijtoc ni tlali para techaxcatis. </div>
<div class='q'>Techmaca catli más cuali pampa techicnelía tojuanti tiimasehualhua. </div>
<div class='q'>
<span class="verse" id="PS47_5">5&#160;</span>Toteco Dios tlejcotoc campa tlanahuatía. </div>
<div class='q'>Nochi tzajtziyayaj ica paquilistli huan tlapitzayayaj ica tlapitzali quema TOTECO calaquiyaya. </div>
<div class='q'>
<span class="verse" id="PS47_6">6&#160;</span>Xihuicaca tiohuicatl para ma tijpaquilismacaca Toteco Dios. </div>
<div class='q'>Xijhuicatica pampa yaya totlanahuatijca. </div>
<div class='q'>
<span class="verse" id="PS47_7">7&#160;</span>Toteco Dios, yaya nopa tlanahuatijquetl catli quinahuatía nochi ni tlaltipactli. </div>
<div class='q'>Xijcualtlalica se huicatl catli yejyectzi huan xijhuicatica. </div>
<div class='q'>
<span class="verse" id="PS47_8">8&#160;</span>Toteco Dios mosehuijtoc ipan isiya tlatzejtzeloltic, </div>
<div class='q'>huan tlanahuatía ipan nochi tlalme. </div>
<div class='q'>
<span class="verse" id="PS47_9">9&#160;</span>Nopa huejhueyi masehualme catli quipiyaj tlanahuatili ipan campa hueli tlali ipan ni tlaltipactli mosansejcotilíaj tohuaya. </div>
<div class='q'>Quinequij para ma san sejco tijhueyichihuase Toteco Dios, </div>
<div class='q'>yaya catli iTeco Abraham catli huejcajya itztoya. </div>
<div class='q'>
<span class="verse" id="PS47_10">10&#160;</span>Iaxca ya nochi tlanahuatiani huan ininsoldados campa hueli ipan tlaltipactli, </div>
<div class='q'>huan inijuanti quihueyitlepanitaj.  </div>
<div class='psalmlabel' id='PS48_0'> 48</div>
<div class='s'>Sion, ialtepe TOTECO </div>
<div class='q'>
<span class="verse" id="PS48_1">1&#160;</span>¡Tlahuel hueyi TOTECO! </div>
<div class='q'>Quena, quinamiqui para tijpaquilismacase Toteco Dios catli itztoc ipan ialtepe huan ipan itepe catli tlatzejtzeloltic. </div>
<div class='q'>
<span class="verse" id="PS48_2">2&#160;</span>Nelía yejyectzi nopa tepetl Sion huan ijcatoc tlahuejcapa ipan nopa altepetl. </div>
<div class='q'>Nopona mosehuía Jerusalén, ialtepe Toteco Dios, </div>
<div class='q'>nopa hueyi tlanahuatijquetl. </div>
<div class='q'>
<span class="verse" id="PS48_3">3&#160;</span>Toteco Dios iseltzi itztoc ipan nopa huejcapantic cali campa monequi moquetzas catli tlachixtoc para quimanahuis altepetl Jerusalén. </div>
<div class='q'>Tenextilijtoc para yaya catli quimanahuía huan quimocuitlahuía. </div>
<div class='q'>
<span class="verse" id="PS48_4">4&#160;</span>Tlanahuatiani tlen campa hueli itztoque ipan ni tlaltipactli mosentilijque para san sejco quihuilanase nopa altepetl. </div>
<div class='q'>
<span class="verse" id="PS48_5">5&#160;</span>Pero quema quiitaj ajqueya quimocuitlahuía nopa altepetl huan para nelía hueyi ichicahualis, </div>
<div class='q'>momajmatíaj. </div>
<div class='q'>Huan nimantzi cholojtehuaj huan mocuepaj campa hualajtoque. </div>
<div class='q'>
<span class="verse" id="PS48_6">6&#160;</span>Quena, quinitzquía se majmajtli huan nelía tlaijiyohuíaj, </div>
<div class='q'>quen se sihuatl quema conepiya, </div>
<div class='q'>
<span class="verse" id="PS48_7">7&#160;</span>o quen se ajacatl chicahuac catli quinsosolohua nopa huejhueyi barcos catli hualahuij tlali Tarsis. </div>
<div class='q'>
<span class="verse" id="PS48_8">8&#160;</span>Ipa tijcactoque quenicatza TOTECO quimocuitlahuía ialtepe, </div>
<div class='q'>huan ama tiquitztoque. </div>
<div class='q'>Quena, nopona itztoc TOTECO Catli Quinyacana Itequihuajcahua Ma Tlahuilanatij. </div>
<div class='q'>Quitlalijtoc para ialtepe Jerusalén ma huejcahuas para nochipa. </div>
<div class='b'> &#160; </div>
<div class='q'>
<span class="verse" id="PS48_9">9&#160;</span>Toteco Dios, quema tiitztoque ipan motiopa, </div>
<div class='q'>tiquelnamiquij huan timonejnehuilíaj quenicatza techicnelía. </div>
<div class='q'>
<span class="verse" id="PS48_10">10&#160;</span>Toteco, campa hueli masehualme mitzpaquilismacaj, </div>
<div class='q'>pampa quicactoque quenicatza mohueyitilis. </div>
<div class='q'>Quicactoque hasta campa ontlami tlaltipactli. </div>
<div class='q'>Huan quimatij para ica mohueyi chicahualis titetlajtolsencahua xitlahuac. </div>
<div class='q'>
<span class="verse" id="PS48_11">11&#160;</span>Huajca ma paquica nopa masehualme ipan tepetl Sion. </div>
<div class='q'>Ma huitonica ica paquilistli nochi catli ehuaj ipan altepeme tlen tlali Judá pampa cuali huan xitlahuac titetlajtolsencahua. </div>
<div class='q'>
<span class="verse" id="PS48_12">12&#160;</span>Nochi amojuanti catli animasehualhua Toteco Dios, </div>
<div class='q'>xiyaca xijyahualotij nopa altepetl Jerusalén, </div>
<div class='q'>huan xijpohuaca quesqui tepancali huejhueyi quipiya campa soldados tlamocuitlahuíaj. </div>
<div class='q'>
<span class="verse" id="PS48_13">13&#160;</span>Xijtlachilitij nopa hueyi ichaj nopa tlanahuatijquetl, </div>
<div class='q'>huan ximomacaca cuenta quenicatza tlatzajtzactoque huan quiyectlalijtoque, </div>
<div class='q'>para quej nopa huelis anquinpohuilijtiyase amoteipan ixhuihua. </div>
<div class='q'>
<span class="verse" id="PS48_14">14&#160;</span>Pampa ni Toteco Dios, yaya elis toDios para nochipa, </div>
<div class='q'>huan amo quema tlamis ichicahualis. </div>
<div class='q'>Yaya techyacanas mojmostla hasta más nepa quema ya timictose.  </div>
<div class='psalmlabel' id='PS49_0'> 49</div>
<div class='s'>Quichihuaj se huihuiyotl catli motemachíaj ipan inintomi </div>
<div class='q'>
<span class="verse" id="PS49_1">1&#160;</span>Cuali xijtlacaquilica ya ni, </div>
<div class='q'>amojuanti catli campa hueli anitztoque ipan ni tlaltipactli. </div>
<div class='q'>
<span class="verse" id="PS49_2">2&#160;</span>Nocamanal elis para nochime. </div>
<div class='q'>Elis para catli tominpixtoque huan para catli teicneltzitzi. </div>
<div class='q'>Elis para catli quipiyaj tequiticayotl huan para catli amo quipiyaj tequiticayotl. </div>
<div class='q'>Huajca xijtlacaquilica. </div>
<div class='q'>
<span class="verse" id="PS49_3">3&#160;</span>Nicamanaltis ica tlalnamiquilistli. </div>
<div class='q'>Nimechpohuilis nochi catli nimonejnehuilijtoc ipan noyolo. </div>
<div class='q'>
<span class="verse" id="PS49_4">4&#160;</span>Achtihui nimechilhuis se tlatzintoquili catli totlalnamijca huejcapan tatahua quiijtojque, </div>
<div class='q'>huan nitlatzotzonas ica se arpa huan nihuicas para nimechmatiltis tlaque quinequi quiijtos: </div>
<div class='q'>
<span class="verse" id="PS49_5">5&#160;</span>¿Para tlen monequi nimomajmatis quema hualas tlaohuijcayotl, </div>
<div class='q'>huan quema nopa tlajtlacolchijca masehualme catli nechcualancaitaj hualase nechyahualoquij? </div>
<div class='q'>
<span class="verse" id="PS49_6">6&#160;</span>Inijuanti motemachiyaj ipan inintomi, </div>
<div class='q'>huan mohueyimatij pampa quipiyaj miyac tlamantli catli pajpatiyo. </div>
<div class='q'>
<span class="verse" id="PS49_7">7&#160;</span>Pero niyon se tlen inijuanti amo huelis momaquixtis tlen itlajtlacolhua, </div>
<div class='q'>niyon amo huelis quimaquixtise se iniicni. </div>
<div class='q'>Amo aqui huelis quitlaxtlahuis Toteco Dios para ma quimaquixtis. </div>
<div class='q'>
<span class="verse" id="PS49_8">8&#160;</span>Pampa tonemilis eltoc se tlamantli catli miyac ipati. </div>
<div class='q'>Amo onca niyon se tomi ipan nochi tlaltipactli catli ica huelis moixtlahuas. </div>
<div class='q'>
<span class="verse" id="PS49_9">9&#160;</span>¡Amo! Amo aqui huelis quicohuas inemilis para itztos para nochipa huan para amo quema miquis. </div>
<div class='q'>
<span class="verse" id="PS49_10">10&#160;</span>Nochi masehualme miquise. </div>
<div class='q'>Catli tlalnamiquij huan catli mohueyimatij, </div>
<div class='q'>huan nojquiya nochi catli huihuitique, </div>
<div class='q'>san se ininpantis. </div>
<div class='q'>Mictehuaj huan quicajtehuaj nochi catli pajpatiyo quipiyayayaj. </div>
<div class='q'>Huan sequinoc moaxcatise. </div>
<div class='q'>
<span class="verse" id="PS49_11">11&#160;</span>Inijuanti moilhuíaj itztose para nochipa, </div>
<div class='q'>yeca quicualtlalíaj ininchajchaj huan quitlalíaj inintoca ipan inintlal, </div>
<div class='q'>quen elisquía iniaxca para nochipa. </div>
<div class='q'>
<span class="verse" id="PS49_12">12&#160;</span>Pero se masehuali amo huejcahuas masque nelía tominpixtoc, </div>
<div class='q'>pampa nojquiya miqui san se quen se cuatitlan tlapiyali. </div>
<div class='q'>
<span class="verse" id="PS49_13">13&#160;</span>Nochi masehualme catli motemachijtoque san ipan ininseltzitzi, </div>
<div class='q'>quipantise miquilistli. </div>
<div class='q'>Huan nojquiya miquise nopa masehualme catli quintoquilíaj huan quihueyitlalíaj inincamanal. </div>
<div class='q'>
<span class="verse" id="PS49_14">14&#160;</span>Nopa masehualme miquise quen miquij borregojme. </div>
<div class='q'>Quena, miquilistli quinchiya nochime. </div>
<div class='q'>Pero se tonal nopa masehualme catli itztoque xitlahuaque iixpa Toteco Dios quinnahuatise masehualme catli amo cuajcualme. </div>
<div class='q'>Quej nopa elis quema ya palantose inintlacayohua nopa masehualme ostoijtic. </div>
<div class='q'>Huajca quena, ipan nopa tonali nopa tominpiyani quicajtejtose huejca ininchajchaj catli yejyectzitzi. </div>
<div class='q'>
<span class="verse" id="PS49_15">15&#160;</span>Pero Toteco Dios nechmaquixtis tlen ichicahualis miquilistli huan nechhuicas ihuaya. </div>
<div class='q'>
<span class="verse" id="PS49_16">16&#160;</span>Amo ximotequipacho sintla se masehuali moricojchihua, </div>
<div class='q'>huan mojmostla más quiyecchijchihua ichaj. </div>
<div class='q'>
<span class="verse" id="PS49_17">17&#160;</span>Pampa quema miquis amo tleno huelis quihuicas. </div>
<div class='q'>¡Amo! Quema quitemohuise itlacayo ostoijtic, </div>
<div class='q'>niyon quentzi catli yejyectzi quipixqui amo huelis yas ihuaya. </div>
<div class='q'>
<span class="verse" id="PS49_18">18&#160;</span>Masque se masehuali itztos ica paquilistli quema noja yoltoc, </div>
<div class='q'>huan sequinoc quitlepanitase pampa moricojchijtoc, </div>
<div class='q'>
<span class="verse" id="PS49_19">19&#160;</span>ajsis se tonal quema miquis quen ihuejcapan tatahua, </div>
<div class='q'>huan ayacmo quema quiitas tlahuili. </div>
<div class='q'>
<span class="verse" id="PS49_20">20&#160;</span>Se masehuali catli moricojchijtoc, </div>
<div class='q'>pero amo quielnamiqui para amo huejcahuas inemilis ipan ni tlaltipactli, </div>
<div class='q'>mictehuas san se quen se cuatitlan tlapiyali.  </div>
<div class='psalmlabel' id='PS50_0'> 50</div>
<div class='s'>Toteco Dios techilhuía quenicatza ma tijhueyichihuaca </div>
<div class='q'>
<span class="verse" id="PS50_1">1&#160;</span>Yaya TOTECO Catli Más Quipiya Chicahualistli que nochi catli quintocaxtíaj dioses, </div>
<div class='q'>quinnotztoc nochi masehualme catli itztoque campa hueli ipan ni tlaltipactli. </div>
<div class='q'>Quinnotza catli itztoque hasta campa hualquisa tonati huan hasta campa oncalaqui. </div>
<div class='q'>
<span class="verse" id="PS50_2">2&#160;</span>Toteco Dios ica iyejyejca petlani huan tlahuía tlen Sion, </div>
<div class='q'>nopa tepetl campa ijcatoc icaltiopa catli senquistoc yejyectzi. </div>
<div class='q'>
<span class="verse" id="PS50_3">3&#160;</span>Toteco Dios hualas ica chicahualistli, </div>
<div class='q'>huan iixpa hualas se hueyi tlitl catli quisosolojtihualas nochi catli quipantis. </div>
<div class='q'>Tlatomonilotl huan tlapetlanilotl quiyahualohua. </div>
<div class='q'>
<span class="verse" id="PS50_4">4&#160;</span>Toteco Dios quinnotza nochi catli itztoque ipan ilhuicactli huan ipan tlaltipactli, </div>
<div class='q'>para ma quihualtlachilica quenicatza quintlajtolsencahuas imasehualhua. </div>
<div class='q'>Quiijtohua: </div>
<div class='q'>
<span class="verse" id="PS50_5">5&#160;</span>“Xiquinsentilica nomasehualhua catli moiyocacajtoque noca na. </div>
<div class='q'>Quena, ma hualaca nochi inijuanti catli quichijtoque camanal sencahuali nohuaya, </div>
<div class='q'>quema nechmacaque tlacajcahualistli huan quiijtojque para nechtoquilisquíaj.” </div>
<div class='q'>
<span class="verse" id="PS50_6">6&#160;</span>Nochi ilhuicactli tepohuilía para Toteco Dios itztoc xitlahuac. </div>
<div class='q'>Huan para yaya nopa juez catli tetlajtolsencahuas. </div>
<div class='b'> &#160; </div>
<div class='q'>
<span class="verse" id="PS50_7">7&#160;</span>“Xijtlacaquilica nochi annomasehualhua, </div>
<div class='q'>xijcaquica nochi catli niquijtos. </div>
<div class='q'>Nimechtelhuis tlamiyacapa ica nochi tlamantli catli anquichijtoque, </div>
<div class='q'>pampa na niDios huan niamoTeco. </div>
<div class='q'>
<span class="verse" id="PS50_8">8&#160;</span>Amo nimechajhuas pampa amo antechmacaj tlacajcahualistli, </div>
<div class='q'>niyon pampa amo anquinmictíaj tlapiyalme huan anquintlatíaj noixpa, </div>
<div class='q'>pampa quena, ya nopa anquichihuaj. </div>
<div class='q'>
<span class="verse" id="PS50_9">9&#160;</span>Pero amo ya nopa catli nijnequi. </div>
<div class='q'>Para na amo monequi techmacaca tlacajcahualistli, </div>
<div class='q'>quen becerros huan oquich chivojme catli hualahuij amopotrero. </div>
<div class='q'>
<span class="verse" id="PS50_10">10&#160;</span>Pampa na noaxcahua nochi tlapiyalme ipan cuatitlamitl huan nochi huacaxme catli campa hueli tlacuajtinemij ipan senquistoc nochi tlachiquilme. </div>
<div class='q'>
<span class="verse" id="PS50_11">11&#160;</span>Niquiniximati nochi totome campa hueli huan nochi tlapiyalme catli nemij cuatitla, pampa noaxcahua. </div>
<div class='q'>
<span class="verse" id="PS50_12">12&#160;</span>Sintla nimayanasquía, amo nimechtlajtlanisquía techtlamacaca, </div>
<div class='q'>pampa ni tlaltipactli huan nochi catli eltoc ipani noaxca. </div>
<div class='q'>
<span class="verse" id="PS50_13">13&#160;</span>¿Anmoilhuíaj nimotlamaca ica torojme ininnacayo, </div>
<div class='q'>huan niquiji inieso oquich chivojme? </div>
<div class='q'>¡Amo! </div>
<div class='q'>
<span class="verse" id="PS50_14">14&#160;</span>Nijnequi techtlascamatilica ica nochi catli nimechchihuilía huan ya nopa niquitas quen se tlacajcahualistli. </div>
<div class='q'>Xijtlamichihuaca nochi catli anquiijtojtoque para anquichihuase. </div>
<div class='q'>
<span class="verse" id="PS50_15">15&#160;</span>Huan technojnotzaca quema anmotequipachohuaj, </div>
<div class='q'>huan na nimechmanahuis huan amojuanti antechnextilise miyac tlatlepanitacayotl.” </div>
<div class='q'>
<span class="verse" id="PS50_16">16&#160;</span>Pero Toteco quinilhuía masehualme catli amo cuajcualme: </div>
<div class='q'>“Amo anquipiyaj tequiticayotl para ancamanaltise tlen nopa camanal sencahuali, </div>
<div class='q'>catli quiijtohua catli nimechmacas, </div>
<div class='q'>niyon amo hueli antepohuilise notlanahuatilhua. </div>
<div class='q'>
<span class="verse" id="PS50_17">17&#160;</span>Pampa amo anquicaquij quema nimechtlacahualtía, </div>
<div class='q'>niyon amo anquichihuilíaj cuenta nocamanal. </div>
<div class='q'>
<span class="verse" id="PS50_18">18&#160;</span>Quema anquiitaj se tlachtejquetl, </div>
<div class='q'>anmohuampoxchihuaj ihuaya, </div>
<div class='q'>huan nojquiya anmohuicaj ininhuaya catli quichijtinemij tlen hueli ica catli amo ininnamic. </div>
<div class='q'>
<span class="verse" id="PS50_19">19&#160;</span>San campa hueli anquicalaquijtinemij amonenepil para anquiijtose catli fiero. </div>
<div class='q'>Nimantzi anistlacatij. </div>
<div class='q'>
<span class="verse" id="PS50_20">20&#160;</span>Anmosehuíaj huan anquitelhuíaj se catli amonelicni. </div>
<div class='q'>Quena, yaya catli nojquiya icone amonana huan san sejco anmoscaltijque, </div>
<div class='q'>anquitlaijilhuíaj. </div>
<div class='q'>
<span class="verse" id="PS50_21">21&#160;</span>Nochi ya ni anquichijtoque, </div>
<div class='q'>huan na amo tleno niquijtojtoc. </div>
<div class='q'>Huajca anmoilhuijtoque para na nieli san se quen amojuanti. </div>
<div class='q'>Pero ama nimechixcoilhuis nochi catli anquichijtoque, </div>
<div class='q'>huan nimechpannextilis nochi. </div>
<div class='q'>
<span class="verse" id="PS50_22">22&#160;</span>Xijtlacaquilica ya ni, </div>
<div class='q'>amojuanti catli antechelcahuaj na, niamoTeco Dios. </div>
<div class='q'>Sintla amo antechelnamiquij, </div>
<div class='q'>nimechhuejhuelos huan amo aqui itztos catli huelis anmechmanahuis nomaco. </div>
<div class='q'>
<span class="verse" id="PS50_23">23&#160;</span>Pero quema antechtlascamatij ica nochi catli nimechchihuilía, </div>
<div class='q'>eltoc quen se tlacajcahualistli catli nechnextilía antechtlepanitaj. </div>
<div class='q'>Huan nopa masehuali catli monejnehuilía campa mocuapolojtoc, </div>
<div class='q'>huan mocuepa ipan noojhui catli xitlahuac, </div>
<div class='q'>na nijmaquixtis.”  </div>
<div class='psalmlabel' id='PS51_0'> 51</div>
<div class='s'>Se netlatlajtili para Toteco ma quitlapojpolhui </div>
<div class='q'>
<span class="verse" id="PS51_1">1&#160;</span>¡Ta, tinoTeco Dios catli techicnelía, </div>
<div class='q'>nimitztlajtlanía xijpiya hueyi moyolo ica na! </div>
<div class='q'>¡Techtlasojtla ta catli tijpiya miyac motlaicnelilis huan techtlapojpolhui nochi notlaixpanolhua! </div>
<div class='q'>
<span class="verse" id="PS51_2">2&#160;</span>¡Techpajpaca huan techquixtili ni notlajtlacol para sempa nielis nitlapajpactic! </div>
<div class='q'>
<span class="verse" id="PS51_3">3&#160;</span>Pampa ya nimomacac cuenta para nelía nitlajtlacolchijtoc moixpa. </div>
<div class='q'>Huan san ya nopa nimosenilhuijtoc nochipa. </div>
<div class='q'>
<span class="verse" id="PS51_4">4&#160;</span>San ica ta nitlajtlacolchijtoc. </div>
<div class='q'>Quena, san ica ta nijchijtoc ni hueyi tlajtlacoli catli ta amo tijnequi tiquitas. </div>
<div class='q'>Ta tiquitac nochi catli nijchijqui huan xitlahuac techtlajtolsencajtoc. </div>
<div class='q'>
<span class="verse" id="PS51_5">5&#160;</span>Pero na ipa nitlajtlacolchijquetl hasta quema nitlacatqui. </div>
<div class='q'>Quena, ipa nitlajtlacolchijca masehuali hasta quema pejqui nimoscaltía iijtico nonana. </div>
<div class='q'>
<span class="verse" id="PS51_6">6&#160;</span>Ta tijnequi se masehuali ma mitztlepanita ipan iyolo; </div>
<div class='q'>tijnequi ma tijchihuaca san catli melahuac. </div>
<div class='q'>Techchihua na ma nijmati motlalnamiquilis hasta campa más tlatzintla ipan noyoltipa. </div>
<div class='q'>
<span class="verse" id="PS51_7">7&#160;</span>Xiquijtzelo nopani nopa estli catli tetlapajpacchihua, </div>
<div class='q'>huan quej nopa nimocahuas nitlapajpactic. </div>
<div class='q'>Quena, techpajpaca, huan nimocahuas onpano nichipahuac moixpa. </div>
<div class='q'>
<span class="verse" id="PS51_8">8&#160;</span>Huan teipa quema ya techtlatzacuiltijtos, </div>
<div class='q'>xijchihuas para sempa ma niyolpaqui. </div>
<div class='q'>Huan elis quen sempa moyancuilise noomiyohua catli tijtlatixchijtoc. </div>
<div class='q'>
<span class="verse" id="PS51_9">9&#160;</span>Amo xijsenhuiquili xijtlachilijto notlajtlacolhua. </div>
<div class='q'>Xiquixpolo tlen moixtla nochi catli amo cuali nijchijtoc. </div>
<div class='q'>
<span class="verse" id="PS51_10">10&#160;</span>NoTeco Dios, xijchihua para noyolo ma eli yancuic huan tlapajpactic. </div>
<div class='q'>Xijchihua para ma nimonejnehuilis san ipan tlamantli catli cuali, </div>
<div class='q'>huan para ma nijnequis nijchihuas san catli xitlahuac. </div>
<div class='q'>
<span class="verse" id="PS51_11">11&#160;</span>Amo techiyocacahua tlen ta moixtla, </div>
<div class='q'>niyon amo techquixtili moTonaltzi catli tlatzejtzeloltic. </div>
<div class='q'>
<span class="verse" id="PS51_12">12&#160;</span>Xijchihua para sempa ma nijmati nopa paquilistli catli nijpixqui pampa ta techmaquixti. </div>
<div class='q'>Ica moTonaltzi techchihua para nochipa ma nijnequis nimitztlepanitas. </div>
<div class='q'>
<span class="verse" id="PS51_13">13&#160;</span>Huan huajca niquinnextilis moojhui sequinoc tlajtlacolchihuani catli tlaixpanotoque quen na. </div>
<div class='q'>Huan tlajtlacolchihuani moyolcuepase huan hualase campa ta. </div>
<div class='q'>
<span class="verse" id="PS51_14">14&#160;</span>Toteco Dios, ta catli techmaquixtía, </div>
<div class='q'>techmanahui tlen ni tlaeticayotl catli nijpiya pampa nitemicti. </div>
<div class='q'>Huan huajca nihuicas tiohuicatl para niteyolmelahuas para ta tijchihua catli senquistoc xitlahuac. </div>
<div class='q'>
<span class="verse" id="PS51_15">15&#160;</span>Toteco, xijchihua para sempa ma nihuica, </div>
<div class='q'>huan nitepohuilis nochi catli techchihuilijtoc huan na nimitzpaquilismacas. </div>
<div class='q'>
<span class="verse" id="PS51_16">16&#160;</span>Pampa ta amo tijnequi ma nimitzmacas tlacajcahualistli para techtlapojpolhuis. </div>
<div class='q'>Sintla quej nopa elisquía, </div>
<div class='q'>huajca ica paquilistli nijchihuasquía. </div>
<div class='q'>Pero amo mitzpactía ma niquintlali tlapiyalme ipan tlaixpamitl para niquintlatis moixpa, </div>
<div class='q'>quen se tlacajcahualistli tlatlatili. </div>
<div class='q'>
<span class="verse" id="PS51_17">17&#160;</span>Ta tijnequi ma nimoyolcoco, </div>
<div class='q'>huan ma nimotequipacho ica nochi catli amo cuali nijchijtoc, </div>
<div class='q'>huan ma nimoyolcuepa. </div>
<div class='q'>Quena, nopa masehuali catli moechcapantlalía huan moyolcuepa, </div>
<div class='q'>ta tinoTeco Dios, temachtli tijtlacaquilía huan amo tijhuejcamajcahua. </div>
<div class='q'>
<span class="verse" id="PS51_18">18&#160;</span>Huan, Toteco, amo xijtlatzacuilti altepetl Sion por notlajtlacolhua. </div>
<div class='q'>Ta xiquinpalehui momasehualhua huan xijmocuitlahui moaltepe Jerusalén. </div>
<div class='q'>
<span class="verse" id="PS51_19">19&#160;</span>Huan quema noyolo ya eltos xitlahuac moixpa, </div>
<div class='q'>tipaquis ica catli cuali nijchihuas. </div>
<div class='q'>Huan tijselis nochi tlacajcahualistli quema niquinhuicas torojme para niquinmictis, </div>
<div class='q'>huan nimitzmacas ipan motlaixpa.  </div>
<div class='psalmlabel' id='PS52_0'> 52</div>
<div class='s'>Toteco tetlasojtla huan tetlajtolsencahua </div>
<div class='q'>
<span class="verse" id="PS52_1">1&#160;</span>¡Xijtlacaquili ta catli timoilhuía para tlahuel tihueyi! </div>
<div class='q'>¿Para tlen timohueyimati ica catli fiero tiquinchihuili imasehualhua Toteco Dios? </div>
<div class='q'>Toteco Dios quipixtoc itlaicnelilis para nochipa. </div>
<div class='q'>
<span class="verse" id="PS52_2">2&#160;</span>Pero ta nochipa timonejnehuilía san catli fiero tiquinchihuilis sequinoc. </div>
<div class='q'>Huan nochi istlacatili catli quisa mocamaco eli quen se cuchillo catli tlahuel tlatequi. </div>
<div class='q'>
<span class="verse" id="PS52_3">3&#160;</span>Achi más mitzpactía tijchihuas tlen fiero huan amo catli cuali. </div>
<div class='q'>Huan nojquiya achi más mitzpactía istlacatili huan amo catli melahuac. </div>
<div class='q'>
<span class="verse" id="PS52_4">4&#160;</span>Mitzpactía titeistlacahuis. </div>
<div class='q'>Huan mitzpactía tiquijtos camanali catli tecocohua. </div>
<div class='q'>¡Tiistlacatica tlacatl! </div>
<div class='q'>
<span class="verse" id="PS52_5">5&#160;</span>Yeca Toteco Dios mitztzontlamiltis para nochipa. </div>
<div class='q'>Mitzhuahuatatzas para mitzquixtis tlen mochaj, </div>
<div class='q'>huan ayacmo tiitztos ipan ni tlaltipactli campa itztoque masehualme. </div>
<div class='q'>
<span class="verse" id="PS52_6">6&#160;</span>Nochi masehualme catli quitlepanitaj Toteco, </div>
<div class='q'>quiitase catli yaya quichihuilis nopa fiero masehuali, </div>
<div class='q'>huan momajmatise. </div>
<div class='q'>Huajca inijuanti quihuetzquilise huan quiijtose: </div>
<div class='q'>
<span class="verse" id="PS52_7">7&#160;</span>“Xiquitaca catli ipantic ne masehuali catli amo quitlepanita Toteco Dios. </div>
<div class='q'>San motemachi ipan itomi huan nochi tlamantli pajpatiyo catli yaya quipiya, </div>
<div class='q'>huan quichijtinenqui catli amo cuali.” </div>
<div class='q'>
<span class="verse" id="PS52_8">8&#160;</span>Pero na cuali niijcatoc quen se olivo cuahuitl, </div>
<div class='q'>huan Toteco nechyahualohua para nechmocuitlahuis. </div>
<div class='q'>Na nimotemachía ipan Toteco para yaya ma nechtlasojtla nochipa. </div>
<div class='b'> &#160; </div>
<div class='q'>
<span class="verse" id="PS52_9">9&#160;</span>NoTeco Dios, na nochipa nimitztlascamatis por nochi nopa cuali tlamantli catli tijchijtoc. </div>
<div class='q'>Huan san ipan ta nimochiyas para techtlasojtlas, </div>
<div class='q'>pampa nochi quimatij para ta nelía tijpiya hueyi moyolo ica catli moaxcahua.  </div>
<div class='psalmlabel' id='PS53_0'> 53</div>
<div class='s'>Masehualme catli huihuitique </div>
<div class='q'>
<span class="verse" id="PS53_1">1&#160;</span>San se masehuali catli tlahuel huihuitic moilhuisquía ipan iyolo para amo onca Dios. </div>
<div class='q'>¿Para tlen quej nopa quiijtosquía? </div>
<div class='q'>Eltoc pampa iyolo tlahuel fiero huan san quichihua catli amo cuali. </div>
<div class='q'>Amo aqui se masehuali catli quichihua catli nelxitlahuac. </div>
<div class='q'>
<span class="verse" id="PS53_2">2&#160;</span>Toteco Dios hasta nepa ilhuicac quinhualtlachilía masehualme, </div>
<div class='q'>para quiitas sintla onca se catli nelía quitemohua huan quichihua catli cuali. </div>
<div class='q'>
<span class="verse" id="PS53_3">3&#160;</span>¡Pero amo! </div>
<div class='q'>Nochi masehualme mocueptoque ipan tlajtlacolotl. </div>
<div class='q'>Quena, nochi tlajtlacolchijtoque huan moijtlacojtoque. </div>
<div class='q'>Amo aqui quichihua catli senquistoc cuali, </div>
<div class='q'>niyon se. </div>
<div class='q'>
<span class="verse" id="PS53_4">4&#160;</span>¿Atlac amo quipiyaj inintlalnamiquilis nopa tlajtlacolchijca masehualme? </div>
<div class='q'>Inijuanti quintzontlamiltíaj momasehualhua quen elisquíaj pantzi catli quicuaj huan amo quinequij quitemose Toteco Dios. </div>
<div class='q'>
<span class="verse" id="PS53_5">5&#160;</span>Pero ajsis tonali quema Toteco Dios quinpinahualtis huan quintlatzacuiltis nopa masehualme. </div>
<div class='q'>Quena, quintzontlamiltis huan inintlacayohua mocahuase tepejtoque campa hueli. </div>
<div class='q'>Amo aqui quintlalpachos pampa yaya quintlahuelcajtoc. </div>
<div class='q'>
<span class="verse" id="PS53_6">6&#160;</span>¡Cuali elisquía sintla Toteco hualasquía tlen altepetl Jerusalén huan quinmaquixtis nochi israelitame! </div>
<div class='q'>Israelitame san huelis itztose ica paquilistli quema Toteco Dios quichihuas para inijuanti catli imasehualhua ma tlatlanica.  </div>
<div class='psalmlabel' id='PS54_0'> 54</div>
<div class='s'>Se netlatlajtili para Toteco ma quimanahui tlen icualancaitacahua </div>
<div class='q'>
<span class="verse" id="PS54_1">1&#160;</span>¡NoTeco Dios, xihuala techmaquixtiqui pampa nochi quimatij ta tihueyi! </div>
<div class='q'>¡Techmanahuiqui ica mohueyi chicahualis! </div>
<div class='q'>
<span class="verse" id="PS54_2">2&#160;</span>Techtlacaquili quema nimotlatlajtía ica ta. </div>
<div class='q'>Quena, xijtlacaquili catli nimitzpohuilía, </div>
<div class='q'>
<span class="verse" id="PS54_3">3&#160;</span>pampa tlahuilanca masehualme motlanantoque ica na. </div>
<div class='q'>Quena, masehualme catli amo quema mitzelnamiquij nechtemohuaj para nechmictise. </div>
<div class='b'> &#160; </div>
<div class='q'>
<span class="verse" id="PS54_4">4&#160;</span>Pero Toteco Dios nochipa nechpalehuía, </div>
<div class='q'>huan amo quincahuilis ma nechmictica. </div>
<div class='q'>
<span class="verse" id="PS54_5">5&#160;</span>Toteco quincuepilis nocualancaitacahua nochi nopa tlamantli amo cuali catli inijuanti quisencajtoque nechchihuilise. </div>
<div class='b'> &#160; </div>
<div class='q'>Quena, TOTECO, ta catli nelía titemachtli, xijchihua senquistoc quen techtencahuilijtoc, </div>
<div class='q'>huan xiquintzontlamilti nochi nocualancaitacahua. </div>
<div class='q'>
<span class="verse" id="PS54_6">6&#160;</span>Ica paquilistli nimitzmacas notlacajcahualis. </div>
<div class='q'>Nimitzhueyimatis pampa ta nelía ticuali, </div>
<div class='q'>
<span class="verse" id="PS54_7">7&#160;</span>pampa ta techmanahuijtoc tlen nochi tlaohuijcayotl, </div>
<div class='q'>huan niquitztoc quenicatza tiquintlantoc nochi nocualancaitacahua.  </div>
<div class='psalmlabel' id='PS55_0'> 55</div>
<div class='s'>Se netlatlajtili tlen se masehuali catli quicajcayajqui ihuampox </div>
<div class='q'>
<span class="verse" id="PS55_1">1&#160;</span>NoTeco Dios, techtlacaquili quema nimotlatlajtía ica ta. </div>
<div class='q'>Amo ximotlati quema nimitztzajtzilía. </div>
<div class='q'>
<span class="verse" id="PS55_2">2&#160;</span>Techtlacaquili huan technanquili, </div>
<div class='q'>pampa tlahuel nimotequipachohua huan nichoca pampa nitlaijiyohuía. </div>
<div class='q'>
<span class="verse" id="PS55_3">3&#160;</span>Nocualancaitacahua nechtzajtzilíaj chicahuac huan quinequij nechmictise. </div>
<div class='q'>Tlahuel nechcualancaitaj huan ica nochi inincualancayo nechtepotztocatihualahuij para nechtzontlamiltise. </div>
<div class='q'>
<span class="verse" id="PS55_4">4&#160;</span>Nelía nechcocohua noyolo pampa nechitzquía se hueyi majmajtli. </div>
<div class='q'>
<span class="verse" id="PS55_5">5&#160;</span>Quena, tlahuel nimajmahui huan nihuihuipica. </div>
<div class='q'>
<span class="verse" id="PS55_6">6&#160;</span>¡Cuali elisquía sintla nijpiyasquía noeltlapal quen quipiya se paloma para huelisquía nipatlantehuasquía huan nimosiyajquetzati! </div>
<div class='q'>
<span class="verse" id="PS55_7">7&#160;</span>Quena, nicholosquía hasta nepa campa huactoc tlalme catli mopantíaj huejca huan nepa nimocahuasquía. </div>
<div class='q'>
<span class="verse" id="PS55_8">8&#160;</span>Nimoisihuiltisquía para nicholos huan nimotlatis tlen nochi ni tlaijiyohuilistli catli hualajtoc nopani. </div>
<div class='q'>Eltoc quen se hueyi ajacatl hualajtoc catli tlamitlasosolohua. </div>
<div class='q'>
<span class="verse" id="PS55_9">9&#160;</span>Toteco, xiquintzontlamilti nocualancaitacahua. </div>
<div class='q'>Xijchihua ma mocuapoloca inijuanti ininseltzitzi quema camanaltij. </div>
<div class='q'>Na niquitztoc para nochi tlahuilanaj campa hueli ipan ni moaltepe. </div>
<div class='q'>
<span class="verse" id="PS55_10">10&#160;</span>Tlayohua huan tonaya masque itztoque catli quiyahualojtinemij ni altepetl ipan itepa para quimocuitlahuise tlen tocualancaitacahua, </div>
<div class='q'>inijuanti catli nica ehuani ininseltzitzi mohuilanaj se ica seyoc ipan ni altepetl. </div>
<div class='q'>
<span class="verse" id="PS55_11">11&#160;</span>Tlatlajco nopa altepetl quichihuaj miyac tlamantli catli amo cuali, </div>
<div class='q'>huan amo onca tlatlepanitacayotl. </div>
<div class='q'>Ipan tianquis huan campa hueli momictíaj, </div>
<div class='q'>tlachtequij huan tlacajcayahuaj. </div>
<div class='q'>
<span class="verse" id="PS55_12">12&#160;</span>Amo elqui se nocualancaitaca catli nechcajcayajqui, </div>
<div class='q'>pampa sintla quej nopa eltosquía, huajca niquijiyohuijtosquía. </div>
<div class='q'>O hueltosquía nimotlatis huan nicholos. </div>
<div class='q'>
<span class="verse" id="PS55_13">13&#160;</span>Pero elqui se catli nemiyaya nohuaya, </div>
<div class='q'>se catli nechyacanayaya huan catli nonelhuampox. </div>
<div class='q'>
<span class="verse" id="PS55_14">14&#160;</span>Quena, elqui yaya catli sentic timopohuiliyayaj nopa tlamantli catli tijpixtoyaj ipan toyolo, </div>
<div class='q'>huan yejyectzi timocamanalhuiyayaj quema san sejco tiyohuiyayaj ipan mochaj, Toteco Dios. </div>
<div class='q'>
<span class="verse" id="PS55_15">15&#160;</span>Ma tlatocmiquica nochi nocualancaitacahua huan ma yaca hasta mictla quema noja yoltoque, </div>
<div class='q'>pampa ipan ininchaj huan ipan ininyolo san onca tlajtlacolotl. </div>
<div class='b'> &#160; </div>
<div class='q'>
<span class="verse" id="PS55_16">16&#160;</span>Pero na san nijtzajtzilis Toteco Dios para ma nechmaquixti. </div>
<div class='q'>Huan quena, temachtli yaya nechmaquixtis. </div>
<div class='q'>
<span class="verse" id="PS55_17">17&#160;</span>Na nimotlatlajtis ica ijnaloc, ica tlajco tona huan ica tiotlac. </div>
<div class='q'>Huan yaya nechtlacaquilis huan nechnanquilis. </div>
<div class='q'>
<span class="verse" id="PS55_18">18&#160;</span>Ipan tlahuilancayotl yaya nechmanahuis, </div>
<div class='q'>masque tlahuel miyac nocualancaitacahua nechhuilanase chicahuac. </div>
<div class='q'>
<span class="verse" id="PS55_19">19&#160;</span>Toteco Dios catli ipa itztoc huan tlanahuatijtoc hasta tlen huejcajya, </div>
<div class='q'>yaya nechtlacaquilis huan quintzontlamiltis. </div>
<div class='q'>Pampa nocualancaitacahua amo quipatlaj ininnemilis catli fiero, </div>
<div class='q'>niyon amo quitlepanitaj itlanahuatil. </div>
<div class='q'>
<span class="verse" id="PS55_20">20&#160;</span>Nopa masehualme catli amo cuajcualme momatlananaj para quinhuilanaj hasta ininhuampoyohua. </div>
<div class='q'>Quiixpanoj nopa camanali catli quichihuaj ininhuaya sequinoc. </div>
<div class='q'>
<span class="verse" id="PS55_21">21&#160;</span>Quitequihuíaj camanali catli nelyejyectzi huan yamanic quen mantequilla, </div>
<div class='q'>pero ipan ininyolo san moilhuíaj quenicatza tlahuilanase. </div>
<div class='q'>Nochi catli quiijtohuaj eltoc alaxtic quen aceite, </div>
<div class='q'>pero ichtacatzi teyolcocohuaj ica camanali quen quema timotzontequis ica machete. </div>
<div class='b'> &#160; </div>
<div class='q'>
<span class="verse" id="PS55_22">22&#160;</span>Nochi motequipachol xijcahua imaco TOTECO huan yaya mitzmacas temachili. </div>
<div class='q'>TOTECO amo quicahuas ma huetzi se catli quitlepanita. </div>
<div class='b'> &#160; </div>
<div class='q'>
<span class="verse" id="PS55_23">23&#160;</span>Pero ta tinoTeco Dios, </div>
<div class='q'>tiquintitlanis nocualancaitacahua ipan nopa ostotl catli tlahuel huejcatla. </div>
<div class='q'>Nopa temictiani huan istlacatini amo itztose niyon tlajco tlen ininnemilis, </div>
<div class='q'>pampa amo huejcahuase itztose ipan ni tlaltipactli. </div>
<div class='q'>Pero na nochipa nimotemachis ipan ta para techmaquixtis.  </div>
<div class='psalmlabel' id='PS56_0'> 56</div>
<div class='s'>David motlatlajtía ica Toteco </div>
<div class='q'>
<span class="verse" id="PS56_1">1&#160;</span>NoTeco Dios, techtlasojtla, </div>
<div class='q'>pampa nocualancaitacahua semilhuitl nechtepotztocatinemij. </div>
<div class='q'>Nochi se tonal nechtlaijiyohuiltíaj. </div>
<div class='q'>
<span class="verse" id="PS56_2">2&#160;</span>Nochi se tonal nechcuatetzopaj huan noca paquij. </div>
<div class='q'>Tlahuel miyaqui itztoque catli quinequij nechtlamiltise. </div>
<div class='q'>
<span class="verse" id="PS56_3">3&#160;</span>Pero quema nijmati nimajmahui, na nimotemachía ipan ta. </div>
<div class='b'> &#160; </div>
<div class='q'>
<span class="verse" id="PS56_4">4&#160;</span>Nijhueyichihua Toteco Dios huan nimotemachía ipan ya para nechmanahuis quen techtlajtolcahuilijtoc quichihuas ipan icamanal. </div>
<div class='q'>Huajca pampa nimotemachía ipan ya, </div>
<div class='q'>¿tlaque huelis nechchihuilis se masehuali? </div>
<div class='q'>
<span class="verse" id="PS56_5">5&#160;</span>Tlatoctzitzi quipatlaj nocamanal huan san moilhuíaj quenicatza huelis nechchihuilise catli amo cuali. </div>
<div class='q'>
<span class="verse" id="PS56_6">6&#160;</span>Mosentilíaj huan quisencahuaj tlaque nechchihuilise. </div>
<div class='q'>Teipa motlatíaj ojteno huan nechchiyaj ma nipano para nechmictise. </div>
<div class='b'> &#160; </div>
<div class='q'>
<span class="verse" id="PS56_7">7&#160;</span>Toteco Dios, xijtlachili nochi inintlaixpanolhua huan xiquintlatzacuilti. </div>
<div class='q'>Ica mohueyi cualancayo, xiquintlahuiso hasta tlalchi. </div>
<div class='q'>
<span class="verse" id="PS56_8">8&#160;</span>Ta techitztoc quesqui hueltas nimochololtijtoc huan nimochoquilijtoc. </div>
<div class='q'>Nochi noixayo tijsentilijtoc huan ticajoctoc ipan se frasco. </div>
<div class='q'>Huan ipan molibro tiquijcuilojtoc quesqui imiyaca. </div>
<div class='q'>
<span class="verse" id="PS56_9">9&#160;</span>NoTeco Dios, quema nimitztzajtzilía para techpalehui, </div>
<div class='q'>nochi nocualancaitacahua nimantzi cholohuaj. </div>
<div class='q'>Quej nopa eli pampa cuali nijmati para ta tiitztoc nohuaya para techpalehuis. </div>
<div class='b'> &#160; </div>
<div class='q'>
<span class="verse" id="PS56_10">10&#160;</span>Na nimotemachía ipan Toteco Dios. </div>
<div class='q'>Quena, nimopaquilismacas ipan TOTECO icamanal, </div>
<div class='q'>por nochi catli nechtlajtolcahuilijtoc nechchihuilis. </div>
<div class='q'>
<span class="verse" id="PS56_11">11&#160;</span>Quena, nimotemachía ipan Toteco Dios huan amo nimajmahui. </div>
<div class='q'>¿Tlaque huelis nechchihuilis se masehuali? </div>
<div class='b'> &#160; </div>
<div class='q'>
<span class="verse" id="PS56_12">12&#160;</span>NoTeco Dios, nochi catli nimitztlajtolcahuilijtoc, nijtlamichihuas. </div>
<div class='q'>Nimitztlascamatilis ica tiohuicatl pampa techpalehuijtoc miyac. </div>
<div class='q'>
<span class="verse" id="PS56_13">13&#160;</span>Ta Toteco Dios techmanahuijtoc para amo nimiquis, </div>
<div class='q'>huan amo techcahuilijtoc ma nihuetzi ipan tlamantli catli amo cuali. </div>
<div class='q'>Yeca ama noja hueli ninentinemis moixpa nica ipan ni tlaltipactli ica masehualme catli itztoque.  </div>
<div class='psalmlabel' id='PS57_0'> 57</div>
<div class='s'>Se netlatlajtili para Toteco ma quipalehui </div>
<div class='q'>
<span class="verse" id="PS57_1">1&#160;</span>Techtlasojtla, noTeco Dios, xijnexti motlaicnelilis noca na, </div>
<div class='q'>pampa san ipan ta nimotemachía para techmanahui. </div>
<div class='q'>Quen se pilpiyotzi motlatía ieltlapaltzala inana, </div>
<div class='q'>na nojquiya nimotlatía ipan ta hasta panos ni hueyi tlaohuijcayotl catli eltoc quen se hueyi ajacatl. </div>
<div class='b'> &#160; </div>
<div class='q'>
<span class="verse" id="PS57_2">2&#160;</span>Nijtzajtzilis Toteco Dios Catli Más Hueyi. </div>
<div class='q'>Quena, nijnojnotzas Toteco Dios catli nochipa nechpalehuía ipan nochi tlamantli. </div>
<div class='q'>
<span class="verse" id="PS57_3">3&#160;</span>Tlen ilhuicac nechtitlanilía itlapalehuil para nechmaquixtis. </div>
<div class='q'>Yaya nechchololtis ininmaco nocualancaitacahua catli ica miyac cualantli nechtepotztocatinemij, </div>
<div class='q'>huan quinequij nechtzontlamiltise. </div>
<div class='q'>Pampa yaya Toteco Dios temachtli huan tlahuel nechicnelía. </div>
<div class='q'>
<span class="verse" id="PS57_4">4&#160;</span>Nechyahualojtoque masehualme catli mosisiníaj quen tecuanime. </div>
<div class='q'>Inincamanal eltoc quen tlitl catli quisa inincamaco. </div>
<div class='q'>Inintlancoch tlajtlatequi quen cuatlamintli huan ininnenepil tlatequi quen machete. </div>
<div class='b'> &#160; </div>
<div class='q'>
<span class="verse" id="PS57_5">5&#160;</span>NoTeco Dios, nochi ma mitzhueyichihuaca ipan nochi ilhuicactli. </div>
<div class='q'>Mohueyitilis ma quitemiti ni tlaltipactli. </div>
<div class='q'>
<span class="verse" id="PS57_6">6&#160;</span>Nocualancaitacahua quitlalijtoque se tlaquetztli para ma nimasi, </div>
<div class='q'>yeca tlahuel nimajmahui. </div>
<div class='q'>Nojquiya quichijque se ostotl ipan ojtli para ma nimoostohui, </div>
<div class='q'>pero xiquita inijuanti huetzque nopona. </div>
<div class='q'>
<span class="verse" id="PS57_7">7&#160;</span>NoTeco Dios, ipan noyolo nipaqui huan nijpiya tlasehuilistli. </div>
<div class='q'>Huan yeca nimocualtlalijtoc para nihuicas huan nijsencahuas tiohuicatl para ta. </div>
<div class='q'>
<span class="verse" id="PS57_8">8&#160;</span>Na nimocualtlalía para nijtzotzonas noarpa huan noguitarra. </div>
<div class='q'>Cualca niisa para nimitztlatzotzonilis. </div>
<div class='q'>
<span class="verse" id="PS57_9">9&#160;</span>Na nimitztlascamatis iniixpa masehualme pampa ta, Toteco, techchihuilijtoc miyac tlamantli catli yejyectzi. </div>
<div class='q'>Huan nihuicas para nimitzhueyimatis iniixpa masehualme tlen nochi tlalme. </div>
<div class='q'>
<span class="verse" id="PS57_10">10&#160;</span>Motlaicnelijcayo nelhueyi quen ipatlajca ilhuicactli huan huejcapantic hasta quionpano mixtli. </div>
<div class='q'>Ta tlahuel titemachtli. </div>
<div class='q'>
<span class="verse" id="PS57_11">11&#160;</span>Toteco Dios, nochi ma mitzhueyichihuaca ipan nochi ilhuicactli. </div>
<div class='q'>Mohueyitilis ma quitemiti ni tlaltipactli.  </div>
<div class='psalmlabel' id='PS58_0'> 58</div>
<div class='s'>Se netlatlajtili para Toteco ma quintlatzacuilti catli amo tlatlepanitaj </div>
<div class='q'>
<span class="verse" id="PS58_1">1&#160;</span>¡Amojuanti anmasehualme catli anquipiyaj tequiticayotl para antetlajtolsencahuaj! </div>
<div class='q'>¿Atlac nelía xitlahuac anquintlajtolsencahuaj masehualme? </div>
<div class='q'>
<span class="verse" id="PS58_2">2&#160;</span>¡Amo! San anmoilhuíaj catli fiero huelis anquichihuase. </div>
<div class='q'>Anquichijtoque para noja más ma onca tlahuilancayotl ipan amotlal. </div>
<div class='q'>
<span class="verse" id="PS58_3">3&#160;</span>Nopa masehualme catli amo quitlepanitaj Toteco pejque moiyocacahuaj hasta quema tlacatque. </div>
<div class='q'>Huan ipa istlacatij hasta quema pejque huelij camanaltij. </div>
<div class='q'>
<span class="verse" id="PS58_4">4&#160;</span>Inijuanti tencocoque quen cohuame catli temictíaj ica inintencococa. </div>
<div class='q'>Huan itztoque quen nopa cohuame catli momatij quincaquij inintoscac inintecohua, </div>
<div class='q'>pero ayacmo quinequij quinneltocase. </div>
<div class='q'>
<span class="verse" id="PS58_5">5&#160;</span>Monacastzacuaj huan ayacmo quichihuilíaj cuenta, </div>
<div class='q'>masque ininteco quintlatzotzonilíaj yejyectzi para ma quinneltoquilica. </div>
<div class='q'>Huan nimantzi tetzacaníaj. </div>
<div class='q'>Quej nopa itztoque ni fiero masehualme. </div>
<div class='b'> &#160; </div>
<div class='q'>
<span class="verse" id="PS58_6">6&#160;</span>NoTeco Dios, xiquintlamiltili ininchicahualis. </div>
<div class='q'>Quena, xiquinquixtili ininchicahualis nopa masehualme catli mosisiníaj, </div>
<div class='q'>quen tiquinquixtilisquía inintlancoch huan inintlacuajcuayo nopa tecuanime. </div>
<div class='q'>
<span class="verse" id="PS58_7">7&#160;</span>Ma ixpolihuica quen ixpolihui nopa atl catli toyahui ipan huactoc tlali. </div>
<div class='q'>Huan nopa tepostli catli quipixtoque ininmaco para ica tlahuilanaj, </div>
<div class='q'>ma eli quen amo tleno ipati. </div>
<div class='q'>
<span class="verse" id="PS58_8">8&#160;</span>Ma elica quen nopa cuachololojtli catli atiya quema noja nentinemi. </div>
<div class='q'>O ma elica quen se pilconetzi catli tlacatqui mictoc huan catli amo quema quiitac tlatlanextli. </div>
<div class='b'> &#160; </div>
<div class='q'>
<span class="verse" id="PS58_9">9&#160;</span>Toteco Dios quinixpolihuiltis catli huehuentzitzi huan catli telpocame. </div>
<div class='q'>Quintzontlamiltis nelnimantzi quen se chachapali catli nimantzi totoniya ica nopa tlitl catli lementoc ica huitzcuahuitl. </div>
<div class='q'>
<span class="verse" id="PS58_10">10&#160;</span>Pero catli itztoque xitlahuaque iixpa Toteco, </div>
<div class='q'>paquise quema quiitase para Toteco ya momacueptoc ica nopa masehualme catli amo tleno quitlepanitaj, </div>
<div class='q'>huan moicxipajpacase ica inieso nopa masehualme. </div>
<div class='q'>
<span class="verse" id="PS58_11">11&#160;</span>Huan huajca nochi masehualme quiijtose: </div>
<div class='q'>“Nelía quiselíaj se cuali tlaxtlahuili nopa masehualme catli itztoque xitlahuaque, </div>
<div class='q'>pampa melahuac itztoc se Dios catli tetlajtolsencahua xitlahuac ipan ni tlaltipactli.”  </div>
<div class='psalmlabel' id='PS59_0'> 59</div>
<div class='s'>Se netlatlajtili para Toteco ma quimanahui David </div>
<div class='q'>
<span class="verse" id="PS59_1">1&#160;</span>¡NoTeco Dios, techmanahui ininmaco nocualancaitacahua! </div>
<div class='q'>¡Techmocuitlahui tlen inijuanti catli hualajtoque para nechtzontlamiltise! </div>
<div class='q'>
<span class="verse" id="PS59_2">2&#160;</span>¡Techmanahui ininmaco tlajtlacolchijca masehualme, </div>
<div class='q'>inijuanti catli temictíaj! </div>
<div class='q'>
<span class="verse" id="PS59_3">3&#160;</span>Nechpijpiyaj para quiitase quenicatza nechmictise. </div>
<div class='q'>Masehualme catli quipiyaj chicahualistli nechchixtoque yahualtic. </div>
<div class='q'>Pero amo pampa niquinchihuilijtoc se tlamantli catli amo cuali </div>
<div class='q'>o pampa niquinixpanotoc. </div>
<div class='q'>
<span class="verse" id="PS59_4">4&#160;</span>¡Amo! Amo tleno catli fiero niquinchihuilijtoc, </div>
<div class='q'>pero inijuanti mocualtlalíaj para nechmictise. </div>
<div class='q'>¡TOTECO, xiisa! </div>
<div class='q'>¡Xihuala techpalehuiqui! </div>
<div class='q'>
<span class="verse" id="PS59_5">5&#160;</span>TOTECO, Ta Catli Tijpiya Nochi Chicahualistli, </div>
<div class='q'>ta catli titoDios tiisraelitame, </div>
<div class='q'>ximotlanana huan xiquintlatzacuilti nopa tlalme campa itztoque masehualme catli amo israelitame, </div>
<div class='q'>pampa techyahualojtoque. </div>
<div class='q'>Amo xiquintlapojpolhui nopa masehualme catli mosisiníaj huan nimantzi tlaixpanoj. </div>
<div class='q'>
<span class="verse" id="PS59_6">6&#160;</span>Mojmostla ica tlapoyahui hualahuij para quitlachilise quenicatza huelis techtlanise. </div>
<div class='q'>Tzajtzitinemij quen chichime catli quiyahualojtinemij ni altepetl. </div>
<div class='q'>
<span class="verse" id="PS59_7">7&#160;</span>Nijcaqui camanaltij fiero hasta camaposonij, </div>
<div class='q'>huan mitztelchihuaj Toteco, </div>
<div class='q'>pampa inijuanti quiijtohuaj: </div>
<div class='q'>“Amo aqui techcaqui.” </div>
<div class='q'>
<span class="verse" id="PS59_8">8&#160;</span>Pero ta TOTECO, san xiquinhuetzquili, </div>
<div class='q'>huan xiquinpinahualti ni masehualme tlen sequinoc tlalme catli nechyahualohuaj. </div>
<div class='q'>
<span class="verse" id="PS59_9">9&#160;</span>NoTeco Dios, pampa nocualancaitacahua quipiyaj chicahualistli, ipan ta nimotemachis, </div>
<div class='q'>pampa ta catli techmanahuía. </div>
<div class='q'>
<span class="verse" id="PS59_10">10&#160;</span>NoTeco Dios, ta nochipa techicnelijtoc miyac, </div>
<div class='q'>yeca nijmati para temachtli techyacantiyas. </div>
<div class='q'>Tijchihuas ma niquitas catli tlahuel nijnectoc ma ininpanti nocualancaitacahua. </div>
<div class='q'>
<span class="verse" id="PS59_11">11&#160;</span>NoTeco, ta catli techmanahuía, </div>
<div class='q'>amo xiquinmicti nimantzi ni nocualancaitacahua, </div>
<div class='q'>pampa huelis ni nomasehualhua nimantzi quielcahuase catli ininpantis nopa mosisinijca masehualme. </div>
<div class='q'>Más cuali san xiquinsemana ica mohueyi chicahualis huan xiquinechcapantlali. </div>
<div class='q'>
<span class="verse" id="PS59_12">12&#160;</span>Quena, xiquintlatzacuilti pampa nochi inijuanti tlahuel istlacatij, mohueyimatij huan tlatelchihuaj. </div>
<div class='q'>
<span class="verse" id="PS59_13">13&#160;</span>Xiquintzontlamilti ica mohueyi cualancayo, </div>
<div class='q'>huan xiquintlamiixpolihuilti. </div>
<div class='q'>Huan quej nopa nochi masehualme quimatise para ta, Toteco Dios, </div>
<div class='q'>titlanahuatía ipan tlali Israel, </div>
<div class='q'>huan ipan nochi tlaltipactli. </div>
<div class='q'>
<span class="verse" id="PS59_14">14&#160;</span>Nocualancaitacahua mocuepaj ica tiotlac huan tzajtzij quen chichime, </div>
<div class='q'>huan quiyahualojtinemij ni altepetl. </div>
<div class='q'>
<span class="verse" id="PS59_15">15&#160;</span>Nentinemij campa hueli para quitemojtinemise inintlacualis. </div>
<div class='q'>Huan quema amo ixhuise, </div>
<div class='q'>tzajtzij seyohual quen chichime. </div>
<div class='q'>
<span class="verse" id="PS59_16">16&#160;</span>Pero na sesen ijnaloc nihuicas ica nopa chicahualistli catli techmaca. </div>
<div class='q'>Huan nimitzhueyimatis pampa techtlasojtla miyac. </div>
<div class='q'>San ta techmanahuía huan san ipan ta nimotemachía, </div>
<div class='q'>quema huala tlaohuijcayotl. </div>
<div class='q'>
<span class="verse" id="PS59_17">17&#160;</span>Toteco Dios, momaco ta niitztoc temachtli, </div>
<div class='q'>yeca nimitzhueyimatis huan nihuicas para ta, </div>
<div class='q'>pampa san ta techmocuitlahuía huan techicnelía.  </div>
<div class='psalmlabel' id='PS60_0'> 60</div>
<div class='s'>Se netlatlajtili para Toteco ma quimanahui David </div>
<div class='q'>
<span class="verse" id="PS60_1">1&#160;</span>Toteco Dios, ta techhuejcamajcajtoc huan ayacmo tijmatij tlaque monequi tijchihuase. </div>
<div class='q'>Ticualantoc ica tojuanti huan techtlahuelcajtoc. </div>
<div class='q'>Ama timitztlajtlaníaj para sempa ximoyoltlali tohuaya huan sempa techfuerzajmaca. </div>
<div class='q'>
<span class="verse" id="PS60_2">2&#160;</span>Ni tlali tijchijqui ma huihuipica ica majmajtli. </div>
<div class='q'>Tlahuel tijtlaijiyohuiltijtoc. </div>
<div class='q'>Huajca ama, noTeco Dios, sempa xijcualtlali totlal catli tlamitlatlapacatoc. </div>
<div class='q'>
<span class="verse" id="PS60_3">3&#160;</span>Tijchijtoc para tojuanti timomasehualhua ma tijpanoca huejhueyi tlaijiyohuilistli. </div>
<div class='q'>Huan ica ni tlaijiyohuilistli techchijtoc ma timomimilojtinemica quen elisquía tiihuintitoque. </div>
<div class='q'>
<span class="verse" id="PS60_4">4&#160;</span>Pero ama techmacatoc nochi tojuanti catli timitzimacasij huan timitztlepanitaj se bandera campa timosentilise. </div>
<div class='q'>Huan quena, nochi tojuanti catli tijchihuaj catli melahuac timosentilise nopona, </div>
<div class='q'>para timomanahuise quema tocualancaitacahua techmajcahuilise cuatlamintli. </div>
<div class='q'>
<span class="verse" id="PS60_5">5&#160;</span>Technanquili huan techmanahui nochi tojuanti catli techicnelía. </div>
<div class='q'>Xijtequihui mohueyi chicahualis para techmanahuis. </div>
<div class='b'> &#160; </div>
<div class='q'>
<span class="verse" id="PS60_6">6&#160;</span>Toteco Dios, yaya catli itztoc ipan ichaj nepa ilhuicac quiijtojtoc: </div>
<div class='q'>“Ica paquilistli nijxelos tlali Siquem, </div>
<div class='q'>huan nijtamachihuas nopa tlamayamitl catli itoca Sucot, </div>
<div class='q'>para nijmacas aqui nijnequis pampa nopa tlalme noaxcahua. </div>
<div class='q'>
<span class="verse" id="PS60_7">7&#160;</span>Huan nopa tlali Galaad huan Manasés nojquiya noaxcahua. </div>
<div class='q'>Ipan tlali Efraín hualase nosoldadojhua catli nechmanahuise quen notzontzajca, </div>
<div class='q'>huan ipan tlali Judá hualase notlanahuatijcahua. </div>
<div class='q'>
<span class="verse" id="PS60_8">8&#160;</span>Catli itztose ipan tlali Moab elise notequipanojcahua catli teicneltzitzi. </div>
<div class='q'>Catli itztoque ipan tlali Edom nechtequipanose. </div>
<div class='q'>Huan nitlahuejchihuas chicahuac quema ya niquintlantos nopa filisteos.” </div>
<div class='m'>Quej nopa quiijtohua Toteco. </div>
<div class='b'> &#160; </div>
<div class='q'>
<span class="verse" id="PS60_9">9&#160;</span>¿Ajqueya nechchihuas ma nicalaqui ipan nopa altepeme catli moyahualtzactoque ica tepamitl ipan tlali Edom? </div>
<div class='q'>¿Ajqueya nechchihuas ma niquintlani sintla amo ta? </div>
<div class='q'>
<span class="verse" id="PS60_10">10&#160;</span>San ta techyacanas ipan tlahuilancayotl, noTeco Dios. </div>
<div class='q'>Amo techtlahuelcahua. </div>
<div class='q'>Sintla ta amo tiyas ihuaya tosoldados para tlahuilanase, Toteco, </div>
<div class='q'>amo aqui techpalehuis. </div>
<div class='q'>
<span class="verse" id="PS60_11">11&#160;</span>Quena, Toteco Dios, techpalehui para tiquintlanise tocualancaitacahua, </div>
<div class='q'>pampa inintlapalehuil masehualme, amo tleno ipati. </div>
<div class='b'> &#160; </div>
<div class='q'>
<span class="verse" id="PS60_12">12&#160;</span>Ica itlapalehuil Toteco Dios tijchihuase huejhueyi tlamantli. </div>
<div class='q'>Yaya iseltzi quintzontlamiltis nochi tocualancaitacahua.  </div>
<div class='psalmlabel' id='PS61_0'> 61</div>
<div class='s'>David quinequi itztos ipan itiopa Toteco </div>
<div class='q'>
<span class="verse" id="PS61_1">1&#160;</span>NoTeco Dios, techtlacaquili quema nimitztzajtzilía. </div>
<div class='q'>Xijtlacaquili nonetlatlajtil. </div>
<div class='q'>
<span class="verse" id="PS61_2">2&#160;</span>Masque niitztosquía campa hueli o hasta campa ontlantoc tlaltipactli, </div>
<div class='q'>na nimitztzajtzilisquía para nimitztlajtlanis motlapalehuil. </div>
<div class='q'>Quema nimajmahui o nimotequipachohua, </div>
<div class='q'>techyacana huan techtlatía ipan se huejcapantic tetl, </div>
<div class='q'>campa amo tleno huelis nechajsis. </div>
<div class='q'>
<span class="verse" id="PS61_3">3&#160;</span>Pampa san ipan ta nimotemachía para amo tleno nopantis. </div>
<div class='q'>Ta tiitztoc quen se huejcapantic cali catli nechmanahuía, </div>
<div class='q'>para amo huelis nechajsise nocualancaitacahua. </div>
<div class='q'>
<span class="verse" id="PS61_4">4&#160;</span>Nijnequi niitztos para nochipa ipan motiopa para techmocuitlahuis. </div>
<div class='q'>Nopona niitztos temachtli quen se pilpiyotzi catli mocahua ieltlapaltzala inana. </div>
<div class='q'>
<span class="verse" id="PS61_5">5&#160;</span>Ta tinoTeco Dios, tijcactoc catli nimitztlajtolcahuilijtoc para nijchihuas. </div>
<div class='q'>Huan techmacatoc nopa tlatiochihualistli catli ticajoctoc para tiquinmacas masehualme catli mitzimacasij huan mitztlepanitaj. </div>
<div class='q'>
<span class="verse" id="PS61_6">6&#160;</span>Xijchihuas para na nitlanahuatijquetl ma niitzto miyac xihuitl, </div>
<div class='q'>huan para nonemilis ma eli yejyectzi. </div>
<div class='q'>
<span class="verse" id="PS61_7">7&#160;</span>Techcahuili ma nitlanahuatis moixpa para nochipa. </div>
<div class='q'>Techmanahui huan techmocuitlahui ica motlaicnelijcayo. </div>
<div class='q'>
<span class="verse" id="PS61_8">8&#160;</span>Quej nopa nimitzhuicatis huan nimitzpaquilismacas mojmostla. </div>
<div class='q'>Quena, sesen tonal nijtlamichihuas catli nimitztencahuilijtoc para nijchihuas para ta.  </div>
<div class='psalmlabel' id='PS62_0'> 62</div>
<div class='s'>David motemachi san ipan Toteco </div>
<div class='q'>
<span class="verse" id="PS62_1">1&#160;</span>Na san ipan Toteco Dios nimochiya para yaya ma nechmanahui, </div>
<div class='q'>pampa san ya hueli temaquixtía. </div>
<div class='q'>
<span class="verse" id="PS62_2">2&#160;</span>Nimotlatía ipan ya para amo tleno nechajsis. </div>
<div class='q'>San yaya nechmaquixtía huan nechmocuitlahuía quema huala tlaohuijcayotl. </div>
<div class='q'>Amo tleno hueli nechpanos. </div>
<div class='q'>
<span class="verse" id="PS62_3">3&#160;</span>Pero ¿hasta quema tlamis nocualancaitacahua nechhuilanase? </div>
<div class='q'>Ayacmo nijpiya más chicahualistli quen tlanahuatijquetl ipan notlanahuatilis. </div>
<div class='q'>Nocualancaitacahua quisencahuaj quenicatza huelis nechtlahuisose. </div>
<div class='q'>Nechitaj quen se tlapepecholi o tepamitl catli quinequi huetzis. </div>
<div class='q'>
<span class="verse" id="PS62_4">4&#160;</span>Quena, san moilhuíaj san sejco quenicatza huelis nechtzontlamiltise. </div>
<div class='q'>Quinpactía quitlacaquilise istlacatili huan tlacajcayahualistli. </div>
<div class='q'>Ica inincamac nechcamanalhuíaj yejyectzi, </div>
<div class='q'>pero ipan ininyolo nechtelchihuaj. </div>
<div class='q'>
<span class="verse" id="PS62_5">5&#160;</span>Pero na san nimochiya ipan Toteco Dios, </div>
<div class='q'>san nimochiya para yaya ma nechmanahui, </div>
<div class='q'>pampa san ya hueli temaquixtía. </div>
<div class='q'>
<span class="verse" id="PS62_6">6&#160;</span>Nimotlatía ipan ya para amo tleno nechajsis. </div>
<div class='q'>San yaya nechmaquixtía huan nechmocuitlahuía quema huala tlaohuijcayotl, </div>
<div class='q'>yeca san ipan ya nimotemachía. </div>
<div class='q'>
<span class="verse" id="PS62_7">7&#160;</span>San Toteco Dios hueli nechmaquixtis huan sempa nechhueyitlalis iniixpa sequinoc. </div>
<div class='q'>Yaya nechtlatía huan nechfuerzajmaca. </div>
<div class='q'>Nechmocuitlahuía para amo ma nechajsi catli fiero. </div>
<div class='q'>
<span class="verse" id="PS62_8">8&#160;</span>¡Annomasehualhua, nochipa ximotemachica ipan Toteco Dios! </div>
<div class='q'>Xijpohuilica nochi catli eltoc ipan amoyolo, </div>
<div class='q'>pampa san yaya hueli techmocuitlahuis ica catli amo cuali. </div>
<div class='q'>
<span class="verse" id="PS62_9">9&#160;</span>Amo tleno nelía ininpati masehualme iixpa Toteco, </div>
<div class='q'>masque catli tominpiyaj o catli teicneltzitzi. </div>
<div class='q'>Sintla se quintlalisquía ipan balanza para quintamachihuas sintla etique quen se tlamantli catli tlahuel ipati, </div>
<div class='q'>momacas cuenta para melahuac amo etique pampa masehualme itztoque san quen ajacatl. </div>
<div class='q'>
<span class="verse" id="PS62_10">10&#160;</span>Masehualme, amo ximoilhuica para antlahuilanase para anquitlanise más tomi. </div>
<div class='q'>Amo ximoilhuica para antlachtequise para anmoricojchihuase. </div>
<div class='q'>Huan sintla anmochihuase rico, </div>
<div class='q'>amo ximohueyimatica, niyon amo ximotemachica ipan amotomi. </div>
<div class='q'>
<span class="verse" id="PS62_11">11&#160;</span>Nijmati ya ni, pampa miyac hueltas Toteco Dios nechilhuijtoc: </div>
<div class='q'>san yaya quipiya nochi chicahualistli. </div>
<div class='b'> &#160; </div>
<div class='q'>
<span class="verse" id="PS62_12">12&#160;</span>San ta, Toteco, titeicnelía mojmostla. </div>
<div class='q'>Huan tiquintlaxtlahuía sesen masehuali quen quinamiqui ica catli quichijtoque.  </div>
<div class='psalmlabel' id='PS63_0'> 63</div>
<div class='s'>Nijtemohua noTeco </div>
<div class='q'>
<span class="verse" id="PS63_1">1&#160;</span>¡Toteco Dios, ta tinoDios! </div>
<div class='q'>¡Nelía tlahuel nimitztemohua! </div>
<div class='q'>¡Quen se masehuali catli tlahuel amiqui ipan huactoc tlali campa amo onca atl, </div>
<div class='q'>na ica nochi noyolo huan ica nochi noalma nijnequi nimitzpantis! </div>
<div class='q'>
<span class="verse" id="PS63_2">2&#160;</span>Nijnequi niquitas mochicahualis huan mohueyitilis quen niquitac ipan motiopa. </div>
<div class='q'>
<span class="verse" id="PS63_3">3&#160;</span>Pampa motlaicnelijcayo más hueyi ipati huan amo nonemilis. </div>
<div class='q'>¡Tlahuel nimitzhueyimati! </div>
<div class='q'>
<span class="verse" id="PS63_4">4&#160;</span>Huan nochi tonali quema noja niitztos, nimitztiochihuas. </div>
<div class='q'>Huan moixpa nimomatlananas huan nimotlatlajtis ica ta. </div>
<div class='q'>
<span class="verse" id="PS63_5">5&#160;</span>Huan huajca, quena, nijmatis quen elisquía ya niixhuic ica se tlacualistli catli ajhuiyac. </div>
<div class='q'>Huan nimitzhueyimatis ica miyac paquilistli. </div>
<div class='q'>
<span class="verse" id="PS63_6">6&#160;</span>Nochi yohuali quema nimoteca ipan notlapech huan amo hueli nicochi, </div>
<div class='q'>nimoilhuía tlen ta. </div>
<div class='q'>Quena, nimonejnehuilía tlen ta sesen hora. </div>
<div class='q'>
<span class="verse" id="PS63_7">7&#160;</span>Nimoilhuía quenicatza techpalehuijtoc huan yeca sesen yohuali tlahuel nipaqui. </div>
<div class='q'>Quen se piyo quintlatía iconehua ieltlapaltzala, </div>
<div class='q'>quej nopa ta techtlatía na para amo tleno nechajsis. </div>
<div class='q'>
<span class="verse" id="PS63_8">8&#160;</span>Nimotlatzquilijtoc ipan ta pampa san ta techmocuitlahuía ica mohueyi chicahualis. </div>
<div class='q'>
<span class="verse" id="PS63_9">9&#160;</span>Nochi catli quinequij nechmictise yase mictla. </div>
<div class='q'>
<span class="verse" id="PS63_10">10&#160;</span>Pampa ya eltoc tlasencahuali para miquise, </div>
<div class='q'>huan para sequinoc quintzontlamiltise ica machete. </div>
<div class='q'>Huan inintlacayohua elis tlacualistli para nopa tepechichime. </div>
<div class='q'>
<span class="verse" id="PS63_11">11&#160;</span>Pero na nitlanahuatijquetl nimopaquilismacas ipan ta, Toteco Dios. </div>
<div class='q'>Huan nojquiya paquise nochi sequinoc catli senquistoc motemachíaj ipan ta. </div>
<div class='q'>Pero nochi catli istlacatij, </div>
<div class='q'>ta, Toteco, tiquincamatzacuas.  </div>
<div class='psalmlabel' id='PS64_0'> 64</div>
<div class='s'>Se netlatlajtili para Toteco ma quimocuitlahui </div>
<div class='q'>
<span class="verse" id="PS64_1">1&#160;</span>NoTeco Dios, xijtlachili notequipachol. </div>
<div class='q'>¡Xijmanahui nonemilis tlen nocualancaitacahua catli quinequij nechmictise! </div>
<div class='q'>
<span class="verse" id="PS64_2">2&#160;</span>Techtlati tlen ni amo cuajcualme catli ichtacatzi quisencahuaj para nechchihuilise catli fiero. </div>
<div class='q'>
<span class="verse" id="PS64_3">3&#160;</span>Nochi inincamanal ajsi ipan noyolo, </div>
<div class='q'>huan tlahuel nechcocohua quen elisquía se cuatlamintli. </div>
<div class='q'>
<span class="verse" id="PS64_4">4&#160;</span>Inijuanti amo majmahuij para nechtlatzacuiltise. </div>
<div class='q'>Motlatíaj campa amo aqui hueli quinita, </div>
<div class='q'>huan quinmajcahuilíaj cuatlamintli masehualme catli amo tleno quichijtoque. </div>
<div class='q'>Niyon quentzi amo majmahuij ica catli fiero quichihuaj. </div>
<div class='q'>
<span class="verse" id="PS64_5">5&#160;</span>Se ica seyoc mofuerzajmacaj para quichihuase más catli fiero. </div>
<div class='q'>Ichtacatzi mosentilíaj para quitlalise tlaquetztli. </div>
<div class='q'>Huan quiijtohuaj: “Nica tijtlalise ni tlaquetztli campa amo aqui huelis quiitas.” </div>
<div class='q'>
<span class="verse" id="PS64_6">6&#160;</span>Ica miyac cuidado quisencahuaj quenicatza quichihuase para temictise. </div>
<div class='q'>Ica yolic quitemolíaj quenicatza quichihuase catli fiero quisencajtoque quichihuase para ma cualquisa. </div>
<div class='q'>Iyolo huan itlalnamiquilis se masehuali tlahuel quimati quisencahuas catli fiero para quichihuas. </div>
<div class='b'> &#160; </div>
<div class='q'>
<span class="verse" id="PS64_7">7&#160;</span>Pero Toteco Dios yaya iseltzi quintlamicocos. </div>
<div class='q'>Elis quen quinmajcahuilis cuatlamintli quema amo quichiyaj, </div>
<div class='q'>huan nimantzi quintlanis. </div>
<div class='q'>
<span class="verse" id="PS64_8">8&#160;</span>Quena, huetzise huan motzontlamiltise, </div>
<div class='q'>por nopa camanali catli quiijtojtoque. </div>
<div class='q'>Huan nochi catli quinitase momajmatise. </div>
<div class='q'>
<span class="verse" id="PS64_9">9&#160;</span>Huajca nochi masehualme quitlepanitase Toteco Dios huan quiimacasise quiixpanose. </div>
<div class='q'>Tepohuilise nochi catli yaya quichijtoc. </div>
<div class='q'>Huan huajca quimachilise para san ya quichihua huejhueyi tlamantli. </div>
<div class='q'>
<span class="verse" id="PS64_10">10&#160;</span>Huan nochi masehualme catli itztoque xitlahuaque quipaquilismacase TOTECO, </div>
<div class='q'>huan más motemachise ipan ya huan quihueyimatise.  </div>
<div class='psalmlabel' id='PS65_0'> 65</div>
<div class='s'>David quihueyimati Toteco </div>
<div class='q'>
<span class="verse" id="PS65_1">1&#160;</span>Toteco Dios, san ta quinamiqui ma timitzhueyimatica, </div>
<div class='q'>ta catli tiitztoc ipan altepetl Jerusalén. </div>
<div class='q'>Huan quinamiqui ma timitzmacaca nochi catli timitztlajtolcahuilijtoque timitzmacase. </div>
<div class='q'>
<span class="verse" id="PS65_2">2&#160;</span>Ta technanquilía quema timotlatlajtíaj huan techmaca catli timitztlajtlaníaj, </div>
<div class='q'>huajca nochi masehualme ipan tlaltipactli ma hualaca campa ta. </div>
<div class='q'>
<span class="verse" id="PS65_3">3&#160;</span>Masque toyolo temitoc ica tlajtlacoli huan techtlantoc, </div>
<div class='q'>ta techtlapojpolhuía nochi totlaixpanolis. </div>
<div class='q'>
<span class="verse" id="PS65_4">4&#160;</span>¡Nelía tipaquij miyac tojuanti catli techtlapejpenijtoc para ma tihualaca, </div>
<div class='q'>huan ma tiitztoquij mohuaya ipan motiopa catli tlatzejtzeloltic! </div>
<div class='q'>¡Ta techmacas hueyi paquilistli huan nochi catli cuali catli onca nopona! </div>
<div class='q'>
<span class="verse" id="PS65_5">5&#160;</span>Quema timitztlajtlaníaj se tlamantli, </div>
<div class='q'>ta technanquilía ica huejhueyi tlamantli. </div>
<div class='q'>Toteco Dios, nochi masehualme ipan tlaltipactli motemachíaj ipan ta. </div>
<div class='q'>Quena, masque itztoque hasta campa ontlantoc hueyi atl, </div>
<div class='q'>nochi motemachíaj para ta tiquinpalehuis. </div>
<div class='q'>
<span class="verse" id="PS65_6">6&#160;</span>Ta ica mohueyi chicahualis tiquinchijchijqui nopa tepeme huan tiquintlatzquilti campa eltoc. </div>
<div class='q'>
<span class="verse" id="PS65_7">7&#160;</span>Ta tijseseltía nopa hueyi atl quema mosisinía. </div>
<div class='q'>Huan tiquinyoltlalía masehualme campa hueli quema quinequij mohuilanase. </div>
<div class='q'>
<span class="verse" id="PS65_8">8&#160;</span>¡Yeca nochi masehualme catli itztoque hasta campa ontlantoc tlaltipactli, </div>
<div class='q'>mitztlepanitaj huan mitzimacasij para mitzixpanose quema quiitaj nopa huejhueyi tlamantli catli tijchihua! </div>
<div class='q'>Tijchihua para masehualme ma paquica tlen quema tlanesi huan hasta quema tlayohuiya. </div>
<div class='q'>
<span class="verse" id="PS65_9">9&#160;</span>Ta ticatequía ni tlaltipactli para ma tlaelilti. </div>
<div class='q'>Nopa hueyame catli ta moaxca amo quema huaquij. </div>
<div class='q'>Ta tijcualtlalía ni tlali para momasehualhua ma quitocaca ininxinach, </div>
<div class='q'>huan teipa tijchihua para ma onca se hueyi pixquistli. </div>
<div class='q'>
<span class="verse" id="PS65_10">10&#160;</span>Ta tijxolonía ica miyac atl nopa surcos ipan mila. </div>
<div class='q'>Tijchihua ma huetzi atl para ma yamaniya nopa tlali huan ma poxoni nopa tlaltojtolomitl. </div>
<div class='q'>Huan tijchihua para ma ixhua nochi tlamantli tlatoctli ipan nochi tlaltipactli. </div>
<div class='q'>
<span class="verse" id="PS65_11">11&#160;</span>Teipa sesen xihuitl tijtlamiltía ica se pixquistli catli nelía yejyectzi. </div>
<div class='q'>Huan nopa mixtli tijchihua para tlaquiyahuiltía miyac. </div>
<div class='q'>
<span class="verse" id="PS65_12">12&#160;</span>Onca sacatl ipan huactoc tlali, </div>
<div class='q'>huan campa tlaixtemolis moscaltíaj cuajcuali xihuitl, </div>
<div class='q'>huan temacaj ininxochiyo. </div>
<div class='q'>Nesi quen moscaltíaj ica miyac paquilistli. </div>
<div class='q'>
<span class="verse" id="PS65_13">13&#160;</span>Ta tijchijtoc para nochi potreros ma temica ica borregojme para quicuase nopa sacatl. </div>
<div class='q'>Huan ipan nochi nopa tlamayamitl motlanantoc trigo mili. </div>
<div class='q'>Eltoc quen nochi catli ta tijchijtoc ipan tlaltipactli tzajtzij ica paquilistli huan huicaj.  </div>
<div class='psalmlabel' id='PS66_0'> 66</div>
<div class='s'>Se huicatl para quitlascamatis Toteco </div>
<div class='q'>
<span class="verse" id="PS66_1">1&#160;</span>¡Nochi anmasehualme ipan tlaltipactli, </div>
<div class='q'>xihuicaca ica paquilistli para Toteco Dios! </div>
<div class='q'>
<span class="verse" id="PS66_2">2&#160;</span>¡Xihuicaca tiohuicatl catli tepohuilía para tlahuel hueyi ya! </div>
<div class='q'>¡Xijhueyimatica por nochi catli quichijtoc! </div>
<div class='q'>
<span class="verse" id="PS66_3">3&#160;</span>Xiquilhuica Toteco Dios: </div>
<div class='q'>“¡Nelía yejyectzi huan tetzatic nochi catli tijchijtoc! </div>
<div class='q'>¡Tlahuel hueyi mochicahualis! </div>
<div class='q'>Yeca nochi mocualancaitacahua motemactilíaj ica ta pampa tlahuel temajmati catli tijchihua. </div>
<div class='q'>
<span class="verse" id="PS66_4">4&#160;</span>Nochi masehualme ipan tlaltipactli mitzhueyichihuase. </div>
<div class='q'>Inijuanti huicase para mitzhueyimatise, </div>
<div class='q'>huan tepohuilise tlen mohueyitilis.” </div>
<div class='q'>
<span class="verse" id="PS66_5">5&#160;</span>Xihualaca huan xiquitaquij nochi nopa huejhueyi tlamantli catli Toteco Dios quichijtoc. </div>
<div class='q'>¡Quinchihuilijtoc masehualme huejhueyi tiochicahual nextili! </div>
<div class='q'>
<span class="verse" id="PS66_6">6&#160;</span>Quihuatzqui nopa atl huan tlatlajco nopa hueyi atl quitlapo se ojtli huactoc campa panoque tohuejcapan tatahua. </div>
<div class='q'>¡Nochi israelitame quipixque se hueyi paquilistli ipan nopa tonal! </div>
<div class='q'>
<span class="verse" id="PS66_7">7&#160;</span>Toteco ica ichicahualis tlanahuatía para nochipa. </div>
<div class='q'>Yaya quitlachilía sesen tlamantli catli masehualme quichihuaj ipan nochi tlalme ipan tlaltipactli. </div>
<div class='q'>Catli amo quitlepanitaj huan catli mohueyimatij, </div>
<div class='q'>yaya quinechcapantlalis. </div>
<div class='q'>
<span class="verse" id="PS66_8">8&#160;</span>Nochi anmasehualme xijtlascamatica Toteco Dios huan xijhueyimatica, </div>
<div class='q'>por nochi catli quichijtoc, </div>
<div class='q'>
<span class="verse" id="PS66_9">9&#160;</span>pampa sesen tojuanti tonemilis eltoc imaco. </div>
<div class='q'>Quena, yaya techmocuitlahuijtoc huan techyacantoc xitlahuac ipan toojhui. </div>
<div class='b'> &#160; </div>
<div class='q'>
<span class="verse" id="PS66_10">10&#160;</span>Pampa ta, tiToteco Dios, techyejyecojtoc huan techtlapajpacchijtoc, </div>
<div class='q'>quen nopa tepos plata catli quimoloníaj ipan tlitl catli tlahuel totonic, </div>
<div class='q'>para san mocahuas catli senquistoc cuali. </div>
<div class='q'>
<span class="verse" id="PS66_11">11&#160;</span>Ta techmasilti ipan momatla huan tijtlali tocuitlapa tlamamali catli tlahuel etic. </div>
<div class='q'>
<span class="verse" id="PS66_12">12&#160;</span>Tijchijqui ma cahuayojnemica topani catli ehuaj sequinoc tlalme. </div>
<div class='q'>Tipanoque ipan atl huan ipan tlitl. </div>
<div class='q'>Pero ama techtiochijtoc huan techmacatoc nochi catli cuali. </div>
<div class='q'>
<span class="verse" id="PS66_13">13&#160;</span>Ama nihualajtoc ipan motiopa para nimitzmacas tlacajcahualistli tlatlatili. </div>
<div class='q'>Huan quej nopa nijtlamichihuas catli nimitztlajtolcahuilijtoc para nijchihuas. </div>
<div class='q'>
<span class="verse" id="PS66_14">14&#160;</span>Pampa quema niitztoya ipan tlaohuijcayotl, nimitztlajtolcahuili ica nocamac, </div>
<div class='q'>para nimitzmacas miyac tlacajcahualistli. </div>
<div class='q'>
<span class="verse" id="PS66_15">15&#160;</span>Yeca ama nimitzhualiquilía ni oquich borregojme, chivojme huan becerros catli tomahuaque. </div>
<div class='q'>Huan ininpocyo tlejcos hasta ajsis moixpa. </div>
<div class='b'> &#160; </div>
<div class='q'>
<span class="verse" id="PS66_16">16&#160;</span>Nochi amojuanti catli anquitlepanitaj Toteco Dios huan anquiimacasij anquiixpanose, </div>
<div class='q'>xihualaca xijtlacaquiliquij, </div>
<div class='q'>huan nimechpohuilis nochi catli yaya nechchihuilijtoc. </div>
<div class='q'>
<span class="verse" id="PS66_17">17&#160;</span>Chicahuac na nijtzajtzili para ma nechpalehui, </div>
<div class='q'>huan quema nijcamanalhuiyaya, nijhueyimatiyaya. </div>
<div class='q'>
<span class="verse" id="PS66_18">18&#160;</span>Pero sintla na amo niquilhuijtosquía Toteco notlajtlacolhua para ma nechtlapojpolhui, </div>
<div class='q'>huajca amo nechtlacaquilijtosquía. </div>
<div class='q'>
<span class="verse" id="PS66_19">19&#160;</span>Pero pampa niquilhui Toteco Dios ma nechtlapojpolhui, </div>
<div class='q'>yaya nechtlacaquili huan quichijqui catli niquilhui. </div>
<div class='q'>
<span class="verse" id="PS66_20">20&#160;</span>Xijpaquilismacaca Toteco Dios, </div>
<div class='q'>pampa yaya nechtlacaquili huan amo quihuejcamajcajqui nocamanal quema nimotlatlajti. </div>
<div class='q'>Nechtlasojtlac huan nechicneli.  </div>
<div class='psalmlabel' id='PS67_0'> 67</div>
<div class='s'>Se huicatl para quitlascamatis Toteco </div>
<div class='q'>
<span class="verse" id="PS67_1">1&#160;</span>Toteco Dios, xijpiya hueyi moyolo ica tojuanti huan techtiochihua. </div>
<div class='q'>Ma petlani moixayac pampa tipaqui ica tojuanti quema techhualtlachilía hasta tlen nepa ilhuicac. </div>
<div class='q'>
<span class="verse" id="PS67_2">2&#160;</span>Nochi masehualme ipan tlaltipactli ma quiiximatica moojhui. </div>
<div class='q'>Masehualme ipan nochi tlalme ma quimatica para ta titemaquixtía. </div>
<div class='q'>
<span class="verse" id="PS67_3">3&#160;</span>NoTeco Dios, ma mitzpaquilismacaca nochi masehualme ipan tlaltipactli. </div>
<div class='q'>Quena, nochi masehualme ma mitzhueyimatica. </div>
<div class='q'>
<span class="verse" id="PS67_4">4&#160;</span>¡Ma paquica nochi masehualme ipan nochi tlalme huan ma huicaca pampa ta, tiinintlanahuatijca! </div>
<div class='q'>Ta tiquintlajtolsencahuas quen quinamiqui, </div>
<div class='q'>huan nochi tlalme tiquinyacanas xitlahuac. </div>
<div class='q'>
<span class="verse" id="PS67_5">5&#160;</span>¡NoTeco Dios, ma mitzpaquilismacaca nochi ipan tlaltipactli! </div>
<div class='q'>¡Quena, nochi masehualme ma mitzhueyimatica! </div>
<div class='q'>
<span class="verse" id="PS67_6">6&#160;</span>Ni tlali temacatoc miyac pixquistli, pampa ta, Toteco Dios, </div>
<div class='q'>catli titoDios tojuanti, tlahuel techtiochijtoc. </div>
<div class='q'>
<span class="verse" id="PS67_7">7&#160;</span>Quena, noja más techtiochihuas, Toteco Dios, </div>
<div class='q'>huan masehualme campa hueli ipan ni tlaltipactli mitztlepanitase huan mitzimacasise mitzixpanose.  </div>
<div class='psalmlabel' id='PS68_0'> 68</div>
<div class='s'>Toteco Dios tlatlantoc </div>
<div class='q'>
<span class="verse" id="PS68_1">1&#160;</span>¡Ximotlanana, Toteco Dios, huan xiquinsemana nochi mocualancaitacahua! </div>
<div class='q'>Xiquinchihua ma choloca tlen moixtla nochi catli amo mitzcualitaj. </div>
<div class='q'>
<span class="verse" id="PS68_2">2&#160;</span>Xiquinixpolo quen poctli ixpolihui ipan ajacatl. </div>
<div class='q'>Xiquintlamilti quen nopa cera catli atiya ipan tlitl. </div>
<div class='q'>Quej nopa ma ininpanti moixpa nochi amo cuajcualme. </div>
<div class='b'> &#160; </div>
<div class='q'>
<span class="verse" id="PS68_3">3&#160;</span>Pero nochi masehualme catli itztoque xitlahuaque ma paquica iixpa Toteco Dios huan ma huitonica ica paquilistli. </div>
<div class='q'>
<span class="verse" id="PS68_4">4&#160;</span>Xijhuicatica Toteco huan xijpaquilismacaca. </div>
<div class='q'>Xijhueyitlalica yaya catli nejnemi iixco mixtli, </div>
<div class='q'>yaya catli itoca TOTECO. </div>
<div class='q'>Xipaquica miyac iixpa ya. </div>
<div class='q'>
<span class="verse" id="PS68_5">5&#160;</span>Toteco Dios yaya inintata catli icnotzitzi. </div>
<div class='q'>Yaya quinchihuilía catli xitlahuac nopa cahual toahuihua, </div>
<div class='q'>pampa yaya tlatzejtzeloltic. </div>
<div class='q'>
<span class="verse" id="PS68_6">6&#160;</span>Toteco Dios quinmaca ininchampoyohua catli itztoque ininseltzitzi. </div>
<div class='q'>Huan quinchololtía catli quintzactoque. </div>
<div class='q'>Pero catli motlepanitaj quintitlanilía mayantli huan tlaijiyohuilistli. </div>
<div class='b'> &#160; </div>
<div class='q'>
<span class="verse" id="PS68_7">7&#160;</span>NoTeco Dios, quema tiquinyacantiyajqui momasehualhua tlen tlali Egipto </div>
<div class='q'>huan tiquinhuicac ipan nopa huactoc tlali, </div>
<div class='q'>
<span class="verse" id="PS68_8">8&#160;</span>nopa tlali mojmolini huan huetzqui atl tlen ilhuicactli moixpa. </div>
<div class='q'>Nopa tepetl Sinaí mojmolini moixpa ta catli titoTeco tiisraelitame. </div>
<div class='q'>
<span class="verse" id="PS68_9">9&#160;</span>Toteco Dios, ta tijchijqui ma huetzi miyac atl ipan ni tlali catli tiquinmacac momasehualhua. </div>
<div class='q'>Quena, ica nopa atl tiquinfuerzajmacac catli moaxcahua quema tlahuel siyajtoyaj </div>
<div class='q'>
<span class="verse" id="PS68_10">10&#160;</span>Yeca momasehualhua mocajque nica ipan ni tlali. </div>
<div class='q'>Huan ta ica motlaicnelijcayo tiquinmacac nopa teicneltzitzi nochi catli monequiyaya para ica mopanoltise. </div>
<div class='b'> &#160; </div>
<div class='q'>
<span class="verse" id="PS68_11">11&#160;</span>Toteco quiijto para ya tlatlantoya, </div>
<div class='q'>huan miyac masehualme tzajtzique chicahuac para tepohuilise catli panotoc. </div>
<div class='q'>Quiijtojque: </div>
<div class='q'>
<span class="verse" id="PS68_12">12&#160;</span>“Cholojtejque nopa soldados catli hualajtoyaj para techtzontlamiltise.” </div>
<div class='q'>Quena, ama nopa israelita sihuame momajmacaj nochi tlamantli catli quicajtejque nopa soldados. </div>
<div class='q'>
<span class="verse" id="PS68_13">13&#160;</span>Xiquitaca, masque quinmocuitlahuiyayaj borregojme, </div>
<div class='q'>ama nopa sihuame hasta petlanij ica oro huan plata. </div>
<div class='q'>Nochi inintlacayo quitlamitzactoque ica tlamantzitzi catli yejyectzitzi quen se paloma quitlamitzacua itlacayo ica ieltlapal. </div>
<div class='q'>
<span class="verse" id="PS68_14">14&#160;</span>Toteco Dios Catli Quipiya Nochi Chicahualistli quinsemanqui icualancaitacahua quen nopa setl catli huetzi ipan tepetl Salmón. </div>
<div class='q'>
<span class="verse" id="PS68_15">15&#160;</span>Nochi nopa tepeme catli huejcapantique catli mopantíaj ipan tlali Basán iaxcahua Toteco huan nelía yejyectzi inintzonatipa, </div>
<div class='q'>
<span class="verse" id="PS68_16">16&#160;</span>pero ma amo mochicoitas ica nopa Tepetl Sion catli TOTECO quitlapejpenijtoc para ipan itztos para nochipa. </div>
<div class='q'>
<span class="verse" id="PS68_17">17&#160;</span>Toteco Dios quisqui ipan tepetl Sinaí ica millones icuacarros huan itequihuajcahua. </div>
<div class='q'>Yaya yajqui ipan itiopa catli tlatzejtzeloltic ipan tepetl Sion. </div>
<div class='q'>
<span class="verse" id="PS68_18">18&#160;</span>Quema Toteco tlejcoc ilhuicac campa más huejcapa, </div>
<div class='q'>quichihuayaya quen se tlatlanquetl catli mocuepa ipan se tlahuilancayotl, </div>
<div class='q'>huan quinhuicac ilpitoque nopa masehualme catli quintlantoya para iaxcahua. </div>
<div class='q'>Huan nopa tonal Toteco quiseli nemactli tlen nochi masehualme, </div>
<div class='q'>hasta nojquiya masehualme catli amo quinejque quitlepanitase. </div>
<div class='q'>Huan ama TOTECO temachtli itztos ica tojuanti. </div>
<div class='q'>
<span class="verse" id="PS68_19">19&#160;</span>Ma tijpaquilismacaca Toteco, </div>
<div class='q'>pampa yaya mojmostla techmaca itlatiochihualis. </div>
<div class='q'>Yaya Toteco catli techpalehuía huan techmaquixtía. </div>
<div class='q'>
<span class="verse" id="PS68_20">20&#160;</span>Toteco Dios, yaya catli techchololtía ininmaco tocualancaitacahua. </div>
<div class='q'>Huan yaya Toteco catli techmanahuía para amo timiquise. </div>
<div class='q'>
<span class="verse" id="PS68_21">21&#160;</span>Temachtli Toteco quintzontlamiltis nochi icualancaitacahua, </div>
<div class='q'>pampa inijuanti tlahuel yoltetique huan amo quinequij quicahuase inintlajtlacolhua. </div>
<div class='q'>
<span class="verse" id="PS68_22">22&#160;</span>Toteco quinilhuijtoc imasehualhua: </div>
<div class='q'>“Na niquinhualicas nochi amocualancaitacahua. </div>
<div class='q'>Niquincuiti masque motlatijtose ipan nopa huejcapantic tepetl catli itoca Basán, </div>
<div class='q'>o masque motlatijtose hasta tlatzintla tlen nopa hueyi atl. </div>
<div class='q'>
<span class="verse" id="PS68_23">23&#160;</span>Niquinhualicas pampa monequi nochi anquintzontlamiltise. </div>
<div class='q'>Inieso quixolonise amoicxihua huan amochichihua quipipitzose.” </div>
<div class='b'> &#160; </div>
<div class='q'>
<span class="verse" id="PS68_24">24&#160;</span>NoTeco Dios, tinotlanahuatijca, </div>
<div class='q'>niquinita miyac masehualme mitztoquilíaj para yase ipan motiopa. </div>
<div class='q'>
<span class="verse" id="PS68_25">25&#160;</span>Inijuanti catli huicaj tlayacantiyohuij. </div>
<div class='q'>Tlatlajco yohuij nopa ichpocame catli quitzilinijtiyohuij panderos. </div>
<div class='q'>Tlatepotzco yohuij catli tlatzotzonaj. </div>
<div class='q'>
<span class="verse" id="PS68_26">26&#160;</span>Huan quej ni huicaj: </div>
<div class='q'>“Nochi anisraelitame, xijhueyimatica Toteco Dios. </div>
<div class='q'>Xijpaquilismacaca Toteco catli techmacatoc nemilistli nochi tojuanti.” </div>
<div class='q'>
<span class="verse" id="PS68_27">27&#160;</span>Tlayacantiyohuij iixhuihua Benjamín. </div>
<div class='q'>Huan tlatepotzco hualahuij nopa tlayacanani huan huehue tlacame tlen iixhuihua Judá, </div>
<div class='q'>huan nopa tlayacanani catli iixhuihua Zabulón huan Neftalí. </div>
<div class='q'>
<span class="verse" id="PS68_28">28&#160;</span>Toteco Dios, ica mohueyi chicahualis xijchihua nochi catli techilhuijtoc. </div>
<div class='q'>Quena, xijnexti mohueyi chicahualis para sequinoc ma quiitaca nopa huejhueyi tlamantli catli ta techchihuilijtoc. </div>
<div class='q'>
<span class="verse" id="PS68_29">29&#160;</span>Nopa tlanahuatiani tlen nochi tlalme quihualicaj iniofrendas ipan motiopa catli eltoc ipan altepetl Jerusalén. </div>
<div class='q'>
<span class="verse" id="PS68_30">30&#160;</span>Toteco Dios, xiquinajhua tocualancaitacahua. </div>
<div class='q'>Xiquinechcapantlali nopa tlacame catli mosisiníaj quen torojme, </div>
<div class='q'>huan xiquinchihua ma motemactilica ica ta. </div>
<div class='q'>Ma mitzhualiquilica inintepos plata quen se nemactli. </div>
<div class='q'>Xiquinsemana nopa mosisinijca masehualme catli tlahuel quinpactía tlahuilanase. </div>
<div class='q'>
<span class="verse" id="PS68_31">31&#160;</span>Nopa Egipto ehuani quinhualicase inintelpocahua huan nochi tlamantli ininteposhua catli yejyectzitzi huan pajpatiyo. </div>
<div class='q'>Huan nopa Etiopía ehuani momatlananase moixpa para mitzhueyichihuase. </div>
<div class='b'> &#160; </div>
<div class='q'>
<span class="verse" id="PS68_32">32&#160;</span>Nochi antlanahuatiani ipan nochi ni tlaltipactli, </div>
<div class='q'>xijhuicatica Toteco Dios. </div>
<div class='q'>Xihuicaca huan xijpaquilismacaca Toteco. </div>
<div class='q'>
<span class="verse" id="PS68_33">33&#160;</span>Yaya catli nentinemi ipan nopa ilhuicactli catli hasta huejcajya eltoc. </div>
<div class='q'>Xijcaquica itoscac catli chicahuac caquisti quen quema tlatomoni. </div>
<div class='q'>
<span class="verse" id="PS68_34">34&#160;</span>Xiquinpohuilica nochi masehualme quenicatza hueyi ichicahualis Toteco Dios. </div>
<div class='q'>Huan itlatlanex ajsi ipan nochi israelitame. </div>
<div class='q'>Quena, nelía tlahuel hueyi ichicahualis nepa ilhuicac. </div>
<div class='b'> &#160; </div>
<div class='q'>
<span class="verse" id="PS68_35">35&#160;</span>Ma tijhueyitlepanitaca Toteco Dios pampa temajmati ihueyitilis nopona ipan itiopa. </div>
<div class='q'>ToDios tiisraelitame quinmaca tetili huan chicahualistli nochi imasehualhua. </div>
<div class='q'>¡Ma tijpaquilismacaca Toteco Dios!  </div>
<div class='psalmlabel' id='PS69_0'> 69</div>
<div class='s'>David quinotza Toteco ma quipalehuiqui </div>
<div class='q'>
<span class="verse" id="PS69_1">1&#160;</span>NoTeco Dios, techmaquixti, </div>
<div class='q'>pampa ni tlaohuijcayotl tlahuel mochijtoc hueyi hasta nijmachilía nimiquis. </div>
<div class='q'>Eltoc quen atl catli nechatzonpolihuiltisnequi, </div>
<div class='q'>huan ya ajsic hasta noquechtla. </div>
<div class='q'>
<span class="verse" id="PS69_2">2&#160;</span>Eltoc quen nimasitoc ipan soquitl catli huejcatla huan amo hueli niquisa. </div>
<div class='q'>O quen nechyahualosquía tlahuel miyac atl huan huejcatla. </div>
<div class='q'>
<span class="verse" id="PS69_3">3&#160;</span>Tlahuel nichocatoc hasta nisiyajtoc. </div>
<div class='q'>Nimitztzajtzilijtoc, Toteco Dios, hasta nechcocohua noquechtla huan ayacmo hueli nicamanalti. </div>
<div class='q'>Nochi noixteyol samajtoc ica choquistli. </div>
<div class='q'>Ya niixcuatqui pampa campa hueli nitlachixtoc para niquitas sintla tihuala, Toteco Dios, para techpalehuis. </div>
<div class='q'>
<span class="verse" id="PS69_4">4&#160;</span>Tlahuel miyaqui nopa masehualme catli nechcualancaitaj masque amo tleno niquinchihuilijtoc. </div>
<div class='q'>Nelía quipiyaj miyac chicahualistli nocualancaitacahua catli quinequij nechmictise. </div>
<div class='q'>Pero na amo niquinixpanotoc. </div>
<div class='q'>Quinequij nechtlatzacuiltise ica se tlamantli catli amo nijchijtoc. </div>
<div class='q'>
<span class="verse" id="PS69_5">5&#160;</span>NoTeco Dios, ta tijmati para nelía nihuihuitic, </div>
<div class='q'>huan tiquiximati nochi notlajtlacolhua. </div>
<div class='q'>
<span class="verse" id="PS69_6">6&#160;</span>TOTECO, ta tiDios Catli Tijpiya Nochi Chicahualistli, </div>
<div class='q'>amo xiquincahuili ma huetzica ipan tlajtlacoli por na notlajtlacol, </div>
<div class='q'>nopa masehualme catli motemachíaj ipan ta. </div>
<div class='q'>Ta catli titoTeco tiisraelitame, </div>
<div class='q'>amo xiquincahuili ma mopinahuaca sequinoc israelitame ica catli nijchijtoc na. </div>
<div class='q'>
<span class="verse" id="PS69_7">7&#160;</span>Pampa nimitzicnelía, niquijiyohuijtoc pinahualistli, </div>
<div class='q'>huan nechhuetzquilijtoque hasta amo nijmatqui tlaque nijchihuasquía. </div>
<div class='q'>
<span class="verse" id="PS69_8">8&#160;</span>Hasta noicnihua nechchihuaj quen amo nechiximatij huan nechitaj, </div>
<div class='q'>quen se niseyoc altepetl ejquetl. </div>
<div class='q'>
<span class="verse" id="PS69_9">9&#160;</span>Quena, niquicnelía motiopa ica nochi noyolo masque ica ya nopa monequi nimiquis. </div>
<div class='q'>Huan catli mitztlaijilhuíaj ta, </div>
<div class='q'>nojquiya nechtlaijilhuíaj na pampa nimitztequipanohua. </div>
<div class='q'>
<span class="verse" id="PS69_10">10&#160;</span>¡Quena, tlahuel nechhuetzquilíaj huan nechpinajtíaj, </div>
<div class='q'>quema nichoca huan nimosahua iixpa Toteco! </div>
<div class='q'>
<span class="verse" id="PS69_11">11&#160;</span>¡Tlahuel fiero camanaltij tlen na quema nimoquentía yoyomitl catli sosoltic para nijnextis nimotequipachohua por notlajtlacolhua! </div>
<div class='q'>
<span class="verse" id="PS69_12">12&#160;</span>Nopa tlayacanca tequitini catli mosehuíaj ipuertajteno altepetl, </div>
<div class='q'>noca motlahuetzquiltíaj. </div>
<div class='q'>Huan nopa ihuintini noca huicatinemij. </div>
<div class='q'>
<span class="verse" id="PS69_13">13&#160;</span>Pero TOTECO na nijsenhuiquilía nimitztemohua huan nimotlatlajtía ipan ta, </div>
<div class='q'>pampa nijmati ajsis tonali para techtlacaquilis. </div>
<div class='q'>Toteco Dios, ica mohueyi tlaicnelilis technanquili, </div>
<div class='q'>pampa ta nochipa techicnelijtoc. </div>
<div class='q'>Huajca technanquili quema nimotlatlajtía huan techmanahui. </div>
<div class='q'>
<span class="verse" id="PS69_14">14&#160;</span>Techquixti tlen ni soquitl catli huejcatla campa nimasitoc. </div>
<div class='q'>Amo techcahuili para niatzonpolihuis. </div>
<div class='q'>Techmanahui ininmaco catli nechcualancaitaj. </div>
<div class='q'>Techquixti tlen ni hueyi atl catli nechyahualojtoc. </div>
<div class='q'>
<span class="verse" id="PS69_15">15&#160;</span>Amo xijcahuili ma nechtlaijiyohuilti ni miyac atl catli ajsitoc, </div>
<div class='q'>niyon amo xijcahuili nopa atl ma nechtolo. </div>
<div class='q'>Techmanahui para amo nimasis ipan nopa ostotl catli tlahuel huejcatla. </div>
<div class='q'>
<span class="verse" id="PS69_16">16&#160;</span>TOTECO, technanquili quema nimitztzajtzilía pampa ta nelía ticuali. </div>
<div class='q'>Ta techicnelía miyac huan tijpiya hueyi moyolo ica na. </div>
<div class='q'>
<span class="verse" id="PS69_17">17&#160;</span>¡Amo ximotlati quema nimitztemohua pampa tlahuel nitlaijiyohuía! </div>
<div class='q'>Ximoisihuilti, xihuala huan techmaquixtiqui. </div>
<div class='q'>
<span class="verse" id="PS69_18">18&#160;</span>Xihuala, noTeco Dios huan techmanahuiqui. </div>
<div class='q'>Techmaquixti ininmaco nocualancaitacahua. </div>
<div class='q'>
<span class="verse" id="PS69_19">19&#160;</span>Ta tijmati quenicatza camanaltij fiero tlen na huan quenicatza nechpinahualtijtoque. </div>
<div class='q'>Quichijtoque para ayacmo aqui ma nechtlepanita. </div>
<div class='q'>Ta tiquiniximati nochi nocualancaitacahua huan tijmati tlaque quiijtojtoque sesen inijuanti. </div>
<div class='q'>
<span class="verse" id="PS69_20">20&#160;</span>Inijuanti tlahuel nechyolcocojtoque huan nechtequipacholmacatoque. </div>
<div class='q'>Nijtemojtoc ajqueya nechtlasojtlasquía huan nechyoltlalisquía, </div>
<div class='q'>pero niyon se amo nijpanti. </div>
<div class='q'>
<span class="verse" id="PS69_21">21&#160;</span>Quema nimayanayaya nechmacaque pajtli catli temictía para notlacualis. </div>
<div class='q'>Huan quema niamiquiyaya nechmacaque ma niquiji vinagre. </div>
<div class='q'>
<span class="verse" id="PS69_22">22&#160;</span>Nopa paquilistli catli inijuanti quipiyaj ma mocuepa tequipacholi. </div>
<div class='q'>Huan nopa tlasehuilistli catli quipiyaj ica ininhuampoyohua, </div>
<div class='q'>ma mocuepa cualancayotl. </div>
<div class='q'>
<span class="verse" id="PS69_23">23&#160;</span>Ma huala ininpani tzintlayohuilotl huan ma huihuipicaca pampa ayacmo quipiyase más fuerza. </div>
<div class='q'>Ma elica popoyotzitzi huan ma tlami nochi ininchicahualis. </div>
<div class='q'>
<span class="verse" id="PS69_24">24&#160;</span>Xiquinnextili mohueyi cualancayo huan xiquintzontlamilti. </div>
<div class='q'>
<span class="verse" id="PS69_25">25&#160;</span>Ipan inintequicalhua ma mocahua tlasosoltic, </div>
<div class='q'>huan ipan ininchajchaj ma tlatzitzicato. </div>
<div class='q'>Ayacmo aqui ma itzto. </div>
<div class='q'>
<span class="verse" id="PS69_26">26&#160;</span>Pampa inijuanti más quitlaijiyohuiltíaj catli ta tijcocojtoc, </div>
<div class='q'>huan quipinajtíaj catli ta tijtequipacholmacatoc. </div>
<div class='q'>
<span class="verse" id="PS69_27">27&#160;</span>Xiquijcuilo nochi inintlajtlacolhua huan amo xiquintlapojpolhui. </div>
<div class='q'>
<span class="verse" id="PS69_28">28&#160;</span>¡Xiquixpolo inintoca ipan moama campa eltoc inintoca inijuanti catli yoltoque! </div>
<div class='q'>¡Ma amo quipiyaca tlasehuilistli quen quipiyaj nopa masehualme catli itztoque xitlahuaque moixpa! </div>
<div class='q'>
<span class="verse" id="PS69_29">29&#160;</span>Pero na catli nitlaijiyohuía huan niteicneltzi, </div>
<div class='q'>techmaquixti huan techtlanana. </div>
<div class='q'>Quena, Toteco Dios, techtlali campa ta tiquitas quinamiqui. </div>
<div class='b'> &#160; </div>
<div class='q'>
<span class="verse" id="PS69_30">30&#160;</span>Huan huajca nihuicas huan nijpaquilismacas Toteco Dios. </div>
<div class='q'>Quena, nijhueyimatis huan nijtlascamatis. </div>
<div class='q'>
<span class="verse" id="PS69_31">31&#160;</span>Huan TOTECO achi más quipactis ya nopa, </div>
<div class='q'>huan amo quen sintla nijmacasquía se toro o se becerro catli tlacuacuajhuía huan quipiya iistihua. </div>
<div class='q'>
<span class="verse" id="PS69_32">32&#160;</span>Inijuanti catli teicneltzitzi quiitase Toteco Dios quema quinmacas itlapalehuil, </div>
<div class='q'>huan yeca tlahuel paquise. </div>
<div class='q'>Huan nochi catli quitemohuaj Toteco Dios itztose ica paquilistli. </div>
<div class='q'>
<span class="verse" id="PS69_33">33&#160;</span>Pampa TOTECO quintlacaquilía catli teicneltzitzi, </div>
<div class='q'>huan amo quintlahuelcahua inijuanti catli itztoque ipan tlatzactli. </div>
<div class='q'>
<span class="verse" id="PS69_34">34&#160;</span>¡Xijpaquilismacaca TOTECO nochi amojuanti catli anitztoque ipan ilhuicactli huan tlaltipactli! </div>
<div class='q'>¡Ma quihueyichihuaca nochi catli itztoque ipan hueyi atl! </div>
<div class='q'>
<span class="verse" id="PS69_35">35&#160;</span>Pampa Toteco Dios quimaquixtis ialtepe, Jerusalén, </div>
<div class='q'>huan sempa quincualtlalis nopa altepeme ipan tlali Judá. </div>
<div class='q'>Huan imasehualhua mochantise nopona huan moaxcatise nopa tlali. </div>
<div class='q'>
<span class="verse" id="PS69_36">36&#160;</span>Huan teipa ininconehua nojquiya moaxcatise nopa tlali. </div>
<div class='q'>Huan nochi catli quitequipanohuaj huan quiicnelíaj Toteco itztose nopona temachme.  </div>
<div class='psalmlabel' id='PS70_0'> 70</div>
<div class='s'>Se netlatlajtili para Toteco ma quipalehuiqui </div>
<div class='q'>
<span class="verse" id="PS70_1">1&#160;</span>¡NoTeco Dios, xihuala techmanahuiqui ininmaco nocualancaitacahua! </div>
<div class='q'>¡Quena, ximoisihuilti, Toteco Dios! </div>
<div class='q'>¡Xihuala techpalehuiqui! </div>
<div class='q'>
<span class="verse" id="PS70_2">2&#160;</span>Inijuanti nentinemij notepotzco huan paquij quema nechtlaijiyohuiltíaj. </div>
<div class='q'>Yeca nimitztlajtlanía xiquinpinahualti, </div>
<div class='q'>huan xiquincuepalti para ayacmo ma nechchihuilica catli fiero. </div>
<div class='q'>
<span class="verse" id="PS70_3">3&#160;</span>Xiquincuepa ica pinahualistli huan ayacmo xiquincahuili ma nechpinajtica. </div>
<div class='q'>
<span class="verse" id="PS70_4">4&#160;</span>Pero nochi masehualme catli mitztemohuaj, </div>
<div class='q'>xiquinmaca miyac paquilistli. </div>
<div class='q'>Nochi catli paquij pampa tiquinmaquixtijtoc, ma quiijtoca: </div>
<div class='q'>“Ma tijhueyitlalica Toteco Dios.” </div>
<div class='q'>
<span class="verse" id="PS70_5">5&#160;</span>Pero na catli tlahuel nitlaijiyohuía, </div>
<div class='q'>nimitztlajtlanía xihuala nimantzi huan techmanahuiqui, </div>
<div class='q'>pampa san ta hueli techpalehuis huan techmaquixtis. </div>
<div class='q'>¡NoTeco Dios, amo xihuejcahua!  </div>
<div class='psalmlabel' id='PS71_0'> 71</div>
<div class='s'>Netlatlajtili tlen se huehue tlacatl catli itztoc xitlahuac iixpa Toteco </div>
<div class='q'>
<span class="verse" id="PS71_1">1&#160;</span>¡TOTECO, na san ipan ta nimotemachijtoc! </div>
<div class='q'>¡Amo quema techpinahualti! </div>
<div class='q'>
<span class="verse" id="PS71_2">2&#160;</span>¡Techmanahui tlen nocualancaitacahua, </div>
<div class='q'>pampa ta tixitlahuac! </div>
<div class='q'>¡Techchololti ininmaco! </div>
<div class='q'>Ximohuijtzoma quentzi para techtlacaquilis huan techmaquixti. </div>
<div class='q'>
<span class="verse" id="PS71_3">3&#160;</span>Nochipa san nimotlatijtoc huan nimotemachijtoc ipan ta para amo nechajsise nocualancaitacahua. </div>
<div class='q'>Nijmati para ta titlanahuatijtoc ma nechmaquixtica pampa san ipan ta huelis nimomanahuis. </div>
<div class='q'>
<span class="verse" id="PS71_4">4&#160;</span>NoTeco Dios, techmanahui ininmaco ni mosisinijca tlacame huan temictiani. </div>
<div class='q'>
<span class="verse" id="PS71_5">5&#160;</span>TOTECO, ta catli titoTeco, san ipan ta nimotlatzquilijtoc, </div>
<div class='q'>huan san ipan ta nimotemachijtoc hasta tlen quema niconetzi. </div>
<div class='q'>Huan quej nopa nitelpocatixqui. </div>
<div class='q'>
<span class="verse" id="PS71_6">6&#160;</span>Ta nochipa tiitztoc nohuaya hasta quema noja niitztoya iijtico nonana. </div>
<div class='q'>Quena, tlen iijtico nonana ta techquixti huan nochipa techpalehuijtoc. </div>
<div class='q'>¡Yeca tlahuel nijnequi nimitzpaquilismacas para nochipa! </div>
<div class='q'>
<span class="verse" id="PS71_7">7&#160;</span>Miyac san nechsentlachilíaj pampa quiitaj quenicatza techmocuitlahuía. </div>
<div class='q'>
<span class="verse" id="PS71_8">8&#160;</span>Semilhuitl nimitzpaquilismacas huan nimitzhueyimatis por nochi catli techchihuilijtoc. </div>
<div class='q'>
<span class="verse" id="PS71_9">9&#160;</span>Amo techtlahuelcahua ama quema ya nihuehuentzi huan ayacmo nijpiya fuerza. </div>
<div class='q'>
<span class="verse" id="PS71_10">10&#160;</span>Pampa nocualancaitacahua nechejelnamiquij, </div>
<div class='q'>huan san sejco mosentilijque ininhuaya sequinoc catli quinequij nechmictise. </div>
<div class='q'>
<span class="verse" id="PS71_11">11&#160;</span>Huan quiijtohuaj: </div>
<div class='q'>“¡Ma tijtepotztocaca para tiquitzquise pampa iDios ya quitlahuelcajtoc, </div>
<div class='q'>huan amo aqui huelis quimanahuis!” </div>
<div class='q'>
<span class="verse" id="PS71_12">12&#160;</span>¡Toteco Dios, amo ximohuejcachihua tlen na! </div>
<div class='q'>¡NoTeco, xihuala nimantzi techpalehuiqui! </div>
<div class='q'>
<span class="verse" id="PS71_13">13&#160;</span>Xiquinpinahualti huan xiquintzontlamilti nopa nocualancaitacahua catli quinequij nechchihuilise catli fiero. </div>
<div class='q'>Quena, ma ayacmo quimatica tlaque quichihuase. </div>
<div class='q'>
<span class="verse" id="PS71_14">14&#160;</span>Pero na más nimotemachis mopan ta para techpalehuis. </div>
<div class='q'>Huan noja más nimitzpaquilismacas. </div>
<div class='q'>
<span class="verse" id="PS71_15">15&#160;</span>Nochi masehualme niquinilhuis para san ta ticuali huan niquinpohuilis quenicatza techmanahuijtoc, </div>
<div class='q'>huan techmocuitlahuijtoc mojmostla. </div>
<div class='q'>Amo hueli nijpohuas quesqui huelta techmanahuijtoc ica catli amo cuali pampa tlahuel miyac. </div>
<div class='q'>
<span class="verse" id="PS71_16">16&#160;</span>Nochi tonali ninejnemi ica nopa chicahualistli catli techmaca, TOTECO, ta catli tinoDios. </div>
<div class='q'>Huan nochi masehualme niquinilhuía para san ta tixitlahuac huan ticuali. </div>
<div class='q'>
<span class="verse" id="PS71_17">17&#160;</span>¡Toteco Dios, ta techpalehuijtoc hasta quema noja nieliyaya niconetzi! </div>
<div class='q'>Hasta ama noja niquinpohuilijtinemi sequinoc tlen nopa huejhueyi tlamantli catli tijchijtoc. </div>
<div class='q'>
<span class="verse" id="PS71_18">18&#160;</span>¡Toteco Dios, ama quema ya nihuehuentzi huan nitzonchipahuac, </div>
<div class='q'>amo techtlahuelcahua! </div>
<div class='q'>Noja techmaca nemilistli para niquinpohuilis tlen mohueyi chicahualis ni masehualme catli itztoque ama huan catli teipa tlacatise. </div>
<div class='q'>
<span class="verse" id="PS71_19">19&#160;</span>Toteco Dios, mochicahualis huan catli xitlahuac tijchihua onajsi hasta ilhuicac. </div>
<div class='q'>Ta tijchijtoc huejhueyi tlamantli. </div>
<div class='q'>Amo onca seyoc Dios quen ta. </div>
<div class='q'>
<span class="verse" id="PS71_20">20&#160;</span>Ta techcahuilijtoc ma nijpano huejhueyi tlaohuijcayotl huan tequipacholi. </div>
<div class='q'>Pero nijmati para teipa, sempa techtlananas tlen campa nopa ostotl, </div>
<div class='q'>huan tijchihuas ma nimoyolcui. </div>
<div class='q'>Huan sempa nijpiyas nemilistli. </div>
<div class='q'>
<span class="verse" id="PS71_21">21&#160;</span>Huan huajca achi más techhueyitlalis huan sempa techyoltlalis. </div>
<div class='q'>
<span class="verse" id="PS71_22">22&#160;</span>Huan na nimitzpaquilismacas ica tlatzotzonali tlen arpa huan guitarra. </div>
<div class='q'>NoTeco Dios, nihuicas tiohuicatl catli tepohuilía para tijchihua nochi catli tiquijtohua. </div>
<div class='q'>Ta titoTeco tiisraelitame huan titlatzejtzeloltic huan nelía titemachtli. </div>
<div class='q'>
<span class="verse" id="PS71_23">23&#160;</span>Ica paquilistli nitzajtzis huan nihuicas para niteilhuis quenicatza techmaquixtijtoc. </div>
<div class='q'>
<span class="verse" id="PS71_24">24&#160;</span>Semilhuitl nitepohuilis para ta tijchihua catli xitlahuac, </div>
<div class='q'>pampa nochi catli quinequiyayaj nechmictise tiquinpinahualti huan tiquinechcapantlali.  </div>
<div class='psalmlabel' id='PS72_0'> 72</div>
<div class='s'>Itlanahuatilis nopa tlanahuatijquetl catli itztoc xitlahuac iixpa Toteco </div>
<div class='q'>
<span class="verse" id="PS72_1">1&#160;</span>NoTeco Dios, techmaca motlamachtil huan techpalehui na catli nitlanahuatijquetl, </div>
<div class='q'>para ma nitetlajtolsencahua xitlahuac quen ta titetlajtolsencahua. </div>
<div class='q'>Huan xijpalehui nocone para ma monejnemilti xitlahuac teipa. </div>
<div class='q'>
<span class="verse" id="PS72_2">2&#160;</span>Xijpalehui para ma quintlajtolsencahuas xitlahuac nochi momasehualhua, </div>
<div class='q'>huan catli teicneltzitzi nojquiya. </div>
<div class='q'>
<span class="verse" id="PS72_3">3&#160;</span>Xijchihua para nochime ipan ni tlali ma paquica pampa nopa tlanahuatijquetl quichihua catli xitlahuac, </div>
<div class='q'>hasta eltoc quen nochi cuame catli onca ipan tepeme huan ipan tlachiquilme nojquiya paquij huan temacaj cuali inintlajca. </div>
<div class='q'>
<span class="verse" id="PS72_4">4&#160;</span>Yaya quinmanahuis catli itztoque ipan tequipacholi huan catli amo tleno quipiyaj. </div>
<div class='q'>Nojquiya ma quintlatzacuilti nopa masehualme catli tetlaijiyohuiltíaj. </div>
<div class='q'>
<span class="verse" id="PS72_5">5&#160;</span>Huan catli teicneltzitzi huan amo tleno quipiyaj mitzimacasise mitzixpanose nochi tonali quema noja eltos tonati huan metztli. </div>
<div class='q'>¡Quena, ma mitzhueyimatica para nochipa! </div>
<div class='q'>
<span class="verse" id="PS72_6">6&#160;</span>Huan nochi altepeme ipan itlanahuatilis nocone ma eli yejyectzi huan temachtli, </div>
<div class='q'>quen nopa atl catli huetzi para ma chamanica cuame, </div>
<div class='q'>o quen nopa ajhuachtli catli quixolonía nopa tlali. </div>
<div class='q'>
<span class="verse" id="PS72_7">7&#160;</span>Huan nochi masehualme catli itztoque xitlahuaque huan cuajcualme, </div>
<div class='q'>ma itztoca ica yejyectzi quema yaya tlanahuatis. </div>
<div class='q'>Quema yaya tlanahuatis, oncas miyac tlasehuilistli hasta itlamiya tonali. </div>
<div class='q'>
<span class="verse" id="PS72_8">8&#160;</span>Itlanahuatilis nocone ma ajsi hasta campa pehua huan hasta campa ontlami nopa hueyi atl. </div>
<div class='q'>Ma ajsi tlen campa nopa hueyi atl Eufrates hasta campa ontlantoc tlaltipactli. </div>
<div class='q'>
<span class="verse" id="PS72_9">9&#160;</span>Nochi masehualme catli itztose ipan huactoc tlali mohuijtzomase iixpa, </div>
<div class='q'>huan icualancaitacahua motlancuaquetzase iixpa hasta quipipitzose tlaltejpoctli. </div>
<div class='q'>
<span class="verse" id="PS72_10">10&#160;</span>Nochi nopa tlanahuatiani catli itztoque itejteno nopa hueyi atl catli itoca Mediterráneo, </div>
<div class='q'>huan nopa tlanahuatiani tlen tlali Tarsis huan nopa tlanahuatiani tlen tlali Sabá huan Seba quihualiquilise miyac nemactli. </div>
<div class='q'>
<span class="verse" id="PS72_11">11&#160;</span>¡Quena, nochi tlanahuatiani tlen campa hueli tlalme quitlanemactise! </div>
<div class='q'>¡Huan nochi inijuanti motlancuaquetzase iixpa huan quitequipanose! </div>
<div class='q'>
<span class="verse" id="PS72_12">12&#160;</span>Yaya quinmanahuis nopa teicneltzitzi huan catli amo tleno quipiyaj quema quitlajtlanise tlapalehuili. </div>
<div class='q'>Pampa inijuanti amo quipiyaj ajqueya quinpalehuis. </div>
<div class='q'>
<span class="verse" id="PS72_13">13&#160;</span>Yaya quintlasojtlas catli amo quipiyaj chicahualistli huan catli teicneltzitzi, </div>
<div class='q'>huan quinmanahuis. </div>
<div class='q'>
<span class="verse" id="PS72_14">14&#160;</span>Quinmanahuis para amo quintlaijiyohuiltise huan para amo quinhuilanase. </div>
<div class='q'>Pampa quiitas para ininnemilis tlahuel miyac ipati iixpa. </div>
<div class='q'>
<span class="verse" id="PS72_15">15&#160;</span>Huan quema noja itztos nopa tlanahuatijquetl, </div>
<div class='q'>quimacase miyac oro catli onca ipan tlali Sabá. </div>
<div class='q'>Huan imasehualhua quisenhuiquilijtose motlatlajtijtose ica Toteco huan mojmostla quitlascamatise. </div>
<div class='q'>
<span class="verse" id="PS72_16">16&#160;</span>Ma oncas miyac trigo ipan nochi nopa tlali, </div>
<div class='q'>huan hasta nopa cuame catli onca ipan tepeme ma temacase inintlajca quen temacaj nopa cuame catli onca ipan tlali Líbano. </div>
<div class='q'>Huan ma onca miyac masehualme ipan altepeme, </div>
<div class='q'>quen imiyaca nopa xihuime catli onca ipan cuatitlamitl. </div>
<div class='q'>
<span class="verse" id="PS72_17">17&#160;</span>Nochime ma quihueyimatica nopa tlanahuatijquetl para nochipa, </div>
<div class='q'>huan itequiticayo ma huejcahua quen huejcahuas tonati. </div>
<div class='q'>Nochi ma quiselica tlatiochihualistli por ya. </div>
<div class='q'>Huan masehualme ipan nochi tlalme ma quipaquilismacaca, </div>
<div class='q'>huan ma quiijtoca para Toteco quintiochijtoc. </div>
<div class='q'>
<span class="verse" id="PS72_18">18&#160;</span>Ma tijhueyichihuaca TOTECO Dios catli toDios tiisraelitame, </div>
<div class='q'>pampa san yaya hueli quichihua huejhueyi tlamantli. </div>
<div class='q'>
<span class="verse" id="PS72_19">19&#160;</span>Nochipa ma tijpaquilismacaca Toteco. </div>
<div class='q'>¡Nochi tlaltipactli ma temi ica ihueyitilis! </div>
<div class='q'>¡Ma quej nopa eli! </div>
<div class='q'>
<span class="verse" id="PS72_20">20&#160;</span>Nica tlami motlatlajtía David, icone Isaí.  </div>
<div class='psalmlabel' id='PS73_0'> 73</div>
<div class='s'>Itlaicnelilis Toteco Dios </div>
<div class='q'>
<span class="verse" id="PS73_1">1&#160;</span>Toteco Dios nelía cuali iyolo ica israelitame. </div>
<div class='q'>Quena, quinicnelía nochi catli quipiyaj tlapajpactic ininyolo. </div>
<div class='q'>
<span class="verse" id="PS73_2">2&#160;</span>San quentzi polihuiyaya para nihuetztosquía. </div>
<div class='q'>Noicxihua xitlaniyaya huan nechcatitoya para nimomimilos tlatepexico. </div>
<div class='q'>
<span class="verse" id="PS73_3">3&#160;</span>Quej nopa nielqui pampa amo niquijiyohui para amo niquixtocas quema niquitac quenicatza tlapijpiyayayaj nopa masehualme catli mohueyimatij huan catli tlaixpanoj. </div>
<div class='q'>
<span class="verse" id="PS73_4">4&#160;</span>Itztoque cuali ipan nochi ininnemilis, </div>
<div class='q'>huan amo mococohuaj. </div>
<div class='q'>
<span class="verse" id="PS73_5">5&#160;</span>Amo quinajsi tlaohuijcayotl niyon tequipacholi, </div>
<div class='q'>quen sequinoc quipiyaj. </div>
<div class='q'>
<span class="verse" id="PS73_6">6&#160;</span>Yeca quema mohueyimatij, quiitaj para yejyectzi quen se costli catli tlachijchihuali ica piltetzitzi catli pajpatiyo. </div>
<div class='q'>Huan quema quichihuaj catli amo cuali, </div>
<div class='q'>quiitaj quen ininyoyo catli yejyectzi. </div>
<div class='q'>
<span class="verse" id="PS73_7">7&#160;</span>Nopa tlaixpanoca masehualme ya quiijquisas iniixteyol pampa tlahuel motomajtoque, </div>
<div class='q'>huan ya quipixtoque nochi catli ininyolo quinequij. </div>
<div class='q'>
<span class="verse" id="PS73_8">8&#160;</span>Inijuanti san quihuetzquilíaj Toteco huan quintemajmatíaj imasehualhua. </div>
<div class='q'>Mohueyimatij quema camanaltij. </div>
<div class='q'>
<span class="verse" id="PS73_9">9&#160;</span>Fiero quitlaijilhuíaj Toteco Dios catli itztoc ipan ilhuicactli. </div>
<div class='q'>Huan quintelchihuaj catli itztoque ipan ni tlaltipactli. </div>
<div class='q'>
<span class="verse" id="PS73_10">10&#160;</span>Yeca Toteco Dios quinhualicas sempa nochi imasehualhua ipan ni inialtepe, </div>
<div class='q'>huan quipiyase miyac atl nochi inijuanti. </div>
<div class='q'>
<span class="verse" id="PS73_11">11&#160;</span>Huan quiijtose: </div>
<div class='q'>“¿Atlac Toteco quimatis tlaque pano? </div>
<div class='q'>¿Atlac Yaya Catli Más Hueyi quichihuilía cuenta catli pano nica?” </div>
<div class='q'>
<span class="verse" id="PS73_12">12&#160;</span>Xiquitaca, ni masehualme catli amo tleno quineltocaj amo tleno ininpati. </div>
<div class='q'>Quipiyaj se yejyectzi nemilistli huan tlatoctzitzi quimiyaquilíaj más inintomi. </div>
<div class='q'>
<span class="verse" id="PS73_13">13&#160;</span>¡Amo tleno nechpalehuía para nijpiya noyolo tlapajpactli, </div>
<div class='q'>huan san tlapic nimocuatotonía para amo nijchihuas tlajtlacoli! </div>
<div class='q'>
<span class="verse" id="PS73_14">14&#160;</span>Pampa nochi se tonal nechtlatzacuiltíaj huan nechtlaijiyohuiltíaj sesen ijnaloc. </div>
<div class='b'> &#160; </div>
<div class='q'>
<span class="verse" id="PS73_15">15&#160;</span>Sintla nicamanaltitosquía quen inijuanti, </div>
<div class='q'>huajca niquincajcayajtosquía nochi momasehualhua. </div>
<div class='q'>
<span class="verse" id="PS73_16">16&#160;</span>Quema nijnejqui nijmachili para tlen itztoque cuali nopa masehualme catli quicualancaitaj Toteco, </div>
<div class='q'>elqui tlahuel ohui para nijmachilis. </div>
<div class='b'> &#160; </div>
<div class='q'>
<span class="verse" id="PS73_17">17&#160;</span>Pero se tonal nicalajqui ipan motiopa, Toteco Dios, para nimonejnehuilis tlen nopa tlamantli, </div>
<div class='q'>huan huajca nijmachili tlaque quinchiya. </div>
<div class='q'>
<span class="verse" id="PS73_18">18&#160;</span>Tiquintlalijtoc ipan se ojtli catli tlahuel alaxtic. </div>
<div class='q'>Quema tiquincuatopehuas, </div>
<div class='q'>huajca nimantzi huetzise ipan se hueyi ostotl huan nopona tzontlamise. </div>
<div class='q'>
<span class="verse" id="PS73_19">19&#160;</span>Quena, ica se tlatoctzi tlamis nochi ininpaquilis. </div>
<div class='q'>Huan itztose ipan majmajtli para nochipa. </div>
<div class='q'>
<span class="verse" id="PS73_20">20&#160;</span>¡Nochi ininnemilis eltoc quen se temictli! </div>
<div class='q'>Quena, quen quema se cochtoc huan isatiquisas, </div>
<div class='q'>Toteco, quej nopa quema timotlananas huan tiquinhuejcamajcahuas. </div>
<div class='q'>
<span class="verse" id="PS73_21">21&#160;</span>Quema niquitac ya ni, </div>
<div class='q'>nelía tlahuel nicualanqui huan hasta nechcocohuayaya noyolo. </div>
<div class='q'>
<span class="verse" id="PS73_22">22&#160;</span>Pampa niquitac para tlahuel nihuihuitic nieltoya. </div>
<div class='q'>¡Hasta ninesiyaya moixpa quen se nitlapiyali catli amo quipiya itlalnamiquilis! </div>
<div class='q'>
<span class="verse" id="PS73_23">23&#160;</span>Pero masque ya ni nopantic, nochipa niitztoc mohuaya ta, Toteco, </div>
<div class='q'>huan techitzquijtoc ipan nomanejmac. </div>
<div class='q'>
<span class="verse" id="PS73_24">24&#160;</span>Huan nijmati para motlamachtil quisenhuiquilis nechyacanas ipan nochi nonemilis. </div>
<div class='q'>Huan teipa, quema nimiquis, </div>
<div class='q'>techselis nepa mochaj campa tlayejyectzi. </div>
<div class='q'>
<span class="verse" id="PS73_25">25&#160;</span>Amo aqui seyoc nijpiya nepa ilhuicac. </div>
<div class='q'>¡San ta, tinoTeco Dios! </div>
<div class='q'>¡Huan san ta nimitznequi ipan ni tlaltipactli huan amo aqui más! </div>
<div class='b'> &#160; </div>
<div class='q'>
<span class="verse" id="PS73_26">26&#160;</span>Quemantic nimococohua huan nimotequipachohua. </div>
<div class='q'>¡Pero Toteco Dios yaya mocahua para nochipa! </div>
<div class='q'>Yaya quifuerzajmaca noyolo huan san yaya noaxca para nochipa. </div>
<div class='q'>
<span class="verse" id="PS73_27">27&#160;</span>Pero Toteco quintzontlamiltis nochi catli amo quinequij quihueyichihuase. </div>
<div class='q'>Quena, yaya quintzontlamiltía nochi catli quitlahuelcahuaj. </div>
<div class='q'>
<span class="verse" id="PS73_28">28&#160;</span>Pero na achi más nimonechcahuis campa Toteco Dios, </div>
<div class='q'>pampa ya nopa catli más cuali para na. </div>
<div class='q'>San ipan TOTECO nimotemachijtoc pampa yaya noTeco. </div>
<div class='q'>Huan niquinpohuilis nochime nochi nopa yejyectzi tlamantli catli yaya nechchihuilía.  </div>
<div class='psalmlabel' id='PS74_0'> 74</div>
<div class='s'>Quema tocualancaitacahua hualahuij, ma tijtemoca Toteco </div>
<div class='q'>
<span class="verse" id="PS74_1">1&#160;</span>Toteco Dios, ¿para tlen techtlahuelcajtoc para nochipa? </div>
<div class='q'>¿Para tlen tlahuel ticualani ica tojuanti catli tiitztoque quen timopilborregojhua? </div>
<div class='q'>
<span class="verse" id="PS74_2">2&#160;</span>Xiquelnamiqui para tojuanti timomasehualhua catli timocohui huejcajya quema titetequipanohuayayaj san tlapic. </div>
<div class='q'>Quena, techtlapejpeni para techchihuas timoaxcahua. </div>
<div class='q'>Nojquiya tijtlapejpeni nopa altepetl Jerusalén para tijchihuas quen elisquía mochaj ipan ni tlaltipactli. </div>
<div class='q'>
<span class="verse" id="PS74_3">3&#160;</span>Xihuala xiquitaqui quen quitlamisosolojtoque nopa altepetl, </div>
<div class='q'>huan xijtlachili quenicatza tocualancaitacahua quisosolojtoque motiopa. </div>
<div class='q'>
<span class="verse" id="PS74_4">4&#160;</span>Nopona tzajtzique mocualancaitacahua ica paquilistli quema tlasosolojque. </div>
<div class='q'>Teipa san techhuetzquilijque huan quinquetzque ininteteyohua para quinextise ya techtlantoyaj. </div>
<div class='q'>
<span class="verse" id="PS74_5">5&#160;</span>Hualajque ica ininhachas huan huejhueyi martillos hasta nesiyaya quen cuajcuahuini tlatlajco cuatitlamitl. </div>
<div class='q'>
<span class="verse" id="PS74_6">6&#160;</span>Huan ama ica ininteposhua quitlapanque huan quisosolojtoque nochi tlamantli catli ica tlayejyecchijtoyaj motiopa. </div>
<div class='q'>
<span class="verse" id="PS74_7">7&#160;</span>Quena, motiopa quitlatijque, </div>
<div class='q'>huan quimahuispolojque moixpa nopa catli quihuicayaya motoca, </div>
<div class='q'>huan quitlahuisojque tlalchi. </div>
<div class='q'>
<span class="verse" id="PS74_8">8&#160;</span>Huan quiijtojque ipan ininyolo: </div>
<div class='q'>“Ma tijtlamisosoloca nochi catli onca ipan ni tlali.” </div>
<div class='q'>Huan yajque campa hueli huan quitlatijque nochi israelita tiopame, </div>
<div class='q'>campa timosentiliyayaj para timitzhueyichihuase, Toteco Dios. </div>
<div class='q'>
<span class="verse" id="PS74_9">9&#160;</span>Ayacmo onca niyon se tlamantli catli quinextía para timomasehualhua. </div>
<div class='q'>Ayacmo onca tlajtol pannextiani. </div>
<div class='q'>Ayacmo aqui huelis techilhuis hasta quema tlamis nochi ya ni. </div>
<div class='q'>
<span class="verse" id="PS74_10">10&#160;</span>Toteco Dios, ¿hasta quema tlamis mitzmahuispolohuaj mocualancaitacahua? </div>
<div class='q'>¿Atlac amo quema tiquintlatzacuiltis? </div>
<div class='q'>
<span class="verse" id="PS74_11">11&#160;</span>¿Para tlen tihuejcahua para techpalehuis? </div>
<div class='q'>¿Para tlen amo tijnextía mohueyi chicahualis huan techpalehuía? </div>
<div class='q'>
<span class="verse" id="PS74_12">12&#160;</span>Hasta tlen huejcajya Toteco Dios itztoya notlanahuatijca. </div>
<div class='q'>Yaya nechpalehuijtoc ipan ni tlaltipactli huan campa hueli campa niyajtoc. </div>
<div class='q'>
<span class="verse" id="PS74_13">13&#160;</span>Ica mochicahualis tijxelo hueyi atl. </div>
<div class='q'>Huan tiquintzontlamilti huejhueyi tlapiyalme catli temajmatijque catli itztoyaj ipan atl. </div>
<div class='q'>
<span class="verse" id="PS74_14">14&#160;</span>Tijtzonxamani nopa hueyi tlapiyali catli itoca leviatán, </div>
<div class='q'>huan inacayo tiquinmacac ma quicuaca nopa tecuanime catli itztoyaj ipan huactoc tlali. </div>
<div class='q'>
<span class="verse" id="PS74_15">15&#160;</span>Tijchijqui ma meya atl ipan huejhueyi amelme huan para hueyame ma quipiyaca atl. </div>
<div class='q'>Nojquiya tiquinhuatzqui hueyame catli amo quema huactoyaj. </div>
<div class='q'>
<span class="verse" id="PS74_16">16&#160;</span>Ta moaxca tonali huan yohuali. </div>
<div class='q'>Ta tijchijchijqui metztli huan tonati. </div>
<div class='q'>
<span class="verse" id="PS74_17">17&#160;</span>Ta tijtamachijqui hasta canque tlamis tlaltipactli. </div>
<div class='q'>Nojquiya ta tijchihua ma tlatotoniya huan ma tlaseseya. </div>
<div class='q'>
<span class="verse" id="PS74_18">18&#160;</span>TOTECO, xiquita quenicatza mitzmahuispolohuaj mocualancaitacahua, </div>
<div class='q'>huan quenicatza mitztlaijilhuíaj nopa masehualme catli mohueyimatij. </div>
<div class='q'>
<span class="verse" id="PS74_19">19&#160;</span>¡TOTECO, amo techtlahuelcahua! </div>
<div class='q'>Xijmanahui mopaloma imaco nopa cuajtli. </div>
<div class='q'>Quena, xiquinmanahui momasehualhua ininmaco nopa masehualme catli itztoque quen tecuanime. </div>
<div class='q'>
<span class="verse" id="PS74_20">20&#160;</span>¡Xiquelnamiqui nopa camanal sencahuali catli tijchijtoc tohuaya! </div>
<div class='q'>Pampa ni tlali temitoc ica tzintlayohuilotl huan ica masehualme catli mosisiníaj. </div>
<div class='q'>
<span class="verse" id="PS74_21">21&#160;</span>Amo xijcahua para tlatoctzitzi ma techmahuispoloca tojuanti catli tijpanotoque miyac tlaohuijcayotl. </div>
<div class='q'>Xiquinpalehui catli teicneltzitzi huan amo tleno quipiyaj para huelis mitzpaquilismacase. </div>
<div class='q'>
<span class="verse" id="PS74_22">22&#160;</span>Toteco Dios, ximotlanana huan ximomanahui ica catli quiijtohuaj mocualancaitacahua. </div>
<div class='q'>Xiquelnamiqui nochi nopa camanali catli ica mitztlaijilhuijtoque nochi se tonal. </div>
<div class='q'>
<span class="verse" id="PS74_23">23&#160;</span>Amo xiquelcahua quenicatza mitztelchijtoque mocualancaitacahua, </div>
<div class='q'>pampa inijuanti noja más mitztlaijilhuíaj.  </div>
<div class='psalmlabel' id='PS75_0'> 75</div>
<div class='s'>Toteco quinechcapantlalis sequin huan quinhueyitlalis sequinoc </div>
<div class='q'>
<span class="verse" id="PS75_1">1&#160;</span>¡Timitztlascamatij, Toteco Dios, pampa tiitztoc tonechca! </div>
<div class='q'>Pampa masehualme tepohuilíaj nochi huejhueyi tetzatl catli tijchijtoc. </div>
<div class='q'>
<span class="verse" id="PS75_2">2&#160;</span>Huan Toteco Dios quiijtohua: </div>
<div class='q'>“Quena, quema ya nimocualtlalijtos, na niquixquetzas se tonal. </div>
<div class='q'>¡Huan niquintlatzacuiltis quen quinamiqui nochi nopa tlaixpanoca masehualme! </div>
<div class='q'>
<span class="verse" id="PS75_3">3&#160;</span>Masque ni tlaltipactli mojmolinis huan nochi masehualme huihuipicase, </div>
<div class='q'>itlaquetzalhua amo huetzise pampa na niquinquetztoc cuali ipan ininlugar.” </div>
<div class='q'>
<span class="verse" id="PS75_4">4&#160;</span>Niquinilhui masehualme catli mohueyimatij ma amo mohuihuinequica. </div>
<div class='q'>Huan niquinilhui tlaixpanoca masehualme ma amo mohueyimatica. </div>
<div class='q'>
<span class="verse" id="PS75_5">5&#160;</span>Niquinilhuijtoc catli quipiyaj chicahualistli ma amo tetlamiijilhuica. </div>
<div class='q'>Huan quema ancamanaltij, amo ximoyacaquetzaca para anmohueyimatise. </div>
<div class='q'>
<span class="verse" id="PS75_6">6&#160;</span>Pampa san Toteco hueli tehueyitlalía. </div>
<div class='q'>Amo aqui catli huala tlen campa hualquisa tonati, o ica campa oncalaqui, </div>
<div class='q'>o campa huactoc tlali huelis quihueyitlalis se masehuali. ¡Amo! </div>
<div class='q'>
<span class="verse" id="PS75_7">7&#160;</span>San Toteco Dios itztoc Juez. </div>
<div class='q'>San yaya nopa tetlajtolsencajquetl catli hueli tehueyitlalía huan temaca chicahualistli. </div>
<div class='q'>Huan sequin masehualme quinhueyitlalía huan sequin quinechcapantlalía. </div>
<div class='q'>
<span class="verse" id="PS75_8">8&#160;</span>Toteco quipixtoc imaco se caxitl catli temitoc ica huino catli nelía cococ. </div>
<div class='q'>Huan ya nopa eltoc nopa tlatzacuiltili catli quintitlanilis tlaixpanoca masehualme ipan ni tlaltipactli. </div>
<div class='q'>Huan monequis quiijise hasta quitlamise ica nochi itetejtzo. </div>
<div class='q'>
<span class="verse" id="PS75_9">9&#160;</span>Pero na para nochipa nitepohuilis nochi catli quichijtoc Toteco Dios, </div>
<div class='q'>yaya catli iTeco Jacob. </div>
<div class='q'>
<span class="verse" id="PS75_10">10&#160;</span>Yaya quiijtohua: “Na nijtlamiltis ininchicahualis nopa fiero masehualme, </div>
<div class='q'>pero catli itztoque xitlahuaque noja niquinmacas más chicahualistli.”  </div>
<div class='psalmlabel' id='PS76_0'> 76</div>
<div class='s'>Se huicatl catli huicaque quema ya tlatlanque </div>
<div class='q'>
<span class="verse" id="PS76_1">1&#160;</span>Ipan tlali Judá huan hasta nochi tlali Israel nochi masehualme quiiximatij Toteco Dios para nelía hueyi. </div>
<div class='q'>
<span class="verse" id="PS76_2">2&#160;</span>Itiopa eltoc ipan altepetl Jerusalén. </div>
<div class='q'>Quena, ipan tepetl Sion moquetza ichaj. </div>
<div class='q'>
<span class="verse" id="PS76_3">3&#160;</span>Nopona quipojpostejqui nochi tlamantli ininteposhua tocualancaitacahua. </div>
<div class='q'>
<span class="verse" id="PS76_4">4&#160;</span>¡Nopa tepeme catli eltoque tlen huejcajya amo quipiyaj ininyejyejca quen tepetl Sion quipiya! </div>
<div class='q'>
<span class="verse" id="PS76_5">5&#160;</span>Nopa tocualancaitacahua catli más quipiyayayaj chicahualistli, </div>
<div class='q'>quintlamitlacuijcuilijque. </div>
<div class='q'>Toixpa tepejtoque mictoque. </div>
<div class='q'>Niyon se tlen inijuanti ayacmo hueli quitlananas imax para techhuilanas. </div>
<div class='b'> &#160; </div>
<div class='q'>
<span class="verse" id="PS76_6">6&#160;</span>Quema ta tiToteco, catli tiiDios Jacob, tiquinajhuac nopa cahuayojme huan catli tlejcotoyaj ininpani, </div>
<div class='q'>nochi huetzque hasta tlalchi. </div>
<div class='q'>
<span class="verse" id="PS76_7">7&#160;</span>¡Yeca nochi quiitaj para tlahuel titemajmati! </div>
<div class='q'>Huan amo aqui huelis quiijiyohuis ijcatos moixpa quema tlahuel ticualantoc. </div>
<div class='q'>
<span class="verse" id="PS76_8">8&#160;</span>Hasta nepa ilhuicac titlayolmelahua para titetlatzacuiltis. </div>
<div class='q'>Huan ni tlaltipactli majmahui huan amo molinía moixpa, </div>
<div class='q'>
<span class="verse" id="PS76_9">9&#160;</span>quema timotlananqui, Toteco Dios, </div>
<div class='q'>para tiquintlatzacuiltis catli quichihuaj catli amo cuali, </div>
<div class='q'>huan para tiquinmanahuis nochi catli moechcapanohuaj ipan ni tlaltipactli. </div>
<div class='q'>
<span class="verse" id="PS76_10">10&#160;</span>Ta tijtequihuía inincualancayo masehualme para sequinoc ma mitzhueyimatica. </div>
<div class='q'>Huan tijtequihuis para más monextis moyejyejca. </div>
<div class='b'> &#160; </div>
<div class='q'>
<span class="verse" id="PS76_11">11&#160;</span>Xijchihuaca nochi catli anquitlajtolcahuilijtoque TOTECO para anquichihuase. </div>
<div class='q'>Sesen ma quihualica nopa tlamantli catli quitencahuilijtoc para quimacas Toteco Dios. </div>
<div class='q'>Monequi ma tijhueyitlepanitaca huan ma tiquimacasica, </div>
<div class='q'>
<span class="verse" id="PS76_12">12&#160;</span>pampa yaya quintlamiltilía ininnemilis nopa huejhueyi tlayacanani. </div>
<div class='q'>Quichihuas para nochi tlanahuatiani ipan tlaltipactli ma quiimacasica.  </div>
<div class='psalmlabel' id='PS77_0'> 77</div>
<div class='s'>Monejnehuili David tlen catli Toteco quichijqui huejcajya </div>
<div class='q'>
<span class="verse" id="PS77_1">1&#160;</span>Chicahuac nijtzajtzilía Toteco Dios para ma nechpalehui. </div>
<div class='q'>Quena, nijnojnotza pampa nijnequi ma nechtlacaquilis. </div>
<div class='q'>
<span class="verse" id="PS77_2">2&#160;</span>Quema nechajsic miyac tlaijiyohuilistli nimantzi nijtemo noTeco. </div>
<div class='q'>Seyohual nimomatlanantoya huan nimotlatlajtiyaya, </div>
<div class='q'>huan amo nijcahuili niyon se tlatoctzi. </div>
<div class='q'>Amo nipaquis hasta yaya monextis huan nechcaquis. </div>
<div class='q'>
<span class="verse" id="PS77_3">3&#160;</span>Nimonejnehuilía tlen Toteco Dios huan niyolpitzahuía huan nichoca. </div>
<div class='q'>Nimotequipachohua pampa tlami nochicahualis, </div>
<div class='q'>yeca tlahuel nijnequi ma nechpalehui. </div>
<div class='b'> &#160; </div>
<div class='q'>
<span class="verse" id="PS77_4">4&#160;</span>Toteco, ta amo techcahuili ma nicochis. </div>
<div class='q'>Amo nechcahuilía nimotlatlajtis pampa tlahuel hueyi ni notequipachol. </div>
<div class='q'>
<span class="verse" id="PS77_5">5&#160;</span>Tlatoctzitzi nimonejnehuilía tlen nopa yejyectzi tonali huan xihuime catli panoque huejcajya. </div>
<div class='q'>
<span class="verse" id="PS77_6">6&#160;</span>Niquelnamiqui sesen tlayohua quema nihuicayaya ica paquilistli. </div>
<div class='q'>Quena, nimotlajtlachilía huan niquita para ama nochi tlamantli tlahuel mopatlatoc. </div>
<div class='b'> &#160; </div>
<div class='q'>
<span class="verse" id="PS77_7">7&#160;</span>¿Huelis Toteco nechtlahuelcajtoc para nochipa? </div>
<div class='q'>¿Huelis ayacmo quema nechpalehuis? </div>
<div class='q'>
<span class="verse" id="PS77_8">8&#160;</span>¿Huelis ya tlanqui itlaicnelilis ica na? </div>
<div class='q'>¿Huelis ya tlanqui catli achtihuiya techtlajtolcahuili techmacas? </div>
<div class='q'>
<span class="verse" id="PS77_9">9&#160;</span>¿Huelis Toteco Dios ya quielcajqui para monequi nechchihuilis catli cuali na catli niitztoc ipan tequipacholi? </div>
<div class='q'>¿Huelis tlahuel cualantoc huan yeca ayacmo quinequi nechtlasojtlas? </div>
<div class='q'>
<span class="verse" id="PS77_10">10&#160;</span>Huan ipan nohueyi tequipachol nimoilhui: </div>
<div class='q'>“Toteco Catli Más Hueyi mopatlatoc. </div>
<div class='q'>Achtihui niitztoya inejmac huan nechtiochihuayaya miyac, </div>
<div class='q'>pero ama nechcualancaita. </div>
<div class='q'>
<span class="verse" id="PS77_11">11&#160;</span>Más cuali niquelnamiquis nochi nopa huejhueyi tiochicahual nextili catli TOTECO nechchihuili huejcajya.” </div>
<div class='q'>
<span class="verse" id="PS77_12">12&#160;</span>Quena, mojmostla nimoilhuis tlen nopa huejhueyi tlamantli para nochipa. </div>
<div class='q'>Amo hueli nijcahuas nimonejnehuilis tlen yaya quichijtoc. </div>
<div class='b'> &#160; </div>
<div class='q'>
<span class="verse" id="PS77_13">13&#160;</span>¡NoTeco Dios, nelía tlatzejtzeloltic nochi moojhui! </div>
<div class='q'>Amo aqui seyoc dios catli más quipiya chicahualistli que ta, titoTeco. </div>
<div class='q'>
<span class="verse" id="PS77_14">14&#160;</span>¡Ta tiDios catli tijchihua huejhueyi tiochicahual nextili huan miyac tlamantli catli masehualme quisentlachilíaj! </div>
<div class='q'>Huan hasta ama quejipa tijnextía mohueyi chicahualis. </div>
<div class='q'>
<span class="verse" id="PS77_15">15&#160;</span>Ica mohueyi chicahualis techmanahui, </div>
<div class='q'>timomasehualhua catli tiiconehua Jacob huan José. </div>
<div class='q'>
<span class="verse" id="PS77_16">16&#160;</span>Toteco Dios, nopa hueyi atl catli itoca Chichiltic momajmati quema mitzitac. </div>
<div class='q'>Huan huihuipicac hasta tlatzintla campa más huejcatla. </div>
<div class='q'>
<span class="verse" id="PS77_17">17&#160;</span>Nopa mixtli quichijqui ma tlaquiyahui chicahuac. </div>
<div class='q'>Huan tlatomonqui nepa ilhuicac. </div>
<div class='q'>Huan nojquiya tlapetlanqui tlen se lado hasta seyoc. </div>
<div class='q'>
<span class="verse" id="PS77_18">18&#160;</span>Caquistic tlatomonilotl ipan nopa hueyi ajcomalacatl. </div>
<div class='q'>Huan nopa tlapetlancayotl quitlahuili nochi tlaltipactli, </div>
<div class='q'>huan ni tlaltipactli huihuipicac. </div>
<div class='q'>
<span class="verse" id="PS77_19">19&#160;</span>Tijchijqui se ojtli quema tiquixcotonqui nopa hueyi atl, </div>
<div class='q'>pero amo aqui quipanti campa tijquetztiyajqui moicxihua. </div>
<div class='q'>
<span class="verse" id="PS77_20">20&#160;</span>Huan ipan ni ojtli tiquinyacanqui momasehualhua quen eltosquíaj pilborregojtzitzi ininmaco Moisés huan Aarón.  </div>
<div class='psalmlabel' id='PS78_0'> 78</div>
<div class='s'>Catli huejcajya panoc ipan tlali Israel </div>
<div class='q'>
<span class="verse" id="PS78_1">1&#160;</span>Nomasehualhua, xijtlacaquilica notlamachtil huan nochi catli niquijtohua, </div>
<div class='q'>
<span class="verse" id="PS78_2">2&#160;</span>pampa nimechnextilis tlamantli catli amo aqui más quimati catli panoc huejcaya. </div>
<div class='q'>
<span class="verse" id="PS78_3">3&#160;</span>Tlamantli catli tijcactoque huan tijmajtoque pampa totatahua techpohuilijque. </div>
<div class='q'>
<span class="verse" id="PS78_4">4&#160;</span>Quena, nimechmatiltis para anhuelise anquinpohuilise amoconehua nochi nopa yejyectzitzi huan huejhueyi tlamantli, </div>
<div class='q'>catli TOTECO quichijqui ica ihueyi chicahualis. </div>
<div class='q'>
<span class="verse" id="PS78_5">5&#160;</span>Toteco Dios quimacac miyac tlanahuatilme Jacob ipan tlali Israel para ma monejnemiltica xitlahuac, </div>
<div class='q'>huan quinnahuati tohuejcapan tatahua ma quinnextilica ininconehua, </div>
<div class='q'>
<span class="verse" id="PS78_6">6&#160;</span>huan iniixhuihua catli tlacatise teipa. </div>
<div class='q'>Huan quej nopa nochi masehualme quiniximatise itlanahuatilhua Toteco. </div>
<div class='q'>
<span class="verse" id="PS78_7">7&#160;</span>Yeca hasta ama miyac masehualme quintlepanitaj itlanahuatilhua Toteco Dios, </div>
<div class='q'>huan motemachíaj ipan ya para quinmocuitlahuis. </div>
<div class='q'>Huan amo ma quielcahuaca nochi nopa huejhueyi tlamantli catli quichijtoc Toteco. </div>
<div class='q'>Monequi ma quitoquilijtinemica nochi itlanahuatilhua. </div>
<div class='q'>
<span class="verse" id="PS78_8">8&#160;</span>Pampa amo quinamiqui para elise quen ininhuejcapan tatahua catli moyoltetilijque huan amo tlatlepanitaque. </div>
<div class='q'>Inijuanti amo elque temachme ica Toteco Dios, </div>
<div class='q'>niyon amo quimactilijque ininyolo, niyon ininnemilis. </div>
<div class='q'>
<span class="verse" id="PS78_9">9&#160;</span>Nopa masehualme tlen tlali Efraín mocuepatoj huan cholojque ipan nopa tonali quema yohuiyayaj tlahuilanatij. </div>
<div class='q'>Quena, cholojque masque quipiyayayaj miyac tepostli para tlahuilanase. </div>
<div class='q'>
<span class="verse" id="PS78_10">10&#160;</span>Amo quintlepanitaque itlanahuatilhua Toteco Dios, </div>
<div class='q'>huan amo quinejque nejnemise ipan iojhui. </div>
<div class='q'>
<span class="verse" id="PS78_11">11&#160;</span>Quielcajque nochi tlamantli catli yaya hueli quichihua. </div>
<div class='q'>Amo quielnamijque nopa yejyectzi tiochicahual nextili catli quichijqui Toteco. </div>
<div class='q'>
<span class="verse" id="PS78_12">12&#160;</span>Quena, Toteco Dios quichijqui miyac tlamantli iniixpa ininhuejcapan tatahua ipan tlali Egipto campa itoca Zoán. </div>
<div class='q'>
<span class="verse" id="PS78_13">13&#160;</span>Quitlajcoxelo nopa hueyi atl huan quichijqui ma panoca. </div>
<div class='q'>Ipan ome lados nopa atl moquetzqui quen tepamitl. </div>
<div class='q'>
<span class="verse" id="PS78_14">14&#160;</span>Ica tonaya quinyacanqui ica se mixtli para quinecahuilis, </div>
<div class='q'>huan ica tlayohua ica se mixtli catli tlahuiyaya quen tlitl. </div>
<div class='q'>
<span class="verse" id="PS78_15">15&#160;</span>Ipan huactoc tlali quitlapo nopa hueyi tetl huan quisqui miyac atl para atlique hasta aixhuique. </div>
<div class='q'>
<span class="verse" id="PS78_16">16&#160;</span>¡Quena, ipan tetl quisqui miyac atl catli motlalo quen se hueyatl! </div>
<div class='q'>
<span class="verse" id="PS78_17">17&#160;</span>Pero inijuanti quisenhuiquilijque amo quitlepanitaque. </div>
<div class='q'>Huan nepa campa huactoc tlali tlajtlacolchijque ica Toteco Catli Más Hueyi. </div>
<div class='q'>
<span class="verse" id="PS78_18">18&#160;</span>Pampa quiyejyecojque Toteco Dios huan quitlajtlanijque tlacualistli catli ininyolo quinequiyaya. </div>
<div class='q'>
<span class="verse" id="PS78_19">19&#160;</span>Hasta cualanque ica Toteco huan quiijtojque: </div>
<div class='q'>“¿Atlac Toteco Dios huelis techtlamacas ipan ni huactoc tlali? </div>
<div class='q'>
<span class="verse" id="PS78_20">20&#160;</span>Xiquitaca, Toteco Dios quitlapo nopa hueyi tetl huan quisqui miyac atl quen eltosquía se hueyatl hasta atzonpoli tlali, </div>
<div class='q'>pero ¿atlac nojquiya hueli techmacas tlacualistli? </div>
<div class='q'>¿Huelis techtlamacas tiimasehualhua ica nacatl?” </div>
<div class='q'>
<span class="verse" id="PS78_21">21&#160;</span>Huan quema TOTECO quicajqui ni tlamantli, tlahuel cualanqui. </div>
<div class='q'>Huan ipan icualancayo quisqui tlitl ica israelitame, inijuanti catli iixhuihua Israel, </div>
<div class='q'>
<span class="verse" id="PS78_22">22&#160;</span>pampa inijuanti amo quineltocaque Toteco Dios, </div>
<div class='q'>niyon amo motemachijque ipan ya para quipiya chicahualistli para quinmaquixtis. </div>
<div class='q'>
<span class="verse" id="PS78_23">23&#160;</span>Pero masque quej nopa quichijque, </div>
<div class='q'>Toteco Dios quinahuati nopa mixtli huan quitlapo ilhuicactli. </div>
<div class='q'>
<span class="verse" id="PS78_24">24&#160;</span>Huan quichijqui ma huetzi nopa tlacualistli catli itoca maná para ma quicuaca quen quema huetzi atl. </div>
<div class='q'>Quinmacac tlacualistli catli hualajqui tlen ilhuicac. </div>
<div class='q'>
<span class="verse" id="PS78_25">25&#160;</span>Masehualme quicuajque catli elqui inintlacualis itequihuajcahua Toteco. </div>
<div class='q'>Quena, quintlamacac hasta cuali ixhuique huan hasta mocajqui nopa tlacualistli. </div>
<div class='q'>
<span class="verse" id="PS78_26">26&#160;</span>Ica ihueyi chicahualis quihualicac nopa ajacatl catli huala campa hualquisa tonati huan catli huala ica tlani para ma tlaajaca campa ilhuicactli. </div>
<div class='q'>
<span class="verse" id="PS78_27">27&#160;</span>Quichijqui ma hualaca miyaqui totome quen imiyaca tlaltejpoctli. </div>
<div class='q'>Quena, hualajque totome quen mixtli huan quen imiyaca xali catli onca iteno hueyatl. </div>
<div class='q'>
<span class="verse" id="PS78_28">28&#160;</span>Huan Toteco quichijqui para nopa totome ma huetzica tlatlajco campa quichijtoyaj ininyoyoncal. </div>
<div class='q'>
<span class="verse" id="PS78_29">29&#160;</span>Huan nopa masehualme tlacuajque hasta ixhuique. </div>
<div class='q'>Toteco quinmacac nacatl quen ininyolo quinequiyaya. </div>
<div class='q'>
<span class="verse" id="PS78_30">30&#160;</span>Pero quema sanoc tlantoyaj tlacuaj, </div>
<div class='q'>huan hasta noja quipixtoyaj nacatl ipan inincamac, </div>
<div class='q'>
<span class="verse" id="PS78_31">31&#160;</span>Toteco Dios motlananqui ica ihueyi cualancayo, </div>
<div class='q'>huan quintzontlamilti nochi nopa telpocame catli más tlapejpenilme ipan tlali Israel. </div>
<div class='q'>
<span class="verse" id="PS78_32">32&#160;</span>Pero masque Toteco quinchihuili ya nopa, </div>
<div class='q'>nopa masehualme quisenhuiquilijque tlajtlacolchijque, </div>
<div class='q'>huan amo quineltocaque nopa huejhueyi tiochicahual nextili catli yaya quichijqui iniixpa. </div>
<div class='q'>
<span class="verse" id="PS78_33">33&#160;</span>Yeca Toteco quintlaijiyohuilti ipan nochi ininnemilis huan quintzontlamilti san ica se tlatoctzi. </div>
<div class='q'>
<span class="verse" id="PS78_34">34&#160;</span>Pero teipa, quema ya quintzontlamiltijtoya sequin, </div>
<div class='q'>huajca quena, ne sequinoc quitemojque Toteco Dios. </div>
<div class='q'>¡Quena, nimantzi mocuepque huan quitoquilijque! </div>
<div class='q'>
<span class="verse" id="PS78_35">35&#160;</span>Huan quielnamijque para yaya Toteco Dios catli quinmocuitlahuiyaya para amo quinajsis catli amo cuali. </div>
<div class='q'>Huan quielnamijque para Toteco Catli Más Hueyi san yaya inintemaquixtijca. </div>
<div class='q'>
<span class="verse" id="PS78_36">36&#160;</span>Pero nopa israelitame amo quitoquiliyayaj ica nochi ininyolo. </div>
<div class='q'>¡Amo! Quitoquiliyayaj san ica inincamac. </div>
<div class='q'>
<span class="verse" id="PS78_37">37&#160;</span>Pampa ininyolo eltoya huejca tlen Toteco. </div>
<div class='q'>Huan amo quichihuayayaj catli quitlajtolcahuilijtoyaj Toteco para quichihuase. </div>
<div class='q'>
<span class="verse" id="PS78_38">38&#160;</span>Pero Toteco quipixqui hueyi iyolo ica inijuanti. </div>
<div class='q'>Quintlapojpolhuiyaya inintlajtlacolhua huan amo quintzontlamiltiyaya. </div>
<div class='q'>Miyac huelta quiquetzqui icualancayo para amo quintlatzacuiltis. </div>
<div class='q'>
<span class="verse" id="PS78_39">39&#160;</span>Pampa Toteco quielnamijqui para inijuanti san elque masehualme catli ininnemilis ixpolihui san ica se tlatoctzi, </div>
<div class='q'>huan amo quema mocuepasquíaj sempa. </div>
<div class='q'>
<span class="verse" id="PS78_40">40&#160;</span>Nepa ipan huactoc tlali, </div>
<div class='q'>tlahuel miyac huelta amo tlatlepanitaque ica Toteco Dios huan quiyolcocojque. </div>
<div class='q'>
<span class="verse" id="PS78_41">41&#160;</span>Tlatoctzitzi quiyejyecojque, </div>
<div class='q'>huan ica ya nopa quichihualtiyayaj para Toteco ma quintzontlamilti. </div>
<div class='q'>Niyon amo quicahuilijque para Toteco ma quintiochihua, </div>
<div class='q'>yaya catli ininDios israelitame huan catli Tlatzejtzeloltic. </div>
<div class='q'>
<span class="verse" id="PS78_42">42&#160;</span>Quielcajque ihueyi chicahualis huan iteicnelijcayo. </div>
<div class='q'>Huan quielcajque quenicatza quinmanahui ininmaco inincualancaitacahua. </div>
<div class='q'>
<span class="verse" id="PS78_43">43&#160;</span>Quielcajque quenicatza Toteco quititlanqui tlatzacuiltili ipan tlali Tanis huan ipan tlali Egipto. </div>
<div class='q'>
<span class="verse" id="PS78_44">44&#160;</span>Quielcajque quenicatza quicuepqui estli nopa atl huan ayacmo aqui huelqui quiijic. </div>
<div class='q'>
<span class="verse" id="PS78_45">45&#160;</span>Quielcajque quenicatza quintitlanqui tlahuel miyac sayolime hasta quitemitijque nopa tlali. </div>
<div class='q'>Quielcajque quenicatza nopa temasolime quitemitijque nopa tlali Egipto. </div>
<div class='q'>
<span class="verse" id="PS78_46">46&#160;</span>Toteco quintitlanqui ocuilime huan chapolime para ma quicuaca inintlatochui huan ininpixquilis. </div>
<div class='q'>
<span class="verse" id="PS78_47">47&#160;</span>Ica tesihuitl quintzontlamilti ininxocomecamil huan ininhigueramil. </div>
<div class='q'>
<span class="verse" id="PS78_48">48&#160;</span>Ininhuacaxhua mijque ipan potrero pampa Toteco Dios quinmajcahuili tesihuitl catli tlahuel huejhueyi. </div>
<div class='q'>Huan ininborregojhua mijque ica tlapetlancayotl. </div>
<div class='q'>
<span class="verse" id="PS78_49">49&#160;</span>Quena, Toteco tlahuel cualanqui ica inijuanti, </div>
<div class='q'>huan yeca quintitlanili tlacuajcualocayotl huan tlaohuijcayotl. </div>
<div class='q'>Huan quintitlanili se pamitl tlen itequihuajcahua Toteco catli tetzontlamiltíaj. </div>
<div class='q'>
<span class="verse" id="PS78_50">50&#160;</span>Cualanqui nelchicahuac huan amo quimanahui niyon se Egipto ejquetl. </div>
<div class='q'>San quintitlanili tlatzacuiltili huan huejhueyi cocolistli. </div>
<div class='q'>
<span class="verse" id="PS78_51">51&#160;</span>Teipa Toteco quinmicti nopa achtihui ehuani ipan sesen familia tlen tlali Egipto. </div>
<div class='q'>Quena, quinmicti catli elqui iniachtihui fuerza quema pejque quinpiyaj coneme. </div>
<div class='q'>
<span class="verse" id="PS78_52">52&#160;</span>Pero quinquixti imasehualhua quen elisquíaj pilborregojtzitzi, </div>
<div class='q'>huan quinyacanqui ica yejyectzi ipan nopa huactoc tlali. </div>
<div class='q'>
<span class="verse" id="PS78_53">53&#160;</span>Quinyacanqui ica miyac temachili para ma amo majmahuica. </div>
<div class='q'>Pero nopa hueyi atl quinatzonpolihuilti inincualancaitacahua. </div>
<div class='q'>
<span class="verse" id="PS78_54">54&#160;</span>Huan quinhuicac hasta campa inepa nopa tlali catli tlatzejtzeloltic. </div>
<div class='q'>Nopa tlali catli quipiya miyac tepeme catli Toteco quintlanili para inijuanti. </div>
<div class='q'>
<span class="verse" id="PS78_55">55&#160;</span>Iniixpa quintojtocac nopa masehualme catli itztoyaj ipan nopa tlali. </div>
<div class='q'>Teipa quitamachijqui huan quinmajmacac nopa huejhueyi familias tlen israelitame para iniaxca. </div>
<div class='q'>Huan nopona quincajqui ma itztoca. </div>
<div class='q'>
<span class="verse" id="PS78_56">56&#160;</span>Pero masque quinchihuili ya nopa, </div>
<div class='q'>inijuanti quisenhuiquilijque quiyejyecohuaj huan quicualancamacaj Toteco Catli Más Hueyi. </div>
<div class='q'>Huan amo quinejque quitlepanitase icamanal. </div>
<div class='q'>
<span class="verse" id="PS78_57">57&#160;</span>Yeca mocuepque para amo calaquise ipan nopa tlali tlatencahuali huan quicamaijixnamijque san se quen inintatahua quichijque. </div>
<div class='q'>Huan quen se cuatlamintli catli huijcoltic amo yohui xitlahuac quema quimajcahuaj, </div>
<div class='q'>inijuanti nojquiya amo yajque xitlahuac para quichihuase ipaquilis Toteco. </div>
<div class='q'>
<span class="verse" id="PS78_58">58&#160;</span>Quicualancamacaque Toteco pampa mochijchihuilijque teteyome huan tlaixpamitl para quinhueyichihuase ininteteyohua. </div>
<div class='q'>
<span class="verse" id="PS78_59">59&#160;</span>Pero quema Toteco Dios quiitac ya ni, </div>
<div class='q'>tlahuel cualanqui huan pejqui quincualancaita. </div>
<div class='q'>
<span class="verse" id="PS78_60">60&#160;</span>Huan quitlahuelcajqui itiopa catli eltoya ipan altepetl Silo, </div>
<div class='q'>nopa yoyon cali campa ipan itztoya catli quichijtoya nopona ininhuaya imasehualhua. </div>
<div class='q'>
<span class="verse" id="PS78_61">61&#160;</span>Huan Toteco quincahuili inincualancaitacahua ma quihuicaca icaxa catli quinpixtoya itlanahuatilhua. </div>
<div class='q'>Elqui quen quincuilijque ininchicahualis huan ininyejyejca. </div>
<div class='q'>
<span class="verse" id="PS78_62">62&#160;</span>Nojquiya quintemactili imasehualhua ininmaco inincualancaitacahua para ma quinmictica ica machete, </div>
<div class='q'>pampa yaya tlahuel cualantoya ininhuaya. </div>
<div class='q'>
<span class="verse" id="PS78_63">63&#160;</span>Inintelpocahua quintlatijque, </div>
<div class='q'>huan iniichpocahua quintzontlamiltijque, </div>
<div class='q'>niyon amo quiaxilijque para monamictise huan huicase ipan nenamictili. </div>
<div class='q'>
<span class="verse" id="PS78_64">64&#160;</span>Quintzontlamiltijque nopa totajtzitzi ica machete huan ininsihuajhua nojquiya mijque nimantzi, </div>
<div class='q'>niyon amo quinchoquilijque ininhuehuejhua. </div>
<div class='q'>
<span class="verse" id="PS78_65">65&#160;</span>Huajca Toteco motlananqui quen quema se acajya cochi huan mehua, </div>
<div class='q'>o quen se tetica tlacatl catli tlahuel tzajtzi chicahuac pampa ihuintitoc. </div>
<div class='q'>
<span class="verse" id="PS78_66">66&#160;</span>Huan Toteco quinichtacahui quinhuilanqui icualancaitacahua. </div>
<div class='q'>Quena, quinhuejcamajcajqui huan quintitlanqui ipan se lugar campa quipanose pinahualistli para nochipa. </div>
<div class='q'>
<span class="verse" id="PS78_67">67&#160;</span>Pero Toteco quintlahuelcajqui nopa huejhueyi familias catli hualajqui tlen José huan Efraín. </div>
<div class='q'>
<span class="verse" id="PS78_68">68&#160;</span>San quintlapejpeni ihueyi familia Judá, </div>
<div class='q'>huan nopa tepetl Sion catli yaya tlahuel quiicneliyaya. </div>
<div class='q'>
<span class="verse" id="PS78_69">69&#160;</span>Huan nopona quichijchijqui itiopa catli yejyectzi huan temachtli, </div>
<div class='q'>huan catli huejcahuasquía para nochipa quen huejcahua ilhuicactli huan tlaltipactli. </div>
<div class='q'>
<span class="verse" id="PS78_70">70&#160;</span>Quitlapejpeni itequipanojca, David, </div>
<div class='q'>quema quinmocuitlahuiyaya borregojme, </div>
<div class='q'>
<span class="verse" id="PS78_71">71&#160;</span>quema yohuiyaya inintepotzco nopa tenan borregojme catli quinpiyayayaj ininconehua, </div>
<div class='q'>huan quinhualicayaya para ma quinmocuitlahui. </div>
<div class='q'>Huan Toteco quichijqui David ma quinyacana imasehualhua, </div>
<div class='q'>nopa israelitame catli quintlapejpenijtoya para iaxcahua. </div>
<div class='q'>
<span class="verse" id="PS78_72">72&#160;</span>Huan quena, David quinmocuitlahui imasehualhua Toteco ica nochi ichicahualis huan ica nochi iyolo.  </div>
<div class='psalmlabel' id='PS79_0'> 79</div>
<div class='s'>Tequipacholi pampa masehualme quisosolojque Jerusalén </div>
<div class='q'>
<span class="verse" id="PS79_1">1&#160;</span>¡NoTeco Dios, masehualme tlen sequinoc tlalme hualajque huan moaxcatijque motlal! </div>
<div class='q'>Motiopa quiijtlacojque huan altepetl Jerusalén quitlamisosolojtoque. </div>
<div class='q'>
<span class="verse" id="PS79_2">2&#160;</span>Nochi inintlacayo momasehualhua quinmajcajtoque para ma quincuaca totome. </div>
<div class='q'>Hasta quinmajcajtoque ininnacayo mototajtzitzi, </div>
<div class='q'>nopa tlatzejtzeloltijca tlacame catli moquetzque moixpa, </div>
<div class='q'>para ma quincuaca tecuanime. </div>
<div class='q'>
<span class="verse" id="PS79_3">3&#160;</span>Quena, tocualancaitacahua quintzontlamiltijque nochi nopa masehualme ipan altepetl Jerusalén. </div>
<div class='q'>Huan inieso catli toyajqui motlalo quen hueyatl, </div>
<div class='q'>huan amo mocajqui niyon se para quintlalpachos. </div>
<div class='q'>
<span class="verse" id="PS79_4">4&#160;</span>Huan ama nochi tlalme catli techyahualojtoque techpinajtíaj huan techhuetzquilíaj. </div>
<div class='q'>
<span class="verse" id="PS79_5">5&#160;</span>Toteco Dios, ¿hasta quema tlamis ticualantos ica tojuanti? </div>
<div class='q'>¿Huelis para nochipa mocualancayo eltos quen tlitl? </div>
<div class='q'>
<span class="verse" id="PS79_6">6&#160;</span>Xijtitlani mohueyi cualancayo ipan nopa tlalme campa amo mitziximatij, </div>
<div class='q'>huan ipan altepeme campa amo aqui mitzhueyimati, </div>
<div class='q'>pero amo xijtitlani ipan tojuanti. </div>
<div class='q'>
<span class="verse" id="PS79_7">7&#160;</span>Pampa inijuanti quintzontlamiltijque nochi moisraelita masehualhua huan quinsosolojque nochi calme. </div>
<div class='q'>
<span class="verse" id="PS79_8">8&#160;</span>¡Amo xiquelnamiqui huan techtlatzacuilti por inintlajtlacolhua tohuejcapan tatahua, </div>
<div class='q'>catli inijuanti quichijque huejcajya! </div>
<div class='q'>Más cuali nimantzi techtlasojtla pampa ayacmo tijpiyaj fuerza. </div>
<div class='q'>
<span class="verse" id="PS79_9">9&#160;</span>Toteco Dios, titotemaquixtijca, techpalehui, </div>
<div class='q'>para quej nopa nochi mitzhueyitlepanitase. </div>
<div class='q'>¡Techmaquixti huan techtlapojpolhui totlajtlacolhua ica mohueyi tlaicnelilis! </div>
<div class='q'>
<span class="verse" id="PS79_10">10&#160;</span>Pampa sintla amo techpalehuis, </div>
<div class='q'>huajca nopa masehualme catli amo mitzneltocaj quiijtose: </div>
<div class='q'>“¿Canque itztoc ininTeco Dios?” </div>
<div class='q'>Huajca xiquintlatzacuilti, Toteco, iniixpa nochime, pampa quinmictijque momasehualhua. </div>
<div class='q'>
<span class="verse" id="PS79_11">11&#160;</span>Xijtlacaquili inintequipachol nopa masehualme catli tzactoque, </div>
<div class='q'>huan ica mohueyitilis huan mohueyi chicahualis, </div>
<div class='q'>xiquinmanahui catli quinixquetztoque para quinmictise. </div>
<div class='q'>Xiquinmaquixti para nochi ma quiitaca mohueyi chicahualis. </div>
<div class='q'>
<span class="verse" id="PS79_12">12&#160;</span>TOTECO, xiquincuepili chicome huelta catli mitzchihuilijque quema mitzpinahualtijque nopa tlalme catli san mitzhuetzquilíaj. </div>
<div class='q'>
<span class="verse" id="PS79_13">13&#160;</span>Huan huajca tojuanti, timomasehualhua catli tiitztoque quen timoborregojhua, </div>
<div class='q'>timitzhueyichihuase para nochi tonali huan timitzpaquilismacase ica huicatl para nochipa.  </div>
<div class='psalmlabel' id='PS80_0'> 80</div>
<div class='s'>Netlatlajtili para Toteco ma quicualtlali tlali Israel huan imasehualhua </div>
<div class='q'>
<span class="verse" id="PS80_1">1&#160;</span>¡Ta catli tiinintlamocuitlahuijca israelitame huan techyacana quen tielisquíaj timoborregojhua, </div>
<div class='q'>techtlacaquili! </div>
<div class='q'>Ta catli timosehuijtoc tlatlajco nopa querubines tequihuajme, </div>
<div class='q'>ximohuijtzoma quentzi huan techtlacaquili quema timotlatlajtíaj. </div>
<div class='q'>Xijnexti mohueyi chicahualis huan mohueyitilis catli petlani. </div>
<div class='q'>
<span class="verse" id="PS80_2">2&#160;</span>Xijchihua para nochi tiisraelitame, </div>
<div class='q'>hasta nojquiya iniixhuihua Efraín, Benjamín huan Manasés, </div>
<div class='q'>ma tiquitaca quenicatza timotlananas huan techmanahuis ica mohueyi chicahualis. </div>
<div class='q'>
<span class="verse" id="PS80_3">3&#160;</span>Toteco Dios, techchihua ma timocuepaca ica ta. </div>
<div class='q'>Techtlachili ica se moixayac catli senpactoc. </div>
<div class='q'>Techicneli huan techmaquixti. </div>
<div class='q'>
<span class="verse" id="PS80_4">4&#160;</span>TOTECO, ta tiDios Catli Tijpiya Nochi Chicahualistli, </div>
<div class='q'>¿hasta quema tlamis ticualantoc ica tojuanti huan amo tijtlacaquilis quema timotlatlajtíaj? </div>
<div class='q'>
<span class="verse" id="PS80_5">5&#160;</span>Techmacatoc ma tijcuaca pantzi ica choquistli, huan ma tiquijica toixayo. </div>
<div class='q'>
<span class="verse" id="PS80_6">6&#160;</span>Tijcajtoc ma techpinahualtica nopa tlalme catli techyahualohuaj huan ma techhuetzquilica tocualancaitacahua. </div>
<div class='q'>
<span class="verse" id="PS80_7">7&#160;</span>Toteco Dios, ta tiDios Catli Tijpiya Nochi Chicahualistli, xijchihua ma timocuepaca ica ta. </div>
<div class='q'>Techtlachili ica moixayac catli senpactoc. </div>
<div class='q'>Techicneli huan techmaquixti. </div>
<div class='q'>
<span class="verse" id="PS80_8">8&#160;</span>Techhualicac tlen tlali Egipto quen tieltosquíaj se xocomeca tzontli catli selic. </div>
<div class='q'>Tiquintojtocac nopa sequinoc masehualme catli amo mitziximatque huan nopona techtojqui. </div>
<div class='q'>
<span class="verse" id="PS80_9">9&#160;</span>Tijcualtlali nopa tlali huan elque quen tijpixque miyac tonelhuayohua. </div>
<div class='q'>Huan tijtemitijque nopa tlali. </div>
<div class='q'>
<span class="verse" id="PS80_10">10&#160;</span>Nopa tepeme tiquintlamitzajque ica toecahuil. </div>
<div class='q'>Huan tielque quen tiocuame catli huejcapantique catli moaxcahua, Toteco. </div>
<div class='q'>
<span class="verse" id="PS80_11">11&#160;</span>Tichamanque huan moscaltijque tomacuayohua. </div>
<div class='q'>Huan toecahuil tiisraelitame ajsic hasta campa nopa hueyi atl catli itoca Mediterráneo huan hasta campa nopa hueyatl Eufrates. </div>
<div class='q'>
<span class="verse" id="PS80_12">12&#160;</span>Huajca ¿para tlen ayacmo techmocuitlahuía? </div>
<div class='q'>Eltoc quen tijtlamisosolo itepanyo moxocomecamil huan tijcahua ma quitlamicuaca nochi ojtipanyani. </div>
<div class='q'>
<span class="verse" id="PS80_13">13&#160;</span>Inijuanti itztoque quen cuapitzome catli hualahuij huan tlapoxoníaj yahualtic tlen tojuanti, </div>
<div class='q'>huan eltoc quen nopa tecuanime ya techtlamicuaj. </div>
<div class='q'>
<span class="verse" id="PS80_14">14&#160;</span>Yeca Toteco Dios Catli Tijpiya Nochi Chicahualistli timitztlajtlaníaj, </div>
<div class='q'>ximocuepa huan techtiochihua. </div>
<div class='q'>Techhualtlachili tlen nopona ilhuicac, </div>
<div class='q'>ximomaca cuenta quenicatza tiitztoque huan xijmocuitlahui ni moxocomecamil. </div>
<div class='q'>
<span class="verse" id="PS80_15">15&#160;</span>Quena, xijmocuitlahui catli ta tijtojqui huan nopa ichamanca catli cuali tijtlatzquiltijtoc. </div>
<div class='q'>
<span class="verse" id="PS80_16">16&#160;</span>Pampa tocualancaitacahua techhuejhuelojtoque huan techtlatijtoque. </div>
<div class='q'>¡Xiquintzontlamilti ica mohueyi cualancayo! </div>
<div class='q'>
<span class="verse" id="PS80_17">17&#160;</span>Xijmaca chicahualistli nopa telpocatl catli tiquicnelía huan tijtlapejpenijtoc para tlanahuatis. </div>
<div class='q'>
<span class="verse" id="PS80_18">18&#160;</span>Quej nopa ayacmo quema timitztlahuelcahuase. </div>
<div class='q'>Techmaca yancuic nemilistli huan sempa timitznotzase huan timotlatlajtise moixpa ta. </div>
<div class='q'>
<span class="verse" id="PS80_19">19&#160;</span>Techchihua ma timocuepaca sempa ica ta, TOTECO, </div>
<div class='q'>ta tiDios Catli Tijpiya Nochi Chicahualistli. </div>
<div class='q'>Sempa techtlachili ica se moixayac catli senpactoc. </div>
<div class='q'>San ica ta motlapalehuil timomaquixtise tlen tocualancaitacahua.  </div>
<div class='psalmlabel' id='PS81_0'> 81</div>
<div class='s'>Toteco quipiya hueyi iyolo ica nopa tlaixpanoca israelitame </div>
<div class='q'>
<span class="verse" id="PS81_1">1&#160;</span>¡Xihuicaca ica paquilistli para Toteco Dios, </div>
<div class='q'>pampa yaya techpixtoc imaco! </div>
<div class='q'>¡Ma tijpaquilismacaca! </div>
<div class='q'>¡Ma tihuicaca para Toteco Dios yaya catli iTeco Jacob! </div>
<div class='q'>
<span class="verse" id="PS81_2">2&#160;</span>Ma tihuicaca huan ma tijtzijtzilinica pandero. </div>
<div class='q'>Nojquiya ma tijtzotzonaca nopa arpa huan guitarra. </div>
<div class='q'>
<span class="verse" id="PS81_3">3&#160;</span>Ma tijpitzaca tlapitzali quema yancuic metztli, </div>
<div class='q'>quema temitoc metztli, </div>
<div class='q'>huan ipan sequinoc tonalme quema tiilhuichihuaj, </div>
<div class='q'>
<span class="verse" id="PS81_4">4&#160;</span>pampa Toteco Dios catli eli iTeco tohuejcapan tata Israel techmacatoc nopa tonalme para ma tipaquica miyac. </div>
<div class='q'>Huan nojquiya eltoc ijcuilijtoc ipan itlanahuatilhua para ma tijchihuaca. </div>
<div class='q'>
<span class="verse" id="PS81_5">5&#160;</span>Huan techmacac para ma tiquelnamiquica catli quichijqui ica José, </div>
<div class='q'>huan quenicatza mohuilanqui ininhuaya nopa masehualme tlen tlali Egipto, </div>
<div class='q'>campa titetequipanojque san tlapic. </div>
<div class='q'>Nijcajqui camanaltic se catli amo niquiximatqui huan quiijto: </div>
<div class='q'>
<span class="verse" id="PS81_6">6&#160;</span>“Ama nimechquixtilis nopa tlamamali catli anquihuicaj amoajcolpa, </div>
<div class='q'>huan ayacmo anquitlananase ica amomax tlamantli catli tlahuel etic.” </div>
<div class='q'>
<span class="verse" id="PS81_7">7&#160;</span>Nojquiya quiijto: </div>
<div class='q'>“Amojuanti antechtzajtzilijque quema anitztoyaj ipan tlaohuijcayotl huan na nimechmaquixti. </div>
<div class='q'>Nimechnanquili hasta tlen nepa tepetl Sion campa motlatía nopa tlatomonilotl. </div>
<div class='q'>Nojquiya ipan tlali Meriba nimechyejyecoli amotlaneltoquilis quema anmotequipachohuayayaj pampa amo oncayaya atl. </div>
<div class='q'>
<span class="verse" id="PS81_8">8&#160;</span>Yeca annoisraelita masehualhua, </div>
<div class='q'>techtlacaquilica quema chicahuac nimechtlacahualtía. </div>
<div class='q'>
<span class="verse" id="PS81_9">9&#160;</span>Amo quema xijhueyichihuaca seyoc catli quitocaxtíaj ‘dios’. </div>
<div class='q'>Niyon amo xiquinpiyaca tlaixcopincayome ipan amocalijtic. </div>
<div class='q'>
<span class="verse" id="PS81_10">10&#160;</span>Pampa elqui na, niamoTECO huan amoDios, </div>
<div class='q'>catli nimechquixti ipan tlali Egipto. </div>
<div class='q'>Xijtlapoca amocamac huan anquiitase sintla amo nimechixhuitis. </div>
<div class='q'>Quena, anquiselise nochi tlamantli tlatiochihualistli catli anmechpolohua. </div>
<div class='q'>
<span class="verse" id="PS81_11">11&#160;</span>¡Pero amo! Nomasehualhua amo quinejque nechtlacaquilise. </div>
<div class='q'>Israelitame amo quinejque ma niitzto tlatlajco inijuanti. </div>
<div class='q'>
<span class="verse" id="PS81_12">12&#160;</span>Yeca niquintlahuelcajqui para ma huihuitiyaca huan ma elica quen popoyotzitzi. </div>
<div class='q'>Huan niquincahuili ma quichihuaca catli inijuanti quinequiyayaj. </div>
<div class='q'>
<span class="verse" id="PS81_13">13&#160;</span>Pero sintla noisraelita masehualhua nechtlacaquilijtosquíaj huan quitoquilijtosquíaj noojhui, </div>
<div class='q'>
<span class="verse" id="PS81_14">14&#160;</span>huajca na san ipan se tlatoctzi niquinechcapantlalijtosquía inincualancaitacahua huan niquintzontlamiltijtosquía.” </div>
<div class='b'> &#160; </div>
<div class='q'>
<span class="verse" id="PS81_15">15&#160;</span>Quena, nochi catli quicualancaitaj TOTECO, </div>
<div class='q'>nimantzi moechcapanojtosquíaj iixpa. </div>
<div class='q'>Huan itztosquíaj ipan tlatzacuiltili para nochipa. </div>
<div class='q'>
<span class="verse" id="PS81_16">16&#160;</span>Pero Toteco Dios anmechtlamacasquía ica tlacualistli catli más cuali. </div>
<div class='q'>Huan anmechmacasquía sayolnectli huan nochi catli más anquinequij para anmechixhuitisquía.  </div>
<div class='psalmlabel' id='PS82_0'> 82</div>
<div class='s'>Toteco quinajhuac nopa jueces catli amo tetlajtolsencahuaj xitlahuac </div>
<div class='q'>
<span class="verse" id="PS82_1">1&#160;</span>Toteco Dios itztoc ipan se hueyi tlasentilistli nepa ilhuicac. </div>
<div class='q'>Huan nopona tlayolmelahua quenicatza quintlatzacuiltis nopa jueces huan quinilhuía: </div>
<div class='q'>
<span class="verse" id="PS82_2">2&#160;</span>“¿Hasta quema tlamis antlacajcayahuaj quema antetlajtolsencahuaj? </div>
<div class='q'>¿Hasta quema tlamis anquinchicoicnelise amo cuajcualme catli fiero quichihuaj? </div>
<div class='q'>
<span class="verse" id="PS82_3">3&#160;</span>Xiquintenpalehuica catli ayamo quipiyaj tetili huan catli icnotzitzi. </div>
<div class='q'>Xiquintlajtolsencahuaca catli tlaijiyohuíaj huan catli amo tleno quipiyaj. </div>
<div class='q'>
<span class="verse" id="PS82_4">4&#160;</span>Xiquinmaquixtica catli ayacmo quipiyaj chicahualistli huan quinpolohua catli quinmonequilía. </div>
<div class='q'>Quena, xiquinmanahuica ininmaco nopa masehualme catli amo aqui quitlepanitaj. </div>
<div class='q'>
<span class="verse" id="PS82_5">5&#160;</span>Amojuanti catli anquintlaijiyohuiltíaj amo tleno anquimatij huan amo tleno anquimachilíaj. </div>
<div class='q'>Annemij ipan tzintlayohuilotl huan nochi itzinpehualtil tlaltipactli huihuipica. </div>
<div class='q'>
<span class="verse" id="PS82_6">6&#160;</span>Quena, na nimechtocaxtijtoc ‘andioses’ huan ‘annoconehua niDios Catli Más Hueyi’, </div>
<div class='q'>
<span class="verse" id="PS82_7">7&#160;</span>pero quema hualas miquilistli, nimantzi anmiquise pampa amojuanti san anmasehualme. </div>
<div class='q'>Amopantis quen ipanti aqui hueli masehuali catli quipiya tequiticayotl, </div>
<div class='q'>pampa nochi miquise.” </div>
<div class='q'>Quej nopa quiijto Toteco. </div>
<div class='b'> &#160; </div>
<div class='q'>
<span class="verse" id="PS82_8">8&#160;</span>¡Toteco Dios, ximotlanana huan xijtlajtolsencahua ni tlaltipactli, </div>
<div class='q'>pampa nochi moaxca! </div>
<div class='q'>Nochi tlalme huan tlanahuatiani eltoque momaco.  </div>
<div class='psalmlabel' id='PS83_0'> 83</div>
<div class='s'>Toteco, xiquintlatzacuilti catli quicualancaitaj Israel </div>
<div class='q'>
<span class="verse" id="PS83_1">1&#160;</span>¡Toteco Dios, amo san xitlacacto, </div>
<div class='q'>niyon amo san xitlachixto quema timotlatlajtíaj! </div>
<div class='q'>Monequi technanquili huan techmanahui, </div>
<div class='q'>
<span class="verse" id="PS83_2">2&#160;</span>pampa mocualancaitacahua tlahuejchihuaj hasta quen nanalcaj huan mohueyimatij ica ta. </div>
<div class='q'>
<span class="verse" id="PS83_3">3&#160;</span>Inijuanti tlahuel quimatij quenicatza quitlalise tlaquetztli ica momasehualhua. </div>
<div class='q'>Huan quisencahuaj quenicatza quichihuase para quinmictise catli tiquintlapejpenijtoc. </div>
<div class='q'>
<span class="verse" id="PS83_4">4&#160;</span>Huan quiijtohuaj: </div>
<div class='q'>“Ma tiyaca tiquinixpolotij nochi nopa israelitame para ayacmo ma elica se tlali ica imasehualhua. </div>
<div class='q'>Huan ayacmo aqui quielnamiquis itoca Israel.” </div>
<div class='q'>
<span class="verse" id="PS83_5">5&#160;</span>Ya nopa catli quisencajque san sejco quema mosentilijque para mocamanalhuise. </div>
<div class='q'>Quena, san sejco quichijque se camanali para fiero mitzchihuilise. </div>
<div class='q'>
<span class="verse" id="PS83_6">6&#160;</span>Nopa masehualme elque iixhuihua Edom, Ismael, Agar huan Moab. </div>
<div class='q'>
<span class="verse" id="PS83_7">7&#160;</span>Nojquiya inijuanti hualajque tlen nopa tlalme Gebal, Amón, Amalec, Filistea huan Tiro. </div>
<div class='q'>
<span class="verse" id="PS83_8">8&#160;</span>Huan nopa masehualme tlen tlali Asiria nojquiya mosansejcotilijque ininhuaya. </div>
<div class='q'>Nojquiya iixhuihua Lot. </div>
<div class='q'>
<span class="verse" id="PS83_9">9&#160;</span>Xiquinchihuili san se quen tiquinchihuili tlali Madián ehuani, </div>
<div class='q'>o quen tijchihuili Sísara huan Jabín ehuani ipan hueyatl Cisón. </div>
<div class='q'>
<span class="verse" id="PS83_10">10&#160;</span>O xiquinchihuili quen tijchijqui ica mocualancaitacahua ipan tlali Endor. </div>
<div class='q'>Inijuanti inintlacayohua mocajque tepejtoque tlalchi huan elque quen abono para tlali. </div>
<div class='q'>
<span class="verse" id="PS83_11">11&#160;</span>Xijchihua para nopa tlacame catli tlahuel tejtetique ma miquica quen Oreb huan Zeeb quinmictijque. </div>
<div class='q'>Huan nojquiya xijchihua para inintlayacancahua ma miquica quen nopa tlanahuatiani Zeba huan Zalmuna. </div>
<div class='q'>
<span class="verse" id="PS83_12">12&#160;</span>Pampa inijuanti quiijtojque: </div>
<div class='q'>“Ma timoaxcatica nopa tlali catli iaxca Dios.” </div>
<div class='q'>
<span class="verse" id="PS83_13">13&#160;</span>NoTeco Dios, xiquinsemana ica moijiyo quen inijuanti elisquíaj tlaltejpoctli, </div>
<div class='q'>o quen tlasoli catli quihuica ajacatl, </div>
<div class='q'>
<span class="verse" id="PS83_14">14&#160;</span>o quen se hueyi tlitl catli quitlamitlatía ipan se cuatitlamitl. </div>
<div class='q'>
<span class="verse" id="PS83_15">15&#160;</span>Xiquintojtoca ica huejhueyi tlitl, ica tlatomonilotl, </div>
<div class='q'>huan ica huejhueyi ajcomalacatl. </div>
<div class='q'>
<span class="verse" id="PS83_16">16&#160;</span>TOTECO, xiquinpinahualti nochi hasta mitziximatise ta huan mohueyi chicahualis. </div>
<div class='q'>
<span class="verse" id="PS83_17">17&#160;</span>Ayacmo ma quimatica tlaque quichihuase. </div>
<div class='q'>Ma mopinahualtica huan ma huetzica ipan majmajtli. </div>
<div class='q'>
<span class="verse" id="PS83_18">18&#160;</span>Quena, xiquinchihuili ya nopa hasta quimachilise para san ta tiTOTECO, </div>
<div class='q'>huan para ta tiDios Catli Más Hueyi huan para san ta tijnahuatía nochi tlaltipactli.  </div>
<div class='psalmlabel' id='PS84_0'> 84</div>
<div class='s'>Masehualme tlahuel quinejque itztose ipan itiopa Toteco </div>
<div class='q'>
<span class="verse" id="PS84_1">1&#160;</span>TOTECO, ta tiDios Catli Tijpiya Nochi Chicahualistli, </div>
<div class='q'>tlahuel yejyectzi motiopa. </div>
<div class='q'>
<span class="verse" id="PS84_2">2&#160;</span>Nelía tlahuel nijnequi nicalaquis ipan icalixpa nopa tiopamitl, </div>
<div class='q'>para nimonechcahuis huan nihuicas ica nochi noyolo para ta, Toteco Dios, catli tiitztoc. </div>
<div class='q'>
<span class="verse" id="PS84_3">3&#160;</span>TOTECO, ta tiDios Catli Tijpiya Nochi Chicahualistli, </div>
<div class='q'>Ta tinotlanahuatijca huan tinoTeco. </div>
<div class='q'>Campa motlaixpa ipan mochaj nochi quipantíaj ininchaj, </div>
<div class='q'>hasta nopa cochome huan toctoctzitzi catli nopona motepasoltíaj, </div>
<div class='q'>para nopona quintlacatiltíaj ininconehua. </div>
<div class='q'>
<span class="verse" id="PS84_4">4&#160;</span>¡Nelía paquij nopa masehualme catli itztoque ipan motiopa huan quisenhuiquilíaj mitzpaquilismacaj! </div>
<div class='q'>
<span class="verse" id="PS84_5">5&#160;</span>Cuali ininpanti nopa masehualme catli itztoque momaco, Toteco, </div>
<div class='q'>huan quitoquilíaj moojhui huan yohuij Jerusalén para mitzhueyimatise. </div>
<div class='q'>
<span class="verse" id="PS84_6">6&#160;</span>Quema panose campa ohui huan ipan nopa tlamayamitl tlen Choquistli, </div>
<div class='q'>quicuepase para elis quen se yejyectzi ameli catli temitos ica atl quema tlaquiyahui, </div>
<div class='q'>pampa nopona quipantise miyac tlatiochihualistli, </div>
<div class='q'>
<span class="verse" id="PS84_7">7&#160;</span>Huan quej nopa nejnentiyase mojmostla ica más chicahualistli, </div>
<div class='q'>huan ajsise ipan Jerusalén para nopona monextise moixpa, Toteco. </div>
<div class='q'>
<span class="verse" id="PS84_8">8&#160;</span>TOTECO Dios, ta tiDios Catli Tijpiya Nochi Chicahualistli, techtlacaquili quema nimotlatlajtía. </div>
<div class='q'>Quena, techtlacaquili ta tiiTeco Israel. </div>
<div class='q'>
<span class="verse" id="PS84_9">9&#160;</span>Toteco, ta catli techmanahuía. </div>
<div class='q'>Xijcualita huan xijtiochihua nopa tlanahuatijquetl catli ticaltijtoc para tlanahuatis ipan Israel. </div>
<div class='q'>
<span class="verse" id="PS84_10">10&#160;</span>Achi más cuali ma niyolto se tonal huan ma niitzto ipan motiopa, Toteco, </div>
<div class='q'>huan amo niyoltos se mil tonali huan san ninentinemis campa hueli. </div>
<div class='q'>Quena, achi más cuali nimoquetzasquía campa ipuerta motiopa, Toteco, </div>
<div class='q'>huan amo niitztos ipan se hueyi cali campa onca tlajtlacoli. </div>
<div class='q'>
<span class="verse" id="PS84_11">11&#160;</span>Pampa ta, Toteco Dios, techtlahuilía huan techmanahuía. </div>
<div class='q'>Ta techicnelía huan techhueyitlalía. </div>
<div class='q'>Huan nochi catli monejnemiltíaj xitlahuac ipan moojhui, </div>
<div class='q'>ta tiquinmacas nochi tlamantli cuajcuali catli inijuanti quinequij. </div>
<div class='q'>
<span class="verse" id="PS84_12">12&#160;</span>Toteco Dios, ta tiDios Catli Tijpiya Nochi Chicahualistli, </div>
<div class='q'>nelía paquij nopa masehualme catli motemachíaj ipan ta para tiquinmocuitlahuis.  </div>
<div class='psalmlabel' id='PS85_0'> 85</div>
<div class='s'>Netlatlajtili para Toteco ma quintlasojtla nopa israelitame </div>
<div class='q'>
<span class="verse" id="PS85_1">1&#160;</span>TOTECO, ta techtitlanilijtoc miyac tlatiochihualistli catli yejyectzitzi ipan ni tlali, </div>
<div class='q'>pampa sempa tiquinhualicac nica iixhuihua Jacob catli itztoyaj ipan sequinoc tlalme, </div>
<div class='q'>
<span class="verse" id="PS85_2">2&#160;</span>Tiquinquixtili inintlaixpanolhua nochi momasehualhua. </div>
<div class='q'>Quena, tiquixtlalpacho nochi inintlajtlacolhua. </div>
<div class='q'>
<span class="verse" id="PS85_3">3&#160;</span>Timoyoltlali tohuaya huan ayacmo tlahuel ticualantoc. </div>
<div class='q'>
<span class="verse" id="PS85_4">4&#160;</span>NoTeco Dios, ta catli titemaquixtía, </div>
<div class='q'>ama xijchihua para sempa ma timitzicnelica para ayacmo quema techajsis mohueyi cualancayo. </div>
<div class='q'>
<span class="verse" id="PS85_5">5&#160;</span>¿O huelis tijsenhuiquilis ticualantos tohuaya para nochipa? </div>
<div class='q'>¿O huelis tijhueyilis mohueyi cualancayo para nochi xihuitl? </div>
<div class='q'>
<span class="verse" id="PS85_6">6&#160;</span>Toteco Dios, sempa techtlanana, </div>
<div class='q'>huan tojuanti timomasehualhua sempa timopaquilismacase ipan ta. </div>
<div class='q'>
<span class="verse" id="PS85_7">7&#160;</span>TOTECO, technextili mohueyi tlaicnelilis, </div>
<div class='q'>huan techmaquixti. </div>
<div class='b'> &#160; </div>
<div class='q'>
<span class="verse" id="PS85_8">8&#160;</span>Na nijtlacaquilijtoc nochi catli quiijtohua TOTECO Dios, </div>
<div class='q'>pampa yaya quincamanalhuis itlatzejtzeloltijca masehualhua catli quintlapejpenijtoc. </div>
<div class='q'>Huan catli quiijtos quinmacas tlasehuilistli ipan ininyolo, </div>
<div class='q'>para inijuanti ma ayacmo mocuepaca ipan nopa ojtli catli huihuitic campa nemiyayaj ipan tlajtlacoli. </div>
<div class='q'>
<span class="verse" id="PS85_9">9&#160;</span>Melahuac Toteco Dios itztoc nechca para quinmaquixtis masehualme catli quitlepanitaj huan quiimacasij quiixpanose. </div>
<div class='q'>Se tonal ihueyitilis Toteco quitemitis totlal. </div>
<div class='q'>
<span class="verse" id="PS85_10">10&#160;</span>Campa hueli mopantise tlaicnelijcayotl huan catli melahuac. </div>
<div class='q'>Campa hueli nochi quimatise para quichihuase nochi catli xitlahuac huan quej nopa oncas tlasehuilistli campa hueli. </div>
<div class='q'>
<span class="verse" id="PS85_11">11&#160;</span>Catli melahuac elis campa hueli ipan tlaltipactli, </div>
<div class='q'>huan yaya catli senquistoc xitlahuac hualtlachixtos tlen nepa ilhuicac huan paquis ica catli quiitas. </div>
<div class='q'>
<span class="verse" id="PS85_12">12&#160;</span>Quena, TOTECO quititlanis itlatiochihual ipan ni totlal, </div>
<div class='q'>huan nochi totlatochui temacas itlajca. </div>
<div class='q'>
<span class="verse" id="PS85_13">13&#160;</span>Campa hueli yas Toteco oncas catli melahuac, </div>
<div class='q'>huan nochipa iojhui elis xitlahuac.  </div>
<div class='psalmlabel' id='PS86_0'> 86</div>
<div class='s'>Netlatlajtili para Toteco ma quipalehui </div>
<div class='q'>
<span class="verse" id="PS86_1">1&#160;</span>TOTECO, ximohuijtzoma quentzi huan techtlacaquili quema nimotlatlajtía. </div>
<div class='q'>Technanquili pampa niteicneltzi huan niitztoc ipan tequipacholi huan tlaohuijcayotl. </div>
<div class='q'>
<span class="verse" id="PS86_2">2&#160;</span>NoTeco Dios, techmanahui pampa na nijchihua campica para nijchihuas catli quiijtohuaj motlanahuatilhua. </div>
<div class='q'>Techmaquixti pampa na nimitztequipanohua huan san ipan ta nimotemachía para techmocuitlahuis. </div>
<div class='q'>
<span class="verse" id="PS86_3">3&#160;</span>TOTECO, xijpiya hueyi moyolo ica na pampa nochi se tonal nimitztzajtzilijtoc, </div>
<div class='q'>huan ipan ta nimochiya para techpalehuis. </div>
<div class='q'>
<span class="verse" id="PS86_4">4&#160;</span>Toteco, techmaca paquilistli pampa na san ta nimitzhueyichihua. </div>
<div class='q'>
<span class="verse" id="PS86_5">5&#160;</span>Toteco, ta nelía ticuali huan timoquetztoc timocualtlalijtoc para titetlapojpolhuis. </div>
<div class='q'>Tiquinicnelía huan nimantzi tiquintlasojtla nochi catli mitztlajtlaníaj motlapalehuil. </div>
<div class='q'>
<span class="verse" id="PS86_6">6&#160;</span>TOTECO, techtlacaquili quema nimotlatlajtía. </div>
<div class='q'>Quena, techtlacaquili quema nimitztzajtzilía. </div>
<div class='q'>
<span class="verse" id="PS86_7">7&#160;</span>Nimitztzajtzilis ipan nopa tonali quema nechajsis tlaohuijcayotl, </div>
<div class='q'>pampa san ta technanquilía huan techpalehuía. </div>
<div class='q'>
<span class="verse" id="PS86_8">8&#160;</span>Ipan nochi sequinoc catli quintocaxtíaj “dioses”, </div>
<div class='q'>amo onca seyoc quen ta, Toteco. </div>
<div class='q'>Huan amo aqui hueli quichihua huejhueyi tlamantli quen ta tijchihua. </div>
<div class='q'>
<span class="verse" id="PS86_9">9&#160;</span>Elqui ta catli tiquinchijchijqui nochi tlalme ica ininmasehualhua. </div>
<div class='q'>Yeca hualase huan mitzhueyichihuase, Toteco. </div>
<div class='q'>Huan mitzhueyitlalise ta catli titlatzejtzeloltic, </div>
<div class='q'>
<span class="verse" id="PS86_10">10&#160;</span>pampa ta tlahuel tihueyi huan tijchihua huejhueyi tlamantli. </div>
<div class='q'>¡San ta nelía tiDios! </div>
<div class='q'>
<span class="verse" id="PS86_11">11&#160;</span>TOTECO, technextili moojhui huan nijtoquilis pampa san ya nopa temachtli. </div>
<div class='q'>Xijchihua para noyolo ma mitzhueyitlepanita, </div>
<div class='q'>huan ma quiimacasis mitzixpanos nochi nonemilis. </div>
<div class='q'>
<span class="verse" id="PS86_12">12&#160;</span>TOTECO Dios, nimitzpaquilismacas ica nochi noyolo huan nimitzhueyitlalis para nochipa, </div>
<div class='q'>
<span class="verse" id="PS86_13">13&#160;</span>pampa tlahuel hueyi motlaicnelilis noca na, </div>
<div class='q'>huan amo quema tlami. </div>
<div class='q'>Ta techmanahuijtoc para amo niyas mictla campa tlanahuatía miquilistli. </div>
<div class='q'>
<span class="verse" id="PS86_14">14&#160;</span>Toteco Dios, miyac masehualme catli mohueyimatij huan catli mosisiníaj motlanantoque para nechhuilanase. </div>
<div class='q'>Huan miyac tlahuilanca masehualme huan tlaixpanoni quinequij nechmictise, </div>
<div class='q'>huan amo monejnehuilíaj tlen ta. </div>
<div class='q'>
<span class="verse" id="PS86_15">15&#160;</span>Pero ta Toteco nelía titetlasojtla huan hueyi moyolo. </div>
<div class='q'>Amo nimantzi ticualani. </div>
<div class='q'>San ta titeicnelía huan san ta timelahuac. </div>
<div class='q'>
<span class="verse" id="PS86_16">16&#160;</span>Techtlachili ica miyac tlaicnelijcayotl huan techmaca chicahualistli na nimotequipanojca. </div>
<div class='q'>Huan xijmanahui icone mosihua tequipanojca. </div>
<div class='q'>
<span class="verse" id="PS86_17">17&#160;</span>Xijnexti se tlanextili para ta techcualita. </div>
<div class='q'>Quej nopa quiitase nocualancaitacahua, </div>
<div class='q'>huan mopinahuase pampa momacase cuenta para ta, TOTECO, </div>
<div class='q'>tlahuel techpalehuía huan techyoltlalía.  </div>
<div class='psalmlabel' id='PS87_0'> 87</div>
<div class='s'>Nelía elis se hueyi paquilistli para catli ehuaj altepetl Jerusalén </div>
<div class='q'>
<span class="verse" id="PS87_1">1&#160;</span>Altepetl Jerusalén eltoc ipan nopa tepetl tlatzejtzeloltic catli iaxca Toteco. </div>
<div class='q'>
<span class="verse" id="PS87_2">2&#160;</span>Huan TOTECO quiicnelía Jerusalén achi más que nopa sequinoc pilaltepetzitzi ipan tlali Israel. </div>
<div class='q'>
<span class="verse" id="PS87_3">3&#160;</span>Quena, Jerusalén eltoc ialtepe Toteco Dios, </div>
<div class='q'>huan quema masehualme quielnamiquij, </div>
<div class='q'>camanaltij nelyejyectzi tlen nopa altepetl. </div>
<div class='q'>
<span class="verse" id="PS87_4">4&#160;</span>Quema tlatlajco nohuampoyohua niquintocaxtía nopa tlalme catli inintoca Egipto, Babilonia, Filistea, Tiro huan Etiopía, </div>
<div class='q'>itztos se catli mohueyimatis pampa tlacatqui ipan se tlen nopa tlalme. </div>
<div class='q'>
<span class="verse" id="PS87_5">5&#160;</span>Pero ajsis tonali quema masehualme quiselise más hueyi tlatlepanitacayotl pampa tlacatque ipan altepetl Jerusalén, </div>
<div class='q'>pampa Toteco Catli Más Hueyi quitiochihuas ni altepetl. </div>
<div class='q'>
<span class="verse" id="PS87_6">6&#160;</span>Huan TOTECO quiijcuilos inintoca nochi catli itztoque ipan nopa altepetl. </div>
<div class='q'>Huan nochi catli tlacatque nopona quintlalilis se tlanextili campa ijcuilijtos inintoca. </div>
<div class='q'>
<span class="verse" id="PS87_7">7&#160;</span>Huan quema ilhuichihuase inijuanti, huicase ica paquilistli huan quiijtose: </div>
<div class='q'>“Nochi noyolo nijtlalijtoc ipan Jerusalén.”  </div>
<div class='psalmlabel' id='PS88_0'> 88</div>
<div class='s'>Netlatlajtili para Toteco ma quinmanahui imaco miquilistli </div>
<div class='q'>
<span class="verse" id="PS88_1">1&#160;</span>TOTECO, ta catli tinoDios huan tinotemaquixtijca. </div>
<div class='q'>Tonali huan yohuali nimitztzajtzilijtoc para techpalehui. </div>
<div class='q'>
<span class="verse" id="PS88_2">2&#160;</span>Techtlacaquili quema nimotlatlajtía huan quema nimitztzajtzilía, </div>
<div class='q'>
<span class="verse" id="PS88_3">3&#160;</span>pampa nijmati nisiyajtoc ica nochi catli amo cuali hasta nijmati ya nechcatitoc para nimiquis. </div>
<div class='q'>
<span class="verse" id="PS88_4">4&#160;</span>Miyac quiijtohuaj para ya tlantinemi nonemilis huan para ayacmo nijpiya chicahualistli. </div>
<div class='q'>
<span class="verse" id="PS88_5">5&#160;</span>Masehualme nechtlahuelcajtoque para ma nimiqui. </div>
<div class='q'>Niitztoc quen se catli ya mijqui ipan tlahuilancayotl huan nochi quielcahuaj sintla itztoya. </div>
<div class='q'>Huan eltoc quen ta techelcajqui huan ayacmo techmocuitlahuía. </div>
<div class='q'>
<span class="verse" id="PS88_6">6&#160;</span>Ta techmajcajtoc ipan nopa ostotl catli más huejcatla campa onca tzintlayohuilotl catli más yayahuic. </div>
<div class='q'>
<span class="verse" id="PS88_7">7&#160;</span>Mocualancayo nechtlaijiyohuiltía chicahuac huan tlatoctzitzi nechtlatzintlanhuetziltía más. </div>
<div class='q'>
<span class="verse" id="PS88_8">8&#160;</span>Tijchijtoc para noteiximatcahua ma nechtlahuelcahuaca huan ma nechijiyaca. </div>
<div class='q'>Eltoc quen niitztoc ipan se tlatzactli huan amo hueli niquisa. </div>
<div class='q'>
<span class="verse" id="PS88_9">9&#160;</span>Ayacmo hueli nitlachiya pampa tlahuel nimochoquilijtoc. </div>
<div class='q'>Mojmostla nimitztlajtlanía motlapalehuil, </div>
<div class='q'>huan nimomatlanana quema nimotlatlajtía ica ta, TOTECO, para techtlasojtla. </div>
<div class='q'>
<span class="verse" id="PS88_10">10&#160;</span>Pero nijmachilía para, quena, nimiquis nimantzi, </div>
<div class='q'>huan ¿tlaque ipati elis para na nopa tiochicahual nextili catli tijchihuas quema ya nimictoc? </div>
<div class='q'>¡Amo tleno! ¿Atlac nihuelis nimitzpaquilismacas quema ya nimictos? </div>
<div class='q'>
<span class="verse" id="PS88_11">11&#160;</span>Se mijcatzi catli ya quitlalpachojtoque amo huelis tepohuilis para tijpiya hueyi tlaicnelili. </div>
<div class='q'>Amo huelis tepohuilis para titemachtli. </div>
<div class='q'>
<span class="verse" id="PS88_12">12&#160;</span>Nepa campa tzintlayohua amo huelise tepohuilise nopa huejhueyi tiochicahual nextili catli tijchihua. </div>
<div class='q'>Mijcatzitzi itztoque ipan se tlali campa ayacmo tleno quielnamiquij, </div>
<div class='q'>huan amo huelis mitzelnamiquise para san ta tixitlahuac. </div>
<div class='q'>
<span class="verse" id="PS88_13">13&#160;</span>Pero na nimitztzajtzilijtoc ta TOTECO, </div>
<div class='q'>huan sesen ijnaloc nochi catli niquijtohua quema nimotlatlajtía ica ta ajsi hasta moixtla. </div>
<div class='q'>
<span class="verse" id="PS88_14">14&#160;</span>TOTECO, ¿para tlen tijhuejcamajcajtoc nonemilis? </div>
<div class='q'>¿Para tlen tiquijcuinía moixayac huan titlachiya ipan seyoc lado? </div>
<div class='q'>
<span class="verse" id="PS88_15">15&#160;</span>Na niitztoc ipan tlaijiyohuili huan tequipacholi hasta quema noja niitztoya nitelpocatl. </div>
<div class='q'>Majmajtli huan miquilistli catli ta techtitlanilijtoc nechtoquilijtinemi, </div>
<div class='q'>huan ama ayacmo nihueli más niquijiyohuía. </div>
<div class='q'>
<span class="verse" id="PS88_16">16&#160;</span>Miyac huelta hualajtoc nopan na mohueyi cualancayo, </div>
<div class='q'>huan nopa majmajtli catli techtitlanilijtoc tlahuel nechtlaijiyohuiltía. </div>
<div class='q'>
<span class="verse" id="PS88_17">17&#160;</span>Quena, nochi nopa tlamantli nechyahualojtoc quen atl. </div>
<div class='q'>
<span class="verse" id="PS88_18">18&#160;</span>Nochi catli niquinicnelía huan catli itztoyaj nohuampoyohua tiquinchijtoc ma nechtlahuelcahuaca, </div>
<div class='q'>ayacmo nechchihuilíaj cuenta. </div>
<div class='q'>Huan noteiximatcahua tiquintlalijtoc ipan tzintlayohuilotl.  </div>
<div class='psalmlabel' id='PS89_0'> 89</div>
<div class='s'>Nopa camanal sencahuali catli Toteco quichijqui ihuaya David </div>
<div class='q'>
<span class="verse" id="PS89_1">1&#160;</span>Nimitzhuicatis, TOTECO, para nochipa pampa tlahuel hueyi moyolo ica na. </div>
<div class='q'>Quena, nochi telpocame huan huehuentzitzi niquinpohuilis para ta nelía titemachtli. </div>
<div class='q'>
<span class="verse" id="PS89_2">2&#160;</span>Na niquijto: “Ta titetlasojtlas para nochipa. </div>
<div class='q'>Huan nochipa tiitztos titemachtli san quen para nochipa huejcahuas ilhuicac campa tiitztoc.” </div>
<div class='q'>
<span class="verse" id="PS89_3">3&#160;</span>Ta tiquijtojtoc para tijchijqui se camanal sencahuali ica motequipanojca David catli tijtlapejpenijtoc. </div>
<div class='q'>Titlatestigojquetzqui catli tijchihuilis. </div>
<div class='q'>
<span class="verse" id="PS89_4">4&#160;</span>Tiquilhui para se iixhui mosehuis ipan isiya campa yaya tlanahuatía, </div>
<div class='q'>huan nopona tlanahuatis para nochipa. </div>
<div class='q'>
<span class="verse" id="PS89_5">5&#160;</span>TOTECO, catli itztoque ipan ilhuicac mitzpaquilismacaj por nochi nopa tiochicahual nextili catli tijchihua. </div>
<div class='q'>Huan miyac millones motequihuajcahua mitzhueyimatise pampa titemachtli. </div>
<div class='q'>
<span class="verse" id="PS89_6">6&#160;</span>Pampa ipan nochi ilhuicac amo aqui seyoc catli san se quen ta, Toteco Dios. </div>
<div class='q'>Huan niyon se tequihuajquetl amo quipiya chicahualistli catli quiaxilía catli tijpiya ta, Toteco. </div>
<div class='q'>
<span class="verse" id="PS89_7">7&#160;</span>Toteco Dios, ta nelía tihueyi huan titemajmati. </div>
<div class='q'>Nochi motlatzejtzeloltijca tequihuajcahua mitztlepanitaj. </div>
<div class='q'>Quena, nochi catli mitzyahualojtoque, majmahuij quema moquetzaj moixpa. </div>
<div class='q'>
<span class="verse" id="PS89_8">8&#160;</span>TOTECO, ta tiDios Catli Tijpiya Nochi Chicahualistli, </div>
<div class='q'>¿ajqueya seyoc tlahuel quipiya chicahualistli quen ta? </div>
<div class='q'>¡Amo aqui seyoc! San ta TOTECO tlahuel tijpiya chicahualistli. </div>
<div class='q'>San ta nelía titemachtli. </div>
<div class='q'>
<span class="verse" id="PS89_9">9&#160;</span>San ta tihueli tijnahuatía nopa hueyi atl quema mosisinía huan mocoxonía chicahuac. </div>
<div class='q'>Tijtlacahualtía huan quichihua catli tiquilhuía. </div>
<div class='q'>
<span class="verse" id="PS89_10">10&#160;</span>Ta tijtzontlamilti nopa catli temajmatiyaya ipan hueyi atl. </div>
<div class='q'>Ica mohueyi chicahualis tiquinsemanqui mocualancaitacahua. </div>
<div class='q'>
<span class="verse" id="PS89_11">11&#160;</span>Ta moaxca ilhuicactli, tlaltipactli huan nochi catli onca, </div>
<div class='q'>pampa nochi tijchijchijqui ta. </div>
<div class='q'>
<span class="verse" id="PS89_12">12&#160;</span>Tijchijchijqui nopa norte huan sur. </div>
<div class='q'>Nopa tepeme Tabor huan Hermón paquij pampa ta tiquinchijchijqui. </div>
<div class='q'>
<span class="verse" id="PS89_13">13&#160;</span>Moajcol tlahuel quipiya chicahualistli. </div>
<div class='q'>Huan monejmac quipiya tetili huan miyac yajatili para tlatlanis. </div>
<div class='q'>
<span class="verse" id="PS89_14">14&#160;</span>Motlanahuatilis motlatzquilijtoc ipan ome tlamantli: </div>
<div class='q'>Titetlajtolsencahua xitlahuac huan tijchihua catli cuali. </div>
<div class='q'>Titeicnelía huan tiquijtohua catli melahuac. </div>
<div class='q'>
<span class="verse" id="PS89_15">15&#160;</span>Nelía paquij nopa masehualme catli quicaquij nopa tlapitzali catli quinnotza ma mitzhueyichihuaca, TOTECO. </div>
<div class='q'>Inijuanti nemise nelía monechca huan ta tiquintlahuilis. </div>
<div class='q'>
<span class="verse" id="PS89_16">16&#160;</span>Semilhuitl mopaquilismacase ipan ta pampa tlahuel tihueyi huan tixitlahuac. </div>
<div class='q'>
<span class="verse" id="PS89_17">17&#160;</span>Pampa san ta tijpiya mohueyitilis huan tiquinfuerzajmaca. </div>
<div class='q'>Timasehualme tijpiyaj chicahualistli pampa ta techpalehuía. </div>
<div class='q'>
<span class="verse" id="PS89_18">18&#160;</span>Quena, Toteco Dios, ta catli titlatzejtzeloltic techmocuitlahuía tojuanti ipan tlali Israel. </div>
<div class='q'>Ta titotlanahuatijca. </div>
<div class='q'>
<span class="verse" id="PS89_19">19&#160;</span>Ipan se tlanextili tijcamanalhui motlatzejtzeloltijca tlajtol pannextijca huan tiquilhui: </div>
<div class='q'>“Tlen nochi masehualme nijtlapejpenijtoc se yejyectzi telpocatl catli tlahuel motemaca, </div>
<div class='q'>huan nijtequitlali ma eli tlanahuatijquetl para na. </div>
<div class='q'>
<span class="verse" id="PS89_20">20&#160;</span>Quena, nijpantijtoc notequipanojca David huan nicaltijtoc ica nopa aceite catli ica niteiyocatlalía para ma nechtequipanoca. </div>
<div class='q'>
<span class="verse" id="PS89_21">21&#160;</span>Nijchihuas ma eli temachtli huan nijmacas chicahualistli. </div>
<div class='q'>
<span class="verse" id="PS89_22">22&#160;</span>Amo quiechcapantlalise icualancaitacahua, </div>
<div class='q'>niyon amo quitlanise tlaixpanoca masehualme. </div>
<div class='q'>
<span class="verse" id="PS89_23">23&#160;</span>Iixpa niquintzontlamiltis icualancaitacahua huan nochi catli quicualancaitaj. </div>
<div class='q'>
<span class="verse" id="PS89_24">24&#160;</span>Na catli nitemachtli nijmocuitlahuis huan nijtiochihuas tlatoctzitzi, </div>
<div class='q'>huan tlahuel miyac niquicnelis. </div>
<div class='q'>Ica na notlapalehuil yaya elis tlahuel hueyi. </div>
<div class='q'>
<span class="verse" id="PS89_25">25&#160;</span>Na nijchihuas para itlanahuatilis pehuas campa hueyatl Eufrates, </div>
<div class='q'>huan tlamis hasta campa hueyi atl catli itoca Mediterráneo. </div>
<div class='q'>
<span class="verse" id="PS89_26">26&#160;</span>Huan yaya nechtzajtzilis huan nechilhuis: </div>
<div class='q'>‘¡Ta tinoTata, ta tinoTeco Dios! </div>
<div class='q'>Ta catli techmaquixtía huan techtlatía para amo tleno nechajsis.’ </div>
<div class='q'>
<span class="verse" id="PS89_27">27&#160;</span>Na niquitas nopa tlanahuatijquetl quen noachtihui cone. </div>
<div class='q'>Nijchihuas para yaya ma eli nopa tlanahuatijquetl catli más hueyi ipan nochi tlaltipactli. </div>
<div class='q'>
<span class="verse" id="PS89_28">28&#160;</span>Niquicnelis para nochipa huan para nochipa nijchihuilis catli cuali. </div>
<div class='q'>Huan nopa camanal sencahuali catli nijchijtoc ihuaya, amo quema tlamis. </div>
<div class='q'>
<span class="verse" id="PS89_29">29&#160;</span>Na nijtequimacas se iixhui para ma tlanahuatis campa yaya tlanahuatiyaya. </div>
<div class='q'>Itlanahuatilis huejcahuas para nochipa quen huejcahuas ilhuicactli. </div>
<div class='q'>
<span class="verse" id="PS89_30">30&#160;</span>Pero sintla iconehua quitlahuelcahuase noley huan amo monejnemiltise quen quiijtohua notlamachtil, </div>
<div class='q'>
<span class="verse" id="PS89_31">31&#160;</span>o sintla quiixpanose catli niquinnahuatijtoc ma quichihuaca ipan ininnemilis huan amo quintlepanitase notlanahuatilhua, </div>
<div class='q'>
<span class="verse" id="PS89_32">32&#160;</span>huajca niquintlatzacuiltis pampa ya nopa quinextis para amo nechneltocatoque huan tlajtlacolchihuaj. </div>
<div class='q'>
<span class="verse" id="PS89_33">33&#160;</span>Pero amo nijcahuas niquinicnelis, </div>
<div class='q'>niyon amo nijtlamiltis nopa camanali catli nijchijtoc ininhuaya. </div>
<div class='q'>
<span class="verse" id="PS89_34">34&#160;</span>Amo niquelcahuas catli ica nimocajtoc David huan amo nijpatlas nocamanal. </div>
<div class='q'>
<span class="verse" id="PS89_35">35&#160;</span>Pampa na nitlatestigojquetzqui para nijchihuilis David nochi catli nijtlajtolcahuilijtoc. </div>
<div class='q'>Huan na niDios catli nitlatzejtzeloltic amo hueli niistlacatis. </div>
<div class='q'>
<span class="verse" id="PS89_36">36&#160;</span>Iixhui mosehuis huan tlanahuatis para nochipa campa ya mosehui. </div>
<div class='q'>Itlanahuatilis huejcahuas san quen imiyaca tonali tlahuijtos tonati. </div>
<div class='q'>
<span class="verse" id="PS89_37">37&#160;</span>Quena, itlanahuatilis tlahuel huejcahuas quen huejcahuas metztli, </div>
<div class='q'>o quen huejcahuas nochi catli eltoc ipan ilhuicac catli eltoque quen notestigos.” </div>
<div class='m'>Quena, quej nopa tiquijto, Toteco. </div>
<div class='q'>
<span class="verse" id="PS89_38">38&#160;</span>¿Huajca para tlen techtlahuelcahua huan techhuejcamajcahua? </div>
<div class='q'>¿Para tlen tlahuel ticualani ica yaya catli tijtlapejpenijtoc para elis tlanahuatijquetl? </div>
<div class='q'>
<span class="verse" id="PS89_39">39&#160;</span>¿Atlac tijsosolojtoc nopa camanali catli tijchijqui ihuaya? </div>
<div class='q'>Pampa eltoc quen tijtlahuiso icorona hasta tlalchi. </div>
<div class='q'>
<span class="verse" id="PS89_40">40&#160;</span>Tijcahuili tocualancaitacahua ma quihuelonica nopa tepamitl catli yahualtic quitzacuayaya toaltepe. </div>
<div class='q'>Huan quitlamisosolojque nopa calme catli huejcapantique campa timomanahuiyayaj. </div>
<div class='q'>
<span class="verse" id="PS89_41">41&#160;</span>Nochi catli panoj nopona quiichtequij catli inijuanti quinequij. </div>
<div class='q'>Huan nopa masehualme catli itztoque tonechca san techhuetzquilíaj. </div>
<div class='q'>
<span class="verse" id="PS89_42">42&#160;</span>Tiquinfuerzajmacatoc tocualancaitacahua, </div>
<div class='q'>huan tiquinchijtoc ma paquica pampa techtlantoque. </div>
<div class='q'>
<span class="verse" id="PS89_43">43&#160;</span>Tijquixtili itlatequiyo tomachete catli ica titlahuilanayayaj, </div>
<div class='q'>huan amo tijnejqui techpalehuis para ma titlatlanica. </div>
<div class='q'>
<span class="verse" id="PS89_44">44&#160;</span>Techquixtili noyejyejca huan tijtlahuisojtoc hasta tlalchi notlanahuatilis. </div>
<div class='q'>
<span class="verse" id="PS89_45">45&#160;</span>Techchijtoc ma nitlatochuehuejtiya huan techpinahualtijtoc iniixpa nochi masehualme. </div>
<div class='q'>
<span class="verse" id="PS89_46">46&#160;</span>TOTECO, ¿hasta quema tlamis ticualantos? </div>
<div class='q'>¿Hasta quema noja timotlatijtos tlen tojuanti? </div>
<div class='q'>¿Atlac para nochipa mohueyi cualancayo eltos quen tlitl? </div>
<div class='q'>
<span class="verse" id="PS89_47">47&#160;</span>¡Toteco, xiquelnamiqui para tonemilis amo huejcahuas ipan ni tlaltipactli! </div>
<div class='q'>¿Atlac amo tleno ipati nopa nemilistli catli tiquinmacatoc nochi masehualme? </div>
<div class='q'>
<span class="verse" id="PS89_48">48&#160;</span>Niyon se masehuali amo huelis itztos para nochipa. ¡Nochi miquise! </div>
<div class='q'>¿Ajqueya huelis quimanahuis inemilis imaco miquilistli? </div>
<div class='q'>
<span class="verse" id="PS89_49">49&#160;</span>NoTeco Dios, ¿canque eltoc motlaicnelilis tlen huejcaya? </div>
<div class='q'>¿Para tlen ayacmo tijpiya hueyi moyolo ica tojuanti? </div>
<div class='q'>Ta tiToteco catli titemachtli, tijtlajtolcahuili David para melahuac amo quema techtlahuelcahuas. </div>
<div class='q'>
<span class="verse" id="PS89_50">50&#160;</span>TOTECO, xijtlachili quenicatza nochi masehualme techcualancaitaj tojuanti timomasehualhua. </div>
<div class='q'>
<span class="verse" id="PS89_51">51&#160;</span>Mocualancaitacahua quipinahualtíaj yaya catli tijtlapejpenijtoc para elis tlanahuatijquetl. </div>
<div class='b'> &#160; </div>
<div class='q'>
<span class="verse" id="PS89_52">52&#160;</span>Ma tijpaquilismacaca TOTECO para nochipa. </div>
<div class='q'>Quej nopa ma eli.  </div>
<div class='psalmlabel' id='PS90_0'> 90</div>
<div class='s'>Masehualme amo huejcahuaj </div>
<div class='q'>
<span class="verse" id="PS90_1">1&#160;</span>Toteco, ta nochipa techmocuitlahuijtinentoc, </div>
<div class='q'>hasta tlen ipejya nochi xihuitl huan para nochi tonali. </div>
<div class='q'>
<span class="verse" id="PS90_2">2&#160;</span>Hasta quema ayamo tiquinchijchihuayaya tepeme huan tlaltipactli, ta ipa tiitztoc. </div>
<div class='q'>Pampa ta, tiToteco Dios, amo quema tijpixqui mopejya, </div>
<div class='q'>huan amo quema tijpiyas motlamiya. </div>
<div class='q'>
<span class="verse" id="PS90_3">3&#160;</span>Ta tijchihua para nochi masehualme ma mocuepaca tlali. </div>
<div class='q'>Quena, ticamanalti huan tiquijtohua: </div>
<div class='q'>“Ximiquica anmasehualme.” </div>
<div class='q'>
<span class="verse" id="PS90_4">4&#160;</span>Pampa mil xihuitl ta tiquita quen se tonal catli panoc yalohua, </div>
<div class='q'>o quen elisquía se eyi hora quema se tlamocuitlahuiyaya tlayohua. </div>
<div class='q'>
<span class="verse" id="PS90_5">5&#160;</span>Tonemilis motlalojti quen atl catli hualtemo chicahuac ipan se atlajtli. </div>
<div class='q'>Huan ica se tlatoctzi tiixpolijtehuaj quen se temictli. </div>
<div class='q'>Nojquiya tiitztoque quen se xihui cuahuitl. </div>
<div class='q'>
<span class="verse" id="PS90_6">6&#160;</span>Ica ijnaloc moscaltía huan cahuani, </div>
<div class='q'>huan ica tiotlac quitzontequij huan huaqui. </div>
<div class='q'>
<span class="verse" id="PS90_7">7&#160;</span>Pampa ica mohueyi cualancayo techtlaijiyohuiltía huan techtzontlamiltía. </div>
<div class='q'>
<span class="verse" id="PS90_8">8&#160;</span>Totlajtlacolhua huan totlaixpanolhua tlanemijya nestoc moixpa. </div>
<div class='q'>
<span class="verse" id="PS90_9">9&#160;</span>Yeca nochi tonali huan nochi xihuitl tijpanoj huejhueyi tlaohuijcayotl, </div>
<div class='q'>catli ta techtitlanilía ica mohueyi cualancayo. </div>
<div class='q'>
<span class="verse" id="PS90_10">10&#160;</span>San techcahuilía timasehualme ma tiitztoca setenta xihuitl. </div>
<div class='q'>Huan catli quentzi más tejtetique san tiquincahuilía ma itztoca ochenta xihuitl. </div>
<div class='q'>Pero ipan nochi nopa xihuitl san tijpanoj tlaohuijcayotl huan tequipacholi, </div>
<div class='q'>pampa nochi nopa xihuitl san panotiquisa huan tojuanti san tiixpolijtehuaj. </div>
<div class='q'>
<span class="verse" id="PS90_11">11&#160;</span>¿Ajqueya quimachilía nochi catli tihuelis tijchihuas quema ticualani? </div>
<div class='q'>¿Ajqueya tlen tojuanti mitzimacasi quen quinamiqui? </div>
<div class='q'>
<span class="verse" id="PS90_12">12&#160;</span>Amo miyac tonali tijpiyaj, </div>
<div class='q'>huajca technextili quenicatza ma tijchihuaca para amo timotonalpolose, </div>
<div class='q'>huan para ma tijpiyaca tlalnamiquilistli ipan toyolo nochi tonali. </div>
<div class='q'>
<span class="verse" id="PS90_13">13&#160;</span>TOTECO, xihuala huan techtiochihua. </div>
<div class='q'>¿Hasta quema tlamis ticualantos? </div>
<div class='q'>Techtlasojtla tojuanti timotequipanojcahua. </div>
<div class='q'>
<span class="verse" id="PS90_14">14&#160;</span>Mojmostla ica ijnaloc technextili motlaicnelilis, </div>
<div class='q'>huan nochi tonemilis timitzhuicatise huan tiyolpactose. </div>
<div class='q'>
<span class="verse" id="PS90_15">15&#160;</span>Toteco, techmaca paquilistli quen ipatlaca nopa tlaohuijcayotl catli tijpanoque. </div>
<div class='q'>Huan techcahuili ma tiitztoca ica yejyectzi para miyac xihuitl, </div>
<div class='q'>quen imiyaca nopa xihuitl quema tijpanoque tlamantli catli fiero. </div>
<div class='q'>
<span class="verse" id="PS90_16">16&#160;</span>Xijchihua para sempa ma tiquitaca nopa huejhueyi tiochicahual nextili catli tijchihua. </div>
<div class='q'>Huan toconehua ma quiitaca nochi nopa yejyectzitzi tlamantli san se quen tijchihuayaya achtihuiya. </div>
<div class='q'>
<span class="verse" id="PS90_17">17&#160;</span>TOTECO, ta titoDios, </div>
<div class='q'>techtlahuilía ica motlatlanex huan technextilía para techcualita. </div>
<div class='q'>Techpalehui para nochi catli tijchihuase ma cualquisas huan ma huejcahuas. </div>
<div class='q'>Quena, Toteco, ma cualquisa nochi catli tomax quichihuas pampa ta techfuerzajmaca.  </div>
<div class='psalmlabel' id='PS91_0'> 91</div>
<div class='s'>Ma timotlatzquilijtoca ipan Toteco </div>
<div class='q'>
<span class="verse" id="PS91_1">1&#160;</span>Catli motlatzquilijtoc ipan Toteco Dios Catli Más Hueyi itztos temachtli imaco, </div>
<div class='q'>pampa mocahuas ica Toteco Catli Quipiya Nochi Chicahualistli. </div>
<div class='q'>
<span class="verse" id="PS91_2">2&#160;</span>Huan na niquijtos tlen TOTECO para yaya nechmocuitlahuía ica ihueyi chicahualis. </div>
<div class='q'>Yaya noTeco Dios huan san ipan ya nimotemachía. </div>
<div class='q'>
<span class="verse" id="PS91_3">3&#160;</span>Pampa san yaya hueli mitzmanahuis tlen nochi tlaquetztli catli sequinoc quintlatise para mitzmasiltise. </div>
<div class='q'>Mitzmocuitlahuis para amo mitzajsis nopa cocolistli catli tetzontlamiltía. </div>
<div class='q'>
<span class="verse" id="PS91_4">4&#160;</span>Quen se tenampillo quintlatía ipilconehua ieltlapaltzala, </div>
<div class='q'>Toteco quej nopa nojquiya mitzmocuitlahuía. </div>
<div class='q'>Temachtli mitzchihuilis nochi catli mitztlajtolcahuilijtoc, </div>
<div class='q'>pampa timotemachijtoc ipan ya para mitzmanahuis. </div>
<div class='q'>
<span class="verse" id="PS91_5">5&#160;</span>Huajca ama ayacmo ximajmahui ica tlayohua, </div>
<div class='q'>niyon amo xiquimacasi catli hueli panos ipan tonaya. </div>
<div class='q'>
<span class="verse" id="PS91_6">6&#160;</span>Amo xiquimacasi nopa tlaijiyohuilistli catli huala ipan tzintlayohuilotl, </div>
<div class='q'>niyon nopa miquilistli catli ajsi ica tlajcotona. </div>
<div class='q'>
<span class="verse" id="PS91_7">7&#160;</span>Masque monechca miquise mil o majtlactli mil masehualme, </div>
<div class='q'>pero ta amo mitzajsis. </div>
<div class='q'>
<span class="verse" id="PS91_8">8&#160;</span>Ica moixteyol tiquitas quenicatza quiselise tlatzacuiltili nopa tlaixpanoca tlacame. </div>
<div class='q'>
<span class="verse" id="PS91_9">9&#160;</span>Sintla timotemachijtoc ipan TOTECO para mitzmocuitlahuis, </div>
<div class='q'>huan timochiya ipan Toteco Catli Más Hueyi para mitzpalehuis, </div>
<div class='q'>
<span class="verse" id="PS91_10">10&#160;</span>huajca amo mitzajsis niyon se tlamantli catli amo cuali, </div>
<div class='q'>niyon amo quiajsis mochaj. </div>
<div class='q'>
<span class="verse" id="PS91_11">11&#160;</span>Pampa Toteco quintitlanis itequihuajcahua para ma mitzmocuitlahuica, </div>
<div class='q'>huan mitzmocuitlahuijtinemise campa hueli ta tiyas. </div>
<div class='q'>
<span class="verse" id="PS91_12">12&#160;</span>Huan itequihuajcahua mitztlananase ica ininmax para amo timotepotlamis ipan ojtli. </div>
<div class='q'>
<span class="verse" id="PS91_13">13&#160;</span>Niyon amo timajmahuis masque tijquetzas moicxi ipan se león o se cohuatl catli temictía. </div>
<div class='q'>Quena, amo tleno mopantis masque timoquejquetzas ininpani. </div>
<div class='q'>
<span class="verse" id="PS91_14">14&#160;</span>Pampa Toteco Dios quiijtohua: </div>
<div class='q'>“Na nijmanahuis pampa nechicnelía. </div>
<div class='q'>Nijhueyitlalis pampa motemachía ipan na. </div>
<div class='q'>
<span class="verse" id="PS91_15">15&#160;</span>Quema nechtzajtzilis, na nijnanquilis. </div>
<div class='q'>Nojquiya niitztos ihuaya quema quipiyas tequipacholi. </div>
<div class='q'>Nijmanahuis huan nijhueyitlalis. </div>
<div class='q'>
<span class="verse" id="PS91_16">16&#160;</span>Nijchihuas ma itzto tlahuel miyac xihuitl huan nijmaquixtis.”  </div>
<div class='psalmlabel' id='PS92_0'> 92</div>
<div class='s'>Xijpaquilismacaca Toteco </div>
<div class='q'>
<span class="verse" id="PS92_1">1&#160;</span>Nelía cuali para timitzhueyichihuase, TOTECO, </div>
<div class='q'>ta nopa Dios Catli Más tiHueyi. </div>
<div class='q'>Cuali ma timitzpaquilismacaca ica huicatl. </div>
<div class='q'>
<span class="verse" id="PS92_2">2&#160;</span>Ica ijnaloc ma titepohuilica motlaicnelilis pampa hueyi moyolo, </div>
<div class='q'>huan ica tlapoyahui ma tipaquica miyac pampa nelía titemachtli. </div>
<div class='q'>
<span class="verse" id="PS92_3">3&#160;</span>Ma tihuicaca huan ma titlatzotzonaca ica nopa tlatzotzonali catli itoca arpa, guitarra huan lira. </div>
<div class='q'>
<span class="verse" id="PS92_4">4&#160;</span>NoTeco Dios, ta nelía techchihuilijtoc miyac tlamantli catli cuali, </div>
<div class='q'>huan techchijtoc ma nipaqui. </div>
<div class='q'>Yeca nihuica ica miyac paquilistli. </div>
<div class='q'>
<span class="verse" id="PS92_5">5&#160;</span>¡TOTECO, ta tijchihua huejhueyi tiochicahual nextili! </div>
<div class='q'>¡Huan motlalnamiquilis amo aqui hueli quimachilía! </div>
<div class='q'>
<span class="verse" id="PS92_6">6&#160;</span>Nopa masehualme catli huihuitique amo quimatij niyon amo quimachilíaj. </div>
<div class='q'>
<span class="verse" id="PS92_7">7&#160;</span>Masehualme catli fiero ininnemilis motlananaj huan mohueyichihuaj ica tlamantli catli amo cuali, </div>
<div class='q'>pero amo quimatij para teipa quintzontlamiltise huan ayacmo quema motlananase. </div>
<div class='q'>
<span class="verse" id="PS92_8">8&#160;</span>Pero ta tiTOTECO, mitzhueyitlalijtose para nochipa pampa ta tiDios Catli Más Hueyi. </div>
<div class='q'>
<span class="verse" id="PS92_9">9&#160;</span>Xiquita nica itztoque mocualancaitacahua pero nojquiya nica tiquintzontlamis. </div>
<div class='q'>Quena, TOTECO, nochi masehualme catli quichihuaj catli amo cuali, ta tiquinsemanas. </div>
<div class='q'>
<span class="verse" id="PS92_10">10&#160;</span>Pero techmacas na chicahualistli quen se toro catli nemi cuatitla. </div>
<div class='q'>Huan sempa techaltis ica moaceite catli temaca yancuic chicahualistli. </div>
<div class='q'>
<span class="verse" id="PS92_11">11&#160;</span>Niquitas quenicatza tiquintzontlamis nocualancaitacahua. </div>
<div class='q'>Huan nijcaquis quenicatza quintzontlamise nopa tlaixpanoca tlacame catli motlanantoque ica na. </div>
<div class='b'> &#160; </div>
<div class='q'>
<span class="verse" id="PS92_12">12&#160;</span>Pero catli itztoque xitlahuaque iixpa Toteco quipiyase chicahualistli. </div>
<div class='q'>Inijuanti yejyectzitzi quen ixochiyo apachi cuahuitl. </div>
<div class='q'>Mohueyichihuase quen nopa tiocuame catli onca ipan tlali Líbano. </div>
<div class='q'>
<span class="verse" id="PS92_13">13&#160;</span>Masehualme catli cuajcualme quipiyase chicahualistli quen cuame catli quintoctoque ipan ichaj TOTECO, </div>
<div class='q'>huan Toteco Dios yaya quinmocuitlahuis. </div>
<div class='q'>
<span class="verse" id="PS92_14">14&#160;</span>Huan quema nopa cuajcualme huehuejtiyase, noja quipiyase fuerza. </div>
<div class='q'>Itztose quen cuame catli temacase inintlajca, </div>
<div class='q'>huan nochipa xoxohuixtose. </div>
<div class='q'>
<span class="verse" id="PS92_15">15&#160;</span>Huan ya nopa quinextis para TOTECO catli nechmocuitlahuía quichihua catli melahuac. </div>
<div class='q'>Nochipa yaya xitlahuac tetlajtolsencahua.  </div>
<div class='psalmlabel' id='PS93_0'> 93</div>
<div class='s'>Toteco tlahuel hueyi </div>
<div class='q'>
<span class="verse" id="PS93_1">1&#160;</span>¡TOTECO tlanahuatía! </div>
<div class='q'>Yaya tlahuel hueyi hasta quipiya itlatlanex catli onpano yejyectzi. </div>
<div class='q'>Quitlatzquilti nelcuali ni tlaltipactli, </div>
<div class='q'>huan amo hueli mojmolinis tlen itlatzinpehualtil. </div>
<div class='b'> &#160; </div>
<div class='q'>
<span class="verse" id="PS93_2">2&#160;</span>Nochipa hasta tlen huejcajya ta tijpixtoc tlanahuatili, </div>
<div class='q'>huan nochi catli itztoque ipan motlanahuatilis mocahuaj temachme. </div>
<div class='q'>San ta tiitztoc para nochipa. </div>
<div class='q'>
<span class="verse" id="PS93_3">3&#160;</span>TOTECO, nopa hueyame caquisti para mitzpaquilismacaj quema mocoxoníaj. </div>
<div class='q'>
<span class="verse" id="PS93_4">4&#160;</span>Pero ta, TOTECO, catli tiitztoc hasta huejcapa tijpiya más chicahualistli, </div>
<div class='q'>huan amo quen nopa atl catli mocoxonía ipan nochi huejhueyi atl ipan tlaltipactli. </div>
<div class='q'>
<span class="verse" id="PS93_5">5&#160;</span>Motlanahuatilhua amo quema mopatlaj. </div>
<div class='q'>TOTECO, para nochi xihuitl huan para nochi tonali motequiticayo eltoc senquistoc tlatzejtzeloltic.  </div>
<div class='psalmlabel' id='PS94_0'> 94</div>
<div class='s'>Netlatlajtili para Toteco ma quincuepili tocualancaitacahua </div>
<div class='q'>
<span class="verse" id="PS94_1">1&#160;</span>TOTECO, ximonexti. </div>
<div class='q'>Ta tiDios catli tijpiya motequi para tiquincuepilis catli amo cuali techchihuilijtoque tocualancaitacahua. </div>
<div class='q'>
<span class="verse" id="PS94_2">2&#160;</span>Ximotlanana huan xijtlatzacuilti ni tlali. </div>
<div class='q'>Nochi catli mohueyimatij xiquintlatzacuilti quen quinamiqui. </div>
<div class='q'>
<span class="verse" id="PS94_3">3&#160;</span>TOTECO, ¿hasta quema tlamis tlatlanise huan mopaquilismacase nopa masehualme catli amo aqui quitlepanitaj? </div>
<div class='q'>
<span class="verse" id="PS94_4">4&#160;</span>¿Hasta quema tlamis tetlaijilhuise huan mohueyimatise nopa tlajtlacolchijca masehualme? </div>
<div class='q'>
<span class="verse" id="PS94_5">5&#160;</span>TOTECO, inijuanti tlahuel quintlaijiyohuiltíaj huan quintequipacholmacaj momasehualhua catli tiquinicnelía. </div>
<div class='q'>
<span class="verse" id="PS94_6">6&#160;</span>Inijuanti quinmictíaj cahual toahuihua catli ehuani ipan sequinoc altepeme huan catli icnotzitzi. </div>
<div class='q'>
<span class="verse" id="PS94_7">7&#160;</span>Huan quiijtohuaj para ta, TOTECO, amo tiquita, </div>
<div class='q'>niyon amo timomaca cuenta. </div>
<div class='q'>Quej nopa quiijtohuaj tlen ta catli tiiTeco tohuejcapan tata Jacob. </div>
<div class='b'> &#160; </div>
<div class='q'>
<span class="verse" id="PS94_8">8&#160;</span>Amojuanti catli anhuihuitique ipan ni masehualme, xijmachilica. </div>
<div class='q'>¿Hasta quema anquitequihuise amotlalnamiquilis para antlamachilise? </div>
<div class='q'>
<span class="verse" id="PS94_9">9&#160;</span>Toteco quisencajqui tonacashua, </div>
<div class='q'>huajca ¿anmoilhuíaj para amo quicaquis catli anquiijtohuaj? </div>
<div class='q'>Yaya quichijchijqui toixteyol, </div>
<div class='q'>huan ¿anmoilhuíaj para amo quiitas catli anquichihuaj? </div>
<div class='q'>
<span class="verse" id="PS94_10">10&#160;</span>Yaya quintlatzacuiltía masehualme ipan nochi tlalme, </div>
<div class='q'>¿anmoilhuíaj amo anmechtlatzacuiltis nojquiya? </div>
<div class='q'>Yaya quimati nochi catli pano, </div>
<div class='q'>huan ¿anmoilhuíaj amo quimati tlaque anquichihuaj? </div>
<div class='q'>
<span class="verse" id="PS94_11">11&#160;</span>TOTECO quiiximati inintlalnamiquilis masehualme huan quimati para san moilhuíaj tlamantli catli amo cuali. </div>
<div class='b'> &#160; </div>
<div class='q'>
<span class="verse" id="PS94_12">12&#160;</span>Pero cuali ininpanti nopa masehualme catli ta, TOTECO, </div>
<div class='q'>tiquintlatzacuiltis para tiquintlalnamictis. </div>
<div class='q'>Ya nopa quinpalehuía para quitoquilise moojhui, </div>
<div class='q'>huan para monejnemiltise xitlahuac ipan motlanahuatilhua. </div>
<div class='b'> &#160; </div>
<div class='q'>
<span class="verse" id="PS94_13">13&#160;</span>Huan para itztose ica paquilistli quema ajsis nopa tonali catli fiero. </div>
<div class='q'>Pero nopa masehualme catli amo quitlepanitaj TOTECO mochihuilíaj se ostotl para ipan momasiltise huan motzontlamiltise. </div>
<div class='q'>
<span class="verse" id="PS94_14">14&#160;</span>Pampa TOTECO amo quintlahuelcahuas imasehualhua pampa inijuanti iaxcahua. </div>
<div class='q'>
<span class="verse" id="PS94_15">15&#160;</span>Se tonal Toteco tetlajtolsencahuas xitlahuac, </div>
<div class='q'>huan nochi catli itztoque ica ininnemilis xitlahuac, </div>
<div class='q'>inijuanti paquise miyac. </div>
<div class='q'>
<span class="verse" id="PS94_16">16&#160;</span>¿Ajqueya nechmanahuis ininmaco nopa mosisinijca masehualme? </div>
<div class='q'>¿Ajqueya nechmocuitlahuis tlen nopa tlaixpanoca masehualme? </div>
<div class='q'>
<span class="verse" id="PS94_17">17&#160;</span>Sintla Toteco amo nechpalehuijtosquía, </div>
<div class='q'>huajca noyoltzi ya eltosquía campa tlatzitzicatoc pampa ya nimictosquía. </div>
<div class='q'>
<span class="verse" id="PS94_18">18&#160;</span>Na nitzajtzic huan niquijto: </div>
<div class='q'>“TOTECO, xixitlaca noicxihua.” </div>
<div class='q'>Huan yaya nechtlasojtlac huan nechmaquixti. </div>
<div class='b'> &#160; </div>
<div class='q'>
<span class="verse" id="PS94_19">19&#160;</span>NoTeco, quema san nimonejnehuilía tlen miyac tequipacholi huan san ya nopa nijmati, </div>
<div class='q'>ta techyoltlalía. </div>
<div class='q'>Techchihua ma nimotemachi ipan ta huan techmaca paquilistli. </div>
<div class='q'>
<span class="verse" id="PS94_20">20&#160;</span>Se tlanahuatijquetl catli amo quichihua catli xitlahuac, </div>
<div class='q'>amo tijcahuas para mosentilis ica ta. </div>
<div class='q'>Niyon amo itztoc mohuaya catli quichihua se tlanahuatili catli amo xitlahuac. </div>
<div class='b'> &#160; </div>
<div class='q'>
<span class="verse" id="PS94_21">21&#160;</span>Pero tlanahuatiani quej nopa mosentilíaj huan mocamanalhuíaj para quenicatza quimictise se catli amo tleno quichijtoc, </div>
<div class='q'>o se catli cuali monejnemiltía. </div>
<div class='q'>
<span class="verse" id="PS94_22">22&#160;</span>Pero TOTECO yaya nechmocuitlahuía pampa tlahuel miyac chicahualistli quipiya. </div>
<div class='q'>Ipan noTeco Dios nimotlatía huan amo tleno huelis nechajsis pampa yaya nechmanahuía. </div>
<div class='q'>
<span class="verse" id="PS94_23">23&#160;</span>Huan Toteco Dios quichijtoc para ma huetzi ininpani nopa mosisinijca masehualme nochi nopa tlamantli catli amo cuali quichijtoque. </div>
<div class='q'>Yaya quintzontlamiltis senquistoc quen quisencajtoyaj quinchihuilise sequinoc. </div>
<div class='q'>Quena, TOTECO toDios yaya quintzontlamiltis.  </div>
<div class='psalmlabel' id='PS95_0'> 95</div>
<div class='s'>Se huicatl para tijpaquilismacase huan tijhueyichihuase Toteco </div>
<div class='q'>
<span class="verse" id="PS95_1">1&#160;</span>¡Xihualaca, ma tihuicaca para TOTECO! </div>
<div class='q'>Quena, ma tihuicaca ica paquilistli para tijhueyimatise Toteco catli techmaquixtía huan techtlatía para amo tleno techajsis. </div>
<div class='q'>
<span class="verse" id="PS95_2">2&#160;</span>Ma tiyaca iixpa Toteco para tijtlascamatise ica nochi toyolo. </div>
<div class='q'>Ma tijpaquilismacaca ica huicatl. </div>
<div class='q'>
<span class="verse" id="PS95_3">3&#160;</span>Pampa TOTECO yaya se Dios Catli Tlahuel Hueyi. </div>
<div class='q'>Yaya nopa Hueyi Tlanahuatijquetl huan amo quen nochi sequinoc totiotzitzi catli masehualme quinhueyichihuaj. </div>
<div class='q'>
<span class="verse" id="PS95_4">4&#160;</span>Imaco eltoc nochi nopa ostotl catli más huejcatla huan nopa tepeme catli más huejcapantique. </div>
<div class='q'>Nochi iaxca ya. </div>
<div class='q'>
<span class="verse" id="PS95_5">5&#160;</span>Yaya iaxca nopa hueyi atl huan tlaltipactli, </div>
<div class='q'>pampa yaya quichijchijqui. </div>
<div class='q'>
<span class="verse" id="PS95_6">6&#160;</span>Xihualaca, ma tijhueyichihuaca huan ma timoixtlapachoca hasta tlalchi iixpa TOTECO, </div>
<div class='q'>yaya catli techchijchijqui. </div>
<div class='q'>
<span class="verse" id="PS95_7">7&#160;</span>Pampa yaya toDios huan tojuanti tiimasehualhua. </div>
<div class='q'>Tiitztoque quen tiiborregojhua catli yaya quinmocuitlahuía. </div>
<div class='q'>Achi cuali sintla anquitoscacaquise Toteco. </div>
<div class='b'> &#160; </div>
<div class='q'>
<span class="verse" id="PS95_8">8&#160;</span>(Toteco quiijtohua:) </div>
<div class='q'>“Amo ximoyoltetilica quen israelitame quichijque huejcajya ipan nopa huactoc tlali catli itoca Meriba huan Masah. </div>
<div class='q'>
<span class="verse" id="PS95_9">9&#160;</span>Nopona amohuejcapan tatahua nechyejyecojque para quiitase tlaque nijchihuasquía. </div>
<div class='q'>Huan quichijque ya ni masque ipa ya quiitztoyaj nopa huejhueyi tiochicahual nextili catli na nijchijtoya iniixpa. </div>
<div class='q'>
<span class="verse" id="PS95_10">10&#160;</span>Para cuarenta xihuitl nicualantoya ininhuaya, </div>
<div class='q'>pampa ininyolo huan inintlalnamiquilis eltoya huejca tlen na. </div>
<div class='q'>Huan hasta ama amo moselijtoque quitoquilise notlanahuatilhua. </div>
<div class='q'>
<span class="verse" id="PS95_11">11&#160;</span>Yeca ica nohueyi cualancayo nitlatestigojquetzqui para amo quema calaquise campa nijsencajtoya ma mosiyajquetzaca.”  </div>
<div class='psalmlabel' id='PS96_0'> 96</div>
<div class='s'>Huicatl para tijpaquilismacase Toteco </div>
<div class='q'>
<span class="verse" id="PS96_1">1&#160;</span>Nochi catli anitztoque ipan tlaltipactli, </div>
<div class='q'>xihuicaca para TOTECO. </div>
<div class='q'>Quena, xihuicaca se huicatl yancuic. </div>
<div class='q'>
<span class="verse" id="PS96_2">2&#160;</span>Ma tijhuicatica TOTECO por nochi catli quichijtoc. </div>
<div class='q'>Ma tijpaquilismacaca huan ma tijtlascamatica por nochi catli techchihuilijtoc. </div>
<div class='q'>Huan mojmostla ma titepohuilica para yaya temaquixtía. </div>
<div class='q'>
<span class="verse" id="PS96_3">3&#160;</span>Ipan nochi tlaltipactli ma titepohuilica ihueyitilis huan nochi tlamantli yejyectzi catli quichijtoc. </div>
<div class='q'>Huan nochi masehualme ma tiquinpohuilica nopa huejhueyi tlamantli catli yaya quichihua. </div>
<div class='q'>
<span class="verse" id="PS96_4">4&#160;</span>Pampa TOTECO nelía tlahuel hueyi huan quinamiqui ma tijhueyimatica. </div>
<div class='q'>San yaya nelía temajmati huan ne sequinoc catli masehualme quintocaxtíaj dioses, amo. </div>
<div class='q'>
<span class="verse" id="PS96_5">5&#160;</span>Pampa nochi nopa dioses catli quinhueyichihuaj ipan sequinoc tlalme, </div>
<div class='q'>amo tleno ininpati. </div>
<div class='q'>Inijuanti san elij teteyome catli masehualme quinchijchijtoque. </div>
<div class='q'>Pero TOTECO yaya quichijchijqui ilhuicactli. </div>
<div class='q'>
<span class="verse" id="PS96_6">6&#160;</span>Campa itztoc Toteco senquistoc onca itlatlanex huan temitoc ica ihueyitilis. </div>
<div class='q'>Huan ipan itiopa onca ichicahualis huan iyejyejca. </div>
<div class='q'>
<span class="verse" id="PS96_7">7&#160;</span>Nochi anmasehualme tlen nochi tlaltipactli, </div>
<div class='q'>xitepohuilica para san TOTECO quipiya chicahualistli huan san yaya hueyi. </div>
<div class='q'>
<span class="verse" id="PS96_8">8&#160;</span>Xijtlepanitaca TOTECO quen quinamiqui. </div>
<div class='q'>Xijhualiquilica tlacajcahualistli huan xiyaca icalixpa itiopa. </div>
<div class='q'>
<span class="verse" id="PS96_9">9&#160;</span>Xihualaca huan xijhueyichihuaca TOTECO. </div>
<div class='q'>Quena, xijhueyichihuaca ica se amonemilis catli yejyectzi huan tlatzejtzeloltic. </div>
<div class='q'>Huan nochi tlaltipactli ma huihuipica iixpa. </div>
<div class='q'>
<span class="verse" id="PS96_10">10&#160;</span>Xiquinpohuilica nochi tlalme para Toteco tlanahuatía. </div>
<div class='q'>Tlaltipactli quitlalijtoc cuali huan amo quema mijcuinis campa quitlatzquiltijtoc. </div>
<div class='q'>Huan Toteco Dios xitlahuac quintlajtolsencahuas nochi altepeme. </div>
<div class='q'>
<span class="verse" id="PS96_11">11&#160;</span>¡Ma paqui ilhuicactli huan nochi tlaltipactli! </div>
<div class='q'>¡Nochi huejhueyi atl ma mocoxonica iixpa Toteco ica paquilistli! </div>
<div class='q'>
<span class="verse" id="PS96_12">12&#160;</span>¡Ma paqui nopa cuatitlamitl huan nochi catli onca, </div>
<div class='q'>pampa nochi cuame quinextíaj para Toteco tlahuel hueyi! </div>
<div class='q'>Quena, ma tzajtzica nopa cuame para quipaquilismacase iixpa TOTECO, </div>
<div class='q'>
<span class="verse" id="PS96_13">13&#160;</span>pampa yaya huala. </div>
<div class='q'>Quena, yaya hualas para quitlajtolsencahuas catli itztoque ipan ni tlaltipactli. </div>
<div class='q'>Quena, quintlajtolsencahuas masehualme ipan nochi altepeme quen quinamiqui. </div>
<div class='q'>Quena, quema tetlajtolsencahuas, </div>
<div class='q'>nochi quimatise para quichihua catli melahuac.  </div>
<div class='psalmlabel' id='PS97_0'> 97</div>
<div class='s'>Toteco nochi quinahuatía </div>
<div class='q'>
<span class="verse" id="PS97_1">1&#160;</span>¡Nochi tlaltipactli ma paqui pampa TOTECO tlanahuatía! </div>
<div class='q'>Huan nochi nopa pilaltepetzitzi catli mopantíaj tlatlajco hueyi atl, </div>
<div class='q'>xiquinilhuica nojquiya ma paquica. </div>
<div class='q'>
<span class="verse" id="PS97_2">2&#160;</span>Mixtli huan tzintlayohuilotl quiyahualojtoc Toteco. </div>
<div class='q'>Huan itlanahuatilis pejtoc ipan catli melahuac huan catli xitlahuac. </div>
<div class='q'>
<span class="verse" id="PS97_3">3&#160;</span>Iixpa tlayacanti se tlitl catli quintzontlamiltía icualancaitacahua. </div>
<div class='q'>
<span class="verse" id="PS97_4">4&#160;</span>Nopa tlapetlanilotl catli yaya quititlani quitlahuilía nochi tlaltipactli. </div>
<div class='q'>Huan ni tlaltipactli huihuipica quema quiita. </div>
<div class='q'>
<span class="verse" id="PS97_5">5&#160;</span>Nochi tepeme atiyaj quen cera iixpa TOTECO catli iaxca nochi tlaltipactli. </div>
<div class='q'>
<span class="verse" id="PS97_6">6&#160;</span>Ilhuicactli tlayolmelahua para Toteco xitlahuac tetlajtolsencahua. </div>
<div class='q'>Huan nochi tlaltipactli quiita ihueyitilis. </div>
<div class='q'>
<span class="verse" id="PS97_7">7&#160;</span>Ma mopinahuaca nochi catli quinhueyichihuaj teteyome, </div>
<div class='q'>huan nochi catli mohueyimatij ica inintlaixcopincayohua catli amo tleno ininpati. </div>
<div class='q'>Nochi sequinoc amojuanti catli masehualme anmechtocaxtía “andioses” ximotlancuaquetzaca iixpa Toteco. </div>
<div class='b'> &#160; </div>
<div class='q'>
<span class="verse" id="PS97_8">8&#160;</span>TOTECO, nopa altepetl Jerusalén huan nochi altepeme ipan tlali Judá quipiyaj paquilistli ica motlamachtil. </div>
<div class='q'>
<span class="verse" id="PS97_9">9&#160;</span>Pampa ta, tiTOTECO, tijnahuatía nochi tlaltipactli, </div>
<div class='q'>huan más tihueyi que nochi sequinoc dioses. </div>
<div class='q'>
<span class="verse" id="PS97_10">10&#160;</span>TOTECO quinicnelía nochi catli quicualancaitaj catli amo cuali. </div>
<div class='q'>Quinmocuitlahuía imasehualhua huan quinchololtía ininmaco tlaixpanoca masehualme. </div>
<div class='q'>
<span class="verse" id="PS97_11">11&#160;</span>Catli xitlahuac ininnemilis nemi ipan itlahuil Toteco, </div>
<div class='q'>huan catli cuali ininyolo quipantíaj paquilistli. </div>
<div class='q'>
<span class="verse" id="PS97_12">12&#160;</span>Xipaquica ipan TOTECO nochi amojuanti catli anitztoque xitlahuac iixpa. </div>
<div class='q'>Xijhueyichihuaca huan nochipa xiquelnamictoca para Toteco yaya senquistoc tlatzejtzeloltic.  </div>
<div class='psalmlabel' id='PS98_0'> 98</div>
<div class='s'>Ma tijpaquilismacaca Toteco pampa yaya xitlahuac tetlajtolsencahua </div>
<div class='q'>
<span class="verse" id="PS98_1">1&#160;</span>Ma tihuicaca para TOTECO se huicatl yancuic, </div>
<div class='q'>pampa yaya quichijtoc nochi nopa huejhueyi tiochicahual nextili. </div>
<div class='q'>Yaya ya tlatlantoc ica ihueyi chicahualis huan ica imax catli tlatzejtzeloltic. </div>
<div class='q'>
<span class="verse" id="PS98_2">2&#160;</span>TOTECO quipannextijtoc ipan nochi tlaltipactli para san yaya temaquixtía. </div>
<div class='q'>Quinextijtoc iniixtla sequinoc tlalme para xitlahuac tetlajtolsencahua. </div>
<div class='q'>
<span class="verse" id="PS98_3">3&#160;</span>Yaya quielnamictoc catli techtencahuilijtoc pampa techicneli tojuanti tiisraelitame. </div>
<div class='q'>Huan ama ipan nochi tlaltipactli quiitztoque quenicatza Toteco Dios techmaquixtijtoc tiimasehualhua. </div>
<div class='q'>
<span class="verse" id="PS98_4">4&#160;</span>Yeca ipan nochi tlaltipactli xijpaquilismacaca TOTECO huan xihuicaca ica miyac paquilistli. </div>
<div class='q'>
<span class="verse" id="PS98_5">5&#160;</span>Xijhuicatica TOTECO. </div>
<div class='q'>Xijhueyimatica huan xitlatzotzonaca ica arpa. </div>
<div class='q'>
<span class="verse" id="PS98_6">6&#160;</span>Xijpitzaca nochi tlamantli tlapitzali huan xihuicaca ica yejyectzi iixpa TOTECO, </div>
<div class='q'>yaya catli Tlanahuatijquetl. </div>
<div class='q'>
<span class="verse" id="PS98_7">7&#160;</span>¡Ma mojmolini chicahuac tlen ihuexca nopa hueyi atl huan ma quipaquilismaca Toteco! </div>
<div class='q'>Nochi tlaltipactli huan catli itztoque ipani ma tzajtzica huan ma quiijtoca: </div>
<div class='q'>“Tijhueyitlalise Toteco.” </div>
<div class='q'>
<span class="verse" id="PS98_8">8&#160;</span>Nopa hueyame ma paquica, </div>
<div class='q'>huan masehualme ma momatlatzinica, </div>
<div class='q'>huan nochi tepeme ma huicaca ica paquilistli </div>
<div class='q'>
<span class="verse" id="PS98_9">9&#160;</span>iixpa TOTECO, </div>
<div class='q'>pampa yaya huala para quintlajtolsencahuaqui xitlahuac nochi masehualme catli itztoque ipan ni tlaltipactli.  </div>
<div class='psalmlabel' id='PS99_0'> 99</div>
<div class='s'>Toteco yaya tlatzejtzeloltic </div>
<div class='q'>
<span class="verse" id="PS99_1">1&#160;</span>¡TOTECO tlanahuatía! </div>
<div class='q'>Nochi masehualme ipan nochi tlalme ma huihuipicaca ica majmajtli. </div>
<div class='q'>Isiya campa mosehuía para tlanahuatis quipiya más tlanahuatili huan eltoc más huejcapa que nopa querubines tequihuajme. </div>
<div class='q'>Nochi catli onca huan nochi catli itztoque ipan tlaltipactli, </div>
<div class='q'>ma moyolpitzahuilica. </div>
<div class='q'>
<span class="verse" id="PS99_2">2&#160;</span>Ipan Tepetl Sion nochi quimatij para TOTECO nelía hueyi. </div>
<div class='q'>Yaya más hueyi tlen nochi sequinoc tlanahuatiani ipan tlaltipactli. </div>
<div class='q'>
<span class="verse" id="PS99_3">3&#160;</span>Nochi ma quihueyichihuaca Toteco, yaya catli hueyi huan temajmati. </div>
<div class='q'>San ya nelía tlatzejtzeloltic. </div>
<div class='q'>
<span class="verse" id="PS99_4">4&#160;</span>Toteco yaya se tlanahuatijquetl catli quipiya nochi chicahualistli, </div>
<div class='q'>huan quipactía tetlajtolsencahuas xitlahuac. </div>
<div class='q'>Nochi catli quichihua senquistoc cuali. </div>
<div class='q'>Yaya quinchihuilijtoc catli xitlahuac nochi israelitame. </div>
<div class='q'>
<span class="verse" id="PS99_5">5&#160;</span>¡Ma tijhueyitlalica TOTECO, yaya toDios, </div>
<div class='q'>yaya catli tlatzejtzeloltic! </div>
<div class='q'>Ma timotlancuaquetzaca huan ma timoixtlapachoca hasta tlalchi iicxitla, </div>
<div class='q'>pampa san yaya tlatzejtzeloltic. </div>
<div class='q'>
<span class="verse" id="PS99_6">6&#160;</span>Quema nopa totajtzitzi Moisés huan Aarón, huan nopa tlajtol pannextijquetl Samuel, </div>
<div class='q'>quitzajtziliyayaj TOTECO para quitlajtlanise itlapalehuil, </div>
<div class='q'>yaya quinnanquiliyaya. </div>
<div class='q'>
<span class="verse" id="PS99_7">7&#160;</span>Toteco quincamanalhui ipan se mixtli, </div>
<div class='q'>huan inijuanti quichijque nochi catli quiijto icamanal huan itlanahuatilhua. </div>
<div class='q'>Quena, inijuanti quichijque nochi catli quinilhui ma quichihuaca. </div>
<div class='b'> &#160; </div>
<div class='q'>
<span class="verse" id="PS99_8">8&#160;</span>Quena, TOTECO, ta titoDios, ta tiquinnanquili. </div>
<div class='q'>Ta tieli se Dios catli tiquintlapojpolhuía inintlajtlacolhua masehualme. </div>
<div class='q'>Pero nojquiya tiquintlatzacuiltía quema quichihuayayaj tlamantli catli amo cuali. </div>
<div class='b'> &#160; </div>
<div class='q'>
<span class="verse" id="PS99_9">9&#160;</span>Ma tijhueyitlalica TOTECO huan ma tijhueyichihuaca. </div>
<div class='q'>Ma timotlancuaixtlapachoca iixtla ipan nopa tepetl tlatzejtzeloltic catli itoca Sion.  </div>
<div class='psalmlabel' id='PS100_0'> 100</div>
<div class='s'>Ma tijtlascamatica Toteco </div>
<div class='q'>
<span class="verse" id="PS100_1">1&#160;</span>Xihuicaca ica paquilistli para TOTECO, </div>
<div class='q'>nochi anmasehualme catli anitztoque ipan ni tlaltipactli. </div>
<div class='q'>
<span class="verse" id="PS100_2">2&#160;</span>Xijtequipanoca TOTECO ica paquilistli. </div>
<div class='q'>Huan quema anhualahuij iixpa, xihuicatihualaca. </div>
<div class='q'>
<span class="verse" id="PS100_3">3&#160;</span>Xijmatica cuali para TOTECO, yaya Toteco Dios. </div>
<div class='q'>Yaya techchijchijqui. </div>
<div class='q'>Amo timochijchijtoque tojuanti. </div>
<div class='q'>Tojuanti tiimasehualhua huan tiitztoque quen tiiborregojhua catli techpixtoc ipan ipotrero para techmocuitlahuis. </div>
<div class='q'>
<span class="verse" id="PS100_4">4&#160;</span>Quema ticalaquij ipan itiopa, ma tijtlascamatica miyac. </div>
<div class='q'>Huan quema tinemij icalixpa, ma tihuicaca. </div>
<div class='q'>Quena, ma tijtlascamatica huan ma tijpaquilismacaca. </div>
<div class='q'>
<span class="verse" id="PS100_5">5&#160;</span>Pampa TOTECO yaya nelía cuali. </div>
<div class='q'>Nochipa teicnelía huan tetlasojtla. </div>
<div class='q'>Yaya itztos temachtli para nochipa ica nochi masehualme catli tlacajtihualahuij.  </div>
<div class='psalmlabel' id='PS101_0'> 101</div>
<div class='s'>Toteco, tijnequij tiitztose tixitlahuaque </div>
<div class='q'>
<span class="verse" id="PS101_1">1&#160;</span>Na nijnequi nihuicas para ta, </div>
<div class='q'>TOTECO, pampa ta techicnelía huan techchihuilía catli xitlahuac. </div>
<div class='q'>Quena, nimitzpaquilismacas ica huicatl. </div>
<div class='q'>
<span class="verse" id="PS101_2">2&#160;</span>Nijnequi xitlahuac nimonejnemiltis ipan moojhui, </div>
<div class='q'>huan quema tihualas techitaqui, </div>
<div class='q'>amo techpantilis niyon se tlamantli catli amo cuali. </div>
<div class='q'>Nojquiya nimonejnemiltis xitlahuac ipan nochaj. </div>
<div class='q'>
<span class="verse" id="PS101_3">3&#160;</span>Amo nijnequi tlamantli catli nenpolihui huan catli amo tleno ipati. </div>
<div class='q'>Amo nijchihuas tlamantli catli amo xitlahuac. </div>
<div class='q'>
<span class="verse" id="PS101_4">4&#160;</span>Nijhuejcamajcahuas nochi tlalnamiquilistli catli nechchihuasquía ma nijchihua catli fiero. </div>
<div class='q'>Amo nijnechcahuis tlamantli catli amo cuali. </div>
<div class='q'>
<span class="verse" id="PS101_5">5&#160;</span>Amo niquijiyohuis catli quiichtacaejelnamiqui ihuampox. </div>
<div class='q'>Huan amo aqui nijcahuilis ma mohueyimati huan moyacaquetzas. </div>
<div class='q'>
<span class="verse" id="PS101_6">6&#160;</span>Niquinmocuitlahuis nopa masehualme catli temachme ipan notlal, </div>
<div class='q'>huan niquinnotzas para ma itztoca nohuaya ipan nochaj. </div>
<div class='q'>Huan san catli nelía monejnemiltíaj xitlahuac, </div>
<div class='q'>niquincahuilis ma nechtequipanoca. </div>
<div class='q'>
<span class="verse" id="PS101_7">7&#160;</span>Pero amo niquincahuilis ma itztoca ipan nochaj catli tlacajcayahuaj huan istlacatij. </div>
<div class='q'>
<span class="verse" id="PS101_8">8&#160;</span>Mojmostla ica ijnaloc niquintzontlamiltis nochi catli amo tleno quitlepanitaj. </div>
<div class='q'>Huan quej nopa niquintlamiltis nochi catli quichihuaj catli fiero ipan ialtepe TOTECO.  </div>
<div class='psalmlabel' id='PS102_0'> 102</div>
<div class='s'>Inetlatlajtil se catli motequipachohua </div>
<div class='q'>
<span class="verse" id="PS102_1">1&#160;</span>¡TOTECO, techtlacaquili quema nimotlatlajtía! </div>
<div class='q'>Xijchihua cuenta nocamanal quema nimitztzajtzilía para techpalehui. </div>
<div class='q'>
<span class="verse" id="PS102_2">2&#160;</span>Amo ximohuejcatlali tlen na ipan nopa hora quema nitlaijiyohuía. </div>
<div class='q'>¡Ximohuijtzoma para techtlacaquilis huan nimantzi technanquili quema nimitznotza! </div>
<div class='q'>
<span class="verse" id="PS102_3">3&#160;</span>Pampa mojmostla nonemilis tlantiya quen poctli. </div>
<div class='q'>Huan noomiyohua nijmachilía quen tlatlasquía. </div>
<div class='q'>
<span class="verse" id="PS102_4">4&#160;</span>Tlahuel nimococohua ipan noyolo. </div>
<div class='q'>Ayacmo nijpiya chicahualistli. </div>
<div class='q'>Niitztoc quen se xihuitl catli pilintoc. </div>
<div class='q'>Ayacmo nimayana huan niquelcahua para nitlacuas. </div>
<div class='q'>
<span class="verse" id="PS102_5">5&#160;</span>Huan pampa tlahuel nitlaayijhuijtoc, </div>
<div class='q'>tlamicuahuaqui nocuetlaxo ipan noomiyo. </div>
<div class='q'>
<span class="verse" id="PS102_6">6&#160;</span>Nijmati quen nielisquía nopa tzopilotl catli nemi ipan nopa tlali campa amo tleno eli, </div>
<div class='q'>o quen cuamojmojtli catli iseltzi itztoc ipan huactoc tlali. </div>
<div class='q'>
<span class="verse" id="PS102_7">7&#160;</span>Nochi yohuali ayacmo nicochi. </div>
<div class='q'>Niitztoc quen nopa tototl catli nemi iseltzi huan mosehuía itzonatipa se cali. </div>
<div class='q'>
<span class="verse" id="PS102_8">8&#160;</span>Nocualancaitacahua mojmostla nechpinajtíaj huan nechtelchihuaj. </div>
<div class='q'>
<span class="verse" id="PS102_9">9&#160;</span>Ayacmo nijcua pantzi. </div>
<div class='q'>Ama nijcua cuanextli huan catli niquiji momanelohua ica noixayo, </div>
<div class='q'>
<span class="verse" id="PS102_10">10&#160;</span>pampa tlahuel ticualantoc ica na. </div>
<div class='q'>Ama techtlanantoc huan teipa techhuejcamajcajtoc. </div>
<div class='q'>
<span class="verse" id="PS102_11">11&#160;</span>Nonemilis panoti chicahuac quen tlayohuilotl. </div>
<div class='q'>Huan notlacayo pilinti quen xihuitl. </div>
<div class='q'>
<span class="verse" id="PS102_12">12&#160;</span>Pero ta TOTECO, tiitztos para nochipa, </div>
<div class='q'>huan nochi catli tlacajtiyase para nochipa mitzelnamictose. </div>
<div class='q'>
<span class="verse" id="PS102_13">13&#160;</span>Na nijmati para ta timotlananas huan tihualas para tijtlasojtlaqui altepetl Jerusalén. </div>
<div class='q'>Huan ama ya ajsic tonali para tijtlasojtlas huan tijpalehuis quen tijtlajtolcajtoc. </div>
<div class='q'>
<span class="verse" id="PS102_14">14&#160;</span>Pampa momasehualhua tlahuel quinicnelíaj nopa teme tlen itepa Jerusalén, </div>
<div class='q'>huan hasta quitlasojtlaj nopa tlaltejpoctli catli onca ipan icalles ni altepetl pampa nochi moaxca ta. </div>
<div class='b'> &#160; </div>
<div class='q'>
<span class="verse" id="PS102_15">15&#160;</span>Huajca nochi tlalme huan inintlanahuatijcahua ma huihuipicaca iixpa TOTECO. </div>
<div class='q'>Quena, huihuipicase quema quiitase ihueyitilis. </div>
<div class='q'>
<span class="verse" id="PS102_16">16&#160;</span>Pampa TOTECO sempa quicualtlalis altepetl Jerusalén. </div>
<div class='q'>Huan nopona yaya monextis ica nochi ihueyitilis. </div>
<div class='q'>
<span class="verse" id="PS102_17">17&#160;</span>Yaya quintlacaquilis nopa teicneltzitzi quema motlatlajtise, </div>
<div class='q'>pampa yaya nochipa mochixtoc para quintlacaquilis huan quinmacas catli quitlajtlaníaj. </div>
<div class='q'>
<span class="verse" id="PS102_18">18&#160;</span>Niquijcuilohua ya ni para nochi catli tlacajtiyase teipa ma nojquiya quihueyichihuase TOTECO por nochi catli quichijtoc. </div>
<div class='q'>
<span class="verse" id="PS102_19">19&#160;</span>Pampa TOTECO quihualtlachili tlaltipactli tlen nepa ilhuicac campa eltoc itiopa, </div>
<div class='q'>Quena, tlen ilhuicac quitlachili catli onca ipan tlaltipactli. </div>
<div class='q'>
<span class="verse" id="PS102_20">20&#160;</span>Huan quintlacaquili quema tlaayijhuiyayaj imasehualhua catli tetequipanohuayayaj ipan sequinoc tlalme. </div>
<div class='q'>Huan quinmanahui imaco miquilistli. </div>
<div class='q'>
<span class="verse" id="PS102_21">21&#160;</span>Huajca miyac masehualme sempa hualase ipan altepetl Jerusalén para quipaquilismacase TOTECO. </div>
<div class='q'>Quena, quipaquilismacase ipan nochi ni altepetl. </div>
<div class='q'>
<span class="verse" id="PS102_22">22&#160;</span>Huan miyac tlanahuatiani tlen ni tlaltipactli hualase para quitequipanose huan quihueyichihuase TOTECO. </div>
<div class='q'>
<span class="verse" id="PS102_23">23&#160;</span>Yaya nechquixtili nochicahualis quema noja polihuiyaya tlajco para nimiquis, </div>
<div class='q'>huan nonemilis quichijqui más cototzi. </div>
<div class='q'>
<span class="verse" id="PS102_24">24&#160;</span>Pero nijtzajtzili huan niquilhui: </div>
<div class='q'>“NoTeco Dios, ta tiitztoc para nochipa. </div>
<div class='q'>Amo techcahuili nimiquis quema noja nechpolohua tlajco imiyaca tonali para niitztos. </div>
<div class='q'>
<span class="verse" id="PS102_25">25&#160;</span>Hasta ipejya tonali ta tijtlali itzinpehualtil ni tlaltipactli, </div>
<div class='q'>huan ica momax tijsencajqui ilhuicactli. </div>
<div class='q'>
<span class="verse" id="PS102_26">26&#160;</span>Masque nochi catli tijsencajqui se tonali tlamis, </div>
<div class='q'>ta tiitztos para nochipa. </div>
<div class='q'>Quena, nochi catli tijchijtoc sosolihuise quen se yoyomitl, </div>
<div class='q'>huan ta tiquinpatlas quen se tlacatl mopatla huan moquentía se iyoyo catli yancuic, </div>
<div class='q'>huan nopa catli sosoltic quitlahuisohua. </div>
<div class='q'>
<span class="verse" id="PS102_27">27&#160;</span>Pero ta amo quema tihuehuejtiyas. </div>
<div class='q'>Nochipa san se tiitztos. </div>
<div class='q'>Tiitztos para nochipa huan monemilis amo quema tlamis. </div>
<div class='q'>
<span class="verse" id="PS102_28">28&#160;</span>Pero tojuanti catli timotequipanojcahua, </div>
<div class='q'>hasta toixhuihua, itztose ica temachili, </div>
<div class='q'>huan hasta iniixhuihua catli tlacajtiyase itztose cuali moixpa.”  </div>
<div class='psalmlabel' id='PS103_0'> 103</div>
<div class='s'>Ma tijpaquilismacaca Toteco por nochi itlatiochihual catli techmacatoc </div>
<div class='q'>
<span class="verse" id="PS103_1">1&#160;</span>Ica nochi noyolo nijpaquilismacas TOTECO yaya catli tlatzejtzeloltic. </div>
<div class='q'>
<span class="verse" id="PS103_2">2&#160;</span>Quena, nijpaquilismacas TOTECO ica nochi noyolo, </div>
<div class='q'>huan amo niquelcahuas nopa huejhueyi tlamantli catli nechchihuilijtoc. </div>
<div class='q'>
<span class="verse" id="PS103_3">3&#160;</span>Yaya nechtlapojpolhuía nochi notlajtlacolhua. </div>
<div class='q'>Huan nechchicahua quema nimococohua. </div>
<div class='q'>
<span class="verse" id="PS103_4">4&#160;</span>Nechchololtía imaco miquilistli. </div>
<div class='q'>Nechyahualohua ica itlaicnelijcayo huan ica nochi nopa tlamantli catli nechchihuilía, </div>
<div class='q'>pampa nechtlasojtla. </div>
<div class='q'>
<span class="verse" id="PS103_5">5&#160;</span>Quitemitía nonemilis ica tlamantli catli cuali. </div>
<div class='q'>Huan mojmostla más nijpiya chicahualistli hasta nijpiya tetili quen se hueyi cuajtli. </div>
<div class='q'>
<span class="verse" id="PS103_6">6&#160;</span>TOTECO quinchihuilía catli cuali huan quintlajtolsencahua xitlahuac nochi masehualme catli tlaijiyohuíaj ininmaco sequinoc. </div>
<div class='q'>
<span class="verse" id="PS103_7">7&#160;</span>Toteco quinextili Moisés quenicatza eltoc, </div>
<div class='q'>huan quinnextili iisraelita masehualhua nopa huejhueyi tlamantli catli quichihua ica ihueyi chicahualis. </div>
<div class='q'>
<span class="verse" id="PS103_8">8&#160;</span>TOTECO tetlasojtla miyac huan quipiya hueyi iyolo. </div>
<div class='q'>Yaya tlahuel huejcahua para pehuas cualanis. </div>
<div class='q'>Amo quema tlami itlaicnelijcayo. </div>
<div class='q'>
<span class="verse" id="PS103_9">9&#160;</span>Amo techtlaijilhuía tlatoctzitzi, </div>
<div class='q'>niyon amo huejcahua cualantoc. </div>
<div class='q'>
<span class="verse" id="PS103_10">10&#160;</span>Yaya amo techtlatzacuiltijtoc quen quinamiqui, </div>
<div class='q'>por nochi totlajtlacolhua, </div>
<div class='q'>
<span class="verse" id="PS103_11">11&#160;</span>pampa yaya quipiya nelhueyi iyolo ica nochi catli quiimacasij huan quitlepanitaj. </div>
<div class='q'>Quena, itlaicnelijcayo nelhueyi quen ihuexca ilhuicactli. </div>
<div class='q'>
<span class="verse" id="PS103_12">12&#160;</span>Toteco techquixtili totlajtlacolhua huan quitlali huejca tlen tojuanti. </div>
<div class='q'>Quena, quitlali quen ihuejcaca campa hualquisa tonati huan hasta campa oncalaqui. </div>
<div class='q'>
<span class="verse" id="PS103_13">13&#160;</span>Quen se tetata quintlasojtla iconehua, </div>
<div class='q'>quej nopa TOTECO quintlasojtla catli quiimacasij huan quitlepanitaj. </div>
<div class='q'>
<span class="verse" id="PS103_14">14&#160;</span>Pampa Toteco quimati para tojuanti san tielij tlaltejpoctli, </div>
<div class='q'>
<span class="verse" id="PS103_15">15&#160;</span>huan tonemilis san panotiquisa huan amo huejcahua. </div>
<div class='q'>Tonemilis eltoc quen se xihuitl o quen se xochitl. </div>
<div class='q'>
<span class="verse" id="PS103_16">16&#160;</span>Quema quiilpitza ajacatl, </div>
<div class='q'>ixpolihui tonemilis huan ayacmo aqui hueli quimati sintla nelía tiitztoyaj. </div>
<div class='q'>
<span class="verse" id="PS103_17">17&#160;</span>Pero TOTECO mojmostla quinicnelía nochi catli quiimacasij huan quitlepanitaj. </div>
<div class='q'>Huan quinchihuilis catli xitlahuac nochi masehualme catli itztoque ama huan nojquiya ininconehua catli tlacajtiyase teipa. </div>
<div class='q'>
<span class="verse" id="PS103_18">18&#160;</span>Quena, yaya quinchihuilis catli cuali inijuanti catli quichihuaj catli ica mocajtoque quichihuase, </div>
<div class='q'>huan inijuanti catli quichihuaj catli quiijtohuaj itlanahuatilhua. </div>
<div class='q'>
<span class="verse" id="PS103_19">19&#160;</span>TOTECO quitlalijtoc isiya nepa ilhuicac huan nopona mosehuía para tlanahuatis. </div>
<div class='q'>Yaya quipiya tlanahuatili ica nochi catli onca. </div>
<div class='q'>
<span class="verse" id="PS103_20">20&#160;</span>Xijpaquilismacaca TOTECO nochi amojuanti anitequihuajcahua catli tlahuel antejtetique. </div>
<div class='q'>Quena, amojuanti catli anquitlacaquilíaj catli anmechnahuatía huan nimantzi anquichihuaj, </div>
<div class='q'>xijpaquilismacaca. </div>
<div class='q'>
<span class="verse" id="PS103_21">21&#160;</span>Quena, xijhueyimatica TOTECO nochi amojuanti anitequihuajcahua catli anitztoque quen isoldados. </div>
<div class='q'>Xijhueyimatica amojuanti catli anquitequipanohuaj huan anquichihuaj catli yaya quinequi. </div>
<div class='q'>
<span class="verse" id="PS103_22">22&#160;</span>¡Nochi masehualme huan nochi tlamantli catli mopantíaj campa hueli ipan nochi itlanahuatilis, </div>
<div class='q'>nochi ma quipaquilismacaca TOTECO! </div>
<div class='q'>Na nojquiya tlahuel nijpaquilismaca.  </div>
<div class='psalmlabel' id='PS104_0'> 104</div>
<div class='s'>Toteco quimocuitlahuía catli quisencajtoc </div>
<div class='q'>
<span class="verse" id="PS104_1">1&#160;</span>¡Na nimitzpaquilismacas, TOTECO! </div>
<div class='q'>¡TOTECO Dios, nelía tihueyi! </div>
<div class='q'>Campa ta timocahua nochi tlayejyectzi huan cuajcualtzi. </div>
<div class='q'>
<span class="verse" id="PS104_2">2&#160;</span>Mitzyahualohua tlahuili catli onpano yejyectzi. </div>
<div class='q'>Ta tijpatlajqui nopa ilhuicactli quen se masehuali quipatlajtosquía se yoyomitl. </div>
<div class='q'>
<span class="verse" id="PS104_3">3&#160;</span>Eltoc quen quema timochanti, </div>
<div class='q'>tijtlali nopa cuatetomitl ipan atl catli huejcapa, </div>
<div class='q'>huan tijsencajqui nopa mixtli para elisquía mocarros. </div>
<div class='q'>Ta tihueli tinejnemi san ajacatipa. </div>
<div class='q'>
<span class="verse" id="PS104_4">4&#160;</span>Tiquintequihuía motequihuajcahua quen motlatitlanilhua huan tiquinchihua ma elica quen tlilelemectli. </div>
<div class='q'>
<span class="verse" id="PS104_5">5&#160;</span>Ta cuali tijtlatzquilti ni tlaltipactli para ma amo mijcuinis tlen campa eltoc. </div>
<div class='q'>
<span class="verse" id="PS104_6">6&#160;</span>Tijchijqui ma huala miyac atl catli quiixtzajqui ni tlaltipactli quen elisquía iyoyo. </div>
<div class='q'>Quena, tijchijqui atl ma tlejco hasta ajsic ipan nochi tepeme. </div>
<div class='q'>
<span class="verse" id="PS104_7">7&#160;</span>Pero quema ta ticamanaltic huan ticajhuac nopa atl, </div>
<div class='q'>nopa atl motlalojtejqui huan mosansejcotilito ipan nopa hueyi atl pampa ta titlahuejchijqui. </div>
<div class='q'>
<span class="verse" id="PS104_8">8&#160;</span>Tlejcoque tepeme huan nopa tlamayame temoque ipan ininlugar campa ta titlanahuati ma mosehuica. </div>
<div class='q'>
<span class="verse" id="PS104_9">9&#160;</span>Teipa tiquintlalili ininnepa nopa huejhueyi atl para ayacmo quema ma quiixtzacuaca tlali. </div>
<div class='q'>
<span class="verse" id="PS104_10">10&#160;</span>Ta tijchijqui atl ma motlalo ipan atlajtli campa tepeme, </div>
<div class='q'>huan ma temotihuala hasta quitemitía campa más tlatzintla nopa tlamayame campa hueli. </div>
<div class='q'>
<span class="verse" id="PS104_11">11&#160;</span>Ica nopa atl tiquinamaca nochi tlapiyalme para ma atlica. </div>
<div class='q'>Ipan nopa atlajtli aixhuij nopa burrojme catli nemij cuatitla. </div>
<div class='q'>
<span class="verse" id="PS104_12">12&#160;</span>Nopa totome quichihuaj inintepasol iteno nopa atlajtli, </div>
<div class='q'>huan huicaj quema itztoque ipan ininmacuayo nopa cuame. </div>
<div class='q'>
<span class="verse" id="PS104_13">13&#160;</span>Ta tijchihua ma huetzi atl ipan tepeme, </div>
<div class='q'>huan tijchihua ma tlaelilti nopa tlali. </div>
<div class='q'>
<span class="verse" id="PS104_14">14&#160;</span>Quena, ta Toteco tijchihua ma moscalti sacatl para ma tlacuaca tlapiyalme. </div>
<div class='q'>Huan tijchihua ma onca quilitl, </div>
<div class='q'>cuatlajcayotl huan cuayolotl catli masehualme quitocaj para ma ica mopanoltica. </div>
<div class='q'>
<span class="verse" id="PS104_15">15&#160;</span>Nojquiya tiquinmaca xocomecatl iayo para ma ica yolpactoca, </div>
<div class='q'>huan aceite para ma mopoloca ipan iniixayac, </div>
<div class='q'>huan nojquiya tiquinmaca tlacualistli para ma quipiyaca fuerza. </div>
<div class='q'>
<span class="verse" id="PS104_16">16&#160;</span>Ica nopa atl moscaltíaj nopa tiocuame catli ta, TOTECO, </div>
<div class='q'>tijtojqui ipan tlali Líbano. </div>
<div class='q'>Nopa cuame tlahuel huejcapantique huan quipiyaj miyac ininxochiyo. </div>
<div class='q'>
<span class="verse" id="PS104_17">17&#160;</span>Ipan nopa cuame motepasoltíaj nochi tlamantli totome. </div>
<div class='q'>Huan ipan nopa ciprés cuahuitl motepasoltía nopa tototl catli itoca cigüeña. </div>
<div class='q'>
<span class="verse" id="PS104_18">18&#160;</span>Inintzonatipa nopa huejhueyi tepeme onca sacatl para nopa chivojme catli nemij cuatitla. </div>
<div class='q'>Huan campa cocoyocatoc nopa teme, mochantijtoque nopa cuatochime. </div>
<div class='q'>
<span class="verse" id="PS104_19">19&#160;</span>Toteco, ta tijchijqui metztli para quinextis ipan tlaque metztli itztoque masehualme. </div>
<div class='q'>Huan nopa tonati tijchijqui para tenextilis sesen tonal. </div>
<div class='q'>
<span class="verse" id="PS104_20">20&#160;</span>Ta tijtitlani nopa tzintlayohuilotl huan mochihua yohuali, </div>
<div class='q'>huan quema tlayohua, quisaj nochi tecuanime catli itztoque ipan cuatitlamitl. </div>
<div class='q'>
<span class="verse" id="PS104_21">21&#160;</span>Nopa leones catli noja conetzitzi nanalcaj pampa mayanaj. </div>
<div class='q'>Huan quitemohuaj nopa tlacualistli catli ta, Toteco Dios, tiquinmacas. </div>
<div class='q'>
<span class="verse" id="PS104_22">22&#160;</span>Quema quisas tonati sempa onmotlatíaj ipan iniosto. </div>
<div class='q'>
<span class="verse" id="PS104_23">23&#160;</span>Huan masehualme quisaj para tequipanotij, </div>
<div class='q'>huan tequitij chicahuac hasta tiotlac. </div>
<div class='q'>
<span class="verse" id="PS104_24">24&#160;</span>¡TOTECO, nelía tijchijtoc miyac tlamantli! </div>
<div class='q'>Huan nochi tlamantli tijsencajtoc ica miyac tlalnamiquilistli. </div>
<div class='q'>Nejmaxtic tlaltipactli temitoc ica miyac tlamantli yejyectzitzi catli ta tijchijtoc. </div>
<div class='q'>
<span class="verse" id="PS104_25">25&#160;</span>Xiquitaca nopa hueyi atl catli tlahuel patlahuac huan hueyi. </div>
<div class='q'>Nopona itztoque miyac tlamantli tlapiyalme tziquitetzitzi huan huejhueyi. </div>
<div class='q'>
<span class="verse" id="PS104_26">26&#160;</span>Nopona nejnemij nopa huejhueyi barcos, </div>
<div class='q'>huan nopona itztoc nopa hueyi tlapiyali itoca leviatán catli temajmati catli ta tijchijqui para ma mahuilti ipan hueyi atl. </div>
<div class='q'>
<span class="verse" id="PS104_27">27&#160;</span>Nochi ni tlapiyalme mochiyaj ipan ta para xiquintlamaca quema monequi. </div>
<div class='q'>
<span class="verse" id="PS104_28">28&#160;</span>Huan quema tiquinmaca inintlacualis, </div>
<div class='q'>inijuanti quiselíaj. </div>
<div class='q'>Ta timomatlapohua ica motlaicnelilis huan tiquintlamaca hasta ixhuij ica tlen más cuali. </div>
<div class='q'>
<span class="verse" id="PS104_29">29&#160;</span>Pero sintla tiquintlahuelcahua, inijuanti motequipachohuaj. </div>
<div class='q'>Huan sintla tiquinquixtilía ininnemilis, miquij huan mocuepaj tlaltejpoctli. </div>
<div class='q'>
<span class="verse" id="PS104_30">30&#160;</span>Huan quema ta tijtitlani moTonaltzi catli temaca nemilistli, </div>
<div class='q'>tlacatij sempayano para sempa ma momiyaquilica huan tlacualnesis ipan ni tlaltipactli. </div>
<div class='b'> &#160; </div>
<div class='q'>
<span class="verse" id="PS104_31">31&#160;</span>¡Ma tijhueyitlalica TOTECO pampa ihueyitilis amo quema tlamis! </div>
<div class='q'>¡Ma quipanti paquilistli TOTECO ipan nochi catli quichijtoc! </div>
<div class='q'>
<span class="verse" id="PS104_32">32&#160;</span>Quema Toteco quitlachilía tlaltipactli, ni tlaltipactli huihuipica. </div>
<div class='q'>Huan quema quinpanajsi tepeme, inijuanti lemenij. </div>
<div class='q'>
<span class="verse" id="PS104_33">33&#160;</span>Nijhuicatis TOTECO nochi tonali catli niitztos ipan ni tlali. </div>
<div class='q'>Quena, nijpaquilismacas Toteco Dios ica tiohuicatl hasta tlamis nitlaijiyotilanas. </div>
<div class='q'>
<span class="verse" id="PS104_34">34&#160;</span>Ma quipacti TOTECO nochi catli nimonejnehuilía tlen ya, </div>
<div class='q'>huan na nimopaquilismaca ipan ya. </div>
<div class='q'>
<span class="verse" id="PS104_35">35&#160;</span>Ma miquica nochi catli quinpactía tlajtlacolchihuaj ipan ni tlaltipactli. </div>
<div class='q'>Quena, ma ayacmo itztoca catli amo quinequij quitlepanitase TOTECO. </div>
<div class='q'>Pero na nijpaquilismacas ica nochi noyolo. </div>
<div class='q'>¡Paquilistli!  </div>
<div class='psalmlabel' id='PS105_0'> 105</div>
<div class='s'>Nopa huejhueyi tlamantli catli Toteco quinchihuili israelitame </div>
<div class='q'>
<span class="verse" id="PS105_1">1&#160;</span>Xijtlascamatica TOTECO por nochi nopa huejhueyi tlamantli catli yaya quichihua. </div>
<div class='q'>Xitepohuilica ipan nochi tlaltipactli catli yaya quichijtoc. </div>
<div class='q'>
<span class="verse" id="PS105_2">2&#160;</span>¡Xijhuicatica! </div>
<div class='q'>Quena, xijhuicatica tiohuicatl. </div>
<div class='q'>Xitlacamanalhuica tlen nopa huejhueyi tiochicahual nextili catli yaya quichijtoc. </div>
<div class='q'>
<span class="verse" id="PS105_3">3&#160;</span>¡Ximopaquilismacaca ipan Toteco! </div>
<div class='q'>¡Quena, xipaquica nochi amojuanti catli anquihueyichihuaj TOTECO! </div>
<div class='q'>
<span class="verse" id="PS105_4">4&#160;</span>Xijtemoca TOTECO huan ichicahualis. </div>
<div class='q'>Quena, nochipa xijtemoca para anquiiximatise más. </div>
<div class='q'>
<span class="verse" id="PS105_5">5&#160;</span>Xiquelnamiquica nopa tiochicahual nextili catli yaya quichijqui por amojuanti. </div>
<div class='q'>Xiquelnamiquica itlamachtil huan catli yaya quiijtojtoc. </div>
<div class='q'>
<span class="verse" id="PS105_6">6&#160;</span>Aniixhuihua Abraham catli itequipanojca Toteco, </div>
<div class='q'>huan amojuanti aniconehua Jacob catli Toteco quitlapejpeni, </div>
<div class='q'>xiquelnamiquica. </div>
<div class='q'>
<span class="verse" id="PS105_7">7&#160;</span>Yaya TOTECO huan yaya toDios. </div>
<div class='q'>Catli yaya tlanahuatijtoc para mochihuas, ya nopa monextía ipan nochi tlaltipactli. </div>
<div class='q'>
<span class="verse" id="PS105_8">8&#160;</span>Yaya amo quema quielcahuas nopa camanal sencahuali catli quichijqui, </div>
<div class='q'>masque tlacajtiyase masehualme huan ininconehua huan mil hueltas tlacatise ininteipan ixhuihua, </div>
<div class='q'>yaya amo quielcahuas. </div>
<div class='q'>
<span class="verse" id="PS105_9">9&#160;</span>Noja eltoc nopa camanal sencahuali catli quichijqui ica Abraham huan Isaac. </div>
<div class='q'>
<span class="verse" id="PS105_10">10&#160;</span>Teipa quiompahui nopa camanal sencahuali ica Jacob para ma pano ica nochi israelitame, </div>
<div class='q'>huan elis para inijuanti para nochipa. </div>
<div class='q'>
<span class="verse" id="PS105_11">11&#160;</span>Huan Toteco quiijto: </div>
<div class='q'>“Na nimechmacas nopa tlali Canaán para elis amoaxca para nochipa.” </div>
<div class='q'>
<span class="verse" id="PS105_12">12&#160;</span>Quinilhui ya ni quema inijuanti noja ayamo eliyayaj miyaqui, </div>
<div class='q'>huan san itztoyaj quen paxalohuani ipan tlali Canaán. </div>
<div class='q'>
<span class="verse" id="PS105_13">13&#160;</span>Teipa san panotinenque tlen se tlali hasta seyoc tlali, </div>
<div class='q'>huan tlen se tlanahuatilistli hasta seyoc tlanahuatilistli. </div>
<div class='q'>
<span class="verse" id="PS105_14">14&#160;</span>Pero ipan nochi nopa tlamantli Toteco amo quincahuili ma quinajsi se tlamantli catli amo cuali. </div>
<div class='q'>Huan tlanahuatiani catli quichijque campica para quinchihuilise catli fiero, </div>
<div class='q'>Toteco quintlatzacuilti. </div>
<div class='q'>
<span class="verse" id="PS105_15">15&#160;</span>Toteco Dios quinilhui: </div>
<div class='q'>“Amo xiquincuatotonica nomasehualhua catli niquintlapejpenijtoc, </div>
<div class='q'>niyon amo tleno xiquinchihuilica notlajtol pannextijcahua.” </div>
<div class='q'>
<span class="verse" id="PS105_16">16&#160;</span>Toteco quititlanqui se hueyi mayantli ipan tlali Canaán, </div>
<div class='q'>huan quinquixtili nochi tlamantli tlacualistli catli ica mopanoltiyayaj. </div>
<div class='q'>
<span class="verse" id="PS105_17">17&#160;</span>Pero teipa Toteco quititlanqui se tlacatl ma quintlayacancuili para quinmanahuis imasehualhua tlen nopa mayantli. </div>
<div class='q'>Quena, elqui José catli quinamacatoyaj para ma tequipanoti san tlapic ipan tlali Egipto. </div>
<div class='q'>
<span class="verse" id="PS105_18">18&#160;</span>Huan nepa ipan tlatzactli quimetzcocojque quema quimetzilpijque ica tepos cadena, </div>
<div class='q'>huan quiilpilijque se tepostli ipan iquechtla. </div>
<div class='q'>
<span class="verse" id="PS105_19">19&#160;</span>Nopona itztoya José hasta ajsic nopa tonali catli TOTECO quiixquetztoya. </div>
<div class='q'>Quena, Toteco quiyejyeco José para quiitas sintla cuali elqui ipan iyolo. </div>
<div class='q'>
<span class="verse" id="PS105_20">20&#160;</span>Huajca Faraón catli eliyaya hueyi tlanahuatijquetl, tlanahuati ma quiquixtica. </div>
<div class='q'>Huan quicajqui ma yohui majcajtoc. </div>
<div class='q'>
<span class="verse" id="PS105_21">21&#160;</span>Teipa nopa tlanahuatijquetl quitlali ma quinyacana nochi itequipanojcahua, </div>
<div class='q'>huan ma quimocuitlahui nochi catli quipixtoya. </div>
<div class='q'>
<span class="verse" id="PS105_22">22&#160;</span>Mocajqui ipan ya imax para quintlatzacuiltis itequipanojcahua catli más hueyi, </div>
<div class='q'>huan para ma quintlalnamicti catli huehuentzitzi. </div>
<div class='q'>
<span class="verse" id="PS105_23">23&#160;</span>Teipa Israel ajsico ipan tlali Egipto, </div>
<div class='q'>huan itztoya nopona ihuaya iconehua ipan tlali Cam. </div>
<div class='q'>
<span class="verse" id="PS105_24">24&#160;</span>Huan Toteco tlahuel quinmiyaquili iixhuihua Jacob, </div>
<div class='q'>huan quipixque más chicahualistli, </div>
<div class='q'>huan amo quen inincualancaitacahua catli quinnahuatiyayaj. </div>
<div class='q'>
<span class="verse" id="PS105_25">25&#160;</span>Teipa Toteco quinyolpatlac nopa egiptome, </div>
<div class='q'>huan quinchijqui ma quincualancaitaca nopa israelitame. </div>
<div class='q'>Quena, quincualancaitaque huan quinchihualtijque ma tetequipanoca san tlapic. </div>
<div class='q'>
<span class="verse" id="PS105_26">26&#160;</span>Pero teipa Toteco quititlanqui itequipanojca, Moisés, </div>
<div class='q'>huan Aarón catli yaya quintlapejpenijtoya. </div>
<div class='q'>
<span class="verse" id="PS105_27">27&#160;</span>Huan inijuanti quichijque huejhueyi tlanextilijcayotl huan tiochicahual nextili ipan tlali Egipto. </div>
<div class='q'>
<span class="verse" id="PS105_28">28&#160;</span>Quena, Toteco quititlanqui tzintlayohuilotl ipan nochi nopa tlali, </div>
<div class='q'>pampa amo quichihuilijque cuenta itlanahuatil para ma quincahuaca imasehualhua ma yaca majcajtoque. </div>
<div class='q'>
<span class="verse" id="PS105_29">29&#160;</span>Teipa quicuepqui estli nochi atl catli oncayaya ipan nopa tlali. </div>
<div class='q'>Huan nopa michime mijque. </div>
<div class='q'>
<span class="verse" id="PS105_30">30&#160;</span>Teipa quintitlanqui tlahuel miyac temasolime ipan nochi nopa tlali, </div>
<div class='q'>huan calajque hasta ipan nopa cuarto campa cochqui nopa tlanahuatijquetl. </div>
<div class='q'>
<span class="verse" id="PS105_31">31&#160;</span>Teipa quema Moisés camanaltic, </div>
<div class='q'>hualajque miyac sayolime. </div>
<div class='q'>Huan atime quitlapachocoj nopa tlali. </div>
<div class='q'>
<span class="verse" id="PS105_32">32&#160;</span>Nojquiya quintitlanili huejhueyi tesihuitl huan amo atl. </div>
<div class='q'>Huan tlapetlaniyaya campa hueli ipan nochi nopa tlali. </div>
<div class='q'>
<span class="verse" id="PS105_33">33&#160;</span>Huan nopa tesihuitl quinenpolo nochi xocomeca mili, huan higuera cuame, </div>
<div class='q'>huan quitlami pojpostejqui nopa huejhueyi cuame. </div>
<div class='q'>
<span class="verse" id="PS105_34">34&#160;</span>Teipa Toteco camanaltic huan ajsicoj tlahuel miyac chapolime, </div>
<div class='q'>hasta amo aqui hueliyaya quinpohua. </div>
<div class='q'>
<span class="verse" id="PS105_35">35&#160;</span>Huan quicuajque nochi tlamantli xihuime catli oncayaya ipan nopa tlali, </div>
<div class='q'>huan nojquiya quitlamicuajque nochi tlamantli pixquistli. </div>
<div class='q'>
<span class="verse" id="PS105_36">36&#160;</span>Teipa quinmicti nopa coneme catli achtihui tlacatque ipan sesen familia tlen tlali Egipto. </div>
<div class='q'>Quinmicti masque nopa tetajme tlahuel paquiyayaj huan motlepanitayayaj por nopa iniachtihui cone. </div>
<div class='q'>
<span class="verse" id="PS105_37">37&#160;</span>Huan Toteco quinquixti imasehualhua ica temachili, </div>
<div class='q'>huan quihuicaque miyac oro huan plata. </div>
<div class='q'>Huan ipan nopa tonali amo mococo niyon se imasehual Toteco. </div>
<div class='q'>
<span class="verse" id="PS105_38">38&#160;</span>Huajca nopa egiptome nelía pajque quema quisque nopa israelitame, </div>
<div class='q'>pampa nochi inijuanti tlahuel quinimacasiyayaj. </div>
<div class='q'>
<span class="verse" id="PS105_39">39&#160;</span>Toteco quipatlajqui inintzonatipa se mixtli para quinecahuilis huan amo quintlatis tonati. </div>
<div class='q'>Huan ica tlayohua quitlaliyaya se tlilelemectli inintzonatipa para ma quintlahuili. </div>
<div class='q'>
<span class="verse" id="PS105_40">40&#160;</span>Quitlajtlanijque ma quinmaca nacatl para quicuase, </div>
<div class='q'>huan quintitlanili solime. </div>
<div class='q'>Nojquiya quinmacac nopa tlacualistli catli itoca “maná” catli huetzqui tlen ilhuicac para ica ma ixhuica. </div>
<div class='q'>
<span class="verse" id="PS105_41">41&#160;</span>Toteco quitlapo se tetl huan quisqui atl hasta mochijqui quen se hueyatl, </div>
<div class='q'>catli motlalo ipan nopa huactoc tlali campa amo tleno eliyaya. </div>
<div class='q'>
<span class="verse" id="PS105_42">42&#160;</span>Pampa yaya quielnamijqui catli ica mocajtoya itequipanojca Abraham. </div>
<div class='q'>
<span class="verse" id="PS105_43">43&#160;</span>Huajca ica miyac paquilistli Toteco Dios quinquixti imasehualhua catli quintlapejpenijtoc ipan tlali Egipto. </div>
<div class='q'>
<span class="verse" id="PS105_44">44&#160;</span>Huan quinmacac imasehualhua nopa tlalme catli elque iniaxca masehualme catli amo israelitame. </div>
<div class='q'>Huan moaxcatijque ica nochi nopa pixquistli catli nopona oncayaya. </div>
<div class='q'>Quicuajque cuatlactli catli sequinoc quitoctoyaj. </div>
<div class='q'>
<span class="verse" id="PS105_45">45&#160;</span>Nochi ya ni quichijqui para ma quichijtinemica catli quinilhuijtoya huan ma quintoquilijtinemica itlanahuatilhua. </div>
<div class='q'>¡Paquilistli!  </div>
<div class='psalmlabel' id='PS106_0'> 106</div>
<div class='s'>Ininyolteticayo israelitame </div>
<div class='q'>
<span class="verse" id="PS106_1">1&#160;</span>¡Paquilistli! </div>
<div class='q'>¡Ma tijtlascamatica TOTECO pampa yaya nelía cuali iyolo huan itlaicnelijcayo amo quema tlamis ica tojuanti! </div>
<div class='q'>
<span class="verse" id="PS106_2">2&#160;</span>¿Ajqueya huelis quitlamiijcuilos nopa yejyectzitzi tiochicahual nextili catli TOTECO quichihua? </div>
<div class='q'>¿Ajqueya huelis tepohuilis nochi catli quichijtoc Toteco? </div>
<div class='q'>
<span class="verse" id="PS106_3">3&#160;</span>Quipiyaj paquilistli nopa masehualme catli nochipa quichijtinemij catli cuali huan catli xitlahuac. </div>
<div class='b'> &#160; </div>
<div class='q'>
<span class="verse" id="PS106_4">4&#160;</span>TOTECO, techelnamiquis na quema tiquintiochihuas huan tiquinmaquixtis momasehualhua. </div>
<div class='q'>
<span class="verse" id="PS106_5">5&#160;</span>Techcahuili ma niquitas catli yejyectzi tiquinchihuilis momasehualhua catli tiquintlapejpenijtoc. </div>
<div class='q'>Xijcahuili para nojquiya ma nipaquis ininhuaya. </div>
<div class='q'>Xijcahua ma nimopaquilismacas ica inijuanti catli moaxcahua. </div>
<div class='b'> &#160; </div>
<div class='q'>
<span class="verse" id="PS106_6">6&#160;</span>Tojuanti nojquiya titlajtlacolchijtoque san se quen tohuejcapan tatahua. </div>
<div class='q'>Titlaixpanoque huan tijchijtoque catli fiero. </div>
<div class='q'>
<span class="verse" id="PS106_7">7&#160;</span>Tohuejcapan tatahua amo quimachilijque nopa huejhueyi tiochicahual nextili catli Toteco quichijqui ipan tlali Egipto. </div>
<div class='q'>Niyon amo quielnamijque para quipixqui hueyi iyolo ininhuaya. </div>
<div class='q'>Inijuanti moyoltetilijque ica Toteco nepa campa nopa hueyi atl catli itoca Chichiltic. </div>
<div class='q'>
<span class="verse" id="PS106_8">8&#160;</span>Pero Toteco quinmaquixti para ma quitlepanitaca, </div>
<div class='q'>huan tenextili ihueyi chicahualis ipan nochi tlaltipactli. </div>
<div class='q'>
<span class="verse" id="PS106_9">9&#160;</span>Quiajhuac nopa hueyi atl catli itoca Chichiltic huan quinahuati ma motlajcoxelo. </div>
<div class='q'>Huan quej nopa quitlapo se ojtli huactoc quen elisquía huactoc tlali, </div>
<div class='q'>huan quinchihualti tohuejcapan tatahua ma ipan panoca. </div>
<div class='q'>
<span class="verse" id="PS106_10">10&#160;</span>Quej nopa quinmaquixti huan quinchololti ininmaco inincualancaitacahua. </div>
<div class='q'>
<span class="verse" id="PS106_11">11&#160;</span>Huan nopa atl quinatzonpolihuilti inincualancaitacahua hasta amo mocajqui niyon se catli amo mijqui. </div>
<div class='q'>
<span class="verse" id="PS106_12">12&#160;</span>Huan huajca tohuejcapan tatahua quineltocaque icamanal catli Toteco quinilhuijtoya. </div>
<div class='q'>Huan teipa huicaque huan quipaquilismacaque. </div>
<div class='q'>
<span class="verse" id="PS106_13">13&#160;</span>Pero sempa nimantzi quielcajque nochi catli Toteco quichijtoya. </div>
<div class='q'>Huan amo mochixque para Toteco ma quinmaca consejos. </div>
<div class='q'>
<span class="verse" id="PS106_14">14&#160;</span>¡Amo! Nepa ipan huactoc tlali quiyejyecojque Toteco Dios ica catli tlahuel quinequiyayaj ma quinmaca. </div>
<div class='q'>Quena, quifuerzajhuijque ma quinmaca nopa tlacualistli catli inijuanti quinequiyayaj. </div>
<div class='q'>
<span class="verse" id="PS106_15">15&#160;</span>Huajca Toteco quinmacac catli quitlajtlanijque, </div>
<div class='q'>pero nojquiya quintitlanili cocolistli catli ica mijque miyac nopa masehualme. </div>
<div class='q'>
<span class="verse" id="PS106_16">16&#160;</span>Huan nopona campa quiquejquetztoyaj ininyoyoncal, </div>
<div class='q'>quichicoitaque Moisés, </div>
<div class='q'>huan quichicoitaque Aarón catli TOTECO quiiyocatlalijtoya para ma eli itotajtzi. </div>
<div class='q'>
<span class="verse" id="PS106_17">17&#160;</span>Huajca motlapo tlali huan quintolo Datán, Abiram huan nochi catli quintoquiliyayaj. </div>
<div class='q'>
<span class="verse" id="PS106_18">18&#160;</span>Huan Toteco quititlanqui tlitl tlen ilhuicac, </div>
<div class='q'>huan quintlamitlati nopa tlaixpanoca tlacame. </div>
<div class='q'>
<span class="verse" id="PS106_19">19&#160;</span>Nepa ipan tepetl Horeb mochihuilijque se becerro tlen oro huan ya nopa quihueyichijque. </div>
<div class='q'>
<span class="verse" id="PS106_20">20&#160;</span>Quitlahuelcajque Toteco huan ihueyi chicahualis, </div>
<div class='q'>huan pejque quihueyimatij se becerro tlen oro, </div>
<div class='q'>iixcopinca se tlapiyali catli quicua xihuitl. </div>
<div class='q'>
<span class="verse" id="PS106_21">21&#160;</span>Huan quej nopa quielcajque ininTeco Dios catli quinmaquixtijtoya, </div>
<div class='q'>yaya catli quichijtoya huejhueyi tlamantli ipan tlali Egipto, </div>
<div class='q'>
<span class="verse" id="PS106_22">22&#160;</span>huan ipan nopa hueyi atl catli itoca Chichiltic. </div>
<div class='q'>
<span class="verse" id="PS106_23">23&#160;</span>Huajca Toteco quiijto para quintzontlamiltisquía, </div>
<div class='q'>pero Moisés catli Toteco quitlapejpenijtoya motlajcoquetzqui, </div>
<div class='q'>huan quitlajtlani Toteco para amo ma quintzontlamilti ica ihueyi cualancayo. </div>
<div class='q'>
<span class="verse" id="PS106_24">24&#160;</span>Teipa nopa israelitame amo quinejque calaquise ipan nopa tlali catli nelía cuali, </div>
<div class='q'>pampa amo quineltocaque para Toteco quinmocuitlahuisquía. </div>
<div class='q'>
<span class="verse" id="PS106_25">25&#160;</span>Huan ipan ininchajchaj pejque quiejelnamiquij TOTECO huan amo quitlacaquilijque catli quinilhuiyaya ma quichihuaca. </div>
<div class='q'>
<span class="verse" id="PS106_26">26&#160;</span>Yeca Toteco Dios momatlananqui huan tlatestigojquetzqui para quintzontlamiltisquía ipan nopa huactoc tlali. </div>
<div class='q'>
<span class="verse" id="PS106_27">27&#160;</span>Quiijto para ininconehua quinsemanasquía huan quintitlanisquía, </div>
<div class='q'>ipan sequinoc tlalme para ma itztotij quen sequinoc altepetl ehuani. </div>
<div class='q'>
<span class="verse" id="PS106_28">28&#160;</span>Nojquiya ipan tlali Peor tohuejcapan tatahua mosansejcotilijque ininhuaya catli quihueyichihuayayaj Baal, </div>
<div class='q'>huan hasta quinmacaque tlacajcahualistli mijcatzitzi. </div>
<div class='q'>
<span class="verse" id="PS106_29">29&#160;</span>Huan ica ya ni quicualancamacaque Toteco. </div>
<div class='q'>Yeca Toteco quititlanqui se hueyi cocolistli ininpani huan miyac mijque. </div>
<div class='q'>
<span class="verse" id="PS106_30">30&#160;</span>Huan Finees moneltlali huan motlananqui, </div>
<div class='q'>huan quinmicti nopa masehualme catli ica inintlajtlacolhua quichijtoyaj ma huala nopa cocolistli. </div>
<div class='q'>Huan ica ya nopa moquetzqui nopa cocolistli. </div>
<div class='q'>
<span class="verse" id="PS106_31">31&#160;</span>Huan ni cuali tlamantli quichijqui para Finees ma quielnamictoca para nochipa quen se tlacatl catli cuali. </div>
<div class='q'>
<span class="verse" id="PS106_32">32&#160;</span>Nojquiya campa atl Meriba, </div>
<div class='q'>nopa israelitame quicualancamacaque Toteco. </div>
<div class='q'>Quena, por inijuanti, Toteco cualanqui ica Moisés. </div>
<div class='q'>
<span class="verse" id="PS106_33">33&#160;</span>Pampa quichijque ma cualani Moisés, </div>
<div class='q'>huan ma camanaltitiquisa ica catli amo monequiyaya. </div>
<div class='q'>
<span class="verse" id="PS106_34">34&#160;</span>Huan nojquiya nopa israelitame amo quintzontlamiltijque nochi nopa altepeme, </div>
<div class='q'>ipan nopa tlalme catli TOTECO quinnahuatijtoya ma quisosoloca. </div>
<div class='q'>
<span class="verse" id="PS106_35">35&#160;</span>San achi más mosansejcotilijque ininhuaya catli amo quitlepanitayayaj Toteco, </div>
<div class='q'>huan nojquiya quichijque catli inijuanti momajtoyaj quichihuaj. </div>
<div class='q'>
<span class="verse" id="PS106_36">36&#160;</span>Quinhueyimatque ininteteyohua, </div>
<div class='q'>huan mohuejcatlalijque tlen Toteco, </div>
<div class='q'>huan ica ya nopa mopolojque. </div>
<div class='q'>
<span class="verse" id="PS106_37">37&#160;</span>Hasta quinmictijque ininconehua quen se tlacajcahualistli para iajacahua Amocualtlacatl. </div>
<div class='q'>
<span class="verse" id="PS106_38">38&#160;</span>Huan pampa quinmictijque ininconehua catli amo tleno quichijtoyaj para quinmacase nopa teteyome tlen tlali Canaán, </div>
<div class='q'>quinenpolojque nopa tlali ica inieso. </div>
<div class='q'>
<span class="verse" id="PS106_39">39&#160;</span>Huan inijuanti nojquiya monenpolojque ica nochi tlamantli fiero catli quichijque. </div>
<div class='q'>Pampa quema quinhueyichihuayayaj teteyome, </div>
<div class='q'>Toteco Dios quinitayaya quen elisquía momecatiyayaj ica seyoc catli amo ininnamic. </div>
<div class='q'>
<span class="verse" id="PS106_40">40&#160;</span>Yeca TOTECO tlahuel cualanqui ica imasehualhua, </div>
<div class='q'>huan ayacmo quinejqui quinitas. </div>
<div class='q'>
<span class="verse" id="PS106_41">41&#160;</span>Huan quintemactili ininmaco inincualancaitacahua catli ehuayayaj ipan nopa tlalme catli amo quitlepanitayayaj Toteco, </div>
<div class='q'>para nopa masehualme ma quinnahuatica. </div>
<div class='q'>
<span class="verse" id="PS106_42">42&#160;</span>Huan quena, inincualancaitacahua quintlaijiyohuiltijque </div>
<div class='q'>huan tlahuel quincocojque pampa itztoyaj ininmaco. </div>
<div class='q'>
<span class="verse" id="PS106_43">43&#160;</span>Miyac huelta Toteco quinmanahui, </div>
<div class='q'>pero inijuanti quisenhuiquiliyayaj moyoltetilíaj ica ya. </div>
<div class='q'>Yeca teipa quicahuili ma motzontlamiltica por inintlajtlacolhua. </div>
<div class='q'>
<span class="verse" id="PS106_44">44&#160;</span>Pero masque ya nopa quichihuayayaj, </div>
<div class='q'>Toteco quintlacaquiliyaya quema quitzajtziliyayaj, </div>
<div class='q'>huan quinpalehuiyaya quema masehualme quintlaijiyohuiltiyayaj. </div>
<div class='q'>
<span class="verse" id="PS106_45">45&#160;</span>Quena, quielnamiquiyaya nochi catli quintlajtolcahuilijtoya para quinchihuilis. </div>
<div class='q'>Yeca quintlasojtlac huan moyolcuepqui pampa tlahuel quinicneliyaya. </div>
<div class='q'>
<span class="verse" id="PS106_46">46&#160;</span>Huan hasta quichijqui para inincualancaitacahua catli quintlaijiyohuiltiyayaj, </div>
<div class='q'>ma nojquiya quintlasojtlaca. </div>
<div class='b'> &#160; </div>
<div class='q'>
<span class="verse" id="PS106_47">47&#160;</span>¡TOTECO Dios, techmaquixti tlen tocualancaitacahua! </div>
<div class='q'>Sempa techsentili tlen campa hueli tlalme para tihuelise timitztlascamatise ta catli titlatzejtzeloltic, </div>
<div class='q'>huan para huelis tipaquise huan timitzhueyimatise. </div>
<div class='b'> &#160; </div>
<div class='q'>
<span class="verse" id="PS106_48">48&#160;</span>Ma tijpaquilismacaca TOTECO Dios para nochipa, </div>
<div class='q'>yaya catli toTeco tiisraelitame. </div>
<div class='q'>Nochi imasehualhua ma quiijtoca: </div>
<div class='q'>“¡Quej nopa ma eli! ¡Paquilistli!”  </div>
<div class='psalmlabel' id='PS107_0'> 107</div>
<div class='s'>Toteco quinmanahuía masehualme </div>
<div class='q'>
<span class="verse" id="PS107_1">1&#160;</span>¡Xijtlascamatica TOTECO pampa yaya nelía cuali! </div>
<div class='q'>¡Itlaicnelilis amo quema tlamis! </div>
<div class='q'>
<span class="verse" id="PS107_2">2&#160;</span>Nochi amojuanti catli TOTECO anmechmanahuijtoc, xitepohuilica. </div>
<div class='q'>Quena, xitepohuilica para yaya anmechmaquixtijtoc ininmaco amocualancaitacahua. </div>
<div class='q'>
<span class="verse" id="PS107_3">3&#160;</span>Yaya ya quinsentilijtoc nochi nopa masehualme catli itztoyaj campa hueli ipan tlaltipactli. </div>
<div class='q'>Quinsentili catli itztoyaj ica ajco, ica tlani, </div>
<div class='q'>ica campa hualquisa tonati huan ica campa calaqui. </div>
<div class='q'>
<span class="verse" id="PS107_4">4&#160;</span>Sequin nentinenque ipan huactoc tlali, </div>
<div class='q'>niyon amo quipiyayayaj ininchaj, </div>
<div class='q'>niyon amo quipixque se altepetl para ipan itztose. </div>
<div class='q'>
<span class="verse" id="PS107_5">5&#160;</span>Amictinemiyayaj huan mayantinemiyayaj, </div>
<div class='q'>hasta quimachiliyayaj para miquisquíaj pampa ayacmo quipiyayayaj chicahualistli. </div>
<div class='q'>
<span class="verse" id="PS107_6">6&#160;</span>Huajca quitzajtzilijque TOTECO para ma quinpalehui, </div>
<div class='q'>huan yaya quinpalehui. </div>
<div class='q'>
<span class="verse" id="PS107_7">7&#160;</span>Quinyacanqui xitlahuac ipan se ojtli catli temachtli. </div>
<div class='q'>Huan quinhuicac ipan se altepetl para nopona ma itztotij. </div>
<div class='q'>
<span class="verse" id="PS107_8">8&#160;</span>Xijhueyimatica TOTECO pampa yaya tlahuel tetlasojtla, </div>
<div class='q'>huan quichihua huejhueyi tlamantli catli nochi quisentlachilíaj. </div>
<div class='q'>
<span class="verse" id="PS107_9">9&#160;</span>Pampa Toteco quitlamaca catli teicneltzi huan mayantinemi. </div>
<div class='q'>Quiaixhuitis catli amictinemi. </div>
<div class='q'>
<span class="verse" id="PS107_10">10&#160;</span>Sequin inijuanti itztoyaj ipan tzintlayohuilotl ipan tlatzactli huan nechca para miquisquíaj. </div>
<div class='q'>Itztoyaj ilpitoque ica tepos cadenas. </div>
<div class='q'>
<span class="verse" id="PS107_11">11&#160;</span>Ya nopa ininpantic pampa inijuanti moyoltetilijque ica catli TOTECO quinnahuatijtoya, </div>
<div class='q'>huan amo quitlacaquilijque Toteco Catli Más Hueyi. </div>
<div class='q'>
<span class="verse" id="PS107_12">12&#160;</span>Yeca Toteco quincajqui ma tlaijiyohuica ipan nopa tequitl catli tlahuel teticayo. </div>
<div class='q'>Quena, huetzque huan amo aqui quinpalehui para sempa motlananase. </div>
<div class='q'>
<span class="verse" id="PS107_13">13&#160;</span>Huajca quema ayacmo quimatiyayaj tlaque quichihuase ica nopa tlaijiyohuilistli, </div>
<div class='q'>quitzajtzilijque TOTECO, </div>
<div class='q'>huan yaya quinmanahui tlen nopa tlaijiyohuilistli </div>
<div class='q'>
<span class="verse" id="PS107_14">14&#160;</span>Quinquixti ipan nopa tzintlayohuilotl huan quinmanahui para amo miquise. </div>
<div class='q'>Huan quicotonqui nopa tepos cadena catli ica quinilpijtoyaj. </div>
<div class='q'>
<span class="verse" id="PS107_15">15&#160;</span>Xijhueyimatica TOTECO pampa yaya tlahuel tetlasojtla huan quichihua huejhueyi tlamantli catli ica masehualme san quisentlachilíaj. </div>
<div class='q'>
<span class="verse" id="PS107_16">16&#160;</span>Pampa yaya quitlapanqui nopa puertas tlen bronce ipan tlatzacme, </div>
<div class='q'>huan quihuejhuelo nopa teposme catli ica quitzacuayayaj nopa puertas. </div>
<div class='q'>
<span class="verse" id="PS107_17">17&#160;</span>Sequin masehualme tlahuel mohualiquilijque tlaohuijcayotl, </div>
<div class='q'>pampa moyoltetilijque ica Toteco huan quiixpanoque. </div>
<div class='q'>
<span class="verse" id="PS107_18">18&#160;</span>Huan ipan nopa tlaijiyohuilistli ayacmo mayanayayaj por inincocolis huan pampa itztoyaj nechca para miquise. </div>
<div class='q'>
<span class="verse" id="PS107_19">19&#160;</span>Pero quema ayacmo quimatiyayaj tlaque quichihuase ica nopa tlaijiyohuilistli, </div>
<div class='q'>quitzajtzilijque TOTECO huan yaya quinmanahui. </div>
<div class='q'>
<span class="verse" id="PS107_20">20&#160;</span>Toteco camanaltic huan mochicajque. </div>
<div class='q'>Huan quej nopa quinmaquixti para amo miquise. </div>
<div class='q'>
<span class="verse" id="PS107_21">21&#160;</span>Xijhueyimatica TOTECO pampa yaya tlahuel tetlasojtla huan quichihua huejhueyi tlamantli catli nochi quisentlachilíaj. </div>
<div class='q'>
<span class="verse" id="PS107_22">22&#160;</span>Xijpaquilismacaca Toteco huan yaya quiitas quen elisquía se tlacajcahualistli. </div>
<div class='q'>Huan xihuicaca huan xitepohuilica nochi catli yaya quichijtoc. </div>
<div class='q'>
<span class="verse" id="PS107_23">23&#160;</span>Nopa masehualme catli nemij ica ininbarcos ipan hueyi atl, </div>
<div class='q'>huan yohuij ipan nochi tlaltipactli para tlanemacase huan tlacohuase, </div>
<div class='q'>
<span class="verse" id="PS107_24">24&#160;</span>nojquiya quiitztoque nopa yejyectzitzi tlamantli catli TOTECO quichijtoc ipan atl. </div>
<div class='q'>
<span class="verse" id="PS107_25">25&#160;</span>Quiitztoque quema TOTECO camanaltic huan quichijqui ma motlanana se ajacatl catli chicahuac, </div>
<div class='q'>huan quitlananqui nopa atl. </div>
<div class='q'>
<span class="verse" id="PS107_26">26&#160;</span>Nopa barcos motlananayayaj huan sempa atzintla huetziyayaj. </div>
<div class='q'>Huan nopa masehualme catli itztoyaj ipan nopa barcos pejque huihuipicaj huan majmahuij. </div>
<div class='q'>
<span class="verse" id="PS107_27">27&#160;</span>Inijuanti huihuipicaque huan momimilojque quen ihuintini, </div>
<div class='q'>huan ayacmo quimatque tlaque quichihuase. </div>
<div class='q'>
<span class="verse" id="PS107_28">28&#160;</span>Huajca quema itztoyaj ipan tlaohuijcayotl, </div>
<div class='q'>quitzajtzilijque TOTECO, </div>
<div class='q'>huan yaya quinmaquixti tlen catli quintequipacholmacayaya. </div>
<div class='q'>
<span class="verse" id="PS107_29">29&#160;</span>Quema tlaquiyahuiyaya huan tlaajacayaya chicahuac, </div>
<div class='q'>yaya quitlacahualti nopa hueyi atl para ma ayacmo molini, </div>
<div class='q'>huan mochijqui icamanal. </div>
<div class='q'>
<span class="verse" id="PS107_30">30&#160;</span>Huan inijuanti pajque miyac quema quiitaque ya moquetzqui nopa atl. </div>
<div class='q'>Huan quej nopa Toteco quinyacanqui ica yejyectzi hasta nopa ateno campa monequi ajsise ica ininbarcos. </div>
<div class='q'>
<span class="verse" id="PS107_31">31&#160;</span>Ma quihueyimatica TOTECO pampa yaya tlahuel tetlasojtla, </div>
<div class='q'>huan quichihua huejhueyi tlamantli catli nochi quisentlachilíaj. </div>
<div class='q'>
<span class="verse" id="PS107_32">32&#160;</span>Ma quipaquilismacaca Toteco tlamiyacapa iniixpa nochi masehualme huan iniixpa nopa huehue tlacame catli tlayacanaj ipan nopa tlali. </div>
<div class='q'>
<span class="verse" id="PS107_33">33&#160;</span>Toteco quinhuatztoc hueyame huan quinchijtoc quen huactoc tlali. </div>
<div class='q'>Nojquiya hueli quinhuatza campa meya atl. </div>
<div class='q'>
<span class="verse" id="PS107_34">34&#160;</span>Nopa cuali tlali catli tlahuel tlaeliltía quichijtoc ma ayacmo tlaelilti. </div>
<div class='q'>Huan ya ni quichijqui por inintlajtlacolhua nopa masehualme catli itztoyaj nopona. </div>
<div class='q'>
<span class="verse" id="PS107_35">35&#160;</span>Pero nojquiya nopa huactoc tlali campa amo tleno eli quichijqui ma tlaelilti. </div>
<div class='q'>Nojquiya quichijqui ma quipiya miyac atl catli meya campa hueli. </div>
<div class='q'>
<span class="verse" id="PS107_36">36&#160;</span>Huan quinhuicac nopa masehualme catli mayantinemiyayaj para ma itztoca nopona, </div>
<div class='q'>huan ma quichihuaca inialtepe. </div>
<div class='q'>
<span class="verse" id="PS107_37">37&#160;</span>Nojquiya quichijqui para ma tocaca ipan mila, </div>
<div class='q'>huan ma quichihuaca xocomeca mili, </div>
<div class='q'>huan ma quipixcaca tlahuel miyac inintlajca. </div>
<div class='q'>
<span class="verse" id="PS107_38">38&#160;</span>TOTECO tlahuel quintiochijqui. </div>
<div class='q'>Nojquiya momiyaquilijque huan quinpixque miyac ininhuacaxhua. </div>
<div class='q'>
<span class="verse" id="PS107_39">39&#160;</span>Teipa pejqui caxani ininmiyaca nopa masehualme, </div>
<div class='q'>huan nochi mocajque teicneltzitzi, </div>
<div class='q'>pampa quinajsic tlaohuijcayotl, </div>
<div class='q'>tequipacholi huan tlaijiyohuilistli. </div>
<div class='q'>
<span class="verse" id="PS107_40">40&#160;</span>Huan yaya quinechcapantlali nopa tlayacanani catli mohueyimatiyayaj, </div>
<div class='q'>huan quinchijqui ma mocuapoloca campa amo oncac ojtli huan amo quimatque campa yohuiyayaj. </div>
<div class='q'>
<span class="verse" id="PS107_41">41&#160;</span>Pero yaya quinmanahui nopa teicneltzitzi. </div>
<div class='q'>Quinmiyaquili ininconehua quen elisquíaj pilborregojtzitzi hasta mochijque onpanoc miyac. </div>
<div class='q'>
<span class="verse" id="PS107_42">42&#160;</span>Ma quiitaca nochi catli quichijtoc TOTECO nochi catli nemij xitlahuac iixpa, </div>
<div class='q'>huan ma paquica. </div>
<div class='q'>Pero nochi nopa fiero masehualme ma mocamatzacuaca. </div>
<div class='q'>
<span class="verse" id="PS107_43">43&#160;</span>Masehualme catli tlalnamiquini quimachilise nochi ni tlamantli catli Toteco quichijtoc, </div>
<div class='q'>huan quiajocuise ipan ininyolo. </div>
<div class='q'>Inijuanti monejnehuilise quenicatza TOTECO quintlasojtlatihualajtoc imasehualhua.  </div>
<div class='psalmlabel' id='PS108_0'> 108</div>
<div class='s'>David quitlajtlani Toteco para itlapalehuil </div>
<div class='q'>
<span class="verse" id="PS108_1">1&#160;</span>¡NoTeco Dios, noyolo mocualtlalijtoc para nimitzhueyimatis! </div>
<div class='q'>Nipaquis huan nihuicas tiohuicatl moixpa ica nochi noyolo. </div>
<div class='q'>
<span class="verse" id="PS108_2">2&#160;</span>¡Quena, na nihuicas huan nitlatzotzonas ipan noguitarra huan noarpa! </div>
<div class='q'>Ica paquilistli na nihuicas ijnaltzi quema ayamo tlanesi. </div>
<div class='q'>
<span class="verse" id="PS108_3">3&#160;</span>Nimitzpaquilismacas, TOTECO, </div>
<div class='q'>campa hueli iniixpa masehualme tlen nochi altepeme, </div>
<div class='q'>huan nimitzhueyimatis iniixpa masehualme tlen nochi tlalme. </div>
<div class='q'>
<span class="verse" id="PS108_4">4&#160;</span>Pampa ta tlahuel titemachtli huan onpano miyac motlaicnelijcayo, </div>
<div class='q'>hasta quionajsi ihuejcapanca ilhuicactli. </div>
<div class='q'>
<span class="verse" id="PS108_5">5&#160;</span>Ma nochi mitzhueyimatica nepa ilhuicac, Toteco Dios. </div>
<div class='q'>Huan ipan nochi tlaltipactli ma quisentlachilica masehualme mohueyitilis. </div>
<div class='q'>
<span class="verse" id="PS108_6">6&#160;</span>Xijtlacaquili quenicatza mitztzajtzilíaj moconehua catli tiquinicnelía. </div>
<div class='q'>Xihuala ica miyac chicahualistli huan techmanahuiqui. </div>
<div class='b'> &#160; </div>
<div class='q'>
<span class="verse" id="PS108_7">7&#160;</span>Toteco Dios camanaltic ipan itiopa huan quiijto: </div>
<div class='q'>“Ica paquilistli nijxelos tlali Siquem huan nopa tlamayamitl catli itoca Sucot. </div>
<div class='q'>
<span class="verse" id="PS108_8">8&#160;</span>Pampa na noaxca tlali Galaad huan Manasés. </div>
<div class='q'>Nosoldados hualase ipan tlali Efraín. </div>
<div class='q'>Huan notlanahuatijcahua hualase ipan tlali Judá. </div>
<div class='q'>
<span class="verse" id="PS108_9">9&#160;</span>Pero catli itztoque ipan tlali Moab huan Edom nechtequipanose, </div>
<div class='q'>huan nitzajtzis ica paquilistli quema niquintlantos nopa filisteos.” </div>
<div class='q'>
<span class="verse" id="PS108_10">10&#160;</span>¿Ajqueya nechmacas chicahualistli para niquintlanis nopa altepeme catli moyahualtzactoque ica tepamitl? </div>
<div class='q'>¿Ajqueya nechyacanas para nicalaquis ipan tlali Edom? </div>
<div class='b'> &#160; </div>
<div class='q'>
<span class="verse" id="PS108_11">11&#160;</span>¿Amo elis ta, tiToteco Dios, catli techyacanas? </div>
<div class='q'>Techyacana huan xiya ica nosoldados para titlahuilanatij pampa amo aqui seyoc para techpalehuis, Toteco. </div>
<div class='q'>
<span class="verse" id="PS108_12">12&#160;</span>Techpalehui para tiquintlanise tocualancaitacahua pampa san motlapalehuil ipati. </div>
<div class='q'>Amo ipati masque miyac masehualme techpalehuisquíaj sintla ta, amo. </div>
<div class='q'>
<span class="verse" id="PS108_13">13&#160;</span>Pero ica ta motlapalehuil tijchihuase huejhueyi tlamantli. </div>
<div class='q'>Pampa san por ta ipan hueli timoquejquetzase tocualancaitacahua.  </div>
<div class='psalmlabel' id='PS109_0'> 109</div>
<div class='s'>David motlatlajti para Toteco ma quintlatzacuilti icualancaitacahua </div>
<div class='q'>
<span class="verse" id="PS109_1">1&#160;</span>NoTeco Dios catli nimitzhueyitlalía, </div>
<div class='q'>technanquili quema nimotlatlajtía ica ta, </div>
<div class='q'>amo san xitlacacto. </div>
<div class='q'>
<span class="verse" id="PS109_2">2&#160;</span>Pampa nopa tlajtlacolchijca masehualme nechejelnamiquij huan nechistlacahuíaj. </div>
<div class='q'>
<span class="verse" id="PS109_3">3&#160;</span>Inijuanti nechcualancaitaj huan nechyahualohuaj para nechilhuise camanali catli amo monequi. </div>
<div class='q'>Nechhuilanaj masque amo tleno niquinchihuilijtoc. </div>
<div class='q'>
<span class="verse" id="PS109_4">4&#160;</span>Na niquinicnelía huan nimotlatlajtía para tiquintiochihuas. </div>
<div class='q'>Pero masque ya nopa nijchihua, </div>
<div class='q'>noja más quichihuaj campica para nechtzontlamiltise. </div>
<div class='q'>
<span class="verse" id="PS109_5">5&#160;</span>Na niquinchihuilía catli cuali, </div>
<div class='q'>pero inijuanti nechtlaxtlahuíaj ica catli amo cuali. </div>
<div class='q'>Masque niquinicnelía, inijuanti nechcualancaitaj. </div>
<div class='b'> &#160; </div>
<div class='q'>
<span class="verse" id="PS109_6">6&#160;</span>NoTeco, xiquintlali imaco se catli fiero. </div>
<div class='q'>Se catli quimati tetlatelhuía ma quinhuica iixpa se juez catli fiero para ma quintlajtolsencahua. </div>
<div class='q'>
<span class="verse" id="PS109_7">7&#160;</span>Huan quema ya quintlajtolsencajtose, xijchihua para nochi quimatise para quihuicaj tlajtlacoli. </div>
<div class='q'>Huan quema motlatlajtíaj, xiquita quen elisquía tlajtlacolchihuaj. </div>
<div class='q'>
<span class="verse" id="PS109_8">8&#160;</span>Nimitztlajtlanía para inemilis nocualancaitaca ma amo huejcahua ipan ni tlaltipactli. </div>
<div class='q'>Huan seyoc tlacatl ma quichihua nopa tequitl catli yaya quichihuayaya. </div>
<div class='q'>
<span class="verse" id="PS109_9">9&#160;</span>Iconehua ma mocahuaca icnotzitzi huan isihua ma mocahua cahuali. </div>
<div class='q'>
<span class="verse" id="PS109_10">10&#160;</span>Iconehua ma monejnencaquixtica huan ma motlaejehuijtinemica. </div>
<div class='q'>Ma quitemoca tlacualistli huejca tlen ininchaj catli ya tlamisosolijtoc. </div>
<div class='q'>
<span class="verse" id="PS109_11">11&#160;</span>Ma quitlamitlacuijcuilica catli quitlatlanejtiyayaj, </div>
<div class='q'>huan catli seyoc tlali ehuani ma quiquixtilica nochi catli quitlantoc ica itequi. </div>
<div class='q'>
<span class="verse" id="PS109_12">12&#160;</span>Amo aqui ma quipalehui ica niyon se tlamantli huan amo aqui ma quintlasojtla iconehua catli icnotzitzi. </div>
<div class='q'>
<span class="verse" id="PS109_13">13&#160;</span>Ma miquica nochi iconehua. </div>
<div class='q'>Ma tlamiixpolihuica huan ayacmo aqui ma quinelnamiqui inintoca. </div>
<div class='q'>
<span class="verse" id="PS109_14">14&#160;</span>TOTECO, amo xiquelcahua nochi inintlajtlacolhua itatahua huan inanahua. </div>
<div class='q'>Huan amo xiquintlapojpolhui. </div>
<div class='q'>
<span class="verse" id="PS109_15">15&#160;</span>Ma mocahua inintlajtlacolhua moixpa, TOTECO, </div>
<div class='q'>pero ayacmo aqui ma quinelnamiqui nopa masehualme ipan ni tlaltipactli. </div>
<div class='q'>
<span class="verse" id="PS109_16">16&#160;</span>Pampa inijuanti amo quinejque quipalehuise ininhuampox. </div>
<div class='q'>Nojquiya quintojtocaque catli teicneltzitzi huan quinmictijque catli motequipachohuayayaj. </div>
<div class='q'>
<span class="verse" id="PS109_17">17&#160;</span>Quinpactiyaya quintelchihuase ininhuampox. </div>
<div class='q'>Huajca ama ta nojquiya xiquintelchihua. </div>
<div class='q'>Amo quema quintiochijque sequinoc, </div>
<div class='q'>huajca ama nojquiya amo xiquintiochihua. </div>
<div class='q'>
<span class="verse" id="PS109_18">18&#160;</span>Nopa tlatelchihualistli tlahuel quinpactía pampa eltoc ipan nochi catli quichihuaj. </div>
<div class='q'>Tlatelchihuaj mojmostla quen mojmostla moquentíaj ininyoyo, </div>
<div class='q'>o quiijij atl o quicuaj se tlacualistli catli ajhuiyac. </div>
<div class='q'>
<span class="verse" id="PS109_19">19&#160;</span>Huajca ama ipani ma huetzi nopa tlatelchihualistli, </div>
<div class='q'>quen elisquía se yoyomitl catli quinpantzacuas o quen inintzinquechilpica. </div>
<div class='b'> &#160; </div>
<div class='q'>
<span class="verse" id="PS109_20">20&#160;</span>Quej nopa, TOTECO, xiquintlaxtlahui nopa nocualancaitacahua catli nechistlacahuíaj, </div>
<div class='q'>huan catli quinequij nechmictise. </div>
<div class='q'>
<span class="verse" id="PS109_21">21&#160;</span>Pero TOTECO, ta catli tinoTeco, </div>
<div class='q'>techita na quen elisquía nimocone catli nijhuica motzonquisca. </div>
<div class='q'>Yeca techchololti imaco nocualancaitaca pampa ta titemachtli huan tinelcuali. </div>
<div class='q'>
<span class="verse" id="PS109_22">22&#160;</span>Na nitlaijiyohuía huan tlahuel monequi motlapalehuil, </div>
<div class='q'>Tlahuel nechcocohua noyolo. </div>
<div class='q'>
<span class="verse" id="PS109_23">23&#160;</span>Niyajtinemi para nimiquis huan nitlaijiyohuía quen se chapoli catli quitlahuiso se masehuali. </div>
<div class='q'>
<span class="verse" id="PS109_24">24&#160;</span>Notlancuaco ayacmo quipiya chicahualistli pampa tlahuel nimosajtoc. </div>
<div class='q'>Huan notlacayo ayacmo nacayo. </div>
<div class='q'>
<span class="verse" id="PS109_25">25&#160;</span>Nochi masehualme ipan tlaltipactli nechhuetzquilíaj. </div>
<div class='q'>Yeca nochi catli nechitaj quiojoliníaj inintzonteco huan nechpinajtíaj. </div>
<div class='q'>
<span class="verse" id="PS109_26">26&#160;</span>¡TOTECO Dios, techpalehui! </div>
<div class='q'>¡Techmaquixti pampa ta tlahuel titetlasojtla! </div>
<div class='q'>
<span class="verse" id="PS109_27">27&#160;</span>Techmaquixti tlamiyacapa, </div>
<div class='q'>para nochi ma quimatica para ta catli tijchijtoc, TOTECO. </div>
<div class='q'>
<span class="verse" id="PS109_28">28&#160;</span>Huan teipa sintla nechtelchihuaj, amo tleno, </div>
<div class='q'>pampa ta techtiochihuas. </div>
<div class='q'>Sintla motlananase ica na, </div>
<div class='q'>mopinahuase, </div>
<div class='q'>huan na nijsenhuiquilis nimopaquilismacas, </div>
<div class='q'>pampa na nimotequipanojca. </div>
<div class='q'>
<span class="verse" id="PS109_29">29&#160;</span>Ma mopinahualtica tlamiyacapa inijuanti catli nechistlacahuíaj. </div>
<div class='q'>Quena, xiquinpinahualti. </div>
<div class='b'> &#160; </div>
<div class='q'>
<span class="verse" id="PS109_30">30&#160;</span>Pero na tlatoctzitzi nijtlascamatis TOTECO, </div>
<div class='q'>huan nijpaquilismacas iniixpa nochi masehualme. </div>
<div class='q'>
<span class="verse" id="PS109_31">31&#160;</span>Pampa yaya itztoc ininhuaya catli teicneltzitzi para quinmanahuis ininmaco inincualancaitacahua.  </div>
<div class='psalmlabel' id='PS110_0'> 110</div>
<div class='s'>Toteco quimaca tlanahuatili nopa tlanahuatijquetl </div>
<div class='q'>
<span class="verse" id="PS110_1">1&#160;</span>TOTECO quiilhui nohueyiTeco: </div>
<div class='q'>“Ximosehui nica ica nonejmac hasta nimitzmactilis mocualancaitacahua para xiquinnahuati.” </div>
<div class='q'>
<span class="verse" id="PS110_2">2&#160;</span>TOTECO quichihuas para titlanahuatis tlen altepetl Jerusalén, </div>
<div class='q'>huan tiquinnahuatis mocualancaitacahua catli campa hueli itztoque. </div>
<div class='q'>
<span class="verse" id="PS110_3">3&#160;</span>Huan ipan nopa tonali quema titlahuilanas huan monextis mochicahualis, </div>
<div class='q'>momasehualhua hualase campa ta huan mitztlajtlanise caquihuili para tlahuilanase para ta ica miyac paquilistli. </div>
<div class='q'>Moyoyontijtose ica ininyoyo catli tlatzejtzeloltic para mitztequipanose, </div>
<div class='q'>huan ta tijpiyas yancuic chicahualistli mojmostla, </div>
<div class='q'>quen huetzi nopa yancuic ajhuachtli ica ijnaloc. </div>
<div class='q'>
<span class="verse" id="PS110_4">4&#160;</span>TOTECO tlatestigojquetzqui huan amo moyolpatlas ica catli quiijtojtoc quichihuas. </div>
<div class='q'>Quena, yaya quiijtojtoc para ta tielis titotajtzi para nochipa quen Melquisedec. </div>
<div class='q'>
<span class="verse" id="PS110_5">5&#160;</span>Toteco itztoc campa monejmac para mitzmocuitlahuis. </div>
<div class='q'>Ipan nopa tonali quema yaya tlahuel cualanis, </div>
<div class='q'>quintzontlamiltis miyac tlanahuatiani. </div>
<div class='q'>
<span class="verse" id="PS110_6">6&#160;</span>Quintlatzacuiltis miyac masehualme ipan nochi tlalme, </div>
<div class='q'>huan quintemitis nopa tlalme ica mijcatzitzi. </div>
<div class='q'>Miyac masehualme quintzonxamanis ipan miyac tlalme. </div>
<div class='q'>
<span class="verse" id="PS110_7">7&#160;</span>Pero ipan ojtli yaya atlis ipan miyac atlajme, </div>
<div class='q'>huan nopa atl quifuerzajmacas huan quiseseltis.  </div>
<div class='psalmlabel' id='PS111_0'> 111</div>
<div class='s'>Toteco quinmocuitlahuía imasehualhua </div>
<div class='q'>
<span class="verse" id="PS111_1">1&#160;</span>¡Paquilistli! </div>
<div class='q'>Ica nochi noyolo nijnequi nijtlascamatis TOTECO, </div>
<div class='q'>campa mosentilíaj masehualme catli itztoque xitlahuaque. </div>
<div class='q'>
<span class="verse" id="PS111_2">2&#160;</span>Huejhueyi tlamantli quichijtoc TOTECO. </div>
<div class='q'>Nochi catli quiicnelíaj ma monejnehuilica tlen nochi ni tlamantli catli quichijtoc. </div>
<div class='q'>
<span class="verse" id="PS111_3">3&#160;</span>Pampa tlahuel yejyectzi nochi nopa huejhueyi tlatiochicahual nextili catli quichihua. </div>
<div class='q'>Huan technextilía ihueyitilis huan para yaya nochipa quichihua catli xitlahuac. </div>
<div class='q'>
<span class="verse" id="PS111_4">4&#160;</span>TOTECO quichijtoc huejhueyi tlamantli catli amo huelis tiquelcahuase. </div>
<div class='q'>Quichijtoc tlamantli catli technextilía para techicnelía huan para yaya quipiya hueyi iyolo ica tojuanti. </div>
<div class='q'>
<span class="verse" id="PS111_5">5&#160;</span>Yaya quinmaca tlacualistli nochi catli motemachíaj ipan ya. </div>
<div class='q'>Huan amo quema quielcahuas catli techtlajtolcahuilijtoc techchihuilis. </div>
<div class='q'>
<span class="verse" id="PS111_6">6&#160;</span>Toteco quinextijtoc ihueyi chicahualis ica imasehualhua pampa yaya quinmacac nopa tlali Israel, </div>
<div class='q'>masque achtihuiya eliyaya iniaxca sequinoc tlamantli masehualme. </div>
<div class='q'>
<span class="verse" id="PS111_7">7&#160;</span>Nochi catli Toteco quichihua eltoc senquistoc xitlahuac huan cuali. </div>
<div class='q'>Huan nochi itlanahuatilhua nelía temachtli. </div>
<div class='q'>
<span class="verse" id="PS111_8">8&#160;</span>Para nochipa technextilía catli melahuac huan catli xitlahuac, </div>
<div class='q'>huan monequi tijchihuase catli melahuac huan tiquinneltocase. </div>
<div class='q'>
<span class="verse" id="PS111_9">9&#160;</span>TOTECO ya tlaxtlajtoc nochi para quinmanahuis imasehualhua. </div>
<div class='q'>Huan quinilhuijtoc imasehualhua para quichihuas nochi catli quintencajqui ipan nopa camanal sencahuali. </div>
<div class='q'>¡Toteco nelía tlatzejtzeloltic huan temajmati! </div>
<div class='q'>
<span class="verse" id="PS111_10">10&#160;</span>Para tipehuase tijpiyase tlalnamiquilistli, </div>
<div class='q'>achtihui monequi tiquimacasise huan tijtlepanitase Toteco Dios. </div>
<div class='q'>Mochihuaj nelía tlalnamiquini nopa masehualme catli quintlepanitaj itlanahuatilhua. </div>
<div class='q'>Ma tijpaquilismacaca para nochipa.  </div>
<div class='psalmlabel' id='PS112_0'> 112</div>
<div class='s'>Toteco quinhueyitlalía catli quihueyitlepanitaj </div>
<div class='q'>
<span class="verse" id="PS112_1">1&#160;</span>¡Miyac paquilistli quipiya nopa masehuali catli quiimacasi TOTECO! </div>
<div class='q'>Quena, nochi catli quinpactía quichijtinemise catli quiijtohuaj itlanahuatilhua Toteco tlahuel paquij. </div>
<div class='q'>
<span class="verse" id="PS112_2">2&#160;</span>Iniixhuihua ni masehualme quipantise tlatlepanitacayotl campa hueli, </div>
<div class='q'>Pampa Toteco quintiochihua hasta iixhuihua se catli monejnemiltía xitlahuac iixpa. </div>
<div class='q'>
<span class="verse" id="PS112_3">3&#160;</span>Ipan ichaj se masehuali catli quintlepanita itlanahuatilhua Toteco, </div>
<div class='q'>mopantis ica miyac tlamantli catli cuali huan patiyo. </div>
<div class='q'>pampa yaya quichihua catli xitlahuac huan cuali, </div>
<div class='q'>amo quema quielcahuase. </div>
<div class='q'>
<span class="verse" id="PS112_4">4&#160;</span>Ni masehuali itztoc quen se tlahuili catli tlahuía ipan tzintlayohuilotl. </div>
<div class='q'>Yaya tetlasojtla huan teicnelía huan techihuilía catli xitlahuac. </div>
<div class='q'>
<span class="verse" id="PS112_5">5&#160;</span>Se tlacatl catli cuali iyolo tetlasojtla huan tetlatlanejtía catli quipiya. </div>
<div class='q'>Nochi catli quichihua quisa cuali, </div>
<div class='q'>huan quiyacana xitlahuac nochi tlamantli catli eltoc imaco. </div>
<div class='q'>
<span class="verse" id="PS112_6">6&#160;</span>Se tlacatl catli quej ni quichihua, </div>
<div class='q'>amo huetzis quema hualas tlaohuijcayotl. </div>
<div class='q'>Masehualme catli cuajcualme quielnamiquise para nochipa. </div>
<div class='q'>
<span class="verse" id="PS112_7">7&#160;</span>Yaya amo majmahui masque quiyolmelahuaj tlen se camanali catli temajmatía, </div>
<div class='q'>pampa yaya senquistoc motemachijtoc ipan TOTECO para quimocuitlahuis. </div>
<div class='q'>
<span class="verse" id="PS112_8">8&#160;</span>Yaya quipiya temachili ipan iyolo huan amo majmahui. </div>
<div class='q'>San motemacas huan mohuilanas chicahuac ica icualancaitacahua. </div>
<div class='q'>
<span class="verse" id="PS112_9">9&#160;</span>Yaya quinpalehuía miyac catli teicneltzitzi huan amo tleno quipiyaj. </div>
<div class='q'>Por nochi nopa tlamantli cuali catli quichihua, </div>
<div class='q'>amo quema quielcahuase masehualme. </div>
<div class='q'>Nochi quicualitase huan quitlepanitase. </div>
<div class='q'>
<span class="verse" id="PS112_10">10&#160;</span>Quema nopa fiero masehualme quiitase ni cuali tlacatl huan quenicatza masehualme quitlepanitaj, </div>
<div class='q'>cualanise chicahuac hasta tlanhuehuechocase pampa quichicoitase. </div>
<div class='q'>Pero teipa san quisase ipan pinahualistli pampa momacase cuenta para ayacmo tleno hueli quichihuase.  </div>
<div class='psalmlabel' id='PS113_0'> 113</div>
<div class='s'>Toteco quitlanana se catli teicneltzi </div>
<div class='q'>
<span class="verse" id="PS113_1">1&#160;</span>¡Xijpaquilismacaca TOTECO! </div>
<div class='q'>¡Quena, nochi amojuanti catli anitequipanojcahua TOTECO, xijhueyimatica! </div>
<div class='q'>
<span class="verse" id="PS113_2">2&#160;</span>Ma tijhueyimatica TOTECO ama huan para nochipa. </div>
<div class='q'>
<span class="verse" id="PS113_3">3&#160;</span>Quena, nochi masehualme tlen campa hualquisa tonati hasta campa oncalaqui ma quihueyimatica TOTECO. </div>
<div class='q'>
<span class="verse" id="PS113_4">4&#160;</span>TOTECO quipiya tlanahuatili ica nochi catli itztoque ipan nochi tlalme. </div>
<div class='q'>Huan ihueyitilis conpano ilhuicactli. </div>
<div class='q'>
<span class="verse" id="PS113_5">5&#160;</span>¿Ajqueya seyoc más hueyi quen TOTECO toDios catli mosehuía nepa huejcapa para tlanahuatis? </div>
<div class='q'>
<span class="verse" id="PS113_6">6&#160;</span>Tlatzintla tlen ya eltoc ilhuicactli huan tlaltipactli. </div>
<div class='q'>Huan yaya mohuijtzoma para tlachiyas ipan ni tlaltipactli. </div>
<div class='q'>
<span class="verse" id="PS113_7">7&#160;</span>Huan quitlanana nopa teicneltzi catli eltoc quen masitoc ipan soquitl catli huejcatla. </div>
<div class='q'>Huan catli huetztoc campa quitepehuaj tlasoli quitlanana huan quisehuía campa cuali. </div>
<div class='q'>
<span class="verse" id="PS113_8">8&#160;</span>Quena, quitlanana huan quisehuía ininhuaya huejhueyi tlacame </div>
<div class='q'>catli quinyacanaj ialtepe ehuani. </div>
<div class='q'>
<span class="verse" id="PS113_9">9&#160;</span>Yaya quichihua para nopa sihuatl catli amo quema conepixqui </div>
<div class='q'>ma quinpiya iconehua huan ichaj. </div>
<div class='q'>Quena, quichihua ma eli se tenantli catli senpactoc. </div>
<div class='q'>¡Paquilistli!  </div>
<div class='psalmlabel' id='PS114_0'> 114</div>
<div class='s'>Catli Toteco quinchihuili nopa israelitame ipan tlali Egipto </div>
<div class='q'>
<span class="verse" id="PS114_1">1&#160;</span>Huejcajya quema nopa israelitame quisque ipan tlali Egipto, </div>
<div class='q'>campa nopa masehualme camanaltij seyoc camanali, </div>
<div class='q'>
<span class="verse" id="PS114_2">2&#160;</span>hualajque huan quichijque itiopa Toteco ipan tlali Judá para nopona ma mocahua ininhuaya, </div>
<div class='q'>huan nochi tlali Israel eltoya itlal campa nojquiya yaya tlanahuati. </div>
<div class='q'>
<span class="verse" id="PS114_3">3&#160;</span>Quema nopa Hueyi Atl Chichiltic quinitac hualahuij nopa israelitame, </div>
<div class='q'>nimantzi moisihuilti huan motlapo para ma panoca campa tlahuactoc. </div>
<div class='q'>Nojquiya nopa atemitl Jordán motlapo para ma panoca. </div>
<div class='q'>
<span class="verse" id="PS114_4">4&#160;</span>Nochi paquiyayaj hasta elqui quen nopa tepeme tzicuinque ica paquilistli quen chivojme, </div>
<div class='q'>huan nopa tlaixtemolis tzicuinque quen pilborregojtzitzi. </div>
<div class='q'>
<span class="verse" id="PS114_5">5&#160;</span>¿Tlaque panoc ica nopa Hueyi Atl Chichiltic? </div>
<div class='q'>¿Para tlen motlajcoxelo? </div>
<div class='q'>Huan nopa atemitl Jordán, ¿para tlen moquetzqui? </div>
<div class='q'>
<span class="verse" id="PS114_6">6&#160;</span>Huan nopa tepeme, ¿para tlen tzicuinque quen chivojme? </div>
<div class='q'>Huan nochi tlaixtemolistli, </div>
<div class='q'>¿para tlen tzicuinque quen pilborregojtzitzi? </div>
<div class='q'>Elqui pampa nochi tlahuel quitlepanitaj Toteco. </div>
<div class='q'>
<span class="verse" id="PS114_7">7&#160;</span>Nochi tlaltipactli huihuipica iixpa TOTECO, </div>
<div class='q'>yaya catli iTeco Jacob, </div>
<div class='q'>
<span class="verse" id="PS114_8">8&#160;</span>pampa yaya quichijqui para ipan nopa tetl ma meya atl. </div>
<div class='q'>Quena, yaya quiquixti atl ipan nopa tetl huan mochijqui quen se hueyatl.  </div>
<div class='psalmlabel' id='PS115_0'> 115</div>
<div class='s'>Toteco huan teteyome </div>
<div class='q'>
<span class="verse" id="PS115_1">1&#160;</span>¡TOTECO, amo techhueyitlali tojuanti! </div>
<div class='q'>¡Ximohueyitlali ta! </div>
<div class='q'>Xijchihua para nochi ma mitzpaquilismacaca pampa ta tlahuel titetlasojtla huan tijchihua catli nelía melahuac. </div>
<div class='q'>
<span class="verse" id="PS115_2">2&#160;</span>Amo xiquincahuili para nopa masehualme ipan sequinoc tlalme ma quiijtoca: </div>
<div class='q'>“¿Canque itztoc ininDios?” </div>
<div class='q'>
<span class="verse" id="PS115_3">3&#160;</span>Ta toTeco Dios, tiitztoc nepa ilhuicac, </div>
<div class='q'>huan nochi catli tijnequi tijchihuas, ta tijchihua. </div>
<div class='q'>
<span class="verse" id="PS115_4">4&#160;</span>Pero nopa masehualme quinitaj quen inintecohua nopa teteyome catli quinchijchijtoque ica oro huan plata. </div>
<div class='q'>
<span class="verse" id="PS115_5">5&#160;</span>Quipiyaj inincamac, pero amo camanaltij. </div>
<div class='q'>Quipiyaj iniixteyolhua, pero amo tlachiyaj. </div>
<div class='q'>
<span class="verse" id="PS115_6">6&#160;</span>Quipiyaj ininnacas, pero amo tlacaquij. </div>
<div class='q'>Quipiyaj ininyacatzol, pero amo tlaijiyotilanaj. </div>
<div class='q'>
<span class="verse" id="PS115_7">7&#160;</span>Quipiyaj ininmax, pero amo hueli quiitzquíaj niyon se tlamantli. </div>
<div class='q'>Quipiyaj ininmetz, pero amo nejnemij. </div>
<div class='q'>Amo huelij camanaltij. </div>
<div class='q'>
<span class="verse" id="PS115_8">8&#160;</span>Huan nochi masehualme catli quinchijchijtoque nopa totiotzitzi nelía huihuitique quen nopa teteyome, </div>
<div class='q'>huan nojquiya san se huihuitique catli quinhueyichihuaj. </div>
<div class='b'> &#160; </div>
<div class='q'>
<span class="verse" id="PS115_9">9&#160;</span>¡Anisraelitame, ximotemachica ipan TOTECO, </div>
<div class='q'>pampa san yaya anmechpalehuía huan anmechmanahuía </div>
<div class='q'>tlen nochi tlamantli catli amo cuali! </div>
<div class='q'>
<span class="verse" id="PS115_10">10&#160;</span>Antotajtzitzi catli aniixhuihua Aarón huan aniaxcahua TOTECO, </div>
<div class='q'>ximotemachica ipan ya, </div>
<div class='q'>pampa san yaya anmechpalehuía huan anmechmanahuía tlen nochi tlamantli catli amo cuali. </div>
<div class='q'>
<span class="verse" id="PS115_11">11&#160;</span>Nochi amojuanti catli anquiimacasij huan anquitlepanitaj TOTECO ximotemachica ipan ya, </div>
<div class='q'>pampa san yaya anmechpalehuía huan anmechmanahuía tlen nochi tlamantli catli amo cuali. </div>
<div class='q'>
<span class="verse" id="PS115_12">12&#160;</span>TOTECO tlatoctzitzi techelnamiqui huan yeca temachtli techtiochihuas. </div>
<div class='q'>Techtiochihuas tiiisraelita masehualhua. </div>
<div class='q'>Quintiochihuas nopa totajtzitzi catli iixhuihua Aarón. </div>
<div class='q'>
<span class="verse" id="PS115_13">13&#160;</span>Quena, Toteco quintiochihuas nochi catli quiimacasij huan quitlepanitaj. </div>
<div class='q'>Quintiochihuas catli huejhueyi huan catli tziquitetzitzi. </div>
<div class='q'>
<span class="verse" id="PS115_14">14&#160;</span>Tlahuel miyac TOTECO ma anmechtiochihuas amojuanti huan amoconehua. </div>
<div class='q'>
<span class="verse" id="PS115_15">15&#160;</span>Quena, TOTECO catli quichijqui ilhuicactli huan tlaltipactli, </div>
<div class='q'>yaya catli anmechtiochihuas. </div>
<div class='q'>
<span class="verse" id="PS115_16">16&#160;</span>Nochi ilhuicactli iaxca TOTECO, </div>
<div class='q'>pero ni tlaltipactli quinmacatoc masehualme. </div>
<div class='q'>
<span class="verse" id="PS115_17">17&#160;</span>Catli mictoque amo huicaj huan quihueyimatij TOTECO. </div>
<div class='q'>Inijuanti ayacmo hueli moliníaj. </div>
<div class='q'>
<span class="verse" id="PS115_18">18&#160;</span>Pero tojuanti, quena, tojuanti tijhueyimatise TOTECO ama huan para nochipa. </div>
<div class='q'>¡Xijhueyimatica TOTECO! </div>
<div class='q'>¡Paquilistli!  </div>
<div class='psalmlabel' id='PS116_0'> 116</div>
<div class='s'>Tlascamatili pampa Toteco quimanahui tlen miquilistli </div>
<div class='q'>
<span class="verse" id="PS116_1">1&#160;</span>Nelía niquicnelía TOTECO pampa yaya nechtlacaquilía quema nimotlatlajtía huan nechnanquilía. </div>
<div class='q'>
<span class="verse" id="PS116_2">2&#160;</span>Huan pampa mohuijtzoma huan nechnanquilía, </div>
<div class='q'>nimotlatlajtis ica ya nochi tonali quema niyoltos. </div>
<div class='q'>
<span class="verse" id="PS116_3">3&#160;</span>Nechyahualojtoya miquilistli. </div>
<div class='q'>Nijmachiliyaya quen niitztosquía ipan ostotl, </div>
<div class='q'>pampa nechajsic miyac cuesoli huan tequipacholi. </div>
<div class='q'>
<span class="verse" id="PS116_4">4&#160;</span>Huajca nijtzajtzili TOTECO huan niquilhui: </div>
<div class='q'>“TOTECO, techmanahui.” </div>
<div class='q'>
<span class="verse" id="PS116_5">5&#160;</span>¡TOTECO nelía cuali iyolo! </div>
<div class='q'>¡Yaya senquistoc xitlahuac! </div>
<div class='q'>¡Toteco tlahuel tetlasojtla! </div>
<div class='q'>
<span class="verse" id="PS116_6">6&#160;</span>TOTECO quinmocuitlahuía catli moechcapanohuaj huan itztoque quen coneme. </div>
<div class='q'>Na ya nimictinemiyaya huan yaya nechmanahui. </div>
<div class='q'>
<span class="verse" id="PS116_7">7&#160;</span>Ama huelis nimosiyajquetzas pampa TOTECO nechchihuilijtoc catli cuali. </div>
<div class='q'>
<span class="verse" id="PS116_8">8&#160;</span>Nechmanahuijtoc imaco miquilistli, </div>
<div class='q'>quihuatztoc noixayo huan nechpalehuijtoc para ma amo nihuetzi ipan tlajtlacoli. </div>
<div class='q'>
<span class="verse" id="PS116_9">9&#160;</span>Ipan ni tlaltipactli campa itztoque masehualme, </div>
<div class='q'>nimonejnemiltis xitlahuac iixpa TOTECO. </div>
<div class='q'>
<span class="verse" id="PS116_10">10&#160;</span>Na nijneltocayaya Toteco huajca niquijto: </div>
<div class='q'>“Nitlaijiyohuía miyac, Toteco.” </div>
<div class='q'>
<span class="verse" id="PS116_11">11&#160;</span>Huan quema ayacmo nijmatiyaya tlaque nijchihuas, niquijto: </div>
<div class='q'>“Nochi masehualme san istlacatij.” </div>
<div class='q'>
<span class="verse" id="PS116_12">12&#160;</span>Huan ama ya niitztoc cuali. </div>
<div class='q'>¿Quenicatza huelis nijtlaxtlahuis TOTECO por nochi catli nechchihuilijtoc? </div>
<div class='q'>
<span class="verse" id="PS116_13">13&#160;</span>Nijhualiquilis xocomecatl iayo quen se tlacajcahualistli, </div>
<div class='q'>huan nijhueyimatis TOTECO pampa nechmaquixtijtoc. </div>
<div class='q'>
<span class="verse" id="PS116_14">14&#160;</span>Tlamiyacapa nijhualiquilis TOTECO nopa tlacajcahualistli catli nijtlajtolcahuili nijmacas. </div>
<div class='q'>
<span class="verse" id="PS116_15">15&#160;</span>TOTECO quiita para tlahuel ipati ininnemilis imasehualhua catli quinicnelía, </div>
<div class='q'>huan amo quincahuilía miquise san quej hueli. </div>
<div class='b'> &#160; </div>
<div class='q'>
<span class="verse" id="PS116_16">16&#160;</span>TOTECO, na nimotequipanojca, </div>
<div class='q'>quena, niicone se nonana catli nojquiya mitztequipano. </div>
<div class='q'>Huan techmanahuijtoc tlen campa niilpitoya. </div>
<div class='q'>
<span class="verse" id="PS116_17">17&#160;</span>Nimitzpaquilismacas huan nimitztlascamatis huan ta tiquitas quen elisquía se tlacajcahualistli. </div>
<div class='b'> &#160; </div>
<div class='q'>
<span class="verse" id="PS116_18">18&#160;</span>Tlamiyacapa nijhualiquilis TOTECO nopa tlacajcahualistli catli nijtlajtolcahuili nijmacas. </div>
<div class='q'>
<span class="verse" id="PS116_19">19&#160;</span>Quena, nijmacas TOTECO nopona ipan icalixpa ichaj catli eltoc ipan altepetl Jerusalén. </div>
<div class='q'>¡Paquilistli!  </div>
<div class='psalmlabel' id='PS117_0'> 117</div>
<div class='s'>Ma tijhueyichihuaca Toteco </div>
<div class='q'>
<span class="verse" id="PS117_1">1&#160;</span>Xijpaquilismacaca TOTECO nochi anmasehualme ipan nochi tlalme, </div>
<div class='q'>xijhueyimatica nochi amojuanti ipan nochi altepeme. </div>
<div class='q'>
<span class="verse" id="PS117_2">2&#160;</span>Pampa yaya techicnelía ica se hueyi tlaicnelijcayotl catli amo quema tlamis. </div>
<div class='q'>Yaya temachtli huan elis temachtli para nochipa. </div>
<div class='q'>¡Paquilistli!  </div>
<div class='psalmlabel' id='PS118_0'> 118</div>
<div class='s'>Ma tijtlascamatica Toteco </div>
<div class='q'>
<span class="verse" id="PS118_1">1&#160;</span>¡Xijpaquilismacaca TOTECO pampa yaya nelía cuali! </div>
<div class='q'>Itlaicnelijcayo amo quema tlamis. </div>
<div class='q'>
<span class="verse" id="PS118_2">2&#160;</span>Nochi anisraelitame xijhueyimatica Toteco huan xiquijtoca: </div>
<div class='q'>“Itlaicnelijcayo Toteco amo quema tlamis.” </div>
<div class='q'>
<span class="verse" id="PS118_3">3&#160;</span>Nochi antotajtzitzi catli aniixhuihua Aarón nojquiya xiquijtoca: </div>
<div class='q'>“TOTECO itlaicnelijcayo amo quema tlamis.” </div>
<div class='q'>
<span class="verse" id="PS118_4">4&#160;</span>Nochi amojuanti catli anquitlepanitaj TOTECO xiquijtoca: </div>
<div class='q'>“TOTECO itlaicnelijcayo amo quema tlamis.” </div>
<div class='q'>
<span class="verse" id="PS118_5">5&#160;</span>Quema nimotequipachohuayaya, </div>
<div class='q'>nijtzajtzili TOTECO, </div>
<div class='q'>huan yaya nechnanquili huan nechmanahui. </div>
<div class='q'>
<span class="verse" id="PS118_6">6&#160;</span>TOTECO itztoc nohuaya para nechpalehuis, </div>
<div class='q'>yeca ayacmo nimajmahui, </div>
<div class='q'>niyon amo niquimacasi catli huelis nechchihuilise masehualme. </div>
<div class='q'>
<span class="verse" id="PS118_7">7&#160;</span>TOTECO itztoc nonechca. </div>
<div class='q'>Yaya nechpalehuis. </div>
<div class='q'>¡Huan temachtli niquitas catli nijnequi ma ininpanti nocualancaitacahua! </div>
<div class='q'>
<span class="verse" id="PS118_8">8&#160;</span>Más cuali nimotemachis ipan TOTECO huan amo ipan se tlacatl. </div>
<div class='q'>
<span class="verse" id="PS118_9">9&#160;</span>Más cuali nimomanahuis ipan TOTECO huan amo ipan se hueyi tlanahuatijquetl. </div>
<div class='q'>
<span class="verse" id="PS118_10">10&#160;</span>Masque nochi masehualme tlen nochi tlalme ma nechyahualoca para nechhuilanase, </div>
<div class='q'>na niquintzontlamiltis ica ichicahualis TOTECO. </div>
<div class='q'>
<span class="verse" id="PS118_11">11&#160;</span>Quena, masque nechyahualose huan nechhuilanase, </div>
<div class='q'>pero na niquintlanis pampa nijhuica itequiticayo TOTECO. </div>
<div class='q'>
<span class="verse" id="PS118_12">12&#160;</span>Nocualancaitacahua hualajque nopani quen sayolime, </div>
<div class='q'>huan cualanque chicahuac quen tlitl catli quitlatía nochi huitztli. </div>
<div class='q'>Pero na niquintzontlamilti ica itequiticayo TOTECO. </div>
<div class='q'>
<span class="verse" id="PS118_13">13&#160;</span>Nocualancaitacahua quichijque campica para nechmictise, </div>
<div class='q'>pero TOTECO yaya nechpalehui. </div>
<div class='q'>
<span class="verse" id="PS118_14">14&#160;</span>TOTECO nechpixtoc imaco, </div>
<div class='q'>huan yeca nihuica para ya pampa nechchijtoc ma nitlatlani. </div>
<div class='q'>
<span class="verse" id="PS118_15">15&#160;</span>Ipan ininchajchaj catli monejnemiltíaj xitlahuac iixpa TOTECO tlahuejchihuaj huan huicaj ica paquilistli, </div>
<div class='q'>pampa TOTECO quinmaquixtía huan quichihua huejhueyi tlamantli. </div>
<div class='q'>
<span class="verse" id="PS118_16">16&#160;</span>Ichicahualis TOTECO nelía hueyi huan quichihua huejhueyi tlamantli. </div>
<div class='q'>
<span class="verse" id="PS118_17">17&#160;</span>Amo nimiquis. </div>
<div class='q'>Pero niitztos para nitepohuilis nochi catli TOTECO quichijtoc. </div>
<div class='q'>
<span class="verse" id="PS118_18">18&#160;</span>Toteco nechtlatzacuilti chicahuac, </div>
<div class='q'>pero amo nechtemactili para ma nimiqui. </div>
<div class='q'>
<span class="verse" id="PS118_19">19&#160;</span>Xijtlapoca ipuertajyo itiopa TOTECO, </div>
<div class='q'>pampa nijnequi nicalaquis para nijtlascamatis TOTECO. </div>
<div class='q'>
<span class="verse" id="PS118_20">20&#160;</span>Ipan ni puerta calaquij para yohuij hasta iixpa TOTECO, </div>
<div class='q'>huan nopona calaquise nochi catli tlatzejtzeloltique iixpa. </div>
<div class='q'>
<span class="verse" id="PS118_21">21&#160;</span>Nijhueyimatis noTeco Dios, huan nijtlascamatilis miyac, </div>
<div class='q'>pampa nechtlacaquili huan nechmaquixti tlen nocualancaitacahua. </div>
<div class='q'>
<span class="verse" id="PS118_22">22&#160;</span>Calchihuani quihuejcamajcajque se hueyi tetl catli amo quinejque quitequihuise, </div>
<div class='q'>pero ama nopa hueyi tetl eltoc catli más monequi para yas calnacastla huan ipan quiquetzase nopa cali. </div>
<div class='q'>
<span class="verse" id="PS118_23">23&#160;</span>Nochi ya ni quichijtoc TOTECO huan yejyectzi nesi. </div>
<div class='q'>
<span class="verse" id="PS118_24">24&#160;</span>Inin nopa tonali catli TOTECO quichijqui. </div>
<div class='q'>Ma tipactoca ipan ni tonali. </div>
<div class='q'>
<span class="verse" id="PS118_25">25&#160;</span>Nijtlajtlanía TOTECO ama ma techmaquixti tojuanti tlen tocualancaitacahua. </div>
<div class='q'>Techpalehui ama para titlatlanise. </div>
<div class='b'> &#160; </div>
<div class='q'>
<span class="verse" id="PS118_26">26&#160;</span>¡Ma TOTECO mitztiochihua ta catli tihuala ica itequiticayo [118:26 O ica itoca.]! </div>
<div class='q'>Timitztiochihuaj hasta campa ichaj TOTECO. </div>
<div class='b'> &#160; </div>
<div class='q'>
<span class="verse" id="PS118_27">27&#160;</span>TOTECO yaya Dios, huan yaya techtlahuilía. </div>
<div class='q'>Nijhualiquilis notlacajcahualis huan nijtlalis ipan itlaixpa para nijmacas. </div>
<div class='q'>
<span class="verse" id="PS118_28">28&#160;</span>Pampa yaya noTeco Dios, yeca nijtlascamati huan nijhueyimati. </div>
<div class='q'>
<span class="verse" id="PS118_29">29&#160;</span>¡Xijtlascamatica TOTECO pampa yaya nelía cuali! </div>
<div class='q'>Itlaicnelijcayo amo quema tlamis.  </div>
<div class='psalmlabel' id='PS119_0'> 119</div>
<div class='s'>Toteco itlanahuatilhua nelía cuali </div>
<div class='q'>
<span class="verse" id="PS119_1">1&#160;</span>Nelía paquij nochi catli monejnemiltíaj xitlahuac, </div>
<div class='q'>huan catli senquistoc quichijtinemij catli quiijtohua iley TOTECO. </div>
<div class='q'>
<span class="verse" id="PS119_2">2&#160;</span>Paquij nopa masehualme catli quitemohuaj TOTECO ica nochi ininyolo huan quichijtinemij catli yaya quiijtohua. </div>
<div class='q'>
<span class="verse" id="PS119_3">3&#160;</span>Pampa inijuanti amo quichihuaj catli amo cuali. </div>
<div class='q'>Monejnemiltíaj senquistoc ipan iojhui TOTECO. </div>
<div class='q'>
<span class="verse" id="PS119_4">4&#160;</span>Ta techmacatoc motlanahuatilhua para ma tijchihuaca catli quiijtohuaj. </div>
<div class='q'>
<span class="verse" id="PS119_5">5&#160;</span>¡Tlahuel nijnequisquía nijchijtinemis senquistoc catli techyolmelajtoc ma tijchihuaca! </div>
<div class='q'>
<span class="verse" id="PS119_6">6&#160;</span>Quej nopa amo nimopinahuasquía sintla niquinchijtinemis nochi motlanahuatilhua. </div>
<div class='q'>
<span class="verse" id="PS119_7">7&#160;</span>Na nimitztlascamatis ica nochi noyolo quema ya nijmachilis nochi motlamachtilhua catli xitlahuac. </div>
<div class='q'>
<span class="verse" id="PS119_8">8&#160;</span>Na nijchihuas nochi catli techyolmelajtoc ma tijchihuaca ipan tonemilis. </div>
<div class='q'>Yeca amo techtlahuelcahua. </div>
<div class='b'> &#160; </div>
<div class='q'>
<span class="verse" id="PS119_9">9&#160;</span>¿Tlaque monequi quichihuas se telpocatl para itztos tlapajpactic moixpa, TOTECO? </div>
<div class='q'>Monequi quipohuas mocamanal huan quichihuas catli quiijtohua. </div>
<div class='q'>
<span class="verse" id="PS119_10">10&#160;</span>Na ica nochi noyolo nimitztemojtoc, Toteco. </div>
<div class='q'>Amo techcahuili nimoiyocacahuas tlen motlanahuatilhua. </div>
<div class='q'>
<span class="verse" id="PS119_11">11&#160;</span>Ipan noyolo nicajoctoc nochi catli tiquijtojtoc, </div>
<div class='q'>para amo nitlajtlacolchihuas ica ta. </div>
<div class='q'>
<span class="verse" id="PS119_12">12&#160;</span>TOTECO, ta catli nochi mitzhueyimatij, </div>
<div class='q'>technextili quenicatza nijchihuas nochi catli techyolmelajtoc. </div>
<div class='q'>
<span class="verse" id="PS119_13">13&#160;</span>Na nitepohuilijtoc nochi motlamachtilhua catli ta techmacatoc. </div>
<div class='q'>
<span class="verse" id="PS119_14">14&#160;</span>Más nimopaquilismacatoc pampa ninemi ipan moojhui huan nijchihua catli ta tiquijtojtoc, </div>
<div class='q'>huan amo ipan ricojyotl. </div>
<div class='q'>
<span class="verse" id="PS119_15">15&#160;</span>Nimonejnehuilis tlen motlanahuatilhua huan ninemis ipan nopa ojtli campa quiijtohuaj ma ninejnemi. </div>
<div class='q'>
<span class="verse" id="PS119_16">16&#160;</span>Nimopaquilismacas ica catli techyolmelajtoc, </div>
<div class='q'>huan amo quema niquelcahuas mocamanal. </div>
<div class='q'>
<span class="verse" id="PS119_17">17&#160;</span>Na nimotequipanojca, techchihuili catli cuali. </div>
<div class='q'>Techcahuili ma niitzto miyac tonali para nijsenhuiquilis nijtlepanitas mocamanal. </div>
<div class='q'>
<span class="verse" id="PS119_18">18&#160;</span>Techixtlapo para niquitas nopa huejhueyi tlamachtilistli catli quipiya moley. </div>
<div class='q'>
<span class="verse" id="PS119_19">19&#160;</span>Na san nipaxalohua ipan ni tlaltipactli. </div>
<div class='q'>Amo xijtlati motlanahuatilhua tlen na pampa monequi ma nechyacana. </div>
<div class='q'>
<span class="verse" id="PS119_20">20&#160;</span>Ipan noyolo tlahuel nijnequi nijchihuas nochi catli xitlahuac quen quiijtohua motlamachtil. </div>
<div class='q'>
<span class="verse" id="PS119_21">21&#160;</span>Ta tiquinajhua nopa tlaixpanoca masehualme catli mohueyimatij. </div>
<div class='q'>Inijuanti itztoque quen tlatelchihualme pampa quinhuejcamajcahuaj motlanahuatilhua. </div>
<div class='q'>
<span class="verse" id="PS119_22">22&#160;</span>Amo xiquincahuili ma nechpinahualtica pampa na nijtlepanita nochi catli ta tiquijtohua. </div>
<div class='q'>
<span class="verse" id="PS119_23">23&#160;</span>Hasta nopa huejhueyi tlacame catli quipiyaj tequiticayotl mosehuijque para nechejelnamiquise, </div>
<div class='q'>pero na nimotequipanojca, </div>
<div class='q'>senquistoc nimonejnehuilía tlen nochi catli ta techyolmelajtoc. </div>
<div class='q'>
<span class="verse" id="PS119_24">24&#160;</span>Pampa motlajtol nechtlahuilía huan nechconsejomaca. </div>
<div class='q'>
<span class="verse" id="PS119_25">25&#160;</span>Nelía nimotequipachohua hasta nihuetztoc ipan tlaltejpoctli. </div>
<div class='q'>Xijyancuili nonemilis ica mocamanal. </div>
<div class='q'>
<span class="verse" id="PS119_26">26&#160;</span>Na nimitzpohuili nochi catli nijsencajtoc nijchihuas huan ta techtlacaquili. </div>
<div class='q'>Ama technextili quenicatza nijchihuas nochi catli techyolmelajtoc. </div>
<div class='q'>
<span class="verse" id="PS119_27">27&#160;</span>Techchihua ma nijmachili nopa ojtli catli ipan ninemis para niquintoquilis nochi motlanahuatilhua. </div>
<div class='q'>Huan na nimonejnehuilis ipan nochi nopa huejhueyi tlamantli catli tijchihua. </div>
<div class='q'>
<span class="verse" id="PS119_28">28&#160;</span>Nichoca pampa tlahuel nitlaijiyohuía. </div>
<div class='q'>Techyolchicahua ica mocamanal. </div>
<div class='q'>
<span class="verse" id="PS119_29">29&#160;</span>Techpalehui mojmostla para amo niistlacatis. </div>
<div class='q'>Huan pampa techicnelía, techpalehui ma nijmati nochi moley. </div>
<div class='q'>
<span class="verse" id="PS119_30">30&#160;</span>Na nijtlapejpenijtoc nopa ojtli catli melahuac, </div>
<div class='q'>huan san nimoilhuía tlen motlamachtil. </div>
<div class='q'>
<span class="verse" id="PS119_31">31&#160;</span>Na nimotlatzquilijtoc ipan motlajtol huan nijchihuas catli quiijtohua. </div>
<div class='q'>¡TOTECO, amo techcahuili nihuetzis ipan pinahualistli! </div>
<div class='q'>
<span class="verse" id="PS119_32">32&#160;</span>Sintla techmacas noyolo catli cuali moixpa, </div>
<div class='q'>huajca na achi más nijchijtinemis catli quiijtohuaj motlanahuatilhua. </div>
<div class='q'>
<span class="verse" id="PS119_33">33&#160;</span>TOTECO, technextili quenicatza nijchihuas nochi catli techyolmelajtoc. </div>
<div class='q'>Huan nijchijtinemis nochi tonali hasta nimiquis. </div>
<div class='q'>
<span class="verse" id="PS119_34">34&#160;</span>Techmaca tlalnamiquilistli huan nijchijtinemis nochi catli quiijtohua moley. </div>
<div class='q'>Quena, nijchijtinemis ica nochi noyolo. </div>
<div class='q'>
<span class="verse" id="PS119_35">35&#160;</span>Techyacana ipan nopa ojtli catli technextilíaj motlanahuatilhua, </div>
<div class='q'>pampa san ya nopa nijnequi nijchihuas. </div>
<div class='q'>
<span class="verse" id="PS119_36">36&#160;</span>Xijchihua para más ma nijnequi motlajtol huan amo tomi. </div>
<div class='q'>
<span class="verse" id="PS119_37">37&#160;</span>Techhuejcatlali tlen nochi tlamantli catli amo cuali para amo niquixtocas. </div>
<div class='q'>Más cuali tlatoctzitzi techyolchicahuas para senquistoc ninemis ipan moojhui. </div>
<div class='q'>
<span class="verse" id="PS119_38">38&#160;</span>Techmatilti na, nimotequipanojca, para temachtli techmacas catli techtlajtolcahuilijtoc, </div>
<div class='q'>pampa san ta nimitzimacasi huan nimitztlepanita. </div>
<div class='q'>
<span class="verse" id="PS119_39">39&#160;</span>Amo techcahuili ma niquinimacasi catli nechpinahualtíaj pampa nimitztlepanita, </div>
<div class='q'>pampa motlamachtil senquistoc cuali huan xitlahuac. </div>
<div class='q'>
<span class="verse" id="PS119_40">40&#160;</span>TOTECO, na tlahuel nijnequi nijchihuas catli quiijtohuaj motlanahuatilhua. </div>
<div class='q'>Xijyancuili nonemilis pampa ta senquistoc tixitlahuac. </div>
<div class='q'>
<span class="verse" id="PS119_41">41&#160;</span>TOTECO, techtlasojtla huan techmaquixti tlen nocualancaitacahua, </div>
<div class='q'>san quen tiquijtojtoc tijchihuas. </div>
<div class='q'>
<span class="verse" id="PS119_42">42&#160;</span>Quej nopa huelis niquinnanquilis inijuanti catli nechpinahualtíaj, </div>
<div class='q'>huan niquinmatiltis para san nimotemachía ipan mocamanal. </div>
<div class='q'>
<span class="verse" id="PS119_43">43&#160;</span>Amo techquixtili mocamanal catli melahuac huan amo techcahuili ma niquelcahua, </div>
<div class='q'>pampa san ipan motlamachtil na nimotemachía. </div>
<div class='q'>
<span class="verse" id="PS119_44">44&#160;</span>Na nijtlepanitas moley mojmostla. </div>
<div class='q'>Quena, para nochipa nijtlepanitas moley huan amo quema tlamis. </div>
<div class='q'>
<span class="verse" id="PS119_45">45&#160;</span>Ninemis nimajcajtoc pampa niquintemohua motlanahuatilhua para nijchihuas catli quiijtohuaj. </div>
<div class='q'>
<span class="verse" id="PS119_46">46&#160;</span>Na niquinpohuilis motlajtol tlanahuatiani, </div>
<div class='q'>huan amo nimopinahuas. </div>
<div class='q'>
<span class="verse" id="PS119_47">47&#160;</span>Na nimopaquilismacas ipan motlanahuatilhua pampa tlahuel niquinicnelía. </div>
<div class='q'>
<span class="verse" id="PS119_48">48&#160;</span>Nimomatlananas para nijnextis notlatlepanitacayo por motlanahuatilhua, </div>
<div class='q'>huan san nimonejnehuilijtinemis tlen nochi catli techyolmelajtoc ma tijchihuaca ipan tonemilis. </div>
<div class='q'>
<span class="verse" id="PS119_49">49&#160;</span>Amo quema xiquelcahua catli techtlajtolcahuilijtoc techchihuilis na, nimotequipanojca, </div>
<div class='q'>pampa san ya nopa nijchixtoc. </div>
<div class='q'>
<span class="verse" id="PS119_50">50&#160;</span>Catli techtencahuilijtoc techchihuilis nechyoltlalía quema nimopantía ipan tlaijiyohuilistli. </div>
<div class='q'>Quena, nochi catli tiquijtojtoc nechmaca yancuic chicahualistli ipan nonemilis. </div>
<div class='q'>
<span class="verse" id="PS119_51">51&#160;</span>Nopa masehualme catli mohueyimatij nechpinajtíaj pampa nimitztlepanita, Toteco, </div>
<div class='q'>pero masque ya nopa, na amo nimohuejcatlalis tlen moley. </div>
<div class='q'>
<span class="verse" id="PS119_52">52&#160;</span>TOTECO, na niquelnamiqui motlamachtil catli huejcajya techmacac. </div>
<div class='q'>Huan motlamachtil nochipa nechyoltlalía. </div>
<div class='q'>
<span class="verse" id="PS119_53">53&#160;</span>Nelía tlahuel nicualani ica nopa tlaixpanoca masehualme catli quitlahuelcahuaj moley. </div>
<div class='q'>
<span class="verse" id="PS119_54">54&#160;</span>Nochi catli techyolmelajtoc nechhualiquilijtoc paquilistli, </div>
<div class='q'>huan nechchijtoc ma nihuica campa hueli campa niitztinentoc quen niseyoc tlali ejquetl. </div>
<div class='q'>
<span class="verse" id="PS119_55">55&#160;</span>Ica tlayohua nimitzelnamiqui, TOTECO, </div>
<div class='q'>huan nijnequi nijchihuas catli quiijtohua moley. </div>
<div class='q'>
<span class="verse" id="PS119_56">56&#160;</span>Nijseli tlahuel miyac tlatiochihualistli pampa nijchijqui catli quiijtohuaj motlanahuatilhua. </div>
<div class='q'>
<span class="verse" id="PS119_57">57&#160;</span>¡TOTECO, san ta tinoaxca! </div>
<div class='q'>Na niquijtojtoc para nijtlepanitas catli quiijtohua mocamanal. </div>
<div class='q'>
<span class="verse" id="PS119_58">58&#160;</span>Ica nochi noyolo nijnequi motlatiochihualis. </div>
<div class='q'>Techtlasojtla senquistoc quen techtlajtolcahuilijtoc para tijchihuas. </div>
<div class='q'>
<span class="verse" id="PS119_59">59&#160;</span>Nimotlachili quenicatza nimonejnemilti </div>
<div class='q'>huan nimantzi nimocuepqui para nijchihuas catli quiijtohua motlajtol. </div>
<div class='q'>
<span class="verse" id="PS119_60">60&#160;</span>Quena, nimoisihuiltía para nijchihuas catli quiijtohuaj motlanahuatilhua. </div>
<div class='q'>
<span class="verse" id="PS119_61">61&#160;</span>Miyac tlaixpanoca masehualme nechyahualojtoque para nojquiya ma nitlajtlacolchihua ininhuaya, </div>
<div class='q'>pero na amo niquelcajtoc moley. </div>
<div class='q'>
<span class="verse" id="PS119_62">62&#160;</span>Tlajco yohual nimehua para nimitztlascamatis por motlamachtil catli senquistoc xitlahuac. </div>
<div class='q'>
<span class="verse" id="PS119_63">63&#160;</span>Na niquinita quen nohuampoyohua nochi catli mitzimacasij huan mitztlepanitaj, </div>
<div class='q'>huan nochi catli quichihuaj catli quiijtohuaj motlanahuatilhua. </div>
<div class='q'>
<span class="verse" id="PS119_64">64&#160;</span>¡TOTECO, nochi tlaltipactli temitoc ica motlaicnelijcayo! </div>
<div class='q'>Technextili nochi catli techyolmelajtoc ma nijchihua ipan nonemilis. </div>
<div class='q'>
<span class="verse" id="PS119_65">65&#160;</span>¡TOTECO, tlahuel techchihuilijtoc catli cuali na, nimotequipanojca! </div>
<div class='q'>Techtiochijtoc senquistoc quen tiquijtojtoc para tijchihuas. </div>
<div class='q'>
<span class="verse" id="PS119_66">66&#160;</span>NoTeco, techchihua ma nijmachili catli cuali huan techmaca tlalnamiquilistli, </div>
<div class='q'>pampa na niquinneltocatoc motlanahuatilhua. </div>
<div class='q'>
<span class="verse" id="PS119_67">67&#160;</span>Achtihuiya quema ayamo techechcapantlalijtoya para techtlatzacuiltis, </div>
<div class='q'>san nimocuapolojtinenqui. </div>
<div class='q'>Pero ama senquistoc nijchihua catli quiijtohua mocamanal. </div>
<div class='q'>
<span class="verse" id="PS119_68">68&#160;</span>Ta nelía ticuali huan tijchihua san catli cuali. </div>
<div class='q'>Huajca techmachti quenicatza ma nijchihua catli techyolmelajtoc para nijchihuas. </div>
<div class='q'>
<span class="verse" id="PS119_69">69&#160;</span>Nopa masehualme catli mohueyimatij nechistlacahuijtoque, </div>
<div class='q'>pero na ica nochi noyolo nijchijtinemis catli quiijtohuaj motlanahuatilhua. </div>
<div class='q'>
<span class="verse" id="PS119_70">70&#160;</span>Inijuanti huihuitique huan tzactoc inintlalnamiquilis, </div>
<div class='q'>pero na nochipa nimopaquilismaca ipan moley. </div>
<div class='q'>
<span class="verse" id="PS119_71">71&#160;</span>Nelía cuali para techechcapantlali, </div>
<div class='q'>pampa technextili para ma nijchihua nochi catli techyolmelajtoc ma tijchihuaca ipan tonemilis. </div>
<div class='q'>
<span class="verse" id="PS119_72">72&#160;</span>Para na más ipati moleyes huan amo millones tlen oro huan plata. </div>
<div class='q'>
<span class="verse" id="PS119_73">73&#160;</span>TOTECO, ta ica momax tijsencajqui notlacayo. </div>
<div class='q'>Huajca ama techpalehui ma niquinmachili motlanahuatilhua huan niquintzontecomatis. </div>
<div class='q'>
<span class="verse" id="PS119_74">74&#160;</span>Nochi catli mitztlepanitaj huan motemachíaj ipan ta, </div>
<div class='q'>paquise quema nechitase, </div>
<div class='q'>pampa na nimotemachía ipan mocamanal. </div>
<div class='q'>
<span class="verse" id="PS119_75">75&#160;</span>TOTECO, na nijmati para motlamachtil senquistoc xitlahuac. </div>
<div class='q'>Huan nopa tlatzacuiltili catli techmacatoc nojquiya xitlahuac, </div>
<div class='q'>huan nechhualiquilis tlamantli catli cuali. </div>
<div class='q'>
<span class="verse" id="PS119_76">76&#160;</span>Huajca ama techyoltlali ica moteicnelijcayo, </div>
<div class='q'>senquistoc quen techilhuijtoc na, nimotequipanojca, para tijchihuas. </div>
<div class='q'>
<span class="verse" id="PS119_77">77&#160;</span>Techyahualo ica motlaicnelijcayo para ma niyolto, </div>
<div class='q'>pampa san ipan moley nijpantía paquilistli. </div>
<div class='q'>
<span class="verse" id="PS119_78">78&#160;</span>Ma huetzica ipan pinahualistli nopa masehualme catli mohueyimatij, </div>
<div class='q'>pampa tlahuel nechcocojtoque ica iniistlacaticayo. </div>
<div class='q'>Pero na san nimonejnehuilijtinemis catli quiijtohuaj motlanahuatilhua. </div>
<div class='q'>
<span class="verse" id="PS119_79">79&#160;</span>Ma sempa mosentilica nohuaya nopa masehualme catli mitzimacasij huan mitztlepanitaj, </div>
<div class='q'>huan catli quiiximatij motlajtol. </div>
<div class='q'>
<span class="verse" id="PS119_80">80&#160;</span>Xijchihua para noyolo ma monejnemilti xitlahuac ipan nochi catli techyolmelajtoc. </div>
<div class='q'>Huan quej nopa amo quema nimopinahualtis. </div>
<div class='q'>
<span class="verse" id="PS119_81">81&#160;</span>Na nitlapolosnequi pampa nijchiya para techmaquixtis tlen nocualancaitacahua, </div>
<div class='q'>pampa nimotemachijtoc ipan catli tiquijtojtoc para techchihuilis. </div>
<div class='q'>
<span class="verse" id="PS119_82">82&#160;</span>Noixteyolhua siyahuij pampa quinequij quiitase ma pano nochi catli techtlajtolcahuilijtoc para tijchihuas. </div>
<div class='q'>¿Hasta quema techyoltlalis ica motlapalehuil? </div>
<div class='q'>
<span class="verse" id="PS119_83">83&#160;</span>Ya nihuehuentzi huan nitzocoyolijtoc quen se cuetlax bolsa catli quitlalijtoque campa poctli, </div>
<div class='q'>pero amo niquelcajtoc catli techyolmelajtoc. </div>
<div class='q'>
<span class="verse" id="PS119_84">84&#160;</span>¿Quesqui tonali monequi nijchiyas para tiquintlatzacuiltis catli nechtoquilijtinemij? </div>
<div class='q'>
<span class="verse" id="PS119_85">85&#160;</span>Nopa masehualme catli mohueyimatij huan catli quicualancaitaj moleyes quichijtoque se hueyi ostotl para ma nimasi. </div>
<div class='q'>
<span class="verse" id="PS119_86">86&#160;</span>Techpalehui, pampa motlanahuatilhua senquistoc xitlahuac, </div>
<div class='q'>huan nechtepotztocatinemij masque amo tleno nijchijtoc. </div>
<div class='q'>
<span class="verse" id="PS119_87">87&#160;</span>San quentzi nechixpolihuiltíaj, </div>
<div class='q'>pero na amo niquinixpanotoc motlanahuatilhua niyon amo niquincajtoc. </div>
<div class='q'>
<span class="verse" id="PS119_88">88&#160;</span>Pampa hueyi moyolo, techcahuili ma niitzto. </div>
<div class='q'>Huan quej nopa nijsenhuiquilis nijchihuas catli quiijtohua motlajtol. </div>
<div class='q'>
<span class="verse" id="PS119_89">89&#160;</span>TOTECO, mocamanal eltos temachtli para nochipa nepa ilhuicac. </div>
<div class='q'>
<span class="verse" id="PS119_90">90&#160;</span>Mojmostla ta titemachtli huan tiitztos temachtli ica nochi catli tlacajtiyase para nochipa. </div>
<div class='q'>Cuali ta tijtlatzquilti ni tlali huan quej nopa eltoc. </div>
<div class='q'>
<span class="verse" id="PS119_91">91&#160;</span>Nochi tlamantli mocahua campa tiquinnahuati ma eltoca hasta ama ni tonal. </div>
<div class='q'>Quena, nochi tlamantli catli tijchijqui mitzneltocaj huan mitztequipanohuaj. </div>
<div class='q'>
<span class="verse" id="PS119_92">92&#160;</span>Sintla amo nimopaquilismacatosquía ipan moley, </div>
<div class='q'>huajca ya nimictosquía ica tequipacholi. </div>
<div class='q'>
<span class="verse" id="PS119_93">93&#160;</span>Amo quema niquinelcahuas motlanahuatilhua, </div>
<div class='q'>pampa ica motlanahuatilhua techmacatoc yancuic chicahualistli. </div>
<div class='q'>
<span class="verse" id="PS119_94">94&#160;</span>Na nimoaxca, techmaquixti pampa nochipa nijchijtinentoc catli quiijtohuaj motlanahuatilhua. </div>
<div class='q'>
<span class="verse" id="PS119_95">95&#160;</span>Masque nopa tlaixpanoca tlacame motlatise ipan ojtli para nechtzontlamiltise, </div>
<div class='q'>na san nimonejnehuilijtos tlen motlajtol. </div>
<div class='q'>
<span class="verse" id="PS119_96">96&#160;</span>Nochi tlamantli catli más cuajcualtzi niquitztoc canque ontlami, </div>
<div class='q'>pero motlanahuatilhua, amo quipiyaj inintlamiya. </div>
<div class='q'>
<span class="verse" id="PS119_97">97&#160;</span>¡Tlahuel niquicnelía moley! </div>
<div class='q'>San tlen ya nimonejnehuilijtinemi semilhuitl. </div>
<div class='q'>
<span class="verse" id="PS119_98">98&#160;</span>Motlanahuatilhua nechchijtoque más nitlalnamiqui que nocualancaitacahua. </div>
<div class='q'>Pampa motlanahuatilhua nechyacantiyohuij mojmostla. </div>
<div class='q'>
<span class="verse" id="PS119_99">99&#160;</span>Quena, achi más nitlalnamiqui hasta niquintlani inijuanti catli notlamachtijcahua, </div>
<div class='q'>pampa na nimonejnehuilijtinemi tlen motlajtol. </div>
<div class='q'>
<span class="verse" id="PS119_100">100&#160;</span>Na más nijmachilía que nopa huehue tlacame, </div>
<div class='q'>pampa nijchihua catli quiijtohuaj motlanahuatilhua. </div>
<div class='q'>
<span class="verse" id="PS119_101">101&#160;</span>Amo quema nijnectoc nijtoquilis se ojtli catli amo cuali, </div>
<div class='q'>pampa senquistoc nijnequi nijchihuas catli quiijtohua mocamanal. </div>
<div class='q'>
<span class="verse" id="PS119_102">102&#160;</span>Amo nimohuejcatlalijtoc tlen motlamachtil, </div>
<div class='q'>pampa ta technextilía quenicatza ma nimonejnemilti. </div>
<div class='q'>
<span class="verse" id="PS119_103">103&#160;</span>Nijmati nelía ajhuiyac mocamanal. </div>
<div class='q'>Achi más tzopelic nijmati que sayolnectli. </div>
<div class='q'>
<span class="verse" id="PS119_104">104&#160;</span>Motlanahuatilhua nechmacaj tlalnamiquilistli. </div>
<div class='q'>Yeca amo nijnequi niquitas niyon se tlamantli istlacatili. </div>
<div class='q'>
<span class="verse" id="PS119_105">105&#160;</span>Mocamanal eltoc quen se tlahuili catli quitlahuilía noojhui campa ninejnemi para amo nimotepotlamis. </div>
<div class='q'>
<span class="verse" id="PS119_106">106&#160;</span>Se huelta nitlatestigojquetzqui, </div>
<div class='q'>huan ama sempa nitlatestigojquetzas para nijchihuas catli quiijtohuaj motlamachtilhua pampa nelía xitlahuac. </div>
<div class='q'>
<span class="verse" id="PS119_107">107&#160;</span>TOTECO, nechcatitoc para nimiquis ininmaco nocualancaitacahua. </div>
<div class='q'>Techmaca yancuic chicahualistli quen tiquijtojtoc para tijchihuas. </div>
<div class='q'>
<span class="verse" id="PS119_108">108&#160;</span>TOTECO, nimitztlajtlanía xijseli nopa tlascamatili catli nimitzmaca quen se tlacajcahualistli. </div>
<div class='q'>Huan technextili motlamachtil. </div>
<div class='q'>
<span class="verse" id="PS119_109">109&#160;</span>Mojmostla nimopantía campa mahuilili para nonemilis, </div>
<div class='q'>pero amo niquelcajtoc moley. </div>
<div class='q'>
<span class="verse" id="PS119_110">110&#160;</span>Nopa tlaixpanoca masehualme quitlalíaj tlaquetztli para ma nimasi huan nihuetzis ipan tlajtlacoli, </div>
<div class='q'>pero na amo nimoiyocanequis tlen motlanahuatil. </div>
<div class='q'>
<span class="verse" id="PS119_111">111&#160;</span>Na san nimoaxcatijtoc motlajtol, </div>
<div class='q'>pampa san ipan motlajtol nijpantía paquilistli. </div>
<div class='q'>
<span class="verse" id="PS119_112">112&#160;</span>Ica nochi noyolo nijchihuas catli quiijtohuaj motlanahuatilhua nochipa hasta nimiquis. </div>
<div class='q'>
<span class="verse" id="PS119_113">113&#160;</span>Amo nijnequi niquinitas masehualme catli quichihuaj ome iniixayac. </div>
<div class='q'>Pero na niquicnelía moley. </div>
<div class='q'>
<span class="verse" id="PS119_114">114&#160;</span>Ipan ta nimotlatía para amo nechcocose nocualancaitacahua huan ipan ta nimomanahuía. </div>
<div class='q'>Pampa nimotemachía san ipan mocamanal. </div>
<div class='q'>
<span class="verse" id="PS119_115">115&#160;</span>Ma nechtlalcahuica nopa masehualme catli fiero inintlalnamiquilis. </div>
<div class='q'>Ma amo nechcuatotonica pampa na nijnequi nijchihuas catli quiijtohuaj motlanahuatilhua, Toteco Dios. </div>
<div class='q'>
<span class="verse" id="PS119_116">116&#160;</span>Huajca noTeco, techmaca yancuic fuerza senquistoc quen techtlajtolcahuili. </div>
<div class='q'>Huan quej nopa sequinoc amo quema huelis quiijtose para san tlapic nijpixqui nechiyalistli ipan ta. </div>
<div class='q'>
<span class="verse" id="PS119_117">117&#160;</span>Techfuerzajmaca para nimomaquixtis ininmaco nocualancaitacahua, </div>
<div class='q'>huan nochipa nijpiyas paquilistli para nijchihuas catli techyolmelajtoc. </div>
<div class='q'>
<span class="verse" id="PS119_118">118&#160;</span>Ta tiquinhuejcamajcajtoc nochi catli quitlahuelcahuaj catli techyolmelajtoc. </div>
<div class='q'>Inijuanti quiijtohuaj tlalnamiquij, pero amo neli, san mocajcayahuaj. </div>
<div class='q'>
<span class="verse" id="PS119_119">119&#160;</span>Nochi masehualme catli quinpactía tlajtlacolchihuaj ipan ni tlaltipactli tiquinita quen itetejtzo tepostli catli mocahua quema tijmolonía para tijtlapajpacchihuas. </div>
<div class='q'>Pero na niquicnelía huan nijtlepanita motlajtol. </div>
<div class='q'>
<span class="verse" id="PS119_120">120&#160;</span>Nochi notlacayo huihuipica pampa mitzimacasi huan mitztlepanita, Toteco. </div>
<div class='q'>Huan nojquiya niquimacasi motlatzacuiltil, </div>
<div class='q'>huan yeca amo nijnequi nimitzixpanos. </div>
<div class='q'>
<span class="verse" id="PS119_121">121&#160;</span>Na nijchijtoc catli xitlahuac huan catli melahuac moixpa. </div>
<div class='q'>Amo techtlahuelcahua ininmaco nocualancaitacahua, </div>
<div class='q'>
<span class="verse" id="PS119_122">122&#160;</span>Xitlatestigojquetza para techtiochihuas na, nimotequipanojca. </div>
<div class='q'>Amo xiquincahuili ma nechtlaijiyohuiltica nopa masehualme catli mohueyimatij. </div>
<div class='q'>
<span class="verse" id="PS119_123">123&#160;</span>Campa hueli nitlachixtoc pampa nijchixtoc techmaquixtiqui tlen nocualancaitacahua, </div>
<div class='q'>hasta siyajtoque noixteyolhua. </div>
<div class='q'>Nijchixtoc techmanahui senquistoc quen tiquijtojtoc para tijchihuas. </div>
<div class='q'>
<span class="verse" id="PS119_124">124&#160;</span>TOTECO, ipan motlaicnelijcayo techchihuili catli cuali na, nimotequipanojca. </div>
<div class='q'>Technextili quenicatza nijchihuas catli techyolmelajtoc ma tijchihuaca. </div>
<div class='q'>
<span class="verse" id="PS119_125">125&#160;</span>Na nimotequipanojca, techmaca tlalnamiquilistli, </div>
<div class='q'>para niquiximatis motlajtol. </div>
<div class='q'>
<span class="verse" id="PS119_126">126&#160;</span>TOTECO, ya ajsic hora para timonextis huan tijchihuas catli tiquita para cuali. </div>
<div class='q'>Pampa ni tlaixpanoca masehualme ayacmo quitlepanitaj moley. </div>
<div class='q'>
<span class="verse" id="PS119_127">127&#160;</span>Pero na más niquinicnelía motlanahuatilhua huan amo quen oro catli senquistoc cuali. </div>
<div class='q'>
<span class="verse" id="PS119_128">128&#160;</span>Pampa nochi motlanahuatilhua nelía xitlahuac. </div>
<div class='q'>Yeca amo nijnequi niquitas niyon se tlamantli istlacatili. </div>
<div class='q'>
<span class="verse" id="PS119_129">129&#160;</span>Motlajtol nelía yejyectzi, TOTECO, </div>
<div class='q'>yeca nijtoquilijtinemi ica nochi noalma. </div>
<div class='q'>
<span class="verse" id="PS119_130">130&#160;</span>Quema quiixtomaj mocamanal, </div>
<div class='q'>techtlahuilía huan techtlalnamictía nochi timasehualme, </div>
<div class='q'>hasta nojquiya masehualme catli san quentzi quimachilíaj. </div>
<div class='q'>
<span class="verse" id="PS119_131">131&#160;</span>Yeca tlahuel nijnequi niquiximatis más catli quiijtohuaj motlanahuatilhua, </div>
<div class='q'>huan ya nopa nijtemohua. </div>
<div class='q'>
<span class="verse" id="PS119_132">132&#160;</span>Techtlachili huan techtlasojtla, </div>
<div class='q'>quen timomajtoc tiquinchihuilía catli mitzicnelíaj. </div>
<div class='q'>
<span class="verse" id="PS119_133">133&#160;</span>Techyacana ipan se cuali ojtli ica mocamanal para amo nechtlanis niyon se tlaixpanoli. </div>
<div class='q'>
<span class="verse" id="PS119_134">134&#160;</span>Techmanahui tlen nopa tlacame catli mosisiníaj huan quinequij nechtlaijiyohuiltise. </div>
<div class='q'>Huan quej nopa nijchihuas catli quiijtohuaj motlanahuatilhua. </div>
<div class='q'>
<span class="verse" id="PS119_135">135&#160;</span>Ma monexti moteicnelijcayo ipan moixayac quema techtlachilía na, nimotequipanojca, </div>
<div class='q'>huan techmachti nochi catli techyolmelajtoc para ma tijchihuaca. </div>
<div class='q'>
<span class="verse" id="PS119_136">136&#160;</span>Tlahuel nichoca pampa miyac masehualme amo quitlepanitaj moley. </div>
<div class='q'>
<span class="verse" id="PS119_137">137&#160;</span>TOTECO, ta nelía tixitlahuac huan nochi tlatzacuiltili catli titemaca nojquiya xitlahuac. </div>
<div class='q'>
<span class="verse" id="PS119_138">138&#160;</span>Nochi motlajtol xitlahuac huan temachtli para ipan ma timotemachica. </div>
<div class='q'>
<span class="verse" id="PS119_139">139&#160;</span>Nelía nimotequipachohua huan nicualani, </div>
<div class='q'>pampa nocualancaitacahua amo quitlepanitztoque catli ta tiquijtojtoc. </div>
<div class='q'>
<span class="verse" id="PS119_140">140&#160;</span>Nochi moley nijyejyecojtoc huan niquitztoc para nelía tlatzejtzeloltic. </div>
<div class='q'>Yeca niquicnelía. </div>
<div class='q'>
<span class="verse" id="PS119_141">141&#160;</span>Nelía niteicneltzi huan miyac amo quinequij nechitase, </div>
<div class='q'>pero na amo niquinelcajtoc motlanahuatilhua. </div>
<div class='q'>
<span class="verse" id="PS119_142">142&#160;</span>Ta tijchihua catli xitlahuac para nochipa huan moley senquistoc melahuac. </div>
<div class='q'>
<span class="verse" id="PS119_143">143&#160;</span>Ipan na huetztoc tequipacholi huan tlaijiyohuilistli, </div>
<div class='q'>pero motlanahuatilhua san ya nopa nechyolchicahuaj. </div>
<div class='q'>
<span class="verse" id="PS119_144">144&#160;</span>Motlajtol nochipa xitlahuac. </div>
<div class='q'>Techmaca tlalnamiquilistli para nijmachilis huan quej nopa huelis niitztos. </div>
<div class='q'>
<span class="verse" id="PS119_145">145&#160;</span>Ica nochi noyolo nimitztzajtzilía. </div>
<div class='q'>Technanquili noTeco, huan nijchihuas catli techyolmelajtoc. </div>
<div class='q'>
<span class="verse" id="PS119_146">146&#160;</span>Na nimitztzajtzilía huan nimitzilhuía: </div>
<div class='q'>“Techmaquixti tlen nocualancaitacahua”, </div>
<div class='q'>huan nijchihuas catli quiijtohua motlajtol. </div>
<div class='q'>
<span class="verse" id="PS119_147">147&#160;</span>Nimehua ica ijnaloc quema ayamo quisa tonati, </div>
<div class='q'>huan nimitztzajtzilía, TOTECO, pampa san ipan mocamanal nimotemachía. </div>
<div class='q'>
<span class="verse" id="PS119_148">148&#160;</span>Ica tlayohua amo nicochi pampa san nimonejnehuilía tlen nochi catli tiquijtojtoc techchihuilis. </div>
<div class='q'>
<span class="verse" id="PS119_149">149&#160;</span>Techtlacaquili pampa titetlasojtla, TOTECO. </div>
<div class='q'>Techmaca yancuic chicahualistli quen quiijtohua motlamachtil para tijchihuas. </div>
<div class='q'>
<span class="verse" id="PS119_150">150&#160;</span>Nechca hualahuij nopa tlacame catli mosisiníaj huan nechtepotztocatinemij. </div>
<div class='q'>Inijuanti mohuejcatlalijtoque tlen moley. </div>
<div class='q'>
<span class="verse" id="PS119_151">151&#160;</span>Pero ta tinoTeco tiitztoc nonechca. </div>
<div class='q'>Nochi motlanahuatilhua senquistoc melahuac. </div>
<div class='q'>
<span class="verse" id="PS119_152">152&#160;</span>Hasta quema niitztoya nitziquitetzi niquiximatqui motlajtol, </div>
<div class='q'>huan nijmatqui para motlajtol amo quema mopatlas para nochipa. </div>
<div class='q'>
<span class="verse" id="PS119_153">153&#160;</span>Xijtlachili notlaijiyohuilis huan techmanahui, </div>
<div class='q'>pampa amo niquelcajtoc moley. </div>
<div class='q'>
<span class="verse" id="PS119_154">154&#160;</span>Quena, techtenpalehui huan techmanahui quen techtlajtolcahuilijtoc para tijchihuas. </div>
<div class='q'>
<span class="verse" id="PS119_155">155&#160;</span>Amo tiquinmaquixtis nopa masehualme catli amo mitztlepanitaj. </div>
<div class='q'>pampa inijuanti amo quichihuilíaj cuenta catli techyolmelajtoc. </div>
<div class='q'>
<span class="verse" id="PS119_156">156&#160;</span>TOTECO, ta tlahuel techtlasojtla. </div>
<div class='q'>Techmaca yancuic chicahualistli quen quiijtohua motlamachtil para tijchihuas. </div>
<div class='q'>
<span class="verse" id="PS119_157">157&#160;</span>Miyac nocualancaitacahua nechtepotztocatinemij huan quichihuaj campica para ma nimitzixpano, </div>
<div class='q'>pero na amo nijcajtoc motlajtol. </div>
<div class='q'>
<span class="verse" id="PS119_158">158&#160;</span>Na niquincualancaita nopa tlacajcayahuani, </div>
<div class='q'>pampa inijuanti amo quichihuaj catli quiijtohua mocamanal. </div>
<div class='q'>
<span class="verse" id="PS119_159">159&#160;</span>Xiquita TOTECO, na tlahuel niquinicnelía motlanahuatilhua. </div>
<div class='q'>Techmaca yancuic chicahualistli pampa ta nelía ticuali, </div>
<div class='q'>huan hueyi moyolo. </div>
<div class='q'>
<span class="verse" id="PS119_160">160&#160;</span>Nochi mocamanal senquistoc melahuac. </div>
<div class='q'>Quena, nochi motlamachtil senquistoc xitlahuac huan huejcahuas para nochipa. </div>
<div class='q'>
<span class="verse" id="PS119_161">161&#160;</span>Tlacame catli quipiyaj tequiticayotl nemij notepotzco para nechcocose masque amo tleno niquinchihuilijtoc, </div>
<div class='q'>pero ipan noyolo san niquimacasi para niquixpanos mocamanal. </div>
<div class='q'>
<span class="verse" id="PS119_162">162&#160;</span>Na nimopaquilismaca ipan mocamanal quen se catli paqui miyac quema quipantijtoc catli tlahuel patiyo. </div>
<div class='q'>
<span class="verse" id="PS119_163">163&#160;</span>Nijcualancaita nochi tlamantli istlacatili, </div>
<div class='q'>pero niquicnelía miyac moley. </div>
<div class='q'>
<span class="verse" id="PS119_164">164&#160;</span>Nimitzhueyimati chicome huelta ipan se tonal, </div>
<div class='q'>huan nimitztlascamati pampa xitlahuac motlamachtil. </div>
<div class='q'>
<span class="verse" id="PS119_165">165&#160;</span>Nochi catli quiicnelíaj moley quipiyaj miyac tlasehuilistli ipan ininyolo, </div>
<div class='q'>huan amo huetzise ipan tlajtlacoli. </div>
<div class='q'>
<span class="verse" id="PS119_166">166&#160;</span>TOTECO, tlahuel nimochixtoc para techmaquixtis </div>
<div class='q'>huan yeca niquintlepanita motlanahuatilhua. </div>
<div class='q'>
<span class="verse" id="PS119_167">167&#160;</span>Na nijneltoca motlajtol huan niquicnelía ica nochi noyolo. </div>
<div class='q'>
<span class="verse" id="PS119_168">168&#160;</span>Na nijchihua catli quiijtohuaj motlanahuatilhua huan motlajtol, </div>
<div class='q'>pampa ta tiquiximati nochi catli nijchihua. </div>
<div class='q'>
<span class="verse" id="PS119_169">169&#160;</span>TOTECO, xijtlacaquili catli nimitztlajtlanía, </div>
<div class='q'>techmaca tlalnamiquilistli senquistoc quen tiquijtojtoc para tijchihuas. </div>
<div class='q'>
<span class="verse" id="PS119_170">170&#160;</span>Xijtlacaquili catli nimitztlajtlanía quema nimotlatlajtía, </div>
<div class='q'>huan techmanahui quen tiquijtojtoc techchihuilis. </div>
<div class='q'>
<span class="verse" id="PS119_171">171&#160;</span>Na nimitzpaquilismacas, </div>
<div class='q'>pampa ta technextilijtoc quenicatza nijchihuas nochi catli techyolmelajtoc ma tijchihuaca. </div>
<div class='q'>
<span class="verse" id="PS119_172">172&#160;</span>Nitepohuilis nochi catli tiquijtojtoc, </div>
<div class='q'>pampa nochi motlanahuatilhua senquistoc xitlahuac. </div>
<div class='q'>
<span class="verse" id="PS119_173">173&#160;</span>Ximocualtlali para techmanahuis, </div>
<div class='q'>pampa na nijtlapejpenijtoc nijchihuas catli quiijtohuaj motlanahuatilhua. </div>
<div class='q'>
<span class="verse" id="PS119_174">174&#160;</span>TOTECO, nijnequi techmaquixtiqui, </div>
<div class='q'>pampa na san nimopaquilismaca ica moley. </div>
<div class='q'>
<span class="verse" id="PS119_175">175&#160;</span>Techcahuili ma noja niitztos para nimitzhueyimatis. </div>
<div class='q'>Xijcahuili para motlamachtil ma nechpalehui. </div>
<div class='q'>
<span class="verse" id="PS119_176">176&#160;</span>Na nimocuapolojtoc quen se pilborregojtzi, </div>
<div class='q'>yeca xihuala para techtemoqui, </div>
<div class='q'>pampa na amo niquelcajtoc para niquintlepanitas motlanahuatilhua.  </div>
<div class='psalmlabel' id='PS120_0'> 120</div>
<div class='s'>Netlatlajtili para Toteco ma quimanahui tlen nopa istlacatini </div>
<div class='q'>
<span class="verse" id="PS120_1">1&#160;</span>Quema niitztoya ipan tlaijiyohuilistli, </div>
<div class='q'>nijtzajtzili TOTECO huan yaya nechnanquili. </div>
<div class='q'>Niquilhui: </div>
<div class='q'>
<span class="verse" id="PS120_2">2&#160;</span>“TOTECO, techmanahui ininmaco nopa masehualme, </div>
<div class='q'>catli nechistlacahuíaj huan nechejelnamiquij.” </div>
<div class='q'>
<span class="verse" id="PS120_3">3&#160;</span>Ma moilhuica nopa istlacatini tlaque elis catli ininpantis por iniistlacaticayo. </div>
<div class='q'>
<span class="verse" id="PS120_4">4&#160;</span>Quintlamicocoyotzase ica cuatlamintli huan quintlatise ipan tlicoli. </div>
<div class='q'>
<span class="verse" id="PS120_5">5&#160;</span>Nelía niteicneltzi na catli niitztoc ininhuaya ni masehualme tlen tlali Mesec huan Cedar. </div>
<div class='q'>Nelía nitlaijiyohuía tlatlajco inijuanti, </div>
<div class='q'>pampa niyon se inijuanti amo mitztlepanita, Toteco. </div>
<div class='q'>
<span class="verse" id="PS120_6">6&#160;</span>Ya nisiyajqui para niitztoc ininhuaya ni masehualme catli amo quinequij ma onca tlasehuilistli. </div>
<div class='q'>
<span class="verse" id="PS120_7">7&#160;</span>Quema niquincamanalhuía quenicatza hueli tiitztose ica tlasehuilistli, </div>
<div class='q'>inijuanti quisencahuaj quenicatza tlahuilanase.  </div>
<div class='psalmlabel' id='PS121_0'> 121</div>
<div class='s'>Toteco yaya mitzmocuitlahuis </div>
<div class='q'>
<span class="verse" id="PS121_1">1&#160;</span>Quema nijtlanana noixayac, </div>
<div class='q'>huan nitlachiyas ipan nopa tepeme, nimoilhuía: </div>
<div class='q'>¿Canque huala notlapalehuil? </div>
<div class='q'>
<span class="verse" id="PS121_2">2&#160;</span>Notlapalehuil huala tlen TOTECO, </div>
<div class='q'>yaya catli quichijchijqui ilhuicactli huan tlaltipactli. </div>
<div class='q'>
<span class="verse" id="PS121_3">3&#160;</span>Yaya amo quema mitzcahuilis para timotepotlamis o tihuetzis. </div>
<div class='q'>Yaya mitzmocuitlahuis huan amo monequi cochis. </div>
<div class='q'>
<span class="verse" id="PS121_4">4&#160;</span>Quena, TOTECO catli quinmocuitlahuía israelitame amo ixijcopi, </div>
<div class='q'>niyon amo cochi. </div>
<div class='q'>
<span class="verse" id="PS121_5">5&#160;</span>TOTECO yaya mitzmocuitlahuía. </div>
<div class='q'>Yaya itztoc monechca para mitzmanahuis. </div>
<div class='q'>
<span class="verse" id="PS121_6">6&#160;</span>Yaya mitzmocuitlahuía tonaya huan tlayohua. </div>
<div class='q'>
<span class="verse" id="PS121_7">7&#160;</span>TOTECO mitzmocuitlahuis para amo mitzajsis niyon se tlamantli catli amo cuali. </div>
<div class='q'>Quena, yaya quimocuitlahuis monemilis. </div>
<div class='q'>
<span class="verse" id="PS121_8">8&#160;</span>TOTECO yaya mitzmocuitlahuis campa hueli tiyas o tihualas, </div>
<div class='q'>ama huan para nochipa.  </div>
<div class='psalmlabel' id='PS122_0'> 122</div>
<div class='s'>Netlatlajtili para ma onca tlasehuilistli ipan altepetl Jerusalén </div>
<div class='q'>
<span class="verse" id="PS122_1">1&#160;</span>Na nipajqui quema nechilhuijque: </div>
<div class='q'>“Ma tiyacajya ichaj TOTECO.” </div>
<div class='q'>
<span class="verse" id="PS122_2">2&#160;</span>Pero ama ya tiitztoque nica ipan altepetl Jerusalén. </div>
<div class='q'>Quena, ya ticalactoque campa ipuertas ipan itepa. </div>
<div class='q'>
<span class="verse" id="PS122_3">3&#160;</span>Jerusalén quisencajtoque para nopona nochi ma mosentilica. </div>
<div class='q'>
<span class="verse" id="PS122_4">4&#160;</span>Nochi imasehualhua TOTECO tlen catli hueli hueyi familia tlen israelitame hualahuij nica sesen xihuitl, </div>
<div class='q'>para quitlascamatise huan quipaquilismacase Toteco senquistoc quen quiijtohua itlajtol. </div>
<div class='q'>
<span class="verse" id="PS122_5">5&#160;</span>Pampa nopona mosehuía para tetlajtolsencahuas nopa tlanahuatijquetl catli iixhui David. </div>
<div class='q'>
<span class="verse" id="PS122_6">6&#160;</span>Ximotlatlajtica ica TOTECO para ma onca tlasehuilistli ipan altepetl Jerusalén. </div>
<div class='q'>Xijtiochihua Jerusalén ica ni camanali: </div>
<div class='q'>
<span class="verse" id="PS122_7">7&#160;</span>“Ma itztoca cuali nochi catli quiicnelíaj ni altepetl Jerusalén. </div>
<div class='q'>Ma onca tlasehuilistli ica calijtic nopa tepamitl catli quiyahualohua. </div>
<div class='q'>Ma itztoca ica paquilistli ipan nochi tequicalme.” </div>
<div class='q'>
<span class="verse" id="PS122_8">8&#160;</span>Pampa niquinicnelía noicnihua huan nohuampoyohua catli itztoque nica, niquijtohua: </div>
<div class='q'>“Ma quipiya tlasehuilistli ni altepetl. </div>
<div class='q'>
<span class="verse" id="PS122_9">9&#160;</span>Pampa niquicnelía ichaj TOTECO catli mocahua nica, </div>
<div class='q'>ma onca tlasehuilistli ipan ni altepetl.”  </div>
<div class='psalmlabel' id='PS123_0'> 123</div>
<div class='s'>Netlatlajtili para Toteco ma quitlasojtla </div>
<div class='q'>
<span class="verse" id="PS123_1">1&#160;</span>Na nijtlananas noixayac para nimitztlachilis ta, TOTECO, </div>
<div class='q'>catli timosehuijtoc ipan ilhuicac. </div>
<div class='q'>
<span class="verse" id="PS123_2">2&#160;</span>Tojuanti timitztlachilíaj ta, </div>
<div class='q'>TOTECO toDios, para ma techtlasojtla san se quen se tequipanojquetl quitlachilía iteco, </div>
<div class='q'>o quen se sihua tequipanojquetl quitlachilía iteco isihua para ma quichihuili catli cuali. </div>
<div class='q'>
<span class="verse" id="PS123_3">3&#160;</span>TOTECO, techtlasojtla. </div>
<div class='q'>Quena, xijpiya hueyi moyolo tohuaya. </div>
<div class='q'>
<span class="verse" id="PS123_4">4&#160;</span>Ya tisiyajtoque ica nopa masehualme catli techitaj quen amo tleno topati. </div>
<div class='q'>Inijuanti catli mohueyimatij huan catli ricos tlahuel techpinajtíaj, </div>
<div class='q'>hasta ya techyolajsic.  </div>
<div class='psalmlabel' id='PS124_0'> 124</div>
<div class='s'>David quihueyimatqui Toteco pampa quimanahui tlen icualancaitacahua </div>
<div class='q'>
<span class="verse" id="PS124_1">1&#160;</span>Nochi israelitame ma quiijtoca tlaque tijchijtosquíaj sintla TOTECO amo itztosquía tohuaya huan amo techpalehuijtosquía. </div>
<div class='q'>
<span class="verse" id="PS124_2">2&#160;</span>Sintla TOTECO amo itztosquía tohuaya quema nopa tlacame motlananque para techhuilanase, </div>
<div class='q'>
<span class="verse" id="PS124_3">3&#160;</span>techtolojtosquíaj tiyoltoque huan techtzontlamiltijtosquíaj ica ininhueyi cualancayo. </div>
<div class='q'>
<span class="verse" id="PS124_4">4&#160;</span>Inijuanti techhuahuatatztosquíaj quen atl tlatilana, </div>
<div class='q'>huan huajca eltosquía quen hueyatl panotosquía ipan tojuanti. </div>
<div class='q'>
<span class="verse" id="PS124_5">5&#160;</span>Quena, eltosquía quen panotosquía miyac atl catli tetetztic, </div>
<div class='q'>catli tehuahuatatztosquía huan titzontlantosquíaj. </div>
<div class='q'>
<span class="verse" id="PS124_6">6&#160;</span>Ma tijtlascamatica TOTECO pampa amo quincahuili ma techcococa. </div>
<div class='q'>
<span class="verse" id="PS124_7">7&#160;</span>Quen se tototl cholohua tlen se tlaquetztli, </div>
<div class='q'>quej nopa nojquiya Toteco techchololti ininmaco tocualancaitacahua, </div>
<div class='q'>catli quinequiyayaj techmasiltise. </div>
<div class='q'>Nopa lazo cotonqui huan tojuanti timocajque timajcajtoque. </div>
<div class='q'>
<span class="verse" id="PS124_8">8&#160;</span>Tojuanti totlapalehuil huala tlen TOTECO, </div>
<div class='q'>catli quichijchijqui ilhuicactli huan tlaltipactli.  </div>
<div class='psalmlabel' id='PS125_0'> 125</div>
<div class='s'>Toteco quinmocuitlahuía imasehualhua </div>
<div class='q'>
<span class="verse" id="PS125_1">1&#160;</span>Masehualme catli motemachíaj ipan TOTECO itztoque neltemachme, </div>
<div class='q'>quen nopa tepetl Sion catli amo mojmolinía, </div>
<div class='q'>huan ijcatoc cuali para nochipa. </div>
<div class='q'>
<span class="verse" id="PS125_2">2&#160;</span>Quen Jerusalén quiyahualojtoque miyac tepeme para quimanahuise, </div>
<div class='q'>quej nopa nojquiya TOTECO quinyahualojtoc imasehualhua huan quinmanahuía. </div>
<div class='q'>
<span class="verse" id="PS125_3">3&#160;</span>Toteco amo quincahuilis ma tlanahuatica masehualme catli fiero inintlalnamiquilis, </div>
<div class='q'>pampa huelis imasehualhua catli itztoque xitlahuaque nojquiya pehuasquíaj quichihuasquíaj tlamantli catli amo cuali. </div>
<div class='b'> &#160; </div>
<div class='q'>
<span class="verse" id="PS125_4">4&#160;</span>TOTECO, xiquinchihuili catli cuali masehualme catli cuajcualme, </div>
<div class='q'>huan catli xitlahuac ininyolo moixpa. </div>
<div class='q'>
<span class="verse" id="PS125_5">5&#160;</span>Pero nopa masehualme catli moiyocatlalíaj ica tlamantli catli amo cuali xiquinhuica campa tiquintlatzacuiltis. </div>
<div class='q'>Huan ma onca paquilistli huan tlasehuilistli ipan tlali Israel.  </div>
<div class='psalmlabel' id='PS126_0'> 126</div>
<div class='s'>Toteco quicualtlalis itlal </div>
<div class='q'>
<span class="verse" id="PS126_1">1&#160;</span>Quema TOTECO sempa quinhualicase ipan Jerusalén nochi imasehualhua catli tetequipanohuaj ipan sequinoc tlalme, </div>
<div class='q'>elis quen tijtemiquij. </div>
<div class='q'>
<span class="verse" id="PS126_2">2&#160;</span>¡Nelía tihuetzcase huan tihuicase ica paquilistli! </div>
<div class='q'>Huan nopa masehualme tlen sequinoc tlalme quiijtose: </div>
<div class='q'>“¡Dios quichijtoc huejhueyi tlamantli para nopa israelitame!” </div>
<div class='q'>
<span class="verse" id="PS126_3">3&#160;</span>Quena, nelía melahuac TOTECO techchihuilis huejhueyi tlamantli. </div>
<div class='q'>¡Ma tipaquica! </div>
<div class='b'> &#160; </div>
<div class='q'>
<span class="verse" id="PS126_4">4&#160;</span>TOTECO, sempa techmacas tlamantli catli cuali quen tijpixtoyaj achtihuiya. </div>
<div class='q'>Quena, quen nopa hueyame catli ajsi ipan nopa huactoc tlali huan quiyancuilía, </div>
<div class='q'>quej nopa xijyancuili tonemilis, TOTECO. </div>
<div class='q'>
<span class="verse" id="PS126_5">5&#160;</span>Catli tocaj ica choquistli, ica paquilistli pixcase. </div>
<div class='q'>
<span class="verse" id="PS126_6">6&#160;</span>Quena, masque chocatiyase quema quitoctiyase ininxinach, </div>
<div class='q'>pero quema pixcatij huicatihualase ica paquilistli pampa ya quihualicase catli quipixcatose.  </div>
<div class='psalmlabel' id='PS127_0'> 127</div>
<div class='s'>Nochi catli cuali huala tlen Toteco </div>
<div class='q'>
<span class="verse" id="PS127_1">1&#160;</span>Sintla TOTECO amo quitlanana se cali catli masehualme quichihuasnequij, </div>
<div class='q'>san tlapic inintequi catli nopona tequitij. </div>
<div class='q'>Sintla TOTECO amo quimocuitlahuía se altepetl, </div>
<div class='q'>san tlapic inintequi nopa masehualme catli nopona tlamocuitlahuíaj. </div>
<div class='q'>
<span class="verse" id="PS127_2">2&#160;</span>San tlapic anmehuase cualca para antequitise chicahuac huan amo anmosiyajquetzase hasta tlajco yohual. </div>
<div class='q'>San tlapic para ica miyac tequipacholi anquitemojtinemise amotlacualis huan san ya nopa anquimatise. </div>
<div class='q'>Pampa Toteco Dios quinequi ximotemachica ipan ya huan xicochica cuali. </div>
<div class='q'>Yaya quinmacas nochi catli quinicnelía nochi catli monequi. </div>
<div class='q'>
<span class="verse" id="PS127_3">3&#160;</span>Toconehua itztoque se nemactli tlen TOTECO. </div>
<div class='q'>Quena, catli tlacatij tlen totlacayo eltoc quen se tlatlancayotl. </div>
<div class='q'>
<span class="verse" id="PS127_4">4&#160;</span>Nopa coneme catli se quinpiya quema noja se telpoca tlacatl, </div>
<div class='q'>itztoque quen miyac cuatlamintli catli quintequihuía se soldado para ica momanahuis ipan tlahuilancayotl. </div>
<div class='q'>
<span class="verse" id="PS127_5">5&#160;</span>Cuali ipanti se tlacatl catli quinpiya miyac iconehua. </div>
<div class='q'>Nopa tlacatl amo mopinahuas sintla icualancaitacahua quitelhuíaj iixpa se juez, </div>
<div class='q'>pampa nochi quitlepanitase catli quinpiyas para ica momanahuis.  </div>
<div class='psalmlabel' id='PS128_0'> 128</div>
<div class='s'>Cuali ipanti nopa masehuali catli quitlepanita Toteco </div>
<div class='q'>
<span class="verse" id="PS128_1">1&#160;</span>Nelía paqui nopa masehuali catli quiimacasi huan quitlepanita TOTECO. </div>
<div class='q'>Quena, paqui catli nemi xitlahuac ipan iojhui. </div>
<div class='q'>
<span class="verse" id="PS128_2">2&#160;</span>Quiselis itlaxtlahuil pampa tequiti cuali. </div>
<div class='q'>Yaya paquis miyac huan nochi catli quichihuas quisas cuali. </div>
<div class='q'>
<span class="verse" id="PS128_3">3&#160;</span>Isihua paquis ipan ichaj. </div>
<div class='q'>Yaya elis quen se cuali xocomeca tzontli catli achi más quimocuitlahuíaj huan catli temaca miyac itlajca. </div>
<div class='q'>Quinpiyas miyac ininconehua catli mosehuise campa imesa huan quipiyase miyac chicahualistli. </div>
<div class='q'>Quena, itztose quen olivo cuame catli nelía cuali. </div>
<div class='q'>
<span class="verse" id="PS128_4">4&#160;</span>Quej nopa TOTECO quitiochihuas nopa tlacatl catli quiimacasi huan quitlepanita. </div>
<div class='q'>
<span class="verse" id="PS128_5">5&#160;</span>TOTECO quitiochihuas tlen altepetl Sion. </div>
<div class='q'>Quicahuilis para quiitas para nochi eltoc cuali ipan Jerusalén nochi tonali tlen inemilis. </div>
<div class='q'>
<span class="verse" id="PS128_6">6&#160;</span>Quicahuilis para itztos hasta quinitas iixhuihua. </div>
<div class='q'>¡Toteco quimacas tlasehuilistli nopa tlali Israel!  </div>
<div class='psalmlabel' id='PS129_0'> 129</div>
<div class='s'>Ma huetzica catli quincualancaitaj israelitame huan altepetl Jerusalén </div>
<div class='q'>
<span class="verse" id="PS129_1">1&#160;</span>Nochi israelitame hueli quiijtose para hasta quema pejqui itztose israelitame, </div>
<div class='q'>huan pejqui timochihuaj se altepetl tlen san se toeso timasehualme, </div>
<div class='q'>tocualancaitacahua techtepotztocatinentoque. </div>
<div class='q'>
<span class="verse" id="PS129_2">2&#160;</span>Techcuesolmacatoque hasta quema tiisraelita masehualme tionpejque timoscaltíaj quen se telpocatl. </div>
<div class='q'>Pero amo quema hueltoque techtzontlamiltíaj. </div>
<div class='q'>
<span class="verse" id="PS129_3">3&#160;</span>Tocuitlapa techtlamicocojque quema techmaquiliyayaj hasta huejcajya. </div>
<div class='q'>
<span class="verse" id="PS129_4">4&#160;</span>Pero TOTECO yaya nelía xitlahuac, </div>
<div class='q'>quicotonqui nopa tepos cadenas catli ica techtatacatzohuayayaj nopa masehualme catli amo quitlepanitaj TOTECO. </div>
<div class='q'>
<span class="verse" id="PS129_5">5&#160;</span>Ma huetzica ipan se hueyi pinahualistli nochi catli quicualancaitaj altepetl Jerusalén. </div>
<div class='q'>
<span class="verse" id="PS129_6">6&#160;</span>Ma elica quen nopa xihuitl catli nimantzi pilini huan huaqui pampa ixhuatoc ipan tlali catli amo huejcatla. </div>
<div class='q'>
<span class="verse" id="PS129_7">7&#160;</span>Quena, ma elica quen nopa xihuitl catli amo aqui quimehua, </div>
<div class='q'>niyon amo aqui quipixca itlajca pampa amo tleno ipati. </div>
<div class='q'>
<span class="verse" id="PS129_8">8&#160;</span>Nimitztlajtlanía para niyon se catli pano nopa fiero masehualme ma amo quintiochihuaca. </div>
<div class='q'>Amo aqui ma quiijto: </div>
<div class='q'>“Ma TOTECO anmechtiochihua.” </div>
<div class='q'>Niyon ma amo quiijtoca: </div>
<div class='q'>“Tojuanti timechtiochihuaj ica itequiticayo TOTECO.”  </div>
<div class='psalmlabel' id='PS130_0'> 130</div>
<div class='s'>Ximotemachica ipan Toteco para anmechmanahuis </div>
<div class='q'>
<span class="verse" id="PS130_1">1&#160;</span>TOTECO, quema nimopantía ipan se hueyi tlaohuijcayotl, </div>
<div class='q'>na nimitztzajtzilía para techtitlanilis motlapalehuil. </div>
<div class='q'>
<span class="verse" id="PS130_2">2&#160;</span>Toteco, techtlacaquili quema nimitznojnotza. </div>
<div class='q'>Techchihuili cuenta catli nimitztlajtlanía huan techpalehui. </div>
<div class='q'>
<span class="verse" id="PS130_3">3&#160;</span>TOTECO, sintla tiquelnamiquisquía nochi totlajtlacolhua, </div>
<div class='q'>amo aqui huelisquía moquetzas moixpa. </div>
<div class='q'>
<span class="verse" id="PS130_4">4&#160;</span>Pero ta nelía titetlapojpolhuía, </div>
<div class='q'>para nochi masehualme ma mitztlepanitaca. </div>
<div class='q'>
<span class="verse" id="PS130_5">5&#160;</span>Na nimochiya ipan ta, TOTECO, para techpalehuis, </div>
<div class='q'>Quena, ica nochi noyolo nimotemachía ipan nopa catli techtlajtolcahuilijtoc ipan mocamanal. </div>
<div class='q'>
<span class="verse" id="PS130_6">6&#160;</span>Ipan noalma senquistoc nitlachixtoc para ta, TOTECO, xitequiti. </div>
<div class='q'>Nitlachixtoc para techpalehuis, </div>
<div class='q'>quen nopa tlamocuitlahuiani quichiyaj ma tlanesi. </div>
<div class='q'>Quena, más nitlachixtoc huan amo quen tlamocuitlahuiani catli tlahuel quinequij ma tlanesi. </div>
<div class='b'> &#160; </div>
<div class='q'>
<span class="verse" id="PS130_7">7&#160;</span>Nochi anisraelitame, ximotemachica ipan TOTECO, </div>
<div class='q'>pampa san yaya quipiya hueyi iyolo huan san yaya temaquixtía tlatoctzitzi. </div>
<div class='q'>
<span class="verse" id="PS130_8">8&#160;</span>Yaya quinmaquixtis israelitame tlen nochi inintlajtlacolhua.  </div>
<div class='psalmlabel' id='PS131_0'> 131</div>
<div class='s'>Ximotemachica ipan Toteco </div>
<div class='q'>
<span class="verse" id="PS131_1">1&#160;</span>TOTECO, na amo nimohueyimati, </div>
<div class='q'>niyon amo nimotlepanita. </div>
<div class='q'>Na amo nimoilhuía para achi más nicuali, </div>
<div class='q'>niyon amo nimoilhuía para más nijmati que sequinoc. </div>
<div class='q'>
<span class="verse" id="PS131_2">2&#160;</span>Na amo nimolinía iixpa Toteco. </div>
<div class='q'>Nimochijtoc quen se piloquichpiltzi catli sanoc quicajtoc chichi huan mosehuía imetzco inana. </div>
<div class='q'>Quena, ayacmo tleno nimitztlajtlanijtoc. </div>
<div class='q'>
<span class="verse" id="PS131_3">3&#160;</span>Huajca anisraelitame tlen ama huan para nochipa, </div>
<div class='q'>san ximotemachica ipan TOTECO.  </div>
<div class='psalmlabel' id='PS132_0'> 132</div>
<div class='s'>Netlatlajtili para Toteco ma quitiochihua nopa tiopamitl </div>
<div class='q'>
<span class="verse" id="PS132_1">1&#160;</span>TOTECO, xiquelnamiqui David huan quenicatza tlaijiyohui. </div>
<div class='q'>
<span class="verse" id="PS132_2">2&#160;</span>Xiquelnamiqui quenicatza David tlatestigojquetzqui ica ta, TOTECO, </div>
<div class='q'>catli tiiTeco Jacob, Catli Tijpiya Nochi Chicahualistli. </div>
<div class='q'>
<span class="verse" id="PS132_3">3&#160;</span>Quiijto: </div>
<div class='q'>“Amo nicalaquis nocalijtic, </div>
<div class='q'>niyon amo nimotecas ipan notlapech para nicochis. </div>
<div class='q'>
<span class="verse" id="PS132_4">4&#160;</span>Amo niixijcopis, niyon amo nicochis niyon se tlatoctzi, </div>
<div class='q'>
<span class="verse" id="PS132_5">5&#160;</span>hasta nijpantis se lugar campa huelis nijchihuas ichaj TOTECO para ipan ma mocahua, </div>
<div class='q'>yaya catli iTeco Jacob, Catli Quipiya Nochi Chicahualistli.” </div>
<div class='b'> &#160; </div>
<div class='q'>
<span class="verse" id="PS132_6">6&#160;</span>Tijcajque camanaltij ipan tlali Efrata para icaxa TOTECO eltoya nopona, </div>
<div class='q'>huan teipa tijpantijque huejca tlen altepeme ipan cuatitlamitl. </div>
<div class='q'>
<span class="verse" id="PS132_7">7&#160;</span>Huajca ama ma tiyaca ipan itiopa Toteco. </div>
<div class='q'>Ma tiyase timotlancuaquetzatij iixpa para tijhueyichihuase. </div>
<div class='b'> &#160; </div>
<div class='q'>
<span class="verse" id="PS132_8">8&#160;</span>TOTECO, ximotlanana huan xicalaqui ipan nopa tiopamitl campa eltoc mocaxa, </div>
<div class='q'>catli quiixnextía mochicahualis. </div>
<div class='q'>
<span class="verse" id="PS132_9">9&#160;</span>Nopa totajtzitzi catli tiquintlapejpenijtoc ma moquentica ininyoyo chipahuac catli quinixnextía para tlatzejtzeloltique, </div>
<div class='q'>huan nochi masehualme catli tiquiniyocatlalijtoc ma tzajtzica ica paquilistli. </div>
<div class='q'>
<span class="verse" id="PS132_10">10&#160;</span>NoTeco, pampa tiquicnelía motequipanojca David, </div>
<div class='q'>amo ximoicancuepa tlen nopa tlanahuatijquetl catli ta tijtlapejpeni, </div>
<div class='q'>para quinnahuatis momasehualhua. </div>
<div class='q'>
<span class="verse" id="PS132_11">11&#160;</span>Pampa ta, TOTECO, tijtlajtolcahuili David, </div>
<div class='q'>huan amo quema tiquelcahua tijchihua catli tijtlajtolcahua. </div>
<div class='q'>Huan ta tiquilhui para teipa tiquintlalis iixhuihua ipan isiya para tlanahuatise. </div>
<div class='q'>
<span class="verse" id="PS132_12">12&#160;</span>Huan sintla iixhuihua quichihuase catli quiijtohua nopa camanal sencahuali catli tijchijqui ica David huan sintla quitlepanitase motlajtol, </div>
<div class='q'>huajca inijuanti nojquiya mosehuise ipan isiya para tlanahuatise para nochipa. </div>
<div class='q'>
<span class="verse" id="PS132_13">13&#160;</span>Pampa ta TOTECO, tijtlapejpenijtoc altepetl Jerusalén para tiitztos nopona. </div>
<div class='q'>
<span class="verse" id="PS132_14">14&#160;</span>Tiquijto: </div>
<div class='q'>“Ya ni elis nochaj campa niitztos para nochipa. </div>
<div class='q'>Nopona nimocahuas pampa ya nopa catli nijnequi. </div>
<div class='q'>
<span class="verse" id="PS132_15">15&#160;</span>Nijtiochihuas ni altepetl miyac huan niquintlamacas imasehualhua catli teicneltzitzi. </div>
<div class='q'>
<span class="verse" id="PS132_16">16&#160;</span>Niquinmaquixtis itotajtzitzi tlen nochi catli quinequij quincocose, </div>
<div class='q'>huan itlatzejtzeloltijca masehualhua tzajtzise ica paquilistli. </div>
<div class='q'>
<span class="verse" id="PS132_17">17&#160;</span>Nopa chicahualistli catli David quipixqui sempa nijchihuas para monextis ipan icone, </div>
<div class='q'>huan yaya catli nicaltijtoc para nijtequimacas quen tlanahuatijquetl elis quen se tlahuili para imasehualhua. </div>
<div class='q'>
<span class="verse" id="PS132_18">18&#160;</span>Icualancaitacahua niquintlahuisos ipan se hueyi pinahualistli, </div>
<div class='q'>pero yaya catli tlanahuatijquetl tlanahuatis cuali huan monextis nochi ihueyitilis.”  </div>
<div class='psalmlabel' id='PS133_0'> 133</div>
<div class='s'>Nelía yejyectzi nesi quema timosentilíaj ininhuaya toicnihua </div>
<div class='q'>
<span class="verse" id="PS133_1">1&#160;</span>Xiquitaca, nelía cuali huan yejyectzi nesi para icnime ma mocahuaca sentic ica san se ininyolo. </div>
<div class='q'>
<span class="verse" id="PS133_2">2&#160;</span>Quema san se ininyolo masehualme, eltoc yejyectzi quen nopa aceite catli quitequilijque Aarón ipan itzonteco, </div>
<div class='q'>huan temoc ipan itentzo huan yajqui hasta iteno iyoyo. </div>
<div class='q'>
<span class="verse" id="PS133_3">3&#160;</span>Eltoc yejyectzi huan nesi quen nopa ajhuachtli catli huetzi ipan tepetl Hermón huan moxixitohua ipan tepetl Sion. </div>
<div class='q'>Pampa campa itztoque sentic ica san se ininyolo masehualme, </div>
<div class='q'>TOTECO nopona quititlani tlatiochihualistli huan nemilistli para nochipa.  </div>
<div class='psalmlabel' id='PS134_0'> 134</div>
<div class='s'>Ma quitlascamatica Toteco sesen tiotlac </div>
<div class='q'>
<span class="verse" id="PS134_1">1&#160;</span>Ama xijhueyimatica TOTECO, </div>
<div class='q'>nochi amojuanti anitequipanojcahua. </div>
<div class='q'>Xijhueyimatica nochi amojuanti catli sesen tlayohua antlamocuitlahuíaj ipan ichaj. </div>
<div class='q'>
<span class="verse" id="PS134_2">2&#160;</span>Ximomatlananaca huan xijtlascamatica TOTECO. </div>
<div class='q'>
<span class="verse" id="PS134_3">3&#160;</span>Ma anmechtiochihua TOTECO tlen nopona ipan altepetl Sion, </div>
<div class='q'>Quena, ma anmechtiochihua Toteco catli quichijchijqui ilhuicactli huan tlaltipactli.  </div>
<div class='psalmlabel' id='PS135_0'> 135</div>
<div class='s'>Toteco nelía hueyi, pero teteyome amo tleno ininpati </div>
<div class='q'>
<span class="verse" id="PS135_1">1&#160;</span>¡Xijpaquilismacaca TOTECO! </div>
<div class='q'>Quena, xijpaquilismacaca nochi amojuanti anitequipanojcahua. </div>
<div class='q'>
<span class="verse" id="PS135_2">2&#160;</span>Xijpaquilismacaca nochi amojuanti catli anitztoque ipan ichaj TOTECO huan catli annentinemij icalixpa. </div>
<div class='q'>
<span class="verse" id="PS135_3">3&#160;</span>Xijpaquilismacaca TOTECO pampa yaya nelía cuali. </div>
<div class='q'>Xijhuicatica ica tiohuicatl pampa yaya hueyi iyolo. </div>
<div class='q'>
<span class="verse" id="PS135_4">4&#160;</span>Pampa TOTECO quitlapejpenijtoc Jacob para quiicnelis. </div>
<div class='q'>Quintlapejpeni nochi iixhuihua ma elica iaxcahua. </div>
<div class='q'>
<span class="verse" id="PS135_5">5&#160;</span>Na nijmati para TOTECO tlahuel hueyi. </div>
<div class='q'>Nijmati para yaya tlahuel más hueyi que nochi catli quintocaxtíaj “dioses”. </div>
<div class='q'>
<span class="verse" id="PS135_6">6&#160;</span>TOTECO quichihua nochi catli quinequi quichihuas ipan ilhuicactli, tlaltipactli, </div>
<div class='q'>huan ipan hueyi atl huan campa más huejcatla. </div>
<div class='q'>
<span class="verse" id="PS135_7">7&#160;</span>Quichihua para ipan nochi tlaltipactli ma motlanana mixtli, </div>
<div class='q'>huan nojquiya quititlani tlapetlanilotl huan quichihua ma tlaquiyahui. </div>
<div class='q'>Yaya quinahuatía ma quisa nopa ajacatl campa moajoctoc. </div>
<div class='q'>
<span class="verse" id="PS135_8">8&#160;</span>Quichijqui ma miqui nopa achtihui ejquetl ipan sesen familia tlen tlali Egipto, </div>
<div class='q'>huan nopa achtihui ejquetl tlen inintlapiyalhua. </div>
<div class='q'>
<span class="verse" id="PS135_9">9&#160;</span>Quichijqui huejhueyi tiochicahual nextili ipan tlali Egipto iixpa Faraón huan itequipanojcahua. </div>
<div class='q'>
<span class="verse" id="PS135_10">10&#160;</span>Quintzontlamilti miyac masehualme ipan miyac tlalme. </div>
<div class='q'>Quinmicti tlanahuatiani catli quipiyayayaj miyac chicahualistli. </div>
<div class='q'>
<span class="verse" id="PS135_11">11&#160;</span>Quimicti Sehón catli eliyaya inintlanahuatijca nopa amorreos. </div>
<div class='q'>Nojquiya quimicti Og tlanahuatijquetl tlen tlali Basán huan nochi nopa tlanahuatiani ipan tlali Canaán. </div>
<div class='q'>
<span class="verse" id="PS135_12">12&#160;</span>Huan nochi nopa tlali catli quinahuatiyayaj nopa tlanahuatiani quincuili, </div>
<div class='q'>huan quinmacac nopa tlalme nopa israelitame quen elisquía se tlamantli catli inintata quincahuilijtejqui. </div>
<div class='b'> &#160; </div>
<div class='q'>
<span class="verse" id="PS135_13">13&#160;</span>TOTECO, masehualme mitzelnamictose para nochipa. </div>
<div class='q'>Nochi masehualme catli tlacajtiyase mitziximajtose para tlahuel tihueyi. </div>
<div class='b'> &#160; </div>
<div class='q'>
<span class="verse" id="PS135_14">14&#160;</span>Pampa TOTECO quintlajtolsencahuas xitlahuac nochi imasehualhua, </div>
<div class='q'>huan yaya quintlasojtlas itequipanojcahua. </div>
<div class='q'>
<span class="verse" id="PS135_15">15&#160;</span>Nopa masehualme catli itztoque ipan tlalme catli amo quiiximatij Toteco, </div>
<div class='q'>quinhueyichihuaj teteyome tlen oro huan plata catli quinchijchijtoque ica ininmax. </div>
<div class='q'>
<span class="verse" id="PS135_16">16&#160;</span>Nopa teteyome quipiyaj inincamac, pero amo camanaltij, </div>
<div class='q'>quipiyaj iniixteyol, pero amo tlachiyaj. </div>
<div class='q'>
<span class="verse" id="PS135_17">17&#160;</span>Quipiyaj ininnacas, pero amo tlacaquij, </div>
<div class='q'>huan nojquiya amo hueli tlaijiyotilanaj. </div>
<div class='q'>
<span class="verse" id="PS135_18">18&#160;</span>Nopa masehualme catli quinchijchihuaj nopa teteyome nelía huihuitique, </div>
<div class='q'>san se quen nopa teteyome, </div>
<div class='q'>huan san se huihuitique catli ininpan motemachíaj. </div>
<div class='b'> &#160; </div>
<div class='q'>
<span class="verse" id="PS135_19">19&#160;</span>¡Anisraelitame, xijpaquilismacaca, TOTECO! </div>
<div class='q'>Amojuanti antotajtzitzi catli aniixhuihua Aarón, xijpaquilismacaca TOTECO. </div>
<div class='q'>
<span class="verse" id="PS135_20">20&#160;</span>Aniixhuihua Leví, xijpaquilismacaca TOTECO. </div>
<div class='q'>Huan nochi amojuanti catli anquiimacasij huan anquitlepanitaj TOTECO, </div>
<div class='q'>xijpaquilismacaca. </div>
<div class='q'>
<span class="verse" id="PS135_21">21&#160;</span>Nochi masehualme ipan altepetl Jerusalén ma quipaquilismacaca TOTECO pampa yaya itztoc nica ipan altepetl Jerusalén. </div>
<div class='q'>¡Paquilistli!  </div>
<div class='psalmlabel' id='PS136_0'> 136</div>
<div class='s'>Ma tijtlascamatica Toteco </div>
<div class='q'>
<span class="verse" id="PS136_1">1&#160;</span>Xijtlascamatica TOTECO pampa yaya nelía cuali, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_2">2&#160;</span>Xijtlascamatica Toteco Dios catli más hueyi tlen nochi sequinoc “dioses”, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_3">3&#160;</span>Xijtlascamatica Toteco Dios catli ininTeco nochi tecojme, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_4">4&#160;</span>Xijtlascamatica TOTECO pampa san ya hueli quichihua huejhueyi tlamantli, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_5">5&#160;</span>Xijtlascamatica yaya catli quichijchijqui ilhuicactli ica miyac tlalnamiquilistli, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_6">6&#160;</span>Xijtlascamatica yaya catli quitlali ni tlali ipani atl, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_7">7&#160;</span>Xijtlascamatica yaya catli quinchijchijqui nopa tlahuilme catli onca nepa ilhuicac, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_8">8&#160;</span>Quichijchijqui nopa tonati para ma tlahui tonaya, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_9">9&#160;</span>Huan quichijchijqui metztli huan sitlalime para ma tlahuica tlayohua, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_10">10&#160;</span>Xijtlascamatica TOTECO catli quintzontlamilti nopa achtihui ehuani tlen tlali Egipto, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_11">11&#160;</span>Xijtlascamatica catli quinquixti israelitame ipan inintlal nopa egiptome, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_12">12&#160;</span>Quena, quinquixti ica ihueyi chicahualis huan ica inejmac quinpalehui, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_13">13&#160;</span>Xijtlascamatica yaya catli quixelo nopa Hueyi Atl Chichiltic para ma panoca imasehualhua, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_14">14&#160;</span>Huan quinpanolti nopa israelitame ipan tlali huactoc tlatlajco nopa hueyi atl, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_15">15&#160;</span>Pero quinatzonpolihuilti Faraón huan isoldados ipan nopa hueyi atl, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_16">16&#160;</span>Xijtlascamatica Toteco catli quinyacanqui imasehualhua ipan nopa huactoc tlali, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_17">17&#160;</span>Xijtlascamatica yaya catli quinmanahui imasehualhua ininmaco tlanahuatiani catli quipixque miyac chicahualistli, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_18">18&#160;</span>Yaya quintzontlamilti huejhueyi tlanahuatiani catli tlahuel quipiyayayaj chicahualistli, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_19">19&#160;</span>Quitzontlamilti Sehón, inintlanahuatijca nopa amorreos, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_20">20&#160;</span>Nojquiya quimicti Og, tlanahuatijquetl tlen tlali Basán, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_21">21&#160;</span>Huan inintlal nopa tlanahuatiani, </div>
<div class='q'>Toteco quinmacac imasehualhua quen se tlamantli catli inintata quincahuilijtejqui, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_22">22&#160;</span>Quena, quimacac itequipanojca Israel para ma moaxcati nopa tlali para nochipa, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_23">23&#160;</span>Yaya catli techelnamijqui tiisraelitame quema ayacmo tijpiyayayaj chicahualistli, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_24">24&#160;</span>Yaya techmanahui ininmaco tocualancaitacahua, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_25">25&#160;</span>Yaya quinmaca tlacualistli nochi tlamantli catli yoltoque, </div>
<div class='q'>pampa itlaicnelijcayo amo quema tlami. </div>
<div class='q'>
<span class="verse" id="PS136_26">26&#160;</span>Xijtlascamatica Toteco Dios catli quinahuatía ilhuicactli, </div>
<div class='q'>pampa itlaicnelijcayo amo quema tlami.  </div>
<div class='psalmlabel' id='PS137_0'> 137</div>
<div class='s'>Inintequipachol israelitame catli itztoque ipan tlali Babilonia </div>
<div class='q'>
<span class="verse" id="PS137_1">1&#160;</span>Ipan tlali Babilonia timosehuiyayaj iteno atemitl, </div>
<div class='q'>huan timochoquiliyayaj, </div>
<div class='q'>pampa tiquelnamiquiyayaj altepetl Jerusalén, </div>
<div class='q'>huan quenicatza onpano cuali elqui. </div>
<div class='q'>
<span class="verse" id="PS137_2">2&#160;</span>Tiquintlahuelcajtoyaj toarpas huan tiquincuapilojtoyaj ipan ininmacuayo nopa cuame. </div>
<div class='q'>
<span class="verse" id="PS137_3">3&#160;</span>Amo hueliyaya tihuicaj. </div>
<div class='q'>Pero inijuanti catli techhualicatoyaj ica fuerza ipan inintlal, </div>
<div class='q'>techilhuijque ma tihuicaca ica paquilistli nopa yejyectzitzi huicatl catli tihuicayayaj quema tiitztoyaj ipan altepetl Jerusalén. </div>
<div class='q'>
<span class="verse" id="PS137_4">4&#160;</span>Pero amo tihuelque. </div>
<div class='q'>Amo hueli tihuicase se huicatl para Toteco ipan seyoc tlali ica masehualme catli amo tiquiniximatij. </div>
<div class='q'>
<span class="verse" id="PS137_5">5&#160;</span>Sintla niquelcahuasquía altepetl Jerusalén, </div>
<div class='q'>ma quipolo ichicahualis nonejmac, </div>
<div class='q'>huan ma ayacmo huelis quitzotzonas nopa arpa. </div>
<div class='q'>
<span class="verse" id="PS137_6">6&#160;</span>Sintla ayacmo niquicnelisquía Jerusalén catli techpaquilismaca, </div>
<div class='q'>xijcahua nonenepil ma tlatzqui ipan nocamachal para ayacmo nihuicas. </div>
<div class='b'> &#160; </div>
<div class='q'>
<span class="verse" id="PS137_7">7&#160;</span>TOTECO, amo xiquelcahua catli nopa tlali Edom ehuani quiijtojque, </div>
<div class='q'>quema nopa soldados tlen tlali Babilonia quisosolohuayayaj altepetl Jerusalén. </div>
<div class='q'>Inijuanti quiijtohuayayaj: </div>
<div class='q'>“Xijsosoloca nopa altepetl hasta campa tlatzquitoc.” </div>
<div class='b'> &#160; </div>
<div class='q'>
<span class="verse" id="PS137_8">8&#160;</span>Teicneltzi ni tlali Babilonia, </div>
<div class='q'>pampa nojquiya quisosolose. </div>
<div class='q'>Nelía paquis nopa tlacatl catli quitlamisosolos huan quintzontlamiltis imasehualhua. </div>
<div class='q'>
<span class="verse" id="PS137_9">9&#160;</span>¡Tlahuel paquis nopa tlacatl catli quinitzquis coneme tlen Babilonia huan quinxaxamatzas ipan tetl, </div>
<div class='q'>por catli fiero quichijtoque inintatahua ipan altepetl Jerusalén!  </div>
<div class='psalmlabel' id='PS138_0'> 138</div>
<div class='s'>Tlascamatili por itlapalehuil Toteco </div>
<div class='q'>
<span class="verse" id="PS138_1">1&#160;</span>Ica nochi noyolo nimitztlascamatis, TOTECO, </div>
<div class='q'>huan nihuicas para ta iniixpa nopa motequihuajcahua. </div>
<div class='q'>
<span class="verse" id="PS138_2">2&#160;</span>Nimotlancuaquetza iixmelac motiopa catli tlatzejtzeloltic, </div>
<div class='q'>huan nimitztlascamatis pampa nelía titetlasojtla huan titemachtli. </div>
<div class='q'>Nochi catli techtlajtolcahuilijtoc para tijchihuas, </div>
<div class='q'>tijtlamichihuas pampa mocamanal nelía temachtli quen ta titemachtli. </div>
<div class='q'>
<span class="verse" id="PS138_3">3&#160;</span>Quema nimitztzajtzilía, </div>
<div class='q'>ta technanquilía huan techfuerzajmaca. </div>
<div class='q'>
<span class="verse" id="PS138_4">4&#160;</span>TOTECO, nochi tlanahuatiani catli itztoque ipan ni tlaltipactli mitztlascamatise, </div>
<div class='q'>pampa nochi inijuanti quicaquise catli tijtlajtolcajtoc. </div>
<div class='b'> &#160; </div>
<div class='q'>
<span class="verse" id="PS138_5">5&#160;</span>Quena, huicase por nochi nopa huejhueyi tlamantli catli quichijtoc TOTECO, </div>
<div class='q'>pampa ihueyitilis nelhueyi. </div>
<div class='q'>
<span class="verse" id="PS138_6">6&#160;</span>Masque TOTECO tlahuel hueyi, </div>
<div class='q'>yaya quintlacaquilía catli moechcapanohuaj. </div>
<div class='q'>Pero catli mohueyimatij, </div>
<div class='q'>monequi moquetzase huejca tlen Toteco, </div>
<div class='q'>pampa yaya amo quinequi quinitas. </div>
<div class='b'> &#160; </div>
<div class='q'>
<span class="verse" id="PS138_7">7&#160;</span>Sintla niitztoc ipan tlaijiyohuilistli, ta TOTECO, </div>
<div class='q'>techmanahuía huan techmaquixtía. </div>
<div class='q'>Huan quema nechhuilanaj nocualancaitacahua, </div>
<div class='q'>ta tijxitlahua momax huan techmaquixtía ica mohueyi chicahualis. </div>
<div class='q'>
<span class="verse" id="PS138_8">8&#160;</span>TOTECO, ta tijchihuas nochi catli timoilhuijtoc para tijchihuas ipan na nonemilis. </div>
<div class='q'>Pampa nopa tlaicnelijcayotl catli tijpiya ica na, TOTECO, </div>
<div class='q'>amo quema tlami. </div>
<div class='q'>Amo techtlahuelcahua pampa ta techchijchijqui.  </div>
<div class='psalmlabel' id='PS139_0'> 139</div>
<div class='s'>Toteco itztoc campa hueli </div>
<div class='q'>
<span class="verse" id="PS139_1">1&#160;</span>TOTECO, ta techyoltlachilijtoc huan tijmati nochi tlen na. </div>
<div class='q'>
<span class="verse" id="PS139_2">2&#160;</span>Ta cuali tijmati sintla nimosehuía o nimoquetza. </div>
<div class='q'>Huan quema niitztoc huejca, </div>
<div class='q'>ta tijmati tlaque nijpixtoc ipan notlalnamiquilis. </div>
<div class='q'>
<span class="verse" id="PS139_3">3&#160;</span>Ta technextilía nopa ojtli catli monequi nijtoquilis, </div>
<div class='q'>huan techilhuía canque nicalaquis huan canque nimosiyajquetzas. </div>
<div class='q'>Sesen tlatoctzi ta tijmati canque niitztoc. </div>
<div class='q'>
<span class="verse" id="PS139_4">4&#160;</span>Ta TOTECO, tijmati tlaque niquijtos hasta quema ayamo nicamanalti. </div>
<div class='q'>
<span class="verse" id="PS139_5">5&#160;</span>Ta techyahualojtoc pampa tiya ica noixpa huan ica noica, </div>
<div class='q'>huan tijtlalía momax ipan na para techtiochihuas. </div>
<div class='q'>
<span class="verse" id="PS139_6">6&#160;</span>Nochi ni tlamantli catli ta tijmati nelía yejyectzi, </div>
<div class='q'>huan ohui para nijneltocas. </div>
<div class='q'>
<span class="verse" id="PS139_7">7&#160;</span>Amo cana hueli nimotlatis tlen moTonaltzi. </div>
<div class='q'>Amo cana huelis nimotlatis huan amo tiitztos nopona. </div>
<div class='q'>
<span class="verse" id="PS139_8">8&#160;</span>Sintla nitlejcos hasta ilhuicac para nimotlatis, </div>
<div class='q'>ta nopona tiitztoc. </div>
<div class='q'>Huan sintla niyasquía ipan nopa hueyi ostotl campa itztoque mijcatzitzi, </div>
<div class='q'>ta nepa tiitztoc. </div>
<div class='q'>
<span class="verse" id="PS139_9">9&#160;</span>Sintla nijpiyasquía noeltlapal huan nipatlanisquía, </div>
<div class='q'>huan niquixcotonasquía nopa hueyi atl, </div>
<div class='q'>
<span class="verse" id="PS139_10">10&#160;</span>hasta nepa techyacanasquía ica mohueyi chicahualis. </div>
<div class='q'>
<span class="verse" id="PS139_11">11&#160;</span>Sintla nijchihuasquía campica para nimotlatis ipan tzintlayohuilotl, </div>
<div class='q'>nopa tzintlayohuilotl mocuepasquía tlahuili yahualtic tlen na, </div>
<div class='q'>pampa ta tiitztos nopona. </div>
<div class='q'>
<span class="verse" id="PS139_12">12&#160;</span>Pampa niyon nopa tzintlayohuilotl amo hueli techtlatis moixpa, Toteco. </div>
<div class='q'>Pampa para ta nopa yohuali tlahuía quen elisquía tonaya. </div>
<div class='q'>Nopa tzintlayohuilotl huan tlahuili ta tiquita san se. </div>
<div class='q'>
<span class="verse" id="PS139_13">13&#160;</span>Ta tijsencajqui sesen tlamantli catli onca iijtic notlacayo. </div>
<div class='q'>Huan tijmotzquilti sesen tlamantli catli nijpiya, </div>
<div class='q'>quema niitztoya iijtico nonana. </div>
<div class='q'>
<span class="verse" id="PS139_14">14&#160;</span>Nimitztlascamati pampa techsencajqui ma nieli se tlamantli catli nelía cuajcualtzi. </div>
<div class='q'>Quena, nopa tequitl catli tijchijqui quema techsencajqui onpano yejyectzi. </div>
<div class='q'>San nijsentlachilía para nimoilhuis nochi catli tijchijtoc ipan notlacayo. </div>
<div class='q'>
<span class="verse" id="PS139_15">15&#160;</span>Ta tijtlachiliyaya quema na nipejqui nimoscaltía nopona nel nimotlatijtoya tlen nochi sequinoc ipan iijtico nonana. </div>
<div class='q'>Quema amo aqui más quitlachiliyaya, </div>
<div class='q'>ta techchijchijqui ica mohueyi yajatil, </div>
<div class='q'>quen se catli cuali quimati tlaxinepalohua. </div>
<div class='q'>
<span class="verse" id="PS139_16">16&#160;</span>Ta techitac quema ayamo nitlacatiyaya. </div>
<div class='q'>Huan quema ayamo nitlaijiyotilanayaya, tiquixquetzqui quesqui tonali niitztosquía. </div>
<div class='q'>Huan sesen tonal catli niitztosquía huan tlaque nopantis, </div>
<div class='q'>ta tiquijcuilo ipan molibro. </div>
<div class='q'>
<span class="verse" id="PS139_17">17&#160;</span>Toteco Dios, nelía yejyectzi quema nimomaca cuenta para ta tijsenhuiquilía timonejnehuilía tlen na. </div>
<div class='q'>
<span class="verse" id="PS139_18">18&#160;</span>Hasta amo hueli nijpohua quesqui huelta timonejnehuilía tlen na ipan se tonali. </div>
<div class='q'>Huan ica ijnaloc quema niisa, </div>
<div class='q'>ta noja timonejnehuilijtoc tlen na. </div>
<div class='q'>
<span class="verse" id="PS139_19">19&#160;</span>Toteco Dios, nelía elisquía cuali sintla tiquintzontlamiltisquía nochi masehualme catli amo mitztlepanitaj. </div>
<div class='q'>Xijchihua ma nechtlalcahuica nopa temictiani, </div>
<div class='q'>
<span class="verse" id="PS139_20">20&#160;</span>pampa inijuanti mitztlaijilhuíaj, </div>
<div class='q'>huan san quiahuilmatij motoca. </div>
<div class='q'>
<span class="verse" id="PS139_21">21&#160;</span>TOTECO, ¿atlac amo quinamiqui para niquincualancaitas inijuanti catli mitzcualancaitaj? </div>
<div class='q'>¿Atlac amo quinamiqui nicualanis ica mocualancaitacahua? </div>
<div class='q'>
<span class="verse" id="PS139_22">22&#160;</span>Quena, tlahuel niquincualancaita, </div>
<div class='q'>pampa niquinita quen nojquiya elisquíaj nocualancaitacahua na. </div>
<div class='q'>
<span class="verse" id="PS139_23">23&#160;</span>NoTeco Dios, xijtlachili noyolo huan xiquita nochi catli eltoc nopona. </div>
<div class='q'>Huan xijyejyeco notlalnamiquilis para tiquitas sintla xitlahuac catli nimoilhuía. </div>
<div class='q'>
<span class="verse" id="PS139_24">24&#160;</span>Technextili sintla onca ipan notlanejnehuilis se tlalnamiquilistli catli amo mitzpactía, </div>
<div class='q'>huan techyacantiya ipan nopa ojtli catli tehuica campa onca nemilistli para nochipa.  </div>
<div class='psalmlabel' id='PS140_0'> 140</div>
<div class='s'>TOTECO, techmanahui ininmaco amo cuajcualme </div>
<div class='q'>
<span class="verse" id="PS140_1">1&#160;</span>TOTECO, techmanahui ininmaco nopa tlaixpanoca masehualme. </div>
<div class='q'>Techmocuitlahui para tlahuilanca tlacame amo huelis nechcocose. </div>
<div class='q'>
<span class="verse" id="PS140_2">2&#160;</span>Inijuanti nochi se tonal quisencahuaj quenicatza quichihuase tlamantli catli amo cuali. </div>
<div class='q'>Tlatoctzitzi quinequij quipehualtise cualantli. </div>
<div class='q'>
<span class="verse" id="PS140_3">3&#160;</span>Inincamanal tecocohua quen itencococa se cohuatl o se colotl. </div>
<div class='q'>
<span class="verse" id="PS140_4">4&#160;</span>TOTECO, techmocuitlahui para amo nihuetzis ininmaco masehualme catli amo cuajcualme, </div>
<div class='q'>huan catli tetlaijilhuíaj, </div>
<div class='q'>pampa inijuanti moilhuijtoque quenicatza nechhuihuiitase. </div>
<div class='q'>
<span class="verse" id="PS140_5">5&#160;</span>Nopa masehualme catli mohueyimatij quitlalijtoque se tlaquetztli para ma nimasi. </div>
<div class='q'>Quitlalijtoque se lazo para ica nechcuapilose para ma nimohuisos ajacatipa. </div>
<div class='q'>Nechchiyaj ica se matlatl para nechmasiltise. </div>
<div class='q'>
<span class="verse" id="PS140_6">6&#160;</span>Na nimitzilhuijtoc, TOTECO, para ta tinoDios. </div>
<div class='q'>Techtlacaquili quema nimitztzajtzilía. </div>
<div class='q'>
<span class="verse" id="PS140_7">7&#160;</span>Ta tiTOTECO Dios, tinotemaquixtijca, </div>
<div class='q'>ta tijpiya nochi chicahualistli para techmaquixtis. </div>
<div class='q'>Ta techmocuitlahuía quema onca tlahuilancayotl. </div>
<div class='q'>
<span class="verse" id="PS140_8">8&#160;</span>TOTECO, amo xiquincahua ma tlatlanica nopa masehualme catli amo mitztlepanitaj. </div>
<div class='q'>Amo xiquinpalehui para ma quisa cuali catli quinequij quichihuase para ma amo mohueyimatica. </div>
<div class='q'>
<span class="verse" id="PS140_9">9&#160;</span>Xijchihua para nochi tlamantli catli moilhuijtoque quichihuase ma huetzi ininpani. </div>
<div class='q'>Ma tzontlamica senquistoc quen quisencajtoyaj nechtzontlamiltise na. </div>
<div class='q'>
<span class="verse" id="PS140_10">10&#160;</span>Ipan inintzonteco ma huetzi tlicoli, </div>
<div class='q'>o xiquinmajcahua ipan tlitl, </div>
<div class='q'>o ipan ostotl catli tlahuel huejcatla campa ayacmo huelise quisase. </div>
<div class='q'>
<span class="verse" id="PS140_11">11&#160;</span>Amo xiquincahuili ma tlatlanica ipan totlal nopa masehualme catli quinpactía istlacatise. </div>
<div class='q'>Más cuali nimantzi xiquintlatzacuilti. </div>
<div class='q'>
<span class="verse" id="PS140_12">12&#160;</span>Pero na cuali nijmati para ta, TOTECO, </div>
<div class='q'>tiquinpalehuis nopa teicneltzitzi catli inijuanti quintepotztocatinemij. </div>
<div class='q'>Ta tiquinpalehuis catli teicneltzitzi para ma quisa cuali para inijuanti quen quinamiqui. </div>
<div class='q'>
<span class="verse" id="PS140_13">13&#160;</span>Huan masehualme catli itztoque xitlahuaque mitztlascamatise, </div>
<div class='q'>pampa quimatij para temachtli itztotij moixpa.  </div>
<div class='psalmlabel' id='PS141_0'> 141</div>
<div class='s'>Netlatlajtili para Toteco ma quimanahui </div>
<div class='q'>
<span class="verse" id="PS141_1">1&#160;</span>TOTECO, na nimitznotza. </div>
<div class='q'>Ximoisihuilti techpalehuiqui. </div>
<div class='q'>Techtlacaquili quema nimotlatlajtía ica ta. </div>
<div class='q'>
<span class="verse" id="PS141_2">2&#160;</span>Xijseli nonetlatlajtilis quen elisquía copali catli quitlatíaj moixpa, </div>
<div class='q'>huan quema nimomatlanana para nimitzhueyimati, </div>
<div class='q'>xiquita quen se tlacajcahualistli catli nimitzmactilía ica tiotlac. </div>
<div class='q'>
<span class="verse" id="PS141_3">3&#160;</span>TOTECO, techmocuitlahui para ma amo nicamanalti quej hueli. </div>
<div class='q'>Techpalehui para nimocamatzacuas. </div>
<div class='q'>
<span class="verse" id="PS141_4">4&#160;</span>Amo techcahuili nijnequis tlamantli catli amo cuali. </div>
<div class='q'>Amo techcahuili ma niquinpalehuis tlaixpanoca masehualme ica catli quichihuaj. </div>
<div class='q'>Ma amo niquixtoca nijcuas nopa cuali tlamantli catli quipiyaj. </div>
<div class='q'>
<span class="verse" id="PS141_5">5&#160;</span>Quema monequi se nechtlalnamictis, </div>
<div class='q'>xijchihua para catli monejnemiltíaj xitlahuac moixpa ma nechtlatzacuiltica. </div>
<div class='q'>Ya nopa niquitasquía quen se tlamantli cuali catli nechchihuilíaj. </div>
<div class='q'>Sintla masehualme catli cuajcualme nechtlacahualtise, </div>
<div class='q'>elis quen se pajtli para na. </div>
<div class='q'>Amo techcahuili para nijhuejcamajcahuas inon. </div>
<div class='q'>Pero na tlatoctzitzi nimotlatlajtía para ma quiselica tlatzacuiltili tlaixpanoca masehualme. </div>
<div class='q'>
<span class="verse" id="PS141_6">6&#160;</span>Quema nijchihuas para mocuamimilose inintlayacanca ipan tepeixco, </div>
<div class='q'>quicaquise nocamanal huan quipantise para nelcuali. </div>
<div class='q'>
<span class="verse" id="PS141_7">7&#160;</span>Nopa fiero masehualme quiselise tlatzacuiltili huan iniomiyohua quitepehuase ipan campa hueli tlali. </div>
<div class='q'>
<span class="verse" id="PS141_8">8&#160;</span>TOTECO, ta catli titoTeco, na san nimitzchiya para techpalehuis. </div>
<div class='q'>Ipan ta nimotemachía para techmocuitlahuis. </div>
<div class='q'>Amo xiquincahuili ma nechmictica. </div>
<div class='q'>
<span class="verse" id="PS141_9">9&#160;</span>Techpalehui para amo nimasis ipan nopa tlaquetztli catli quitlalijtoque nopa fiero masehualme. </div>
<div class='q'>
<span class="verse" id="PS141_10">10&#160;</span>Xijchihua para nopa amo cuajcualme ininseltzitzi ma momasiltica ica nopa tlaquetztli catli quisencajtoque para sequinoc. </div>
<div class='q'>Pero na ma nipano nimajcajtoc huan amo tleno ma nopanti.  </div>
<div class='psalmlabel' id='PS142_0'> 142</div>
<div class='s'>David tlajtlanqui tlapalehuili quema itztoya ipan tlaohuijcayotl </div>
<div class='q'>
<span class="verse" id="PS142_1">1&#160;</span>Chicahuac nijtzajtzilis TOTECO huan nijtlajtlanis ma nechtlasojtla. </div>
<div class='q'>
<span class="verse" id="PS142_2">2&#160;</span>Iixpa ya nijpohuilía nochi catli nechtequipacholmaca. </div>
<div class='q'>
<span class="verse" id="PS142_3">3&#160;</span>Quema eltoc quen nimisahuía ipan tlaohuijcayotl, </div>
<div class='q'>huan ayacmo nijmati tlaque nijchihuas, nijnojnotza. </div>
<div class='q'>San ya quimati tlaque ojtli monequi nijtoquilis para nimomanahuis tlen nopa tlaquetztli, </div>
<div class='q'>catli quitlalijtoque nocualancaitacahua. </div>
<div class='q'>Quena, campa hueli quitlatijtoque tlaquetztli ipan noojhui. </div>
<div class='q'>
<span class="verse" id="PS142_4">4&#160;</span>Nijtlachili campa hueli huan niquitac. </div>
<div class='q'>Amo aqui monejnehuilía tlen na. </div>
<div class='q'>Amo aqui quinequi nechpalehuis. </div>
<div class='q'>Amo aqui nechmocuitlahuía, niyon amo aqui quichihuilía cuenta nonemilis. </div>
<div class='b'> &#160; </div>
<div class='q'>
<span class="verse" id="PS142_5">5&#160;</span>Huajca na nimitztzajtzili, TOTECO, huan nimitzilhui: </div>
<div class='q'>“TOTECO, san ipan ta nimotemachía para techmocuitlahuis. </div>
<div class='q'>San ta hueli techmanahuis para amo tleno nopantis. </div>
<div class='q'>
<span class="verse" id="PS142_6">6&#160;</span>Xijtlacaquili catli nimitztlajtlanía, </div>
<div class='q'>pampa tlahuel nechtlaijiyohuiltíaj masehualme. </div>
<div class='q'>Techmanahui ininmaco catli nechtepotztocatinemij, </div>
<div class='q'>pampa inijuanti achi más quipiyaj chicahualistli que na. </div>
<div class='q'>
<span class="verse" id="PS142_7">7&#160;</span>Techquixti ipan ni tlatzactli campa niitztoc para nihuelis nimitztlascamatis. </div>
<div class='q'>Huan huajca nopa masehualme catli itztoque xitlahuaque, </div>
<div class='q'>nechyahualose huan paquise pampa tijpiyas hueyi moyolo nohuaya para nochipa.”  </div>
<div class='psalmlabel' id='PS143_0'> 143</div>
<div class='s'>Netlatlajtili para Toteco ma quimanahui huan ma quiyacana </div>
<div class='q'>
<span class="verse" id="PS143_1">1&#160;</span>¡TOTECO, xijtlacaquili catli nimotlatlajtía ica ta! </div>
<div class='q'>Technanquili pampa ta titemachtli huan san catli cuali tijchihua. </div>
<div class='q'>
<span class="verse" id="PS143_2">2&#160;</span>Amo ximochihua quen se juez huan techtlajtolsencahua, </div>
<div class='q'>pampa moixpa ta amo aqui se masehuali catli itztoc xitlahuac. </div>
<div class='q'>
<span class="verse" id="PS143_3">3&#160;</span>Nocualancaitacahua nechtepotztocatoque huan nechitzquijque. </div>
<div class='q'>Nechtlahuisojque huan nechchihualtíaj ma niitzto ipan tzintlayohuilotl quen catli ya mictoque. </div>
<div class='q'>
<span class="verse" id="PS143_4">4&#160;</span>Nelía senquistoc nimoyoltequipachohua, </div>
<div class='q'>hasta ayacmo nijmati tlaque nijchihuas. </div>
<div class='q'>
<span class="verse" id="PS143_5">5&#160;</span>Niquelnamiqui quenicatza eltoya ipan nopa tonali catli panoc. </div>
<div class='q'>Nimonejnehuilía tlen nochi huejhueyi tlamantli catli tijchijqui. </div>
<div class='q'>
<span class="verse" id="PS143_6">6&#160;</span>Yeca nimomatlanana moixpa huan nimitztemohua. </div>
<div class='q'>Ipan noyolo tlahuel nimitznequi quen se tlali catli huactoc quinequi atl. </div>
<div class='q'>
<span class="verse" id="PS143_7">7&#160;</span>TOTECO, nimantzi technanquili pampa tlahuel nitlaijiyohuía ipan noyolo. </div>
<div class='q'>Amo ximoicancuepa tlen na para amo nimiquis. </div>
<div class='q'>
<span class="verse" id="PS143_8">8&#160;</span>Ica ijnaloc, technextili motlaicnelijcayo, </div>
<div class='q'>pampa ipan ta nimotemachijtoc para techmocuitlahuis. </div>
<div class='q'>Technextili nopa ojtli catli monequi nijtoquilis, </div>
<div class='q'>pampa san ta nimitzilhuía catli eltoc ipan noyolo. </div>
<div class='q'>
<span class="verse" id="PS143_9">9&#160;</span>TOTECO, techmanahui tlen nocualancaitacahua, </div>
<div class='q'>pampa ipan ta nimotemachía para amo tleno nopantis. </div>
<div class='q'>
<span class="verse" id="PS143_10">10&#160;</span>Techmachti ma nijchihua catli ta tijnequi pampa ta tinoTeco Dios. </div>
<div class='q'>MoTonaltzi ma nechyacana campa cuali nopa ojtli. </div>
<div class='q'>
<span class="verse" id="PS143_11">11&#160;</span>TOTECO, techmaquixti para ma monextis mohueyitilis. </div>
<div class='q'>Techquixti tlen ni tlaijiyohuilistli pampa ta tijchihua catli xitlahuac. </div>
<div class='q'>
<span class="verse" id="PS143_12">12&#160;</span>Pampa ta techicnelía, xiquinhuejhuelo nochi nocualancaitacahua. </div>
<div class='q'>Xiquintzontlamilti nochi catli quinequij nechchihuilise catli amo cuali, </div>
<div class='q'>pampa nimotequipanojca.  </div>
<div class='psalmlabel' id='PS144_0'> 144</div>
<div class='s'>Netlatlajtili para Toteco ma quipalehui para tlatlanis </div>
<div class='q'>
<span class="verse" id="PS144_1">1&#160;</span>Ma nochi quipaquilismacaca TOTECO catli nechtlatíaj para amo nechajsise nocualancaitacahua. </div>
<div class='q'>Yaya nechyacana huan nechnextilía quenicatza nitlahuilanas. </div>
<div class='q'>
<span class="verse" id="PS144_2">2&#160;</span>Yaya nechtlasojtla huan yaya nechpixtoc campa temachtli. </div>
<div class='q'>Yaya nechpixtoc imaco huan nechchololtis tlen nocualancaitacahua. </div>
<div class='q'>Yaya notlamanahuijca huan ipan ya nimotemachijtoc. </div>
<div class='q'>Yaya quintlalijtoc nomaco miyac tlalme ica ininmasehualhua para ma niquinnahuatis. </div>
<div class='b'> &#160; </div>
<div class='q'>
<span class="verse" id="PS144_3">3&#160;</span>TOTECO, ¿tlaque topati timasehualme para toca timocuatotonía? </div>
<div class='q'>¿Tlaque topati para tlahuel ta techpatiita? </div>
<div class='q'>
<span class="verse" id="PS144_4">4&#160;</span>Pampa tonemilis san panotehua quen se ajacatl huan quen se ecahuilotl. </div>
<div class='q'>
<span class="verse" id="PS144_5">5&#160;</span>TOTECO, xijcuelpacho nopa ilhuicactli huan xitemo techpaxaloqui. </div>
<div class='q'>Sintla tiquinpanajsis nopa tepeme, popocase. </div>
<div class='q'>
<span class="verse" id="PS144_6">6&#160;</span>Xijtitlani tlapetlanilotl quen elisquía cuatlamintli, </div>
<div class='q'>huan xiquinsemana nochi mocualancaitacahua huan amo quimatise tlaque quichihuase. </div>
<div class='q'>
<span class="verse" id="PS144_7">7&#160;</span>Hasta tlen nepa ilhuicac xijxitlahua momax huan techmaquixti. </div>
<div class='q'>Techchololti ininmaco ni nocualancaitacahua catli sequinoc tlalme ehuaj huan tlahuel quipiyaj chicahualistli. </div>
<div class='q'>Na nijmati quen nimisahuisquía ipan se atl catli tlahuel huejcatla. </div>
<div class='q'>
<span class="verse" id="PS144_8">8&#160;</span>Inijuanti san quinpactía istlacatise. </div>
<div class='q'>Tlatestigojquetzaj para quiijtose catli melahuac, </div>
<div class='q'>huan nimantzi istlacatij. </div>
<div class='q'>
<span class="verse" id="PS144_9">9&#160;</span>NoTeco Dios, na nihuicas huicatl catli yancuic, </div>
<div class='q'>huan nitlatzotzonas ipan noarpa catli quipiya majtlactli cuerdas. </div>
<div class='q'>
<span class="verse" id="PS144_10">10&#160;</span>Pampa ta catli tiquinchihua ma tlatlanica tlanahuatiani. </div>
<div class='q'>Ta catli techmaquixti na nimotequipanojca, David, para ma amo nechmictica ica machete. </div>
<div class='q'>
<span class="verse" id="PS144_11">11&#160;</span>Nojquiya techmaquixti huan techmanahui ininmaco nocualancaitacahua, </div>
<div class='q'>pampa inijuanti san teistlacahuíaj huan tlacajcayahuaj. </div>
<div class='q'>
<span class="verse" id="PS144_12">12&#160;</span>Xijchihua para totelpocahua ma elica tejtetique huan huejcapantique quen cuame catli yejyectzi moscaltíaj. </div>
<div class='q'>Huan toichpocahua ma elica yejyectzitzi, </div>
<div class='q'>quen nopa tlaquetzalme catli quinyejyecchijtoque, </div>
<div class='q'>huan quinquetztoque ipan ininchajchaj tlanahuatiani. </div>
<div class='q'>
<span class="verse" id="PS144_13">13&#160;</span>Xijchihua para tocoxtalhua ma temica ica miyac tlamantli pixquistli. </div>
<div class='q'>Huan toborregojhua ma momiyaquilica hasta ma mochihuaca miles huan millones ipan topotrero. </div>
<div class='q'>
<span class="verse" id="PS144_14">14&#160;</span>Xijchihua totorojhua ma quipiyaca miyac chicahualistli para tequitise. </div>
<div class='q'>Amo xijcahuili niyon se tocualancaitaca ma quiyahualo totepa. </div>
<div class='q'>Techmaca san tlasehuilistli campa hueli. </div>
<div class='q'>Amo xijcahuili para niyon se tlen tomasehualhua monequi tetzajtzilis para tlapalehuili pampa quipanti catli fiero ipan tocalles. </div>
<div class='q'>
<span class="verse" id="PS144_15">15&#160;</span>Quena, nelía paquij nopa masehualme ipan se altepetl catli quej ni eltoc, </div>
<div class='q'>huan amo quipiya catli fiero. </div>
<div class='q'>Quena, nelía paquij cuali masehualme catli quipiyaj TOTECO para ininDios, </div>
<div class='q'>huan ipan ya motemachíaj.  </div>
<div class='psalmlabel' id='PS145_0'> 145</div>
<div class='s'>Toteco nelía cuali huan quipiya nochi chicahualistli </div>
<div class='q'>
<span class="verse" id="PS145_1">1&#160;</span>Nochi nonemilis huan para nochipa nimitzhueyimatis tinoTeco huan tinotlanahuatijca. </div>
<div class='q'>
<span class="verse" id="PS145_2">2&#160;</span>Mojmostla nimitzhueyichihuas. </div>
<div class='q'>Quena, ama huan para nochipa nimitzpaquilismacas. </div>
<div class='q'>
<span class="verse" id="PS145_3">3&#160;</span>Nelía tihueyi, TOTECO, huan quinamiqui ma timitzhueyimatica nochi timasehualme. </div>
<div class='q'>Amo aqui quitlamimachilía nochi mohueyitilis. </div>
<div class='q'>
<span class="verse" id="PS145_4">4&#160;</span>Nochi coneme catli moscaltijtiyase quielnamiquise catli tijchihua, </div>
<div class='q'>huan tepohuilise nopa tlamantli catli tijchijtihualajtoc ica mohueyi chicahualis. </div>
<div class='q'>
<span class="verse" id="PS145_5">5&#160;</span>Na san nimonejnehuilis tlen moyejyejca huan mohueyitilis, </div>
<div class='q'>huan nopa tlatlanextli catli mitzyahualohua. </div>
<div class='q'>Nimoilhuis tlen nopa huejhueyi tiochicahual nextili catli tijchijtoc. </div>
<div class='q'>
<span class="verse" id="PS145_6">6&#160;</span>Masehualme camanaltise tlen nopa huejhueyi tlamantli catli tijchijtoc. </div>
<div class='q'>Huan na nitepohuilis tlen mohueyitilis. </div>
<div class='q'>
<span class="verse" id="PS145_7">7&#160;</span>Nochi masehualme ipan tlaltipactli camanaltise para nelía ticuali huan hueyi moyolo. </div>
<div class='q'>Quiijtose para tijchihua san catli xitlahuac. </div>
<div class='q'>
<span class="verse" id="PS145_8">8&#160;</span>TOTECO, hueyi moyolo huan tlahuel titetlasojtla. </div>
<div class='q'>Amo nimantzi ticualani huan titeicnelía miyac. </div>
<div class='q'>
<span class="verse" id="PS145_9">9&#160;</span>TOTECO ta cuali moyolo ica nochi masehualme huan motlaicnelijcayo monextía ipan sesen tlamantli catli tijsencajtoc. </div>
<div class='q'>
<span class="verse" id="PS145_10">10&#160;</span>TOTECO, nochi tojuanti catli ta techchijchijtoc timitztlascamatij. </div>
<div class='q'>Quena, nochi tojuanti catli timitztoquilíaj timitzpaquilismacase. </div>
<div class='q'>
<span class="verse" id="PS145_11">11&#160;</span>Tojuanti sentic timocamanalhuise tlen ihueyitilis motlanahuatilis campa ta titlanahuatía, </div>
<div class='q'>huan ticamanaltise quenicatza tijpiya hueyi chicahualistli. </div>
<div class='q'>
<span class="verse" id="PS145_12">12&#160;</span>Titepohuilise tlen nopa huejhueyi tiochicahual nextili catli tijchijtoc, </div>
<div class='q'>huan tlen moyejyejca huan tlen ihueyitilis motlanahuatilis campa ta titlanahuatía. </div>
<div class='q'>
<span class="verse" id="PS145_13">13&#160;</span>Pampa motlanahuatilis amo quema tlamis. </div>
<div class='q'>Ta tijpiyas tlanahuatili ica nochi masehualme catli tlacajtiyase para nochipa. </div>
<div class='q'>
<span class="verse" id="PS145_14">14&#160;</span>Ta TOTECO tiquintlanana nochi catli huetzij, </div>
<div class='q'>huan tiquinfuerzajmaca catli itztoque ipan tequipacholi. </div>
<div class='q'>
<span class="verse" id="PS145_15">15&#160;</span>Nochi masehualme ipan tlaltipactli mitztemohuaj, </div>
<div class='q'>huan mitzchiyaj para xiquinpalehui. </div>
<div class='q'>Ta tiquinmaca inintlacualis quen quinmonequilijtihuala. </div>
<div class='q'>
<span class="verse" id="PS145_16">16&#160;</span>Ta ica momax tiquintiochihua nochi catli yoltoque, </div>
<div class='q'>pampa tiquinmaca catli quicuase huan catli quiijise. </div>
<div class='b'> &#160; </div>
<div class='q'>
<span class="verse" id="PS145_17">17&#160;</span>TOTECO quichihua san catli xitlahuac, </div>
<div class='q'>huan quinextía para hueyi iyolo ipan nochi catli quichihua. </div>
<div class='q'>
<span class="verse" id="PS145_18">18&#160;</span>TOTECO itztoc ininnechca nochi catli quinotzaj. </div>
<div class='q'>Quena, itztoc ininnechca nochi catli quitemohuaj ica nochi ininyolo. </div>
<div class='q'>
<span class="verse" id="PS145_19">19&#160;</span>Yaya quinmaca catli quinequij nochi masehualme catli quiimacasij huan quitlepanitaj. </div>
<div class='q'>Quintlacaquilía quema quitzajtzilíaj ma quinpalehui huan quinmaquixtía tlen catli amo cuali. </div>
<div class='q'>
<span class="verse" id="PS145_20">20&#160;</span>TOTECO quinmocuitlahuía nochi catli quiicnelíaj, </div>
<div class='q'>pero nochi catli amo quitlepanitaj, </div>
<div class='q'>Toteco quintzontlamiltis. </div>
<div class='q'>
<span class="verse" id="PS145_21">21&#160;</span>Nijpaquilismacas TOTECO ica nocamac. </div>
<div class='q'>Nochi masehualme catli itztoque campa hueli quipaquilismacase para nochipa huan amo quema tlamis.  </div>
<div class='psalmlabel' id='PS146_0'> 146</div>
<div class='s'>San ma timotemachica ipan Toteco </div>
<div class='q'>
<span class="verse" id="PS146_1">1&#160;</span>Na nijhueyimatis TOTECO ica nochi noyolo. </div>
<div class='q'>
<span class="verse" id="PS146_2">2&#160;</span>Nochi tonali ipan nonemilis nijpaquilismacas TOTECO. </div>
<div class='q'>Nihuicas tiohuicatl para noTeco Dios hasta nimiquis. </div>
<div class='q'>
<span class="verse" id="PS146_3">3&#160;</span>Amo ximotemachica ipan huejhueyi tlacame catli quipiyaj tequiticayotl, </div>
<div class='q'>niyon ipan se tlen hueli tlacatl pampa niyon se masehuali amo huelis mitzmaquixtis. </div>
<div class='q'>
<span class="verse" id="PS146_4">4&#160;</span>Pampa se tonal miquise nochi masehualme huan mocuepase tlali. </div>
<div class='q'>Quena, tlamis iniijiyo huan ininnemilis, </div>
<div class='q'>huan ica se tlatoctzi tlamis nochi catli moilhuijtoyaj quichihuase. </div>
<div class='q'>
<span class="verse" id="PS146_5">5&#160;</span>Pero nelía paqui nopa masehuali catli quipixtoc quen itlapalehuijca yaya catli iTeco Jacob, </div>
<div class='q'>huan san ipan TOTECO iDios motemachía para quimocuitlahuis. </div>
<div class='q'>
<span class="verse" id="PS146_6">6&#160;</span>Yaya catli quichijchijqui ilhuicactli, </div>
<div class='q'>tlaltipactli, hueyi atl huan nochi catli itztoque nopona. </div>
<div class='q'>Yaya catli quichihua nochi catli quitlajtolcajtoc para quichihuas. </div>
<div class='q'>
<span class="verse" id="PS146_7">7&#160;</span>TOTECO quinchihuilía catli xitlahuac nochi teicneltzitzi catli sequinoc quintlaijiyohuiltíaj. </div>
<div class='q'>Huan quintlamaca catli mayanaj. </div>
<div class='q'>Quinchihua ma yaca majcajtoque catli tzactoque masque amo tleno quichijtoque. </div>
<div class='q'>
<span class="verse" id="PS146_8">8&#160;</span>TOTECO quintlachiyaltía popoyotzitzi. </div>
<div class='q'>Quintlanana catli nechca itztoque para huetzise. </div>
<div class='q'>Huan quinicnelía catli monejnemiltíaj xitlahuac iixpa. </div>
<div class='q'>
<span class="verse" id="PS146_9">9&#160;</span>TOTECO quinmocuitlahuía nopa seyoc tlali ehuani. </div>
<div class='q'>Yaya quinmocuitlahuía catli icnotzitzi huan catli cahual toahuihua. </div>
<div class='q'>Pero yaya quisosolohua catli quisencahuaj masehualme catli amo quitlepanitaj. </div>
<div class='q'>
<span class="verse" id="PS146_10">10&#160;</span>TOTECO tlanahuatis para nochipa. </div>
<div class='q'>Amojuanti ipan altepetl Jerusalén, </div>
<div class='q'>amoTeco Dios elis nopa Tlanahuatijquetl, </div>
<div class='q'>catli quinnahuatis nochi masehualme catli tlacajtiyase para nochipa. </div>
<div class='q'>¡Paquilistli!  </div>
<div class='psalmlabel' id='PS147_0'> 147</div>
<div class='s'>Ma tijpaquilismacaca Toteco pampa quipalehuijtoc altepetl Jerusalén </div>
<div class='q'>
<span class="verse" id="PS147_1">1&#160;</span>Xijpaquilismacaca TOTECO pampa nelía cuali para tihuicase tiohuicatl para ya. </div>
<div class='q'>¡Nelía yejyectzi huan quinamiqui! </div>
<div class='q'>
<span class="verse" id="PS147_2">2&#160;</span>TOTECO sempa quicualtlalis altepetl Jerusalén, </div>
<div class='q'>huan quinsentilis nopa israelitame catli quinsemanqui, </div>
<div class='q'>huan itztoque ipan sequinoc tlalme quen seyoc tlali ehuani. </div>
<div class='q'>
<span class="verse" id="PS147_3">3&#160;</span>Yaya quinyolchicahua catli quipiyaj yoltequipacholi huan quinpajtía campa mococojtoque. </div>
<div class='q'>
<span class="verse" id="PS147_4">4&#160;</span>Yaya quimati quesqui imiyaca sitlalime onca huan sesen quintocaxtlalijtoc. </div>
<div class='q'>
<span class="verse" id="PS147_5">5&#160;</span>Toteco nelía hueyi huan quipiya miyac chicahualistli. </div>
<div class='q'>Itlalnamiquilis amo aqui hueli quitlamimachilía. </div>
<div class='q'>
<span class="verse" id="PS147_6">6&#160;</span>TOTECO quinhueyitlalía catli moechcapanohuaj, </div>
<div class='q'>pero nochi amo cuajcualme quintlahuisos tlalchi. </div>
<div class='q'>
<span class="verse" id="PS147_7">7&#160;</span>Xihuicaca para anquitlascamatise TOTECO. </div>
<div class='q'>Xihuicaca por nochi catli quichijtoc toDios huan xitlatzotzonaca ica arpa. </div>
<div class='q'>
<span class="verse" id="PS147_8">8&#160;</span>Toteco yaya quitzacua nepa ilhuicactli ica mixtli. </div>
<div class='q'>Yaya quichihua ma huetzi atl ipan tlaltipactli. </div>
<div class='q'>Quichihua ma moscalti xihuitl ipan cuatitlamitl. </div>
<div class='q'>
<span class="verse" id="PS147_9">9&#160;</span>Yaya quintlamaca nopa tecuanime catli nemij cuatitla. </div>
<div class='q'>Ininpilconehua nopa cacalotl quintlamaca, </div>
<div class='q'>quema pehuaj chocaj pampa mayanaj. </div>
<div class='q'>
<span class="verse" id="PS147_10">10&#160;</span>Quema Toteco quiita se cahuayo catli motlalohua chicahuac, </div>
<div class='q'>o quema quiita se tlacatl catli quipiya miyac fuerza, </div>
<div class='q'>amo quipantía miyac paquilistli ipan ininchicahualis. </div>
<div class='q'>
<span class="verse" id="PS147_11">11&#160;</span>Pero TOTECO quipantía miyac paquilistli ipan masehualme catli quitlepanitaj. </div>
<div class='q'>Quipantía miyac paquilistli ipan catli mochiyaj ipan ya iteicnelilis. </div>
<div class='q'>
<span class="verse" id="PS147_12">12&#160;</span>Nochi amojuanti ipan ni altepetl Jerusalén, </div>
<div class='q'>xijhueyimatica TOTECO. </div>
<div class='q'>Quena, nochi catli itztoque ipan tepetl Sion, </div>
<div class='q'>xijpaquilismaca amoDios. </div>
<div class='q'>
<span class="verse" id="PS147_13">13&#160;</span>Pampa yaya cuali quitzactoc ipuertas amoaltepe para amo hueli quitlapos niyon se amocualancaitaca. </div>
<div class='q'>Huan yaya tlahuel quintiochijtoc amoconehua. </div>
<div class='q'>
<span class="verse" id="PS147_14">14&#160;</span>Yaya quititlanis tlasehuilistli ipan nochi amotlal, </div>
<div class='q'>huan anmechmacas trigo catli más cuali para ica ximopanoltica. </div>
<div class='q'>
<span class="verse" id="PS147_15">15&#160;</span>Yaya quintitlanis itlanahuatilhua ipan nochi tlaltipactli. </div>
<div class='q'>Huan quema yaya camanaltis, </div>
<div class='q'>icamanal nimantzi ajsis hasta campa hueli techaj. </div>
<div class='q'>
<span class="verse" id="PS147_16">16&#160;</span>Yaya quichihuas ma huetzi sitlal setl catli chipahuac quen nextli. </div>
<div class='q'>Huan quisemanas setl iixpa tlali hasta campa hueli. </div>
<div class='q'>
<span class="verse" id="PS147_17">17&#160;</span>¿Ajqueya hueli quiijiyohuis nopa tlasesecayotl? </div>
<div class='q'>
<span class="verse" id="PS147_18">18&#160;</span>Pero teipa yaya quinahuatis ma huala tlatotonilotl huan atiyas nopa setl. </div>
<div class='q'>Quichihuas ma pehua tlaajacas huan nopa atl catli mochijqui setl ipan atlajtli sempa motlalos. </div>
<div class='q'>
<span class="verse" id="PS147_19">19&#160;</span>Yaya quinmacac israelitame itlanahuatilhua, </div>
<div class='q'>huan quinilhuijtoc nochi catli cuali ma quichihuaca ipan inialtepe, </div>
<div class='q'>para tetlajtolsencahuase xitlahuac. </div>
<div class='q'>
<span class="verse" id="PS147_20">20&#160;</span>TOTECO amo quinchihuilijtoc ni tlamantli masehualme ipan sequinoc tlalme. </div>
<div class='q'>Inijuanti ayamo quiiximatij itlanahuatilhua, pero tojuanti, quena. </div>
<div class='q'>¡Paquilistli!  </div>
<div class='psalmlabel' id='PS148_0'> 148</div>
<div class='s'>Ma quihueyimatica Toteco nochi tlamantli catli yaya quisencajtoc </div>
<div class='q'>
<span class="verse" id="PS148_1">1&#160;</span>¡Ma quipaquilismacaca TOTECO nochime catli itztoque ipan ilhuicactli! </div>
<div class='q'>Quena, tlen ajacatipa xijpaquilismacaca TOTECO. </div>
<div class='q'>
<span class="verse" id="PS148_2">2&#160;</span>Nochi amojuanti anitequihuajcahua, </div>
<div class='q'>xijpaquilismacaca TOTECO. </div>
<div class='q'>Quena, xijpaquilismacaca nochi amojuanti catli anquitequipanohuaj nepa ilhuicac. </div>
<div class='q'>
<span class="verse" id="PS148_3">3&#160;</span>Ma quipaquilismacaca tonati huan metztli. </div>
<div class='q'>Ma quipaquilismacaca nochi nopa sitlalime catli yejyectzi tlahuíaj. </div>
<div class='q'>
<span class="verse" id="PS148_4">4&#160;</span>Ma quipaquilismacaca nopa ilhuicactli catli eltoc más huejcapa, </div>
<div class='q'>huan nopa apoctli catli mopantía ajacatipa. </div>
<div class='q'>
<span class="verse" id="PS148_5">5&#160;</span>Xijpaquilismacaca TOTECO pampa yaya camanaltic huan mochijqui catli ama onca. </div>
<div class='q'>
<span class="verse" id="PS148_6">6&#160;</span>Yaya quinchijqui para eltose para nochipa, </div>
<div class='q'>huan quichijqui se tlanahuatili catli ica amo quema moyolcuepas. </div>
<div class='q'>
<span class="verse" id="PS148_7">7&#160;</span>Ma quipaquilismacaca TOTECO nochi catli itztoque ipan ni tlaltipactli. </div>
<div class='q'>Ma quipaquilismacaca nopa huejhueyi tlapiyalme catli itztoque tlatzintla hueyi atl. </div>
<div class='q'>
<span class="verse" id="PS148_8">8&#160;</span>Ma quipaquilismacaca nopa tlitl, tesihuitl, setl, apoctli, </div>
<div class='q'>huan nopa ajacatl catli quichihuaj ipaquilis. </div>
<div class='q'>
<span class="verse" id="PS148_9">9&#160;</span>Ma quipaquilismacaca nochi tepeme, tlachiquilme, </div>
<div class='q'>huan nochi cuame catli temacaj inintlajca huan nochi tiocuame. </div>
<div class='q'>
<span class="verse" id="PS148_10">10&#160;</span>Ma quipaquilismacaca TOTECO nochi tlamantli tlapiyalme, </div>
<div class='q'>huan nochi tecuanime, cohuame, huan totome. </div>
<div class='q'>
<span class="verse" id="PS148_11">11&#160;</span>Ma quipaquilismacaca nochi tlanahuatiani catli itztoque ipan tlaltipactli, </div>
<div class='q'>huan nochi jueces, </div>
<div class='q'>huan nochi masehualme ipan nochi tlalme. </div>
<div class='q'>
<span class="verse" id="PS148_12">12&#160;</span>Ma quipaquilismacaca telpocame, ichpocame, huehuentzitzi huan coneme. </div>
<div class='q'>
<span class="verse" id="PS148_13">13&#160;</span>Ma quipaquilismacaca TOTECO pampa san yaya quinamiqui tijhueyimatise. </div>
<div class='q'>Ihueyitilis nelhueyi hasta quipano ilhuicactli huan tlaltipactli. </div>
<div class='q'>
<span class="verse" id="PS148_14">14&#160;</span>Yaya quinfuerzajmacatoc imasehualhua. </div>
<div class='q'>Ma quipaquilismacaca TOTECO nochi itlatzejtzeloltijca masehualhua, </div>
<div class='q'>nochi tojuanti catli tiisraelitame catli yaya techiyocatlalijtoc para ma tiitztoca más inechca. </div>
<div class='q'>¡Xijpaquilismacaca TOTECO!  </div>
<div class='psalmlabel' id='PS149_0'> 149</div>
<div class='s'>Nochime ma quipaquilismacaca Toteco </div>
<div class='q'>
<span class="verse" id="PS149_1">1&#160;</span>Xijpaquilismacaca TOTECO. </div>
<div class='q'>Xihuicaca para TOTECO se huicatl yancuic. </div>
<div class='q'>Nochi amojuanti animasehualhua, </div>
<div class='q'>xijhuicatica Toteco por nochi catli quichijtoc. </div>
<div class='q'>
<span class="verse" id="PS149_2">2&#160;</span>Anisraelitame, ximopaquilismacaca ipan Toteco pampa yaya anmechchijchijqui. </div>
<div class='q'>Anmasehualme ipan altepetl Jerusalén, </div>
<div class='q'>ximopaquilismacaca ipan amotlanahuatijca. </div>
<div class='q'>
<span class="verse" id="PS149_3">3&#160;</span>Xijpaquilismacaca TOTECO ica mijtotilistli. </div>
<div class='q'>Huan xihuicaca ica pandero huan ica arpa. </div>
<div class='q'>
<span class="verse" id="PS149_4">4&#160;</span>Pampa Toteco quipantía paquilistli ipan imasehualhua, </div>
<div class='q'>huan quinmaquixtía catli moechcapanohuaj iixpa. </div>
<div class='q'>
<span class="verse" id="PS149_5">5&#160;</span>Nochi catli iaxcahua TOTECO ma paquica pampa yaya tlahuel hueyi ihueyitilis. </div>
<div class='q'>Huan hasta quema ya motectoque ipan inintlapech noja ma quihuicatica. </div>
<div class='q'>
<span class="verse" id="PS149_6">6&#160;</span>Ma quihueyitlalica TOTECO nochi imasehualhua. </div>
<div class='q'>Quipixtoc ipan imax se machete catli oncac tlatequi, </div>
<div class='q'>
<span class="verse" id="PS149_7">7&#160;</span>para ica quincuepilis nopa sequinoc tlalme catli quinchihuilijque catli amo cuali, </div>
<div class='q'>huan para ica quintlatzacuiltis. </div>
<div class='q'>
<span class="verse" id="PS149_8">8&#160;</span>Ma quinilpica inintlanahuatijcahua huan inintlayacancahua ica tepos cadena, </div>
<div class='q'>
<span class="verse" id="PS149_9">9&#160;</span>para quiselise nopa tlatzacuiltili catli ya eltoc tlasencahuali. </div>
<div class='q'>Huan ica ni TOTECO quinhueyitlalis nochi itlatzejtzeloltijca masehualhua. </div>
<div class='q'>¡Ma nochi quipaquilismacaca TOTECO!  </div>
<div class='psalmlabel' id='PS150_0'> 150</div>
<div class='s'>Xijpaquilismacaca Toteco ica miyac tlamantli tepos tlatzotzonali </div>
<div class='q'>
<span class="verse" id="PS150_1">1&#160;</span>¡Xijpaquilismacaca TOTECO! </div>
<div class='q'>Xijpaquilismacaca TOTECO ipan itiopa. </div>
<div class='q'>Xijpaquilismacaca nepa ipan ilhuicac catli yaya quichijchijqui ica ihueyi chicahualis. </div>
<div class='q'>
<span class="verse" id="PS150_2">2&#160;</span>Xijpaquilismacaca por nochi nopa huejhueyi tlamantli catli yaya quichihua. </div>
<div class='q'>Xijpaquilismacaca pampa tlahuel hueyi ichicahualis. </div>
<div class='q'>
<span class="verse" id="PS150_3">3&#160;</span>Xijpaquilismacaca ica tlapitzali, </div>
<div class='q'>Xijpaquilismacaca ica guitarra huan ica arpa. </div>
<div class='q'>
<span class="verse" id="PS150_4">4&#160;</span>Xijpaquilismacaca ica panderos huan ximijtotica. </div>
<div class='q'>Xijpaquilismacaca ica nochi tlamantli tlatzotzonali catli quipiyaj cuerdas, </div>
<div class='q'>huan ica acatlapitzali. </div>
<div class='q'>
<span class="verse" id="PS150_5">5&#160;</span>Xijpaquilismacaca ica platillos catli yejyectzi tzilinij. </div>
<div class='q'>
<span class="verse" id="PS150_6">6&#160;</span>Nochi catli yoltoque ma quipaquilismacaca TOTECO. </div>
<div class='q'>¡Xijpaquilismacaca!</div><div class="footnote">
<hr />
</div>
</div></body></html>
