<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="ncj" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In yancuic mononotzalistli ica Totecohtzin Jesucristo APOCALIPSIS 1</title>
</head>
<body dir='ltr'>
<ul class='tnav'>
<li><a href='index.xhtml'>APOCALIPSIS</a></li>
</ul><ul class='tnav'><li><a href='REV.xhtml#RV1_0'>1</a></li>
<li><a href='REV.xhtml#RV2_0'>2</a></li>
<li><a href='REV.xhtml#RV3_0'>3</a></li>
<li><a href='REV.xhtml#RV4_0'>4</a></li>
<li><a href='REV.xhtml#RV5_0'>5</a></li>
<li><a href='REV.xhtml#RV6_0'>6</a></li>
<li><a href='REV.xhtml#RV7_0'>7</a></li>
<li><a href='REV.xhtml#RV8_0'>8</a></li>
<li><a href='REV.xhtml#RV9_0'>9</a></li>
<li><a href='REV.xhtml#RV10_0'>10</a></li>
</ul><ul class='tnav'>
<li><a href='REV.xhtml#RV11_0'>11</a></li>
<li><a href='REV.xhtml#RV12_0'>12</a></li>
<li><a href='REV.xhtml#RV13_0'>13</a></li>
<li><a href='REV.xhtml#RV14_0'>14</a></li>
<li><a href='REV.xhtml#RV15_0'>15</a></li>
<li><a href='REV.xhtml#RV16_0'>16</a></li>
<li><a href='REV.xhtml#RV17_0'>17</a></li>
<li><a href='REV.xhtml#RV18_0'>18</a></li>
<li><a href='REV.xhtml#RV19_0'>19</a></li>
<li><a href='REV.xhtml#RV20_0'>20</a></li>
</ul><ul class='tnav'>
<li><a href='REV.xhtml#RV21_0'>21</a></li>
<li><a href='REV.xhtml#RV22_0'>22</a></li>
</ul>

<div class='main' id='RV0_0'>

<div class='mt'>EL APOCALIPSIS </div>
<div class='mt2'>ININ IN TLAHTOLI TLEN OQUINEXTILILOC IN JESUCRISTO TETIOTLATITLANIL JUAN HUAN IJCON MAQUIMATI TLEN PANOS SATEPA  </div>
<div class='psalmlabel' id='RV1_0'> 1</div>
<div class='s'>Ica tlen oquihcuilo in Juan </div>
<div class='p'>

<span class="verse" id="RV1_1">1&#160;</span>Inin in tlahtoli tlen oquimonextililoc Dios in Jesucristo ic maquinmatiltilo in tetlaquehualuan in tlen panos ihsiu. In Jesucristo quimatiltilotoc inin tlanextilistli ica se teángel, huan yeh in aquin onechnahuati nehhuatl tetlaquehual Juan. 
<span class="verse" id="RV1_2">2&#160;</span>Nehhuatl namechiluis in tlen melahuac ica nochin tlen oniquitac huan nochin tlen Yehhuatzin onechiluiloc ica itlahtoltzin in Dios. </div>
<div class='p'>
<span class="verse" id="RV1_3">3&#160;</span>Mapacto in aquin tlanonotzas ica tlen quiamapohua huan mapactocan noyojqui aquin quicaquihque inin itlanonotzalistzin, huan quichihuahque cuenta ica tlen nica ihcuiliutoc. Tleca yiahsitihuitz in tonali ic tzonquisas. </div>
<div class='s'>In tetiotlatitlanil Juan quintlahcuiluiya in chicome tetiotlayehualoluan </div>
<div class='p'>
<span class="verse" id="RV1_4">4&#160;</span>Nehhuatl Juan, niquintlahcuiluiya in chicome tetiotlayehualoluan in Jesús tlen caten ipan in tlali Asia. Mamechtiochihualo huan mamechyolsehuilo in Dios. Yehhuatzin in aquin oilohuaya, huan ilohuac hasta axan, huan ilohuas nochipa. Huan mamechtiochihualo Itiotonaltzin Dios aquin quintlanextililo in chicome tlanexten tlen caten teixpa. 
<span class="verse" id="RV1_5">5&#160;</span>Huan noyojqui mamechtiochihualo in Jesucristo in aquin quinnonotzalo tlamelajcan. Yehhuatzin in aquin achto oihxohuac den mijcamen huan mopiya in tequihuahyotl ic quintequiutilo nochin hueyixtoque den tlalticpac. In Cristo techtlasohtlalo huan ica teyestzin otechixtlapacholuiloc ica totlahtlacol ihcuac omicohuac. 
<span class="verse" id="RV1_6">6&#160;</span>Huan otechchihualoc quen timocahuasque tehuan canin tlatequiutilotoc. Huan otechmacaloc totequiu titiopixcamen ic titemahuestilisque in Dios Tetahtzin. In tehueyilistzin huan techicahualistzin mayeto tehuaxca ic nochipa. Huan ijcon mayeto. </div>
<div class='p'>
<span class="verse" id="RV1_7">7&#160;</span>¡Xicchihuacan cuenta! ¡In Cristo hualuilohuas ipan in mextli! Nochten teitasque, hasta yehhuan aquin otecocohque, huan nochin tlalticpac tlacamen chocasque ihcuac teitasque. Queme, ijcon mayeto. </div>
<div class='p'>
<span class="verse" id="RV1_8">8&#160;</span>In Totecohtzin Dios mihtohua: “Nehhuatl oninemiyaya ihcuac opeu in tlalticpac, huan hasta axan ninemi, huan ninentiyes ihcuac itlamiyan. Neh ijcon quen in A tlen ipeuyan huan in Z tlen itlamiyan.” Tleca Yehhuatzin in aquin oilohuaya, huan in aquin ilohuac hasta axan, huan in aquin hualuilohuas. </div>
<div class='s'>In tlen oquiitac in Juan ica in Cristo Mahuesticatzintli </div>
<div class='p'>
<span class="verse" id="RV1_9">9&#160;</span>Nehhuatl Juan namocniu de namehhuan huan no nitlapanos san secnin namohuan tepampa in Jesús. Noyojqui namohuan niyes canin tlatequiutilo in Dios. Huan axan techchicahualos in Jesús ic ticxicosque nochin tlamohsihuilistli. Onicatca nitlatemactili ipan se tlali inepanco in atl, itoca Patmos, tleca onitlanonotz in itlahtoltzin Dios huan teca in Totecohtzin Jesucristo. 
<span class="verse" id="RV1_10">10&#160;</span>Huan opanoc ipan se tonali den tlaolichtilistli den Totecohtzin, onechuiquilihque notonal in Itiotonaltzin, huan onechcaquiltiloc nocuitlapa se tlahtoli chicahuac quen quitzahtziltiyahque in trompeta. 
<span class="verse" id="RV1_11">11&#160;</span>Huan onechiluic in aquin otlahto: </div>
<div class='p'>―Nehhuatl in aquin oninemiyaya ihcuac opeu in tlalticpac huan ninentiyes ihcuac itlamiyan quen in letras A huan Z. Xiquihcuilo in tlen tiquita huan xiquintitlanili in chicome tetiotlayehualoluan tlen caten ipan in tlali Asia. Yehhuan in tetiotlayehualoluan den altepemen Efeso huan Esmirna huan Pérgamo huan Tiatira huan Sardis huan Filadelfia huan Laodicea. </div>
<div class='p'>
<span class="verse" id="RV1_12">12&#160;</span>Onimocuitlapantlachiyali ic oniteixmat in aquin tlahtohua. Huan ic onimocuep, oniquinitac in chicome candelero den oro. 
<span class="verse" id="RV1_13">13&#160;</span>Huan inepanco inon chicome candelero oniquitac seya onesiyaya tlacatl huan otlaquentihtoya ica tetlaquen hasta teicxitla huan se tetlahcoilpica de oro molui patlahuac hasta teyelpa oahsiyaya. 
<span class="verse" id="RV1_14">14&#160;</span>Huan molui cuaistactzin, quen in tohmitl istac noso quen in setl. Huan in teixtelolo oxohxotlayaya quen in tletl tecuini. 
<span class="verse" id="RV1_15">15&#160;</span>Huan in tecxi opetlaniyaya quen in bronce molui tlachipautli, tlen tlachihchiutli ipan in horno. Huan tetlahtol molui chicahuac quen xahuani in hueyi atl den ihuetzyan. 
<span class="verse" id="RV1_16">16&#160;</span>Huan ipan teyecman omopiyaya chicome sitlalten. Huan ipan tecamac oquisayaya se espada iyecapitzahuac huan ojcan teni. Huan texayac opetlaniyaya quen in tonaltzintli ica nochin ichicahualis. </div>
<div class='p'>
<span class="verse" id="RV1_17">17&#160;</span>Ic oniteitac, onihuetz teicxitla quen mijqui, huan Yehhuatzin omotlali in teyecman nopan nehhua, huan onechiluiloc: </div>
<div class='p'>―Ahmo ximomouti. Nehhuatl in aquin oninemiyaya ihcuac opeu in tlalticpac huan ninentiyes ihcuac itlamiyan. 
<span class="verse" id="RV1_18">18&#160;</span>Nehhuatl in aquin nemi, masque onimic. Huan axan ninemi para nochipa. Nehhuatl nicpiya in llave den miquilistli huan mictlan. 
<span class="verse" id="RV1_19">19&#160;</span>Xiquihcuilo tel, in tlen otiquitac, huan in tlen axan oncan, huan in tlen yes satepa. 
<span class="verse" id="RV1_20">20&#160;</span>Axan nimitzyequiluis ica in chicome sitlali tlen otiquitac ipan noyecman, huan ica in chicome candeleros den oro. In chicome sitlalten quihtosnequi in tetlatitlaniluan den chicome tetiotlayehualoltzin ipan inon chicome altepemen. Huan in chicome candeleros quihtosnequi in chicome tetiotlayehualoluan.  </div>
<div class='psalmlabel' id='RV2_0'> 2</div>
<div class='s'>In tlahcuiloli ica in itiotlayehualoltzin ipan in altepetl Efeso </div>
<div class='p'>
<span class="verse" id="RV2_1">1&#160;</span>’Xictitlanili inin tlahtoli ica itlatitlanil in itiotlayehualoltzin tlen ca ipan in altepetl Efeso. Huan ijquin xiquinihcuilui. Ijquin mihtohua in aquin quimpiya in chicome sitlalten ipan teyecman; yeh in aquin nemi inepanco inon chicome candeleros den oro: 
<span class="verse" id="RV2_2">2&#160;</span>“Nicchiutica cuenta ica nochin tlen nanquichiuticaten huan quen nanquixicohuahque ipan namotequiu, masque molui tequiyo. Huan noyojqui nicchiutica cuenta quen ahmo inca nanquinitahque in ahmo cualten. Huan nicmati quen onesque sequin aquin mechcahcayahuasnequihque huan aquin quihtohuahque mach yehhuan noyojqui tetiotlatitlaniluan. Huan onanquinistlacaahsique quen istlacatcamen. 
<span class="verse" id="RV2_3">3&#160;</span>Yihuehcau nanquixicohticaten ica in tlapanolistli huan onantequiutoyahque tequin nopampa huan niyan ahmo onansiauque. 
<span class="verse" id="RV2_4">4&#160;</span>Huan nicpiya se tlahtoli namoca, tleca ayacmo nannechtlasohtlahque quen achto onannechtlasohtlayayahque. 
<span class="verse" id="RV2_5">5&#160;</span>Ic inon xiquilnamiquican quen achto onannechtlasohtlayayahque, huan ximoyolcuepacan huan xicchihuacan quen onanquichihuayayahque in achto. Huan tlahmo nanquichihuasque cuenta, ompa namechahsitiu ihsiu huan namechcuilis namocandelero. 
<span class="verse" id="RV2_6">6&#160;</span>Huan noyojqui oncan in cuali tlahtoli ica namehhuan, tleca ahmo nanquinuelitahque in tlen quichihuahque yehhuan aquin quicuitlapanuiyahque in Nicolás, ijcon quen neh noyojqui ahmo niquinuelita. 
<span class="verse" id="RV2_7">7&#160;</span>In aquin cuali tlacaqui, maquicaquican quen mihtohua in Itiotonaltzin ica in tetiotlayehualoluan. In aquin quitlanis ica in ahmo cuali, nicmacas maquicua den cohuitl tlen quitemaca nemilistli nochipa, tlen ca ipan in jardin de Dios.” </div>
<div class='s'>In tlahcuiloli ica in itiotlayehualoltzin ipan in altepetl Esmirna </div>
<div class='p'>
<span class="verse" id="RV2_8">8&#160;</span>’Xictitlanili inin tlahtoli ica in itlatitlanil in itiotlayehualoltzin tlen ca ipan in altepetl Esmirna. Huan ijquin xiquinihcuilui. Ijquin mihtohua in aquin onemiyaya ihcuac opeu in tlalticpactli huan nentiyes ihcuac itlamiyan: “Nehhuatl in aquin onimic huan oc sepa oniyol. 
<span class="verse" id="RV2_9">9&#160;</span>Nehhuatl nicchiutica cuenta quen nantlapanohuahque huan ica tlen mechpolohua ic nanmotecpanosque. Huan ic nele nanricos ica notlatiochihualis. Huan nicmati quen mechtenehuahque yehhuan aquin quihtohuahque mach judeahtecos, huan ic nele yehhuan in itlayehualol den Satanás in ahmo cuali tlacatl. 
<span class="verse" id="RV2_10">10&#160;</span>Ahmo ximomoutican ica tlen mechpanoltis, tleca in ahmo cuali tlacatl quinchihualtis in aquin mechuicasque telpiloyan sequin de namehhuan ic mechyecahsicamatis tla nanxihxicosque huan nantlapanosque cana ipan mahtlactli tonali. Huan xicneltocatiyecan masque mechmictisque, huan nehhuatl namechmacas quen namotlatlan in nemilistli nochipa. 
<span class="verse" id="RV2_11">11&#160;</span>In aquin cuali tlacaqui, maquicaquican quen in Itiotonaltzin mihtohua ica in tetiotlayehualoluan. In aquin quitlanis ica in ahmo cuali ayacmo miquis.” </div>
<div class='s'>In tlahcuiloli ica in itiotlayehualoltzin ipan in altepetl Pérgamo </div>
<div class='p'>
<span class="verse" id="RV2_12">12&#160;</span>’Xictitlanili inin tlahtoli ica in itlatitlanil in itiotlayehualoltzin tlen ca ipan in altepetl Pérgamo. Huan ijquin xiquinihcuilui. Ijquin mihtohua in aquin quipiya in espada iyecapitzahuac huan ojcan teni: 
<span class="verse" id="RV2_13">13&#160;</span>“Nicmati canin nanmochantiyahque, yeh in canin tlatequiutiya in Satanás. Huan nicmati ahmo nanmoxihxicohuahque, niyan ipan in tonalten ihcuac oquimictihque in Antipas, quen oquinyolchicau in Satanás. Oquimictihque tleca yehhuatl notlachipaucau huan notlaquehual yolcuali. 
<span class="verse" id="RV2_14">14&#160;</span>Huan oncan san quesqui tlahtoli tlen ahmo nicuelita ica namehhuan. Oncan sequin de namehhuan aquin ahmo quinequihque quilcahuasque itlanextilil in Balaam. Yeh in aquin oquitlahtolmacac in Balac maquintlahtlacolanalti in israeltecos. Oquinyolchicau maquicuacan in tlen tlatemactili ica in dioses tlachihchiuten. Huan oquinyolchicau manemican ipan in ixpolihuilistli. 
<span class="verse" id="RV2_15">15&#160;</span>Noyojqui ompacaten sequin aquin ahmo quinequihque quicahuasque in itlanextilil yehhuan aquin quicuitlapanuiyahque in Nicolás. 
<span class="verse" id="RV2_16">16&#160;</span>Mamoyolcuepacan tel. Huan tlahmo moyolcuepasque, ompa niyas ihsiu campa catehque huan niquinixnamiquis ica in espada tlen quisa ipan nocamac. 
<span class="verse" id="RV2_17">17&#160;</span>In aquin cuali tlacaqui, maquicaqui quen mihtohua in Itiotonaltzin ica in tetiotlayehualoluan. In aquin quitlanis ica in ahmo cuali, nicmacas in maná tlen quihtosnequi tlacuali den neluicac tlen ahmo quixmatihque nican tlalticpac. Huan nicmacas se istac tetl tlen ipan ihcuiliutoc se tocahtli yancuic, in tlen niyan aquin ahmo quixmati, tlahmo san in aquin quiselis.” </div>
<div class='s'>In tlahcuiloli ica in itiotlayehualoltzin ipan in altepetl Tiatira </div>
<div class='p'>
<span class="verse" id="RV2_18">18&#160;</span>’Xictitlanili inin tlahtoli ica in itlatitlanil in itiotlayehualoltzin tlen ca ipan in altepetl Tiatira. Ijquin mihtohua Teconetzin in Dios, in aquin mopiya teixtelolo tlen xohxotla quen in tletl tecuini, huan tecxi tlen petlani quen in bronce molui tlachipautli: 
<span class="verse" id="RV2_19">19&#160;</span>“Nicchiutica cuenta ica nochin tlen nanquichiuticaten. Nicmati quen nannechtlasohtlahque huan quen nanmotlasohtlahque se huan oc seya. Huan nicmati quen nannechneltocahque huan quen nantequitihque cuali teca in Dios. Noyojqui nicmati quen nanquixicohque ica in tlapanolistli. Huan nicmati quen axan nanquichiuticaten ocachi cuali quen achto. 
<span class="verse" id="RV2_20">20&#160;</span>Huan oncan se tlahtoli tlen ahmo nicuelita. San nanquixicosque inon sihuatl Jezabel aquin quihtohua yehhua tlayolchicauqui ica in Dios huan quincahcayahua ica itlanextilil in notlaquehualuan. Huan quinyolchicahua maixpoliucanemican huan maquicuacan in tlen temactili ica in dioses tlachihchiutli. 
<span class="verse" id="RV2_21">21&#160;</span>Nehhuatl nicahuilihtoc in tonali ic yehhua mamoyolcuepa, huan ahmo quinequi. Ahmo quinequi quilcahuas in ixpoliucayotl. 
<span class="verse" id="RV2_22">22&#160;</span>Xicchihuacan cuenta quen nehhuatl nicocoxcatlalis ic mahuetzto ipan in tlapechtli. Huan yehhuan aquin ihuan quichihuahque in ixpoliucayotl tlapanosque tequin in tlahmo moyolcuepasque. 
<span class="verse" id="RV2_23">23&#160;</span>Huan niquinmictis yehhuan aquin quineltoquiliyahque in Jezabel huan ijcon omochiuque quen ipiluan. Ijcon quichihuasque cuenta nochin in tiotlayehualolten quen nehhuatl in aquin niquinistlacaahsi ica intlamachilis huan inyolo den tlacamen, huan namechmacas ijcon ica tlen nanquichiutoque. 
<span class="verse" id="RV2_24">24&#160;</span>Huan nancaten oc sequin de namehhuan nepa ipan in altepetl Tiatira, in aquin ahmo nanquichiuticaten cuenta ica inon ahmo cuali itlanextilil Jezabel, niyan ahmo nanmomachtisnequihque in itlamachilis in Satanás. Ica namehhuan ahmo nicpiya oc sequin tlahtoli namoca. 
<span class="verse" id="RV2_25">25&#160;</span>Huan ica tlen cuali yonanquinehnehuilihque, ic ximotequiutican hasta ihcuac nihualas. 
<span class="verse" id="RV2_26">26&#160;</span>In aquin quitlanis ica in ahmo cuali huan ijcon quichiutiyes quen nicnequi, nicmacas tequihuahyotl ic quintequiutiya in tlalticpac tlacamen. 
<span class="verse" id="RV2_27">27&#160;</span>Huan quintequiutis ica in techicahualis tlen onechmacaloc Notahtzin. In aquin ahmo quitlacamatis, quichihuilis ijcon quen seya aquin quicocotonas in comitl ica se tepostli quen tlacotl. 
<span class="verse" id="RV2_28">28&#160;</span>Huan nicmacas noyojqui in sitlali den sancuel. 
<span class="verse" id="RV2_29">29&#160;</span>In aquin cuali tlacaqui, maquicaqui tlen mihtohua in Itiotonaltzin ica in tetiotlayehualoluan.”  </div>
<div class='psalmlabel' id='RV3_0'> 3</div>
<div class='s'>In tlahcuiloli ica in itiotlayehualoltzin ipan in altepetl Sardis </div>
<div class='p'>
<span class="verse" id="RV3_1">1&#160;</span>’Xictitlanili inin tlahtoli ica in itlatitlanil in itiotlayehualoltzin tlen ca ipan in altepetl Sardis. Ijquin mihtohua in aquin motetitlanis Itiotonaltzin ipan in chicome altepemen huan in aquin quimpiyalo in chicome sitlalten: “Nehhuatl nicchiutica cuenta ica nochin tlen nanquichiuticaten, huan nicmati ayacmo nanmotequiutiyahque cuali masque nanquinehnehuiliyahque quen nannemihque quen nanyesquiyanihque. 
<span class="verse" id="RV3_2">2&#160;</span>Xicchihuacan cuenta tel, huan ximoyolchicahuacan ica namotlaneltoquilis ic ayacmo aquin moxihxicos. Niquitztoc quen ayacmo nanmotequiutiyahque cuali, huan ic inon ayacmo tepactiya in Dios. 
<span class="verse" id="RV3_3">3&#160;</span>Xiquilnamiquican tel, in tlen nanquicactoque in cuali tlahtoli, huan xictlacamatican. In tlahmo nanquichihuacan cuenta, ompa namechahsitiu quen se ichtejqui, niyan nanquimatisque queman, tleca namechichtacaahsis. 
<span class="verse" id="RV3_4">4&#160;</span>Masque ijcon ca, nicmati ompa Sardis ompacaten sequin tlaneltocanimen aquin ahmo quisoquihuihtoque ipan inemilis, huan yehhuan nohuan nemisque ica intlaquen istac. Yeh in quen intlatlan. 
<span class="verse" id="RV3_5">5&#160;</span>In aquin quitlanis ica in ahmo cuali quitlaquentisque nochin istac, huan nehhuatl ahmo niquixpolos itoca ipan in hueyi amatl den nemilistli, tlahmo niteixmatiltis teixpa Notahtzin huan inixpa in teángeles. 
<span class="verse" id="RV3_6">6&#160;</span>In aquin cuali tlacaqui, maquicaqui tlen mihtohua in Itiotonaltzin ica in tetiotlayehualoluan.” </div>
<div class='s'>In tlahcuiloli ica in itiotlayehualoltzin ipan in altepetl Filadelfia </div>
<div class='p'>
<span class="verse" id="RV3_7">7&#160;</span>’Xictitlanili inin tlahtoli ica in itlatitlanil in itiotlayehualoltzin tlen ca ipan in altepetl Filadelfia. Ijquin mihtohua in aquin yec ahsitoc tlamelajcan, in aquin quipiya in llave den hueyixtoc David. Huan tlen puerta tlatlapos, niyan aquin cuali tlatzacuas. Huan ihcuac tlatzacuas in puerta, niyan aquin cuali tlatlapos: 
<span class="verse" id="RV3_8">8&#160;</span>“Nehhuatl nicchiutica cuenta ica nochin tlen nanquichiuticaten huan namoixpa nitlapoutoc se puerta huan niyan aquin cuali tlatzacuas. Masque ahmo hueyi namotenehualoca, nanquichiutoque cuenta ica notlanonotzalis huan ahmo nannechixtlastoque. 
<span class="verse" id="RV3_9">9&#160;</span>Ompa caten yehhuan den tlayehualoli den Satanás, inohque tlacahcayaucamen aquin quihtohuahque judeahtecos, huan ahmo nele. Yehhuan niquintlancuaquetzaltis namoixpa ic maquimatican nehhuatl namechtlasohtlahtoc. 
<span class="verse" id="RV3_10">10&#160;</span>Huan nanquitlacamautoque notlatequiutil quen huehca nanquixicohtoque, huan ic inon namechpalehuis ic ahmo mechcocosque ihcuac hualahsis in tonali ihcuac quinistlacaahsisque nochin tlalticpac tlacamen. 
<span class="verse" id="RV3_11">11&#160;</span>Nihualas ihsiu. Ahmo xiquilcahuacan in tlen tlahtoli nanquicactoque ic ahmo mechcuilisque namotlatlan. 
<span class="verse" id="RV3_12">12&#160;</span>In aquin quitlanis ica in ahmo cuali, nehhuatl nictlalis quen se calicxitl ipan in tetiopan in noDios, huan ayacmo queman quisas de ompa. Huan ipan yehhua niquihcuilos tetoca noDios huan itoca tealtepeu noDios, yeh in yancuic Jerusalén tlen hualtemohua den noDios nepa neluicac. Huan noyojqui niquihcuilos ipan yehhua notoca yancuic. 
<span class="verse" id="RV3_13">13&#160;</span>In aquin cuali tlacaqui, maquicaqui in tlen mihtohua in Itiotonaltzin ica in tetiotlayehualoluan.” </div>
<div class='s'>In tlahcuiloli ica in itiotlayehualoltzin ipan in altepetl Laodicea </div>
<div class='p'>
<span class="verse" id="RV3_14">14&#160;</span>’Xictitlanili inin tlahtoli ica in itlatitlanil in itiotlayehualoltzin tlen ca ipan in altepetl Laodicea. Ijquin mihtohua in aquin tlamelajcan, in tlachipahuani yolcuali tlen mihtohua in melahuac. Huan ica Yehhuatzin omopehualti nochin tlen Dios omochiu. 
<span class="verse" id="RV3_15">15&#160;</span>Huan omihto: “Nicchiutica cuenta ica nochin tlen nanquichiuticaten huan san nanquicuecuepahque ica namotlaneltoquilis. Nechpactiya tla nanquimoyehyeltiyahque noso semi ahmo. 
<span class="verse" id="RV3_16">16&#160;</span>Huan quen san nanquicuecuepahque, huan ahmo nanquimoyehyeltiyahque niyan san nanquitlatzihuiliyahque, ic inon namechixtlasas. 
<span class="verse" id="RV3_17">17&#160;</span>Tel, namehhuan nanquihtohuahque mach nanricos, huan molui nanquicuahticaten, huan ahmo tlen mechpolohua. Huan ahmo nanmonehnehuiliyahque tla namehhuan niyan aquin namoca, huan namprohues, huan nanixpatzaque huan nanxipetzten. 
<span class="verse" id="RV3_18">18&#160;</span>Ic inon namechcaquiltiya xinechcohuilican in oro tlen quichipahua ica in tletl, huan ic nele nanmochihuasque nanricos. Huan xinechcohuilican in namotatapa istac ic nanmotlapachosque ic ayacmo mechpinautisque quen nanxihxipetz. Huan xinechcohuilican in pahtli tlen nanquitlalilisque ipan namoixtelolo huan nantlachiyasque. 
<span class="verse" id="RV3_19">19&#160;</span>Nehhua niquinahhua huan niquintlapanoltis nochten aquin niquintlasohtla. Ijcon tel, ximochihuacan tetlacamatinimen huan ximoyolcuepacan. 
<span class="verse" id="RV3_20">20&#160;</span>¡Xicchihua cuenta! Nehhuatl nitlahtohtica iixco in puerta. Tla aquin quicaquis notlahtol huan tlatlapos iyolo, nicalaquis huan nimosehuis iyolihtec. 
<span class="verse" id="RV3_21">21&#160;</span>In aquin quitlanis ica in ahmo cuali nicahuilis motlalis canin niyes. Tleca ijcon nictlantoc, huan niehuatoc tehuan Notahtzin canin ilohuac. 
<span class="verse" id="RV3_22">22&#160;</span>In aquin cuali tlacaqui, maquicaqui tlen mihtohua in Itiotonaltzin ica in tetiotlayehualoluan.”  </div>
<div class='psalmlabel' id='RV4_0'> 4</div>
<div class='s'>In mahuestilistli ipan in neluicactli </div>
<div class='p'>
<span class="verse" id="RV4_1">1&#160;</span>Satepa de inin, oniquitac se puerta otlapoutoya ipan in neluicactli. Huan onicac itlahtol in aquin achto onechnotz. Otlahto chicahuac quen in trompeta huan onechiluic: </div>
<div class='p'>―Xihualehco nica neluicac huan nimitznextilis nochin tlen panos satepa. </div>
<div class='p'>
<span class="verse" id="RV4_2">2&#160;</span>Huan niman onechuiquilihque notonal in Itiotonaltzin huan ompa oniquitac se trono in tlen ipan motlalilo in tlatequiutiyani tlen ca ipan neluicactli, huan ipan inon trono oyehuatilotoya in Dios. 
<span class="verse" id="RV4_3">3&#160;</span>Huan Yehhuatzin aquin ompa oyehuatilotoya oixnexohuac quen petlanilotica quen petlantica in temen de jaspe huan cornalina, huan ocatca se cosemalotl ic oquiyehualotoya in trono, yeh in canin motlalilo in tlatequiutiyani. Huan oxoxohuixticatca quen se tetl den esmeralda. 
<span class="verse" id="RV4_4">4&#160;</span>Huan quiyehuatoc in trono oniquinitac oc sempohuali huan nahue tronos. Huan ipan inon oyehuatoyahque sempohuali huan nahue tetecten tlayecancamen otlaquentitoyahque nochin istac. Huan oquicuahuihtoyahque in coronas den oro. 
<span class="verse" id="RV4_5">5&#160;</span>Huan canin oyehuatilotoya in Dios, oquisayaya tlapetlanilotl huan tlahtoli chicahuac huan tlatecuinilotl. Huan iixco inon trono oxotlayayahque chicome manojo den ocotl tlen quihtosnequi in techicahualis in Itiotonaltzin Dios. 
<span class="verse" id="RV4_6">6&#160;</span>Huan iixco inon trono noyojqui onesiyaya quen se hueyi ixtlahuatl chipahuac quen in tescatl. </div>
<div class='p'>Huan ipan sehse inahnacas in trono ocatcahque nahue tlachiyanimen huan oquipiyayahque miyac ixtelolo quen ic iixpa huan icuitlapa. 
<span class="verse" id="RV4_7">7&#160;</span>In achto de inin onesiyaya quen se león, huan ipan ome, onesiyaya quen se cuacue, huan ipan yiyi, oquipiyayaya quen ixayac se tlacatl, huan ipan nahue, onesiyaya quen se aguila omosouticatca. 
<span class="verse" id="RV4_8">8&#160;</span>Inon nahue tlachiyanimen quipiyahque chichicuasin inmasnecapal cada seya, huan oquipixque miyac inixtelolo, quen pani huan quen tlahtec. Huan quen tlahca huan quen tlayohua ahmo omosehuihque ic quihtohuahque: </div>
<div class='q'>¡Nele mahuesticatzintli in Totecohtzin Dios Hueyicatzintli! </div>
<div class='q'>Yehhuatzin in aquin oilohuaya huan in aquin ilohuac hasta axan huan in aquin hualuilohuas. </div>
<div class='p'>
<span class="verse" id="RV4_9">9&#160;</span>Huan nochipa temahuestiliyahque huan tetlasohcamatihque inon tlachiyanimen ica Yehhuatzin aquin motlalilohtoc ipan in trono, in aquin ilohuac nochipa. 
<span class="verse" id="RV4_10">10&#160;</span>Huan inon sempohuali huan nahue tetecten tlayecancamen ohuetzque teicxitla in aquin motlalilohtoc ipan in trono, huan otemahuestilihque Yehhuatzin aquin ilohuac nochipa. Oncan oquintlalihque incorona iixpa in trono huan quihtohuahque: </div>
<div class='q'>
<span class="verse" id="RV4_11">11&#160;</span>Totecohtzin huan toDios, Tehhuatzin tequisca ic moselis in hueyilistli huan tlamahuestilistli huan chicahualistli. </div>
<div class='q'>Tleca Tehhuatzin omochiu nochin tlen ca, huan ica tetlamatiyan caten huan omoyolitihque.  </div>
<div class='psalmlabel' id='RV5_0'> 5</div>
<div class='s'>In hueyi amatl ixmimiliutoc huan in colelo </div>
<div class='p'>
<span class="verse" id="RV5_1">1&#160;</span>Huan ipan iyecman in aquin oyehuatoya ipan in trono oniquitac se amatl ixmimiliutoc huan oihcuiliutoya quen tlahtec huan quen pani, huan oyecsahsaliutoya ica chicome sello. 
<span class="verse" id="RV5_2">2&#160;</span>Huan oniquitac se ángel chicahuac oquihto ica itlahtol chicahuac: </div>
<div class='p'>―Tel, ¿aquin quipiya tequihuahyotl ic quiquixtis in sellos, huan quixtlapos in amatl ixmimiliutoc? </div>
<div class='p'>
<span class="verse" id="RV5_3">3&#160;</span>Huan niyan ipan in neluicac, niyan ipan in tlalticpac, niyan ipan in mictlan ocatca aquin cuali quixtlapos inon amatl ixmimiliutoc, huan cuali quiitas in tlen quipiya ihcuiliutoc. 
<span class="verse" id="RV5_4">4&#160;</span>Huan nehhuatl onichocayaya tequin tleca ahmo ocahsique in aquin quipiya tequihuahyotl quixtlapos inon amatl ixmimiliutoc, ic quiitas in tlen ihcuiliutoc. 
<span class="verse" id="RV5_5">5&#160;</span>Oncan se de inon tetecten tlayecancamen onechiluic: </div>
<div class='p'>―Ahmo xichoca ocachi, tleca in aquin quitocahhuiyahque in León, in aquin ilohuac den ololi Judá, huan ichichicaixuiu in hueyixtoc David, Yehhuatzin quintlanilotoc ic cuali quintzomonilos in chicome sellos ic quitlapolos inon amatl ixmimiliutoc. </div>
<div class='p'>
<span class="verse" id="RV5_6">6&#160;</span>Oniquitac se colelo ihcatilohtoc teixpa in Dios, masque omotiliyaya quen ocatca tlacololi, quen ocatca tlatemactili. Oilohuac nepanco inohque nahue tlachiyanimen huan inon tetecten tlayecancamen. Omopiyaya chicome tecuacou huan chicome teixtelolo. Huan inon chicome teixtelolo, yehhuan quihtosnequi in Itiotonaltzin Dios, in aquin tlachiyalo ipan nochin tlalticpactli. 
<span class="verse" id="RV5_7">7&#160;</span>Inon colelo omotilan in amatl ixmimiliutoc den teyecman in Dios aquin oyehuatilotoya ipan in trono. 
<span class="verse" id="RV5_8">8&#160;</span>Ihcuac omoan in amatl ixmimiliutoc, inon nahue tlachiyanimen huan in sempohuali huan nahue tetecten tlayecancamen ohuetzque teixpa in colelo ic otemahuestilihque. Cada seya de inon tetecten oquipixque se arpa tlen quitzohtzonahque, huan oquihuicayayahque in popochcomitl xalos de oro tentiu ica popochtli. Huan in popochtli quihtosnequi inyolmachtilis in aquin tehuaxcahuan in Dios. 
<span class="verse" id="RV5_9">9&#160;</span>Huan ocuihcuicahque inin yancuic cuihcuicalistli: </div>
<div class='q'>Tehhuatzin tenamiqui motilanas in amatl ixmimiliutoc huan motzomonis in sellos. </div>
<div class='q'>Tleca ilohuac tlatemactili huan ica teyestzin omotlaxtlau ica intlahtlacol yehhuan aquin tehuaxcahuan in Dios. Yehhuan den nochin altepemen den tlalticpac, ica sehsen intlahtol. </div>
<div class='q'>
<span class="verse" id="RV5_10">10&#160;</span>Oquinmochihuilo hueyixtoque huan tiopixcamen ica toDios. Ijcon temahuestilisque huan tlatequiutisque ipan in tlalticpactli. </div>
<div class='p'>
<span class="verse" id="RV5_11">11&#160;</span>Niman oniquinitac huan onicac intlahtol miyac ángeles ic oquinyehualotoyahque in trono huan in tlachiyanimen huan in tetecten. Inon ángeles ocatcahque miyaquin, niyan ahhuel mopohuahque. 
<span class="verse" id="RV5_12">12&#160;</span>Huan onicac quen quihtohuahque ica intlahtol chicahuac: </div>
<div class='q'>In Colelo aquin oquis tlatemactili, </div>
<div class='q'>Yehhuatzin tequisca ic moselis in chicahualistli huan in ricohyotl. </div>
<div class='q'>Huan mopiya nochin tlamatilistli huan tlatequiutilos nochin tlen ca. </div>
<div class='q'>Huan temahuestiliyahque ica tehueyica huan ica nochin tehuelitahque. </div>
<div class='p'>
<span class="verse" id="RV5_13">13&#160;</span>Huan onicac tlen oquihtohque nochin yehhuan aquin Dios oquinchihualoc, tlen ca neluicac huan tlalticpac huan mictlan huan ipan in hueyi atl. Sansecnin oquihtohque: </div>
<div class='p'>―Ica in Dios aquin yehuatilohtoc ipan in trono huan ica in Colelo, matehuelitacan huan matemahuestilican nochipa. Maquichihuacan cuenta Yehhuatzin mopiyahque in chicahualistzin nochipa. </div>
<div class='p'>
<span class="verse" id="RV5_14">14&#160;</span>Huan inon nahue tlachiyanimen quihtohuahque: </div>
<div class='p'>―¡Ijcon mayeto! </div>
<div class='p'>Huan in sempohuali huan nahue tetecten tlayecancamen ohuetzque tlalpa huan otemahuestilihque.  </div>
<div class='psalmlabel' id='RV6_0'> 6</div>
<div class='s'>In chicome sello den amatl ixmimiliutoc </div>
<div class='p'>
<span class="verse" id="RV6_1">1&#160;</span>Oncan oniquitac ihcuac in Colelo oquitzomoniloc in achto sello de inon chicome, huan seya de inon nahue tlachiyanimen otlahto chicahuac huan onicac quen tlatecuinilotl. Huan onechiluic: </div>
<div class='p'>―¡Xihuala huan xiquita! </div>
<div class='p'>
<span class="verse" id="RV6_2">2&#160;</span>Huan oniquitac se cahuayo istac. Huan in aquin ipan omotlalihtoya oquipixtoya se arco, huan oquimacaque icorona. Huan oquis tlapehualtiya huan ic nohuiyan tlahtlani. </div>
<div class='p'>
<span class="verse" id="RV6_3">3&#160;</span>Ihcuac in Colelo oquitzomoniloc ipan in ome sello den amatl ixmimiliutoc, onicac ipan ome den tlachiyanimen huan onechiluic: </div>
<div class='p'>―¡Xihuala huan xiquita! </div>
<div class='p'>
<span class="verse" id="RV6_4">4&#160;</span>Huan ohualquis oc se cahuayo, yeh in chichiltic. Huan in aquin ipan omotlalihtoya oquiseli in ichicahualis ic quintehuiltis in tlalticpac tlacamen ic mamomictican se huan oc seya. Huan oquimacaque se hueyi espada. </div>
<div class='p'>
<span class="verse" id="RV6_5">5&#160;</span>Ihcuac in Colelo oquitzomoniloc ipan yiyi sello den amatl ixmimiliutoc, onicac ipan yiyi den tlachiyanimen huan onechiluic: </div>
<div class='p'>―¡Xihuala huan xiquita! </div>
<div class='p'>Huan oniquitac se cahuayo tliltic, huan in aquin ipan omotlalihtoya oquiquitzquihtoya se balanza. 
<span class="verse" id="RV6_6">6&#160;</span>Huan onicac ihcuac otlahtoloc in aquin oilohuaya inepanco inon tlachiyanimen huan omihto: </div>
<div class='p'>―San se kilo den trigo inon ipatiu se tonalpa, huan yiyi kilo den cebada inon ipatiu se tonalpa, huan ahmo xitlehcahui in ipatiu in aceite huan in vino. </div>
<div class='p'>
<span class="verse" id="RV6_7">7&#160;</span>Huan ihcuac in Colelo oquitzomoniloc ipan nahue sello den amatl ixmimiliutoc, onicac quen onechiluic ipan nahue den tlachiyanimen: </div>
<div class='p'>―¡Xihuala huan xiquita! </div>
<div class='p'>
<span class="verse" id="RV6_8">8&#160;</span>Huan oniquitac se cahuayo amiquistic huan in aquin ipan omotlalihtoya oquitocahhuihque miquilistli. Huan in aquin ocualcuitlapanuiyaya, yeh in aquin quinuicas in mijcamen in mictlan. Huan quen onahuequistoya in tlalticpac tlacamen, oquimacaque ichicahualis quen tequihua ica se tanto ic quinmictis ica in motehuilistli, huan ica in apistli, huan ica in cocolistli, huan ica in tetecuanten den tlalticpac. </div>
<div class='p'>
<span class="verse" id="RV6_9">9&#160;</span>Ihcuac in Colelo oquitzomoniloc ipan macuili sello den amatl ixmimiliutoc, oniquinitac icxitla in altar inohque aquin oquinmictihque tleca otlanonotzque in itlahtoltzin Dios huan ahmo omoxihxicohque. 
<span class="verse" id="RV6_10">10&#160;</span>Yehhuan otlahtohque chicahuac: </div>
<div class='p'>―Matechcaquilo, Totecohtzin Hueyicatzintli, Tehhuatzin in aquin nochipa mochihuas tlamelajcan. Tel, ¿hasta queman ic quinixcomacalos huan momacuepalos ica inohque tlalticpac tlacamen aquin otechmictihque? </div>
<div class='p'>
<span class="verse" id="RV6_11">11&#160;</span>Oncan oquinmacaque chipahuac intlaquen huan oquiniluihque ma oc mochiyacan oc se quesqui tonali ic ma ahsi quesqui icnihuan oc quinmictisque quen yehhuan oquinmictihque. </div>
<div class='p'>
<span class="verse" id="RV6_12">12&#160;</span>Huan ihcuac in Colelo oquitzomoniloc ipan chicuasin sello den amatl ixmimiliutoc oniquitac, huan mamota, se hueyi tlaluehueyocalistli. Huan in tonaltzintli omocau tliltic quen tlaquemitl den tlocoli. Huan in metztli nochin omopatlac chichiltic quen yestli. 
<span class="verse" id="RV6_13">13&#160;</span>Huan in sitlalten den neluicac ohuetzque tlalticpac, quen in higoscohuitl huetzi molui huicsic itlaquilyo ihcuac quihuehuexohua in chicahuac yehyecatl. 
<span class="verse" id="RV6_14">14&#160;</span>In neluicactli omololo quen in amatl mimiliutoc huan nochin tepemen huan in tlali tlen ca inepanco in atl omoihcuanihque. 
<span class="verse" id="RV6_15">15&#160;</span>Huan in hueyixtoque den tlalticpac omotlatihque ipan in tlacoyocten huan itzalan in tepemen, sansecnin ihuan in tequihuahten huan in ricos, huan in tlicancamen den soldados, huan huehhueyinten, huan nochten in aquin temajco huan nochin aquin ahmo temajco. 
<span class="verse" id="RV6_16">16&#160;</span>Huan oquiniluihque in coutlahten huan in hueyi temen: </div>
<div class='p'>―Mahuetzican topan huan matechtlati, ahmo matechahsican teixpa in Dios aquin yehuatilohtoc ipan in trono, niyan ahmo matechahsican in hueyi cualantli den Colelo. </div>
<div class='p'>
<span class="verse" id="RV6_17">17&#160;</span>Tleca yoahsico in hueyi tonali den cualantli den Yehhuantzitzin. Tel, ¿aquin cuali quixicos?  </div>
<div class='psalmlabel' id='RV7_0'> 7</div>
<div class='s'>In tlapehpenilten den ololten den Israel </div>
<div class='p'>
<span class="verse" id="RV7_1">1&#160;</span>Satepa de inin oniquinitac nahue ángeles oihcatoyahque in naucan inacastla den tlalticpactli. Yehhuan quitzacuiliyahque in naucan canic hualas in yehyecatl ic ahmo mayehyeca ipan in tlalticpactli, niyan ipan in hueyi atl, niyan ipan niyan se cohuitl. 
<span class="verse" id="RV7_2">2&#160;</span>Noyojqui oniquitac oc se ángel ohualaya canic panquixohua in tonaltzintli huan oquipiyaya in sello den ixmatcayotl den Dios yolihuatoc. Inin ángel oquinnotz chicahuac inon nahue ángeles aquin oquiselihtoyahque chicahualistli ic quicocos in tlalticpac huan in hueyi atl. </div>
<div class='p'>
<span class="verse" id="RV7_3">3&#160;</span>Huan oquiniluiyaya: </div>
<div class='p'>―Ahmo xiquincoco niyan in tlalticpactli niyan in hueyi atl niyan in couten, ic ayamo tiquintlalilihtoque in ixmatcayotl ipan inixcuac in tetlaquehualuan toDios. </div>
<div class='p'>
<span class="verse" id="RV7_4">4&#160;</span>Huan onicac quesqui oquipixque in ixmatcayotl, inon se ciento huan ompohuali huan nahue mil ic nochin in ololi in israeltecos. 
<span class="verse" id="RV7_5">5&#160;</span>Oquiselihque inon ixmatcayotl mahtlactli huan ome mil den ololi Judá, huan oc mahtlactli huan ome mil den ololi Rubén, huan oc mahtlactli huan ome mil den ololi Gad, 
<span class="verse" id="RV7_6">6&#160;</span>huan oc mahtlactli huan ome mil den ololi Aser, huan oc mahtlactli huan ome mil den ololi Neftalí, huan oc mahtlactli huan ome mil den ololi Manasés, 
<span class="verse" id="RV7_7">7&#160;</span>huan oc mahtlactli huan ome mil den ololi Simeón, huan oc mahtlactli huan ome mil den ololi Leví, huan oc mahtlactli huan ome mil den ololi Isacar, 
<span class="verse" id="RV7_8">8&#160;</span>huan oc mahtlactli huan ome mil den ololi Zabulón, huan oc mahtlactli huan ome mil den ololi José, huan oc mahtlactli huan ome mil den ololi Benjamín. </div>
<div class='s'>In hueyi ololi den tlacamen tlaquentitoque istac </div>
<div class='p'>
<span class="verse" id="RV7_9">9&#160;</span>Satepa de inin oniquinitac miyac tlacamen, chanimen de nochin tlalten, nohuiyan ipan tlalticpactli. Huan otlahtohuahque ica sehse intlahtol. Oihcatoyahque iixpa in trono huan teixpa in Colelo. Huan niyan aquin cuali quimpohuas ic miyacten. Huan nochten otlaquentitoyahque istac, huan oquiquitzquihticatcahque ixiuyo impalma. 
<span class="verse" id="RV7_10">10&#160;</span>Nochten oquihtohque ica intlahtol chicahuac: </div>
<div class='q'>Otechmaquixtiloc Yehhuatzin toDios </div>
<div class='q'>aquin yehuatilohtoc ipan in trono, </div>
<div class='q'>tehuan in Colelo aquin Totemaquixticahtzin. </div>
<div class='m'>
<span class="verse" id="RV7_11">11&#160;</span>Huan nochten in ángeles oihcatoyahque ic oteyehualohtoyahque ipan in trono, huan in tetecten tlayecancamen huan in sempohuali huan nahue tlachiyanimen ohuetzque ic ixtlapach iixpa in trono ic otemahuestilihque in Dios. 
<span class="verse" id="RV7_12">12&#160;</span>Huan oquihtohque: </div>
<div class='q'>Nele ijcon ocatca. Matitetlasohcamatican nochipa in Dios, huan matitemahuestilican. Yehhuatzin mopiya nochin tlamatilistli huan nochin chicahualistli. </div>
<div class='q'>Huan nochin tzonquisas quen quimonequiltis. </div>
<div class='q'>Huan nochipa ijcon mayeto. </div>
<div class='p'>
<span class="verse" id="RV7_13">13&#160;</span>Oncan se de inon tetecten onechtlahtlani: </div>
<div class='p'>―Tel, ¿aquin inihque tlaquentihtoque ihistac, huan canin ohualahque? </div>
<div class='p'>
<span class="verse" id="RV7_14">14&#160;</span>Huan onicteluic: </div>
<div class='p'>―Tlacatzintli, tehhuatzin momati. </div>
<div class='p'>Huan onechiluic: </div>
<div class='p'>―Inihque aquin yoquixicohque in hueyi tlapanolistli huan in aquin yomotlaquempacahque huan quichipauque ica teyes in Colelo. 
<span class="verse" id="RV7_15">15&#160;</span>Ic inon caten iixpa in trono den Dios huan tepalehuiyahque quen tlahca huan quen tlayohua ipan tetiopan. Huan in aquin yehuatilohtoc ipan in trono quimpalehuilos ica techicahualis. 
<span class="verse" id="RV7_16">16&#160;</span>Huan ayacmo tlapanosque ica in apistli niyan amiquilistli. Huan ayacmo tonaltlatlasque, niyan quinmohsihuis in tlatotonilotl. 
<span class="verse" id="RV7_17">17&#160;</span>Tleca in Colelo tlen ca tlanepantla ipan in trono quinixitalos quen in calnelohten huan quinuicas ipan in ameli den atl den nemilistli, huan Dios quinixpohpohualos ica nochin inixyayo.  </div>
<div class='psalmlabel' id='RV8_0'> 8</div>
<div class='s'>In chicome sello den amatl ixmimiliutoc huan in popochcomitl den oro </div>
<div class='p'>
<span class="verse" id="RV8_1">1&#160;</span>Ihcuac in Colelo oquitzomoniloc ipan chicome sello den amatl ixmimiliutoc, omocau tlamach ipan in neluicactli cana tlahco hora. 
<span class="verse" id="RV8_2">2&#160;</span>Huan oniquinitac in chicome ángeles oihcatoyahque teixpa in Dios. Huan yehhuan oquinmacaque in chicome trompetas. 
<span class="verse" id="RV8_3">3&#160;</span>Huan niman ohuala oc se ángel ica in popochcomitl den oro huan omoquetzato tlaixpa in altar canin quitlatiyahque in copali. Huan oquimacaque miyac popochtli ic quitemactis san secnin ihuan in yolmachtilistli ica nochten aquin pohuihque den Dios, maquitemacti ipan in tletl ipan in altar de oro tlen ocatca iixpa in trono. 
<span class="verse" id="RV8_4">4&#160;</span>Huan in ipocyo in popochtli tlen in ángel oquicuepili ipan in altar otlehcoc teixpa in Dios san secnin ihuan in yolmachtilisten ica aquin pohuihque den Dios. 
<span class="verse" id="RV8_5">5&#160;</span>Oncan in ángel oquitemiti in popochcomitl ica in tlexochtli den altar huan oquixcuep ipan in tlalticpactli. Huan ocatca tlatecuinilotl huan tlatlatzinilotl, huan tlapetlanilotl huan se tlaluehueyocalistli. </div>
<div class='s'>In chicome trompetas </div>
<div class='p'>
<span class="verse" id="RV8_6">6&#160;</span>Oncan in chicome ángeles aquin oquipixque in chicome trompetas omoyectlalihque ic quitzahtzitisque. </div>
<div class='p'>
<span class="verse" id="RV8_7">7&#160;</span>In achto ángel oquitzahtzilti in trompeta huan ohuetz ipan in in tlalticpactli tesihuitl huan tletl ihuan yestli. Huan quen oyiyiquistoya in tlalticpactli, otlatlac se pedazo san secnin ihuan in couten huan in xihuitl. </div>
<div class='p'>
<span class="verse" id="RV8_8">8&#160;</span>Huan ipan in ome ángel oquitzahtzilti in trompeta huan ohuetz ipan in mar quen se hueyi tepetl xotlatiu ica tletl, huan quen oyiyiquistoya in atl, omocuep yestli in se tanto. 
<span class="verse" id="RV8_9">9&#160;</span>Huan omic inon tanto den yolcamen tlen ocatca ipan in mar. Huan noyojqui opoliuque inon tanto den barcos. </div>
<div class='p'>
<span class="verse" id="RV8_10">10&#160;</span>Huan ipan in yiyi ángel oquitzahtzilti in trompeta huan ohuetz se hueyi sitlali den neluicac, xotlatiu quen se hueyi tletl. Huan quen oyiyiquistoya nochin atentli huan amelten, ohuetz ipan se tanto. 
<span class="verse" id="RV8_11">11&#160;</span>Huan inon sitlali oquitocahhuiyaya Ajenjo. Huan quen oyiyiquistoya in atl den tlalticpac se tanto omocuep chichic quen ajenjo. Huan miyac tlacamen omijque ica inon atl, quen omocuep chichic. </div>
<div class='p'>
<span class="verse" id="RV8_12">12&#160;</span>Huan ipan in nahue ángel oquitzahtzilti in trompeta huan quen oyiyiquistoyahque in tonaltzintli huan in mexten huan in sitlalten, oquinixpolo se tanto den yehhuan. Huan ijconon ahmo tlanextihque ipan nahue hora den tonali huan nahue hora den tlayohua. </div>
<div class='p'>
<span class="verse" id="RV8_13">13&#160;</span>Niman oniquitac se águila quen opatlantinemiyaya inepanco in neluicactli. Huan onicac quen oquihto chicahuac: </div>
<div class='p'>―¡Ay, prohues in tlalticpac tlacamen ihcuac quitzahtziltisque in oc yiyi trompetas!  </div>
<div class='psalmlabel' id='RV9_0'> 9</div>
<div class='p'>
<span class="verse" id="RV9_1">1&#160;</span>Huan ipan in macuili ángel oquitzahtzilti in trompeta huan oniquitac se sitlali den neluicac ohuetz ipan in tlalticpactli. Huan onesico ipan tlalticpactli quen se ángel, huan oquimacaque in llave den tlacoyoctli ahmo quipiya itlamiyan. 
<span class="verse" id="RV9_2">2&#160;</span>Huan niman oquitlapo inon tlacoyoctli huan ompa ohualehcoc in poctli quen ipocyo se hueyi tlecuili. Huan inon poctli oquixtlapacho in tonaltzintli. 
<span class="verse" id="RV9_3">3&#160;</span>Huan de inon poctli ohualnesque quen chopilten tlen opatlanque ipan in tlalticpactli. Huan inohque oquinmacaque inchicahualis quen quipiyahque in colotl den tlalticpac. 
<span class="verse" id="RV9_4">4&#160;</span>Huan oquintequiutihque ahmo maquicuacan in xihuitl huan in couten den tlalticpac, tlahmo maquincococan san yehhuan in tlacamen aquin ahmo quipiyahque in ixmatcayotl den Dios ipan inixcuac. 
<span class="verse" id="RV9_5">5&#160;</span>Huan ahmo oquincahuilihque maquinmictican in tlacamen, tlahmo san maquincococan macuili metztli. Huan in ititicalis quimachili quen ihcuac tecua in colotl. 
<span class="verse" id="RV9_6">6&#160;</span>Huan ipan inon tonalten in tlacamen quinequisque mamiquican huan ahhuelitis. Masque mocuihcuisque ic miquisque, huan ahhuel miquisque. </div>
<div class='p'>
<span class="verse" id="RV9_7">7&#160;</span>Inon chopilten oixnesque quen in cahuayos tlen tlayectlalilten ica in motehuilistli, huan ipan intzonteco oquipixque quen coronas den oro. Huan in inxayac quen ixayac in tlacatl. 
<span class="verse" id="RV9_8">8&#160;</span>Oquipixque quen intzon in sihuatl huan in intlan onesque quen itlan in león. 
<span class="verse" id="RV9_9">9&#160;</span>Huan itlacayo opihpictoyahque quen ica tepostli. Huan ic momasnecapalpapatlatza quen nahuatihque miyac carros den cahuayohten tzecuinihque ipan in motehuilistli. 
<span class="verse" id="RV9_10">10&#160;</span>Huan oquipixque quen in icuitlapil in colotl ihuan ihuetzyo. Huan ipan icuitlapil oquipixque in ichicahualis ic quicocos in tlacatl ipan macuili metztli. 
<span class="verse" id="RV9_11">11&#160;</span>Huan inon chopilten oquipixque se intlayecancau in ángel den tlacoyoctli ahmo quipiya itlamiyan. Huan oquitocahhuihque ica in tlahtoli hebreo Abadón, huan ica in tlahtoli griego Apolión, tlen quihtosnequi tlapolohuani. </div>
<div class='p'>
<span class="verse" id="RV9_12">12&#160;</span>Yopanoc in achto tetzahuitl, huan oc polihui oc ome. </div>
<div class='p'>
<span class="verse" id="RV9_13">13&#160;</span>Huan ipan in chicuasin ángel oquitzahtzilti in trompeta huan onicac in itlahtol seya tlen ohualquis inepanco in nahue cuacohmitl den altar den oro tlen ocatca teixpa in Dios. 
<span class="verse" id="RV9_14">14&#160;</span>Huan oquiluic ipan in chicuasin ángel, in aquin oquipiyaya in trompeta: </div>
<div class='p'>―Xiquincahcahua in nahue ángeles tlen ilpihtoque inahuac in hueyi atentli Eufrates. </div>
<div class='p'>
<span class="verse" id="RV9_15">15&#160;</span>Ijcon oquincahcauque inon nahue ángeles ic maquinmictican se tanto iyexca xeliuca den tlacamen. Huan inohque ángeles omoyectlalihque ica inon tequitl ipan inon hora huan in tonali huan in metztli huan in xihuitl tlen mihtohtoc. 
<span class="verse" id="RV9_16">16&#160;</span>Huan onicac ihcuac oquihtohque quesqui in soldados ipan cahuayo, huan ocatcahque ome ciento millones. </div>
<div class='p'>
<span class="verse" id="RV9_17">17&#160;</span>Ijcon oniquinitac in cahuayohten. Huan yehhuan aquin ipan omotlaliyayahque otlaquentihtoyahque ipan inyelpa ica tepostli tlen ic mopalehuisque. Huan impahyo intepos chichiltic quen tletl huan nextic quen zafiro huan costic quen azufre. Huan in itzonteco in cahuayohten quen in león huan ipan incamac oquisayaya in tletl huan poctli huan azufre tlatlatili. 
<span class="verse" id="RV9_18">18&#160;</span>Ica inin yiyi tlapololisten opoliuque se tanto iyexca xeliuca den tlacamen. Yeh in tletl huan in poctli huan in azufre tlatlatili tlen oquisayaya icamajco in cahuayo tlen oquimpolo. 
<span class="verse" id="RV9_19">19&#160;</span>Tleca ica incamac huan ica incuitlapil inon cahuayohten cuali quinmicti in tlacamen. Huan incuitlapil onesiyayahque quen in cohuatl ihuan itzonteco, huan oquincuahque in tlacamen quen cohuatl. </div>
<div class='p'>
<span class="verse" id="RV9_20">20&#160;</span>Huan in oc sequin tlacamen tlen ahmo omijque ica inon tlapololisten ahmo oquilcauque ic quichihuasque in ahmo cuali. Niyan oquilcauque ic oquimahuestilihque in ahmo cuali yehyecamen huan in dioses tlachihchiuten den oro huan plata huan bronce huan tetl huan cohuitl. Huan inon dioses tlachichiuten ahhuel tlachiyahque niyan tlacaquihque niyan nehnemihque. 
<span class="verse" id="RV9_21">21&#160;</span>Niyan oquilcauque ic temictisque, niyan ica in tlamatcayotl, niyan in ixpoliucayotl, niyan in ichtejcayotl.  </div>
<div class='psalmlabel' id='RV10_0'> 10</div>
<div class='s'>In ángel ica in amatl </div>
<div class='p'>
<span class="verse" id="RV10_1">1&#160;</span>Huan oniquitac oc se ángel molui chicahuac ohualtemohuaya den neluicac pihpictoc ica mextli huan ipan itzonteco nestihuitz se cosemalotl. Huan ixayac opetlaniyaya quen in tonaltzintli, huan iquesuan onesiyaya quen xotlatica ica tletl. 
<span class="verse" id="RV10_2">2&#160;</span>Oquiquitzquihticatca se iamau quitzinihto tlen oixtlapoutoya. Huan in se icxi oquitlali ipan in mar huan in oc seya ipan in tlali. 
<span class="verse" id="RV10_3">3&#160;</span>Oncan otzahtzic ica in itlahtol chicahuac quen se león ic onanalcac. Huan ihcuac otzahtzic, onicac chicome viaje in tlatecuinilotl. 
<span class="verse" id="RV10_4">4&#160;</span>Huan satepa ic onicac inon chicome tlatecuinilotl, nitlahcuiloni. Huan onicac se tlahtoli den neluicac tlen onechiluic: </div>
<div class='p'>―San xicnehnehuilihtiye in tlen oquihtohque inon chicome tlatecuinilotl huan ahmo xiquihcuilo. </div>
<div class='p'>
<span class="verse" id="RV10_5">5&#160;</span>Niman inon ángel aquin oniquitac ihcatoc ipan in mar huan ipan in tlali, yehhua omomaahcoc in iyecman neluicac. 
<span class="verse" id="RV10_6">6&#160;</span>Otenotz in Dios yolihuatoc maquichipahualo ica itlahtol, in Dios aquin oquichihualoc in neluicactli huan in tlalticpactli huan in mar huan nochin tlen ca ihtech. Huan oquihto: </div>
<div class='p'>―Yiahsitihuiz in tonali ic ayacmo ocachi huehcahuihuas. 
<span class="verse" id="RV10_7">7&#160;</span>Ihsiu ahsiquiu in tonali queman ipan in chicome ángel quitzahtziltis inon trompeta. Huan tzonquisas in tlen motlalihtoc in Dios, ijcon quen oquinnahuatiloc itlaquehualuan huan teyolchicaucahuan. </div>
<div class='p'>
<span class="verse" id="RV10_8">8&#160;</span>In tlahtoli tlen onicac, tlen ohualquis den neluicac, oc sepa onechiluic: </div>
<div class='p'>―Xiyau xicana in amatl ixtlapoutoc tlen quiquitzquihtica inon ángel aquin ihcatoc ipan in mar huan ipan in tlalticpactli. </div>
<div class='p'>
<span class="verse" id="RV10_9">9&#160;</span>Oncan oniya niquita in ángel huan onictlahtlanili in iamau. Huan yehhua onechiluic: </div>
<div class='p'>―Xicana huan xicua. Huan ipan mocamac yes nectic quen in nectli huan ipan moite mocuepas chichic. </div>
<div class='p'>
<span class="verse" id="RV10_10">10&#160;</span>Huan onicuili in amatl inon ángel huan onicua. Huan ipan nocamac ocatca nectic quen in nectli, huan omocuep chichic ipan noite. 
<span class="verse" id="RV10_11">11&#160;</span>Huan niman onechiluihque: </div>
<div class='p'>―Ticpiya tlen tiquinnonotzas oc sepa ica tlen Dios quinchihuililos ica in tlalticpac tlacamen, in aquin tlahtohuahque ica miyac tlahtoli ihuan in tequihuahten.  </div>
<div class='psalmlabel' id='RV11_0'> 11</div>
<div class='s'>In ome tlachipaucamen </div>
<div class='p'>
<span class="verse" id="RV11_1">1&#160;</span>Oncan onechmacaque se tlacotl ic tlatamachihua huan onechiluihque: </div>
<div class='p'>―Xiyau huan xictamachihua in tiopantli den Dios huan in altar. Huan xiquimpohua quesqui tlacamen temahuestiliyahque ompa. 
<span class="verse" id="RV11_2">2&#160;</span>Huan ahmo xictamachihua in icaltenco in tiopan, tleca quimactihtoque in sentlapalchanimen. Yehhuan san quixtlasahque inon altepetl den Dios ipan ompohuali huan ome metztli. 
<span class="verse" id="RV11_3">3&#160;</span>Nehhuatl niquintitlanis in ome notlachipaucahuan maquinnonotzacan ica nehhua ipan se mil huan ome ciento huan yehpohuali tonali. Huan tlaquentitosque ica in tlocoltlaquemitl. </div>
<div class='p'>
<span class="verse" id="RV11_4">4&#160;</span>Inon ome tlachipaucamen yehhuan in tlen quihtosnequi in ome olivoscouten huan in ome candeleros tlen caten teixpa in Dios, quen tlatequiutilo ipan Itecohtzin in tlalticpactli. 
<span class="verse" id="RV11_5">5&#160;</span>Tla aquin quinequi quinmicti, yehhuan quitlasasque tletl ica incamac huan quintlamitlatis intecocolihcahuan. Huan ijcon quipiya tlen miquis in aquin quinequi quinmictis. 
<span class="verse" id="RV11_6">6&#160;</span>Huan inin tlachipaucamen quipiyahque inchicahualis ic quitzecosque ahmo maquiahui ipan quesqui tonali ic tlami tlahtosque tepampa in Dios. Huan noyojqui quipiyahque inchicahualis ic quipatlasque in atl ica yestli. Huan quintlapanoltisque in tlalticpac tlacamen ica nochin tlapololisten, huan quesqui viaje yehhuan quinequisque. 
<span class="verse" id="RV11_7">7&#160;</span>Huan ihcuac tlamisque intequiu inon ome tlachipaucamen, in ahmo cuali yolcatl hualpanquisas de inon tlacoyoctli huan quinixnamiquis huan quintlanis huan quinmictis. 
<span class="verse" id="RV11_8">8&#160;</span>Huan intlacayo ompa huetztosque ipan in ohtli den hueyi altepetl Jerusalén canin otemasohualtihque in Totecohtzin. Huan san quitocahhuiyahque Sodoma huan noyojqui Egipto. 
<span class="verse" id="RV11_9">9&#160;</span>Ipan yiyi tonali huan tlahco omocauque canin ohuetztoyahque. Huan in tlacamen den altepemen huan den tlalten nohuiyan ipan in tlalticpac hualasque quinitasque intlacayo in mijcamen huan ahmo quincahuasque maquintlalpachocan. 
<span class="verse" id="RV11_10">10&#160;</span>Huan in tlacamen den tlalticpac paquisque huan quitlaolichtisque inmiquilis. Huan momamacasque intetlocolil se huan oc seya. Tleca inon ome tlayolchicaucamen tequin oquinmohsihuihtoyahque in tlalticpac tlacamen ica intlahtol. 
<span class="verse" id="RV11_11">11&#160;</span>Huan satepa ipan inon yiyi tonali huan tlahco, in Dios oquinyolitiloc oc sepa. Huan nochin aquin oquitaque inon, tequin omomoutihque. 
<span class="verse" id="RV11_12">12&#160;</span>Huan niman inon ome tlachipaucamen oquicajque in tlahtoli den neluicac tlen oquiniluic: </div>
<div class='p'>―Xihualehco nican tlacpac. </div>
<div class='p'>Huan otlehcohque neluicac ipan in mextli, huan oquinahcoitaque intecocolihcahuan. 
<span class="verse" id="RV11_13">13&#160;</span>Huan ipan inon hora ocatca tlaluehueyocalistli huan se tanto den mahtlactli pedazo den altepetl oxitin huan omijque chicome mil tlacamen ica inon tlaluehueyocalistli. Huan in tlacamen tlen omocauque tequin omomoutihque huan otemahuestilihque in Dios aquin ilohuac neluicac. </div>
<div class='p'>
<span class="verse" id="RV11_14">14&#160;</span>Huan opanoc ic oupa in tetzahuitl huan niman ompahuitz in yiyi. </div>
<div class='p'>
<span class="verse" id="RV11_15">15&#160;</span>Ipan in chicome ángel oquitzahtzilti in trompeta huan oquicajque tlahtoli chicahuac den neluicac tlen quihtohua: </div>
<div class='q'>In Tohueyitahtzin huan Teconetzin Cristo, </div>
<div class='q'>san Yehhuantzitzin mopiyahque in tequihuahyotl ic tlatequiutilos ipan in tlalticpactli, </div>
<div class='q'>huan Yehhuantzitzin motequiutisque nochipa. </div>
<div class='m'>
<span class="verse" id="RV11_16">16&#160;</span>Oncan in sempohuali huan nahue tetecten tlayecancamen aquin oyehuatoyahque ipan in tronos teixpa in Dios, yehhuan ohuetzque ic ixtlapach huan otemahuestilihque in Dios. 
<span class="verse" id="RV11_17">17&#160;</span>Huan oquihtohque: </div>
<div class='q'>Titetlasohcamatihque, Totecohtzin, </div>
<div class='q'>Dios Hueyicatzintli, </div>
<div class='q'>in aquin ilohuac axan huan oilohuaya achto, </div>
<div class='q'>tleca mopixtoc in hueyi techicahualis </div>
<div class='q'>huan omopehualti ic tlatequiutilos. </div>
<div class='q'>
<span class="verse" id="RV11_18">18&#160;</span>In tlalticpac tlacamen tequin ocualanque, </div>
<div class='q'>huan yoahsico in tonali queman Tehhuatzin quintlapanoltilos, </div>
<div class='q'>huan noyojqui in tonali ic moixcomacasque in mijcamen. </div>
<div class='q'>Huan momacasque intetlocolil in tetlaquehualuan, yehhuan in tlayolchicaucamen huan in tlamelaucanten, </div>
<div class='q'>huan in aquin temahuestiliyahque, </div>
<div class='q'>in aquin hueyi inquisca huan in aquin ahmo. </div>
<div class='q'>Huan yeh in tonali queman quimpololos yehhuan aquin oquixitinihque in tlalticpactli. </div>
<div class='p'>
<span class="verse" id="RV11_19">19&#160;</span>Oncan omotlapo in tiopantli den Dios tlen ca neluicac, huan onesticatca in baule den mononotzalistli ipan in tiopantli. Huan ocatca tlapetlanilotl, huan tlatlatzinilotl, huan tlatecuinilotl, huan se tlaluehueyocalistli huan ohueyitesiu.  </div>
<div class='psalmlabel' id='RV12_0'> 12</div>
<div class='s'>In sihuatl huan in yolcatl itoca dragón </div>
<div class='p'>
<span class="verse" id="RV12_1">1&#160;</span>Huan niman ohualnes ipan neluicac se hueyi tlanextilistli. Ones se sihuatl petlantica itlaquen quen in tonaltzintli. Huan oihcaticatca ipan in metztli. Huan ipan itzonteco oquipix se corona ica mahtlactli huan ome sitlalten. 
<span class="verse" id="RV12_2">2&#160;</span>Huan pilua ocatca inon sihuatl, huan otzahtzitoya ic yau moconetiya. 
<span class="verse" id="RV12_3">3&#160;</span>Niman ohualnes neluicac oc se tlanextilistli. Mamota, ohualnes se hueyi yolcatl chichiltic, itoca dragón. Huan oquipiyaya chicome itzonteco huan mahtlactli icuacou. Huan oquipix se corona ipan sehse itzonteco. 
<span class="verse" id="RV12_4">4&#160;</span>Huan ica icuitlapil oquinmayau se tanto den iyexca xeliuca den sitlalten tlen ca neluicac. Huan oquintohuetzo ipan in tlalticpac. Huan inon dragón oquichixticatca iixpa inon sihuatl aquin oyaya moconetlaliya ic quicuani in iconeu ihcuac tlacatis. 
<span class="verse" id="RV12_5">5&#160;</span>Huan inon sihuatl oquitac in iconeu telpocatl. Huan Yehhuatzin tlatequiutilos ica nochin tlalticpac tlacamen quen ica se tlacotl den tepostli ic tetlacamatisque. Huan niman in iconeu oteihcuanihque huan otehuicaloc in Dios ompa canin tlatequiutilo. 
<span class="verse" id="RV12_6">6&#160;</span>Huan niman inon sihuatl ocholo ipan in acahualtlahtli campa mocahuas canin in Dios oquiyectlalilohtoc. Huan ompa quitlamacacan ipan se mil huan ome ciento huan yehpohuali tonali. </div>
<div class='p'>
<span class="verse" id="RV12_7">7&#160;</span>Huan satepa ocatca se motehuilistli ipan in neluicactli. Huan in hueyi ángel Miguel ihuan iángeles omotehuihque ihuan inon dragón huan iángeles. 
<span class="verse" id="RV12_8">8&#160;</span>Huan in dragón ahmo otlatlanque ipan inon motehuilistli, huan ayacuel omocauque ompa neluicac. 
<span class="verse" id="RV12_9">9&#160;</span>Huan ijcon oquitlaluitejque in hueyi dragón, yeh inon cohuatl de yihuehcau, itoca in ahmo cuali tlacatl noso Satanás. Yeh in aquin quincahcayahua in tlalticpac tlacamen ipan nochin tlalticpactli. Huan yehhuatl ihuan iángeles oquinualtohuetzohque tlalticpac. </div>
<div class='p'>
<span class="verse" id="RV12_10">10&#160;</span>Huan onicac se tlahtoli chicahuac tlen oquihto den neluicac: </div>
<div class='p'>―Yoahsico in tonali queman Dios quinmaquixtilos in tlacamen. Quinextilos techicahualis huan in tequihuahyotl den teCristo. Tleca yoquitohuetzohque in tlateluiyani ica in tocnihuan. Yehhua in aquin oquinteluiyaya quen tlahca huan quen tlayohua teixpa toDios. 
<span class="verse" id="RV12_11">11&#160;</span>In tocnihuan quitlantoque ica teyes in Colelotzin quen omicohuac ic quixtlapacholos ica intlahtlacol. Huan ahmo omomoutihque ic omoyolmacaque ic oteneltocaque in Colelotzin. Huan ahmo omomoutihque, masque oquinmictihque ica intlaneltoquilis. 
<span class="verse" id="RV12_12">12&#160;</span>¡Xipaquican, namehhuan aquin nancaten ipan neluicactli! ¡Huan prohues namehhuan tlalticpac tlacamen huan nochin tlen ca ipan in tlalticpactli! Tleca in ahmo cuali tlacatl otemoc ic mochantiya ihuan namehhuan huan molui temoutihtic, tleca quimati ayacmo tequin huehcahuis ic quipolosque. </div>
<div class='p'>
<span class="verse" id="RV12_13">13&#160;</span>Huan ihcuac in dragón oquimat quen oquihualtemohuihque tlalticpac, oquitotocaahsic inon sihuatl aquin oquipix in iconeu. 
<span class="verse" id="RV12_14">14&#160;</span>Huan inon sihuatl oquimacaque ome hueyi imasnecapal quen águila, ic cuali mapatlani ipan inon acahualtlahtli huehca de inon dragón. Huan ompa quitlamacasque ipan yiyi xihuitl huan tlahco. 
<span class="verse" id="RV12_15">15&#160;</span>Huan ohualquis atl ipan icamac in dragón huan omochiu se atentli ic maquitotoxo inon sihuatl. 
<span class="verse" id="RV12_16">16&#160;</span>Huan in tlalticpactli oquipalehui in sihuatli, quen in tlali otlapan huan ompa oquichichin inon atentli tlen ohualquis ipan icamac in dragón. 
<span class="verse" id="RV12_17">17&#160;</span>In dragón ocualan tequin ica inon sihuatl, huan oya quintehuiya ica in oc sequin den ichanihcahuan den sihuatl. Yehhuan in aquin quitlacamatihque in tlanahuatilten den Dios huan ahmo moxihxicohuahque ica itlahtoltzin Jesucristo.  </div>
<div class='psalmlabel' id='RV13_0'> 13</div>
<div class='s'>In ome ahmo cuali yolcamen </div>
<div class='p'>
<span class="verse" id="RV13_1">1&#160;</span>Huan oc sepa onimoquetz itentla in mar huan oniquitac quen ohualpanquis se ahmo cuali yolcatl quen oquipiyaya chicome itzonteco huan mahtlactli icuacou. Huan ipan sehsen icuacou oquipiyaya se corona. Huan ipan intzonteco oquipiyaya tlahcuilotoc sehse intoca ic tlen teca mohueyilihque in Dios. 
<span class="verse" id="RV13_2">2&#160;</span>Inin ahmo cuali yolcatl tlen oniquitac onesiyaya quen in tecuani huan in icxihuan oquimpiyaya quen in oso. Huan in icamac quen in león. Huan in dragón oquimacac in ichicahualis. Huan oquisentlali ipan itrono maquintequiutis yehhuan aquin imajco in dragón. 
<span class="verse" id="RV13_3">3&#160;</span>Seya de inon itzonteco den ahmo cuali yolcatl onesiyaya se tlatectli temoutic tlen ic miquisquiyani. Huan inon tlatectli opahtic. Huan nochin tlalticpac tlacamen quen tel oquimautoyahque ica in ahmo cuali yolcatl huan oquitlacamatque. 
<span class="verse" id="RV13_4">4&#160;</span>Huan oquimahuestilihque in dragón tleca oquimacac tequihuahyotl in ahmo cuali yolcatl. Huan oquimahuestilihque noyojqui in ahmo cuali yolcatl huan oquihtohque: </div>
<div class='p'>―Tel, ¿aquin oncan quen inin ahmo cuali yolcatl, huan aquin cuali quixnamiquis? </div>
<div class='p'>
<span class="verse" id="RV13_5">5&#160;</span>Huan oquicahuilihque in ahmo cuali yolcatl matlahto. Huan ica itlahtol omohueyichiu huan ocamanaltihticatca teca in Dios. Huan oquicahuilihque matlatequiuti ompohuali huan ome metztli. 
<span class="verse" id="RV13_6">6&#160;</span>Huan ocamanaltic teca in Dios huan Tetocahtzin. Huan noyojqui oquincamaniluic yehhuan aquin chantihtoque neluicac. 
<span class="verse" id="RV13_7">7&#160;</span>Huan oquicahuilihque mamotehui inuan aquin tehuan caten in Dios ic quintlanis. Huan oquicahuilihque maquintequiuti nochin tlacamen nohuiyan ipan in tlalticpactli. 
<span class="verse" id="RV13_8">8&#160;</span>Huan in tlacamen nohuiyan ipan in tlalticpac oquimahuestilihque inon ahmo cuali yolcatl, yehhuan in aquin ahmo quipiyahque intoca ihcuiliutoc ihtech teamau in Colelohtzintli aquin ocatca tlatemactili. Huan intoca ihcuiliutoc ihtech teamau achto ic opeu in tlalticpactli yehhuan aquin quiahsisque in yancuic nemilistli. </div>
<div class='p'>
<span class="verse" id="RV13_9">9&#160;</span>In aquin cuali tlacaqui, maquinehnehuili. 
<span class="verse" id="RV13_10">10&#160;</span>Tla quitlalihtoque ica seya maquitzacuacan, ijcon tzactos. Huan yehhuan aquin quitlalihtoque quinmictisque ica in espada, yehhuan noyojqui quinmictisque ica in espada. Huan ic inon yehhuan aquin mosetilihtoque tehuan in Dios quipiyahque tlen quixicosque ica inon tlapanolistli huan quipiyahque tlen tetemachisque ic tlen tzonquisas quen omihto Yehhuatzin. </div>
<div class='p'>
<span class="verse" id="RV13_11">11&#160;</span>Niman oniquitac oc se ahmo cuali yolcatl ic ohualpanquis ipan tlali. Huan oquipiyaya ome icuacou quen icuacou se colelo. Huan otlahtohuaya quen se dragón. 
<span class="verse" id="RV13_12">12&#160;</span>Huan oquipiyaya nochin tequihuahyotl quen quipiya inon ahmo cuali yolcatl tlen ohualpanquis ipan in atl. Huan oquinchihualti in tlalticpac tlacamen maquimahuestilican inon ahmo cuali yolcatl tlen achto, in tlen quipiya in tlatectli opahtic. 
<span class="verse" id="RV13_13">13&#160;</span>Noyojqui oquinchiu huehhueyi tlachiuten huan oquihualtequiuti mahualuetzi in tletl den neluicac hasta ipan tlali, inixpa in tlacamen. 
<span class="verse" id="RV13_14">14&#160;</span>Oquicahuilihque maquichihua in hueyi tlachiuten iixpa in achto ahmo cuali yolcatl. Oquinec maquincahcayahua in tlalticpac tlacamen ic maquinmahuestilican. Oquinyolchicau maquichihuacan se iixnesca in achto ahmo cuali yolcatl aquin yoltica, masque oquicocohque ica in espada. 
<span class="verse" id="RV13_15">15&#160;</span>Noyojqui oquicahuilihque inon ipan ome ahmo cuali yolcatl maquimaca iihyou matlahtos inon iixnesca. Huan yehhua otlatequiuti maquinmictican nochten aquin ahmo quimahuestiliyahque. 
<span class="verse" id="RV13_16">16&#160;</span>Oquintequiuti in ahmo cuali yolcatl maquitlalican se ixmatcayotl ipan iixcuac noso ipan iyecman nochin tlalticpac tlacamen, masque inquisca hueyi noso ahmo, masque ricos noso prohues, masque in aquin temajco ca noso in aquin tlacahcautli. 
<span class="verse" id="RV13_17">17&#160;</span>Niyan aquin cuali tlacohuas niyan tlanemacas in tlahmo quipiya in ixmatcayotl, quihtosnequi itoca den ahmo cuali yolcatl, noso itlapohualis den itoca. 
<span class="verse" id="RV13_18">18&#160;</span>In aquin quinehnehuilisnequi inin tlahtoli, maye tlamati. Yeh in tlapohuali den tlacamen. Huan itlapohual chicuasin ciento huan yehpohuali huan chicuasin.  </div>
<div class='psalmlabel' id='RV14_0'> 14</div>
<div class='p'>
<span class="verse" id="RV14_1">1&#160;</span>Satepaniyan onitlachix huan oniteitac in Colelohtzintli ihcatilotoc ipan in tepetl Sión. Tehuan ocatcahque in se ciento huan ompohuali huan nahue mil tlacatl. Huan ipan inixcuac oihcuiliutoya tetoca in Colelohtzintli huan tetoca in Tetahtzin. 
<span class="verse" id="RV14_2">2&#160;</span>Huan onicac se tlahtoli chicahuac den neluicac. Oxahuaniyaya quen hueyi atl huan quen chicahuac otlatecuiniyaya. Huan onicac quen quitzotzonahque miyac intlatzotzonali ica cuerdas itoca arpas. 
<span class="verse" id="RV14_3">3&#160;</span>Huan in ciento huan ompohuali huan nahue mil tlacatl ocuihcuicayayahque se yancuic cuihcuicalistli iixpa in trono huan in nahue tlachiyanimen huan in tetecten. Huan niyan aquin cuali omomachti in cuihcuicalistli tlahmo inohque ciento huan ompohuali huan nahue mil tlacatl aquin otlamaquixtihque ipan tlalticpactli. 
<span class="verse" id="RV14_4">4&#160;</span>Yehhuan in aquin ahmo oquipixque insihuau. Nochipa temahuestiliyahque huan tecuitlapanuiyahque in Colelohtzintli san canic huilohua, yehhuan in achtohque aquin oquinquixtiloc imajco in ahmo cuali, mayecan temajco in Dios huan in Colelohtzintli. 
<span class="verse" id="RV14_5">5&#160;</span>Inin tlacamen ahyic oistlacatque huan ahyic otlacahcayauque, huan ic inon molui yolchipahuaque. </div>
<div class='p'>
<span class="verse" id="RV14_6">6&#160;</span>Oncan oniquitac oc se ángel opatlantinemiyaya ipan neluicac. Huan otlanonotzayaya in itlahtoltzin Dios tlen nochipa yes. Oquinnonotz in tlacamen nohuiyan ipan in tlalticpac, aquin ica tlahtlen tlahtoli oquicajque. 
<span class="verse" id="RV14_7">7&#160;</span>Huan oquiniluic ica chicahuac tlahtoli: </div>
<div class='p'>―Xitemoucaitacan in Dios huan xitehueyilican, tleca yoahsico in tonali queman quinixcomacalos in tlacamen. Huan xitemahuestilican quen omochiu in neluicactli huan in tlalticpactli, huan nochin tlen ca ipan. </div>
<div class='p'>
<span class="verse" id="RV14_8">8&#160;</span>Huan satepa de inon ohuala oc se ángel huan oquihto: </div>
<div class='p'>―¡Otlan polihui! ¡Otlan polihui in hueyi altepetl Babilonia! In tlacamen de inon altepetl oquintlahtlacolanaltihque in tlacamen nohuiyan ipan in tlalticpactli ica in ahmo cuali tlen oquichiuque. </div>
<div class='p'>
<span class="verse" id="RV14_9">9&#160;</span>Huan satepa de inon ohuala ipan yiyi ángel, huan oquihto ica chicahuac tlahtoli: </div>
<div class='p'>―Nochten aquin quinmahuestiliyahque in ahmo cuali yolcatl huan iixnesca, huan aquin quiseliyahque iixmatcayotl ipan iixcuac noso ipan iyecman, 
<span class="verse" id="RV14_10">10&#160;</span>yehhuan noyojqui quintlapanoltisque quen motlalihtoc in Dios. Ica tecualan quintlapanoltilos ica in tletl den azufre tlatlatili. Quitztiyesque in tlapanolistli in ángeles huan in Colelohtzintli. 
<span class="verse" id="RV14_11">11&#160;</span>Huan in poctli tlen quisas canin tlapanosque ahyic sehuis. Tlapanotiyesque quen tlahca huan quen tlayohua yehhuan aquin oquinmahuestilihque in ahmo cuali yolcatl huan iixnesca, aquin quipiyahque iixmatcayotl den itoca. 
<span class="verse" id="RV14_12">12&#160;</span>Huan ic inon yehhuan aquin mosetilihque tehuan in Dios quipiyahque tlen quixicosque ica inon tlapanolistli. Quitlacamatihque tetlatequiutiluan huan ahmo moxihxicosque ic teneltocasque in Jesús. </div>
<div class='p'>
<span class="verse" id="RV14_13">13&#160;</span>Huan onicac se tlahtoli den neluicac tlen onechiluic: </div>
<div class='p'>―Xiquihcuilo ijquin: “Pactoque yehhuan aquin miquisque axan huan ipan in tonali tlen hualas, tla teneltocasque in Totecohtzin huan ahmo moxihxicosque ica tetequiu.” Tleca omihto in Itiotonaltzin ica yehhuan: “Omosehuihque ica in tlapanolistli huan ompa neluicac cahsisque itlatlan ica intequiu.” </div>
<div class='p'>
<span class="verse" id="RV14_14">14&#160;</span>Satepaniyan onitlachix huan oniquitac se mextli chipahuac. Huan yehuatilotoc ipan in mextli seya aquin oniteixmat, Yehhuatzin in Jesús, in Tetiachicau ica nochin tlacatl. Huan ipan tetzonteco omopixticatca se corona den oro. Omopixticatca se cuchillo tlen ic moxotequi in trigo huan molui teni. 
<span class="verse" id="RV14_15">15&#160;</span>Huan oquis ipan in tiopan den neluicac oc se ángel huan chicahuac otenotz in aquin oyehuatilotoya ipan in mextli, huan oquihto: </div>
<div class='p'>―Mapehualo moxotequi in trigo, tleca yochicau huan yoahsic in tonali ic moxotequis. </div>
<div class='p'>
<span class="verse" id="RV14_16">16&#160;</span>Huan in aquin yehuatilotoc ipan in mextli opehualoc moxotequi in trigo den tlalticpac, huan oquisentlaliloc nochin. </div>
<div class='p'>
<span class="verse" id="RV14_17">17&#160;</span>Huan oquis ipan in tiopan den neluicac oc se ángel. Huan yehhua noyojqui oquipixticatca se cuchillo tlen ic moxotequi in trigo huan molui teni. 
<span class="verse" id="RV14_18">18&#160;</span>Huan de ompa canin ocatca in altar oquis oc se ángel, in aquin tlatequiutiya ica in tletl. Huan chicahuac oquinotz in ángel aquin oquipixticatca in cuchillo huan oquiluic: </div>
<div class='p'>―Xipehua xictequi in uvas ipan in tlalticpac, tleca yihuicsic. </div>
<div class='p'>
<span class="verse" id="RV14_19">19&#160;</span>Huan in ángel aquin oquipixticatca in cuchillo opeu tlatequi ica in uvas ipan in tlalticpactli huan oquisentlali nochin. Oquitohuetzo nochin ipan se pozo canin quixoxacualasque in uvas, quihtosnequi canin in Dios quintlapanoltilos in tlalticpac tlacamen. 
<span class="verse" id="RV14_20">20&#160;</span>Huan oquipatzcaque quiahuac den altepetl Jerusalén. Huan oquis in yestli huan omahcoc in quen quiahsic in frenos den cahuayo. Huan ic omosou canin yiyi ciento kilometros.  </div>
<div class='psalmlabel' id='RV15_0'> 15</div>
<div class='p'>
<span class="verse" id="RV15_1">1&#160;</span>Huan oniquitac ipan neluicac oc se hueyi tlanextilistli temohmouti. Oniquinitac in chicome ángeles huan cada seya quipiya tlen quitequiutiya in cocolistli. Huan ihcuac tlamis in cocolisten, ijcon yitlamis in tlapanolistli tlen momacahque in Dios. </div>
<div class='p'>
<span class="verse" id="RV15_2">2&#160;</span>Noyojqui oniquitac in tlen onesiyaya se ixtlahuatl quen tescatl quen ihuan neliutoc in tletl. Huan oniquinitac yehhuan aquin oquitlanque in ahmo cuali yolcatl huan iixnesca, tleca ahmo oquimahuestilihque. Niyan ahmo oquitlalihque in tlapohualis den itoca in yolcatl. Oihcatoyahque itentla in mar huan oquipixticatcahque intlatzotzonali ica cuerdas itoca arpa tlen oquinmacaloc in Dios. 
<span class="verse" id="RV15_3">3&#160;</span>Huan cuihcuicahque in cuihcuicalistli tlen oquichiu in Moisés aquin tetlaquehual in Dios. Huan noyojqui quihtohua tlen omochiu in Colelohtzintli. Huan oquihtohque: </div>
<div class='q'>Molui hueyi huan mahuestic in tlen mochiutoc, Totecohtzin Dios, in aquin mopiya nochin chicahualistli. Nele mochihua nochin tlen cuali. </div>
<div class='q'>Tehhuatzin quintequiutilo nochin tlacamen den tlalticpac. </div>
<div class='q'>
<span class="verse" id="RV15_4">4&#160;</span>Tel, ¿aquin yehhuatl ahmo temoucaita, Totecohtzin? </div>
<div class='q'>Huan, ¿aquin yehhuatl ahmo temahuestiliya? Tleca san Tehhuatzin Mahuesticatzin. </div>
<div class='q'>Axan in tlacamen nohuiyan ipan in tlalticpactli hualahsisque temahuestilisque, </div>
<div class='q'>tleca monextihtoc omochiu in tlen melahuac. </div>
<div class='p'>
<span class="verse" id="RV15_5">5&#160;</span>Satepa de inon oniquitac tlapoutoc in tiopan den neluicac. Yeh in canin ocachi mahuestic canin oquiehuayayahque inon pahpatlahuac temen tlen ipan ihcuiliutoc tetlanahuatil Dios. 
<span class="verse" id="RV15_6">6&#160;</span>Huan oquisque ipan in tiopan in chicome ángeles aquin quintequiutiyahque ica in chicome cocolisten. Tlaquentitoque ihistac huan yelpa ilpihtoque ica itlahcolpica den oro. 
<span class="verse" id="RV15_7">7&#160;</span>Huan seya den tlachiyanimen oquinmacac inohque chicome ángeles cada sehse comitl den oro. Otenticatcahque ica tlen quintlapanoltilos ica in hueyi tecualan Dios, aquin yolihuatic nochipa. 
<span class="verse" id="RV15_8">8&#160;</span>Huan in tiopan otlapocten ica tlen opopocaque inon conten tlen ohuala den techicahualis huan tehueyilistzin. Huan niyan aquin ahhuel ocalac ipan in tiopan ihcuac in chicome ángeles ayamo tlami quinixcuepahque inon conten ica incocolis.  </div>
<div class='psalmlabel' id='RV16_0'> 16</div>
<div class='s'>In conten den tlapanolistli </div>
<div class='p'>
<span class="verse" id="RV16_1">1&#160;</span>Huan onicac chicahuac otlahto seya ipan in tiopan. Huan oquiniluic in chicome ángeles: </div>
<div class='p'>―Xiyacan xiquixcuepacan ipan in tlalticpactli in chicome conten in tlen quipiyahque in tlapanolistli den Dios. </div>
<div class='p'>
<span class="verse" id="RV16_2">2&#160;</span>Huan ic inon in achto ángel oquixcuep icon ipan in tlalticpactli huan opanquis sahuatl chopoctli, huan tequin titica ipan in tlacamen aquin quipiyahque itlapohualis in ahmo cuali yolcatl huan oquimahuestilihque iixnesca. </div>
<div class='p'>
<span class="verse" id="RV16_3">3&#160;</span>Huan ipan ome ángel oquixcuep icon ipan in mar huan in atl omocuep quen iyes in mijqui. Huan omijque nochin tlen oyoltoyahque ipan in mar. </div>
<div class='p'>
<span class="verse" id="RV16_4">4&#160;</span>Huan ipan yiyi ángel oquixcuep icon ipan in atenten huan in amelten. Huan in atl omocuepque yestli. 
<span class="verse" id="RV16_5">5&#160;</span>Huan onicac in ángel aquin oquihtlaco in atl oquihto: </div>
<div class='p'>―Nochipa quinixcomacalo in tlacamen quen quinamiquis, Tehhuatzin aquin axan nemohua quen nochipa onemohuayaya, in aquin Mahuesticatzintli. 
<span class="verse" id="RV16_6">6&#160;</span>Tleca omomahuiltihque ica inyes in teyolchicaucahuan huan yehhuan aquin tehuan mosecnintlalihtoque. Huan ic inon oquinmacaloc maquionican yestli. ¡Nele yeh in tlen quinequihque! </div>
<div class='p'>
<span class="verse" id="RV16_7">7&#160;</span>Huan onicac quen aquin otlahto inahuac in altar oquihto: </div>
<div class='p'>―Totecohtzin Dios, in aquin mopiya nochin chicahualistli, nele quinixcomacalo in tlacamen quen quinamiqui. </div>
<div class='p'>
<span class="verse" id="RV16_8">8&#160;</span>Huan ipan nahue ángel oquixcuep icon ipan in tonaltzintli. Quicahuilihtoc in tonaltzintli maquintlati in tlacamen. 
<span class="verse" id="RV16_9">9&#160;</span>Huan ijcon oquintlati ica chicahuac tlatotonilotl, huan otepactecahque in Tetocahtzin Dios aquin quintequiutilo inihque cocolisten. Huan ahmo omoyolcuepque niyan ahmo otehueyichiuque. </div>
<div class='p'>
<span class="verse" id="RV16_10">10&#160;</span>Huan ipan in macuili ángel oquixcuep icon ipan canin tlatequiutiya in ahmo cuali yolcatl, huan nochin otlayohuayantix. Huan in tlacamen omonenepilcuahque ica in titicalistli. 
<span class="verse" id="RV16_11">11&#160;</span>Huan ocachi otepactecaque in Dios aquin ilohuac neluicac ica intiticalis den insahuachopocyo. Huan ahmo omoyolcuepque ica tlen quichiutoque. </div>
<div class='p'>
<span class="verse" id="RV16_12">12&#160;</span>Huan ipan in chicuasin ángel oquixcuep icon ipan in hueyi atentli itoca Eufrates. Huan ohuac in atentli, ic mochihua maye se ohtli canin tlanecuilanasque in soldados den hueyixtoque aquin hualquisasque ic canic hualquixohua in tonaltzintli. </div>
<div class='p'>
<span class="verse" id="RV16_13">13&#160;</span>Huan oniquitac quen oquisque yiyi ahmo cuali yehyecamen den incamac in dragón, huan in ahmo cuali yolcatl, huan in tlayolchicauqui tlacahcayauqui, seya de cada sehse. Onesiyayahque quen xochicamen. 
<span class="verse" id="RV16_14">14&#160;</span>Huan nele yehhuan ahmo cuali yehyecamen aquin cuali quichihuahque hueyi tlachiuten. Huan oyahque quinnotzahque in hueyixtoque den nochin tlalticpac. Ijquin yolchicahuahque maquinsentlalican nochin insoldados ic motehuisque teca in Dios ipan in tonali queman quinixcomacalos Yehhuatzin Dios aquin mopiya nochin chicahualistli. 
<span class="verse" id="RV16_15">15&#160;</span>Maquichihuacan cuenta nochin aquin quicaquis inin tlahcuiloli ica tlen mihtohua in Cristo: “Ahmo aquin quimatis tlen tonali nihualas. Yes quen hualas in tlachtejqui huan ahmo aquin quimatis queman. Pactoque yehhuan aquin ahmo yes cochtosque huan tlaquentitosque ihcuac nihualas. Huan in aquin ahmo tlaquentitosque mopinautisque tleca nesisque xipetzten.” 
<span class="verse" id="RV16_16">16&#160;</span>Huan omosentlalihque inon soldados nepa canin quiluiyahque ica in tlahtoli hebreo, Armagedón. </div>
<div class='p'>
<span class="verse" id="RV16_17">17&#160;</span>Huan ipan in chicome ángel oquixcuep icon ipan yehyecatl. Huan otlahto chicahuac seya de ipan in tiopan, inahuac in trono, huan oquihto: </div>
<div class='p'>―Yica nochin tlachiutli. </div>
<div class='p'>
<span class="verse" id="RV16_18">18&#160;</span>Tequin otlapetlan, huan otlatehtecuin, huan tlaluis chicahuac otlaluehueyocac. Ahyic ijcon chicahuac tlaluehueyoca ic ocatcahque tlacamen ipan in tlalticpactli. 
<span class="verse" id="RV16_19">19&#160;</span>Huan in hueyi altepetl Babilonia oyiyiquis ica in tlaluehueyocalistli huan otlamihuetzque in altepemen nohuiyan ipan in tlalticpactli. Huan ijcon omoilnamicticatca ica in tlapanolistli tlen omochihuili inon altepetl ica tecualan. 
<span class="verse" id="RV16_20">20&#160;</span>Huan ayacmo onesque in tlen tlali ocatca inepanco in atl, niyan in tepemen ahmo omocauque. 
<span class="verse" id="RV16_21">21&#160;</span>Huan ohualuetz den neluicac ipan tlacamen in huehhueyi tesihuitl oquipiyaya cana ompohuali kilo. Huan in tlacamen otepactecaque in Dios ica in cocolistli den tesihuitl. Tequin temohmouti inon cocolistli.  </div>
<div class='psalmlabel' id='RV17_0'> 17</div>
<div class='s'>In tlapanolistli den sihuatl aquin tequin tlacaahuiltiyani </div>
<div class='p'>
<span class="verse" id="RV17_1">1&#160;</span>Huan seya den chicome ángeles tlen oquipiyayahque in chicome conten ohuala nechiluiya: </div>
<div class='p'>―Xihuala huan nimitznextilis quen quitlapanoltilos in sihuatl aquin tequin tlacaahuiltiyani. Huan yehuatoc ipan in mar. 
<span class="verse" id="RV17_2">2&#160;</span>Huan in hueyixtoque nohuiyan ipan in tlalticpac oquiahuiltihque ica yehhua. Huan oquintlahtlacolanaltihque in tlacamen den tlalticpac ica in ahmo cuali tlen oquichiuque. </div>
<div class='p'>
<span class="verse" id="RV17_3">3&#160;</span>Oncan in Itiotonaltzin onechuiquilihque huan onicmauticatca onicatca ipan in acahualtlahtli. Huan oniquitac se sihuatl yehuatoc ipan se ahmo cuali yolcatl yec chichiltic. Huan inon yolcatl oquipiyaya tlahcuilotoc miyac intoca ic tlen teca mohueyiliyahque in Dios. Huan oquipiyaya chicome itzonteco huan mahtlactli icuacou. 
<span class="verse" id="RV17_4">4&#160;</span>In sihuatl tlaquentitoc ixchichil huan chichiltic huan tlatlahmachyo ica oro huan temen cualtzihtoto intoca joyas huan perlas. Huan oquiquitzquihticatca se vaso de oro tentica ica nochin ahmo cuali den iixpoliucayo. 
<span class="verse" id="RV17_5">5&#160;</span>Huan ipan iixcuac quipiya ihcuiliutoc se itoca tlen ahmo aquin quinehnehuiliya. Huan itoca quihtosnequi: “In hueyi Babilonia, tlicantoc de nochin ixpoliucasihuamen, huan noyojqui de nochin ahmo cuali ipan in tlalticpactli.” 
<span class="verse" id="RV17_6">6&#160;</span>Huan oniquitac in sihuatl huinti ica inyes in tlaneltocanimen aquin oquixicohque hasta oquinmictihque tepampa in Jesús. Huan tequin oniquistlaco ic oniquitac. 
<span class="verse" id="RV17_7">7&#160;</span>Huan in ángel onechiluic: </div>
<div class='p'>―¿Tleca tequin tiquistlacohua? Nehhuatl nimitzyequiluis tlen quihtosnequi in tlanextilistli den sihuatl huan in ahmo cuali yolcatl tlen ipan yehuatoc in sihuatl. Yeh in tlen quipiya in chicome itzonteco huan mahtlactli icuacou. 
<span class="verse" id="RV17_8">8&#160;</span>In ahmo cuali yolcatl tlen otiquitac, yehhua tlen onentoya achto huan ahmo quimautoque tla nentica. Huan hualquisas den tlacoyoctli tlen ahmo quipiya itlamiyan, huan yas canin quintlapanoltisque in aquin polihuisque. Huan in tlalticpac tlacamen aquin ahmo quipiyahque ihcuiliutoc intoca ipan inon tlahcuilolamatl tlen nochin tlahcuilohtoc ihcuac opeu in tlalticpactli, yehhuan quistlacosque ihcuac quitasque inon ahmo cuali yolcatl, tleca oc sepa nesis. </div>
<div class='p'>
<span class="verse" id="RV17_9">9&#160;</span>’Maye aquin molui tlamati tla quinehnehuilis tlen quihtosnequi nochin inin. In chicome itzonteco in ahmo cuali yolcatl quihtosnequi chicome tepemen tlen ipan yehuatoc inon sihuatl. 
<span class="verse" id="RV17_10">10&#160;</span>Noyojqui quihtosnequi chicome huehhueyinten aquin quintequiutiya in sihuatl. Huan macuili yoquinmayauque, huan seya tequiutica, huan in oc seya ayamo hualahtoc. Huan ihcuac hualas, huelica tlatequiutis masque san quesqui tonali. 
<span class="verse" id="RV17_11">11&#160;</span>Huan ica in ahmo cuali yolcatl tlen onentoya achto huan ahmo quimautoque tla nentica, yeh quihtosnequi ipan chicueyi hueyixtoc tlen quisa inon chicuasin ihuaxcayo. Huan yas canin quintlapanoltisque in aquin polihuisque. </div>
<div class='p'>
<span class="verse" id="RV17_12">12&#160;</span>’Huan in mahtlactli cuacohmitl tlen otiquinitac quihtosnequi oc mahtlactli huehhueyinten aquin ayamo quipiyahque quen tlatequiutisque. Huan tlatequiutisque san se rato ihuan in ahmo cuali yolcatl. 
<span class="verse" id="RV17_13">13&#160;</span>Inon mahtlactli huehhueyinten san se intlanehnehuilis huan quimacasque intequihuahyo huan inchicahualis in ahmo cuali yolcatl. 
<span class="verse" id="RV17_14">14&#160;</span>Yehhuan motehuisque tehuan in Colelohtzintli, huan Yehhuatzin quintlanilos tleca Yehhuatzin in Tecohtzin ocachi Hueyicatzintli, huan Hueyixtoc ocachi hueyiyalotoc. Huan yehhuan aquin tehuan caten quinnotzalotoc, huan quintlapehpenilotoc, huan yolcualten. </div>
<div class='p'>
<span class="verse" id="RV17_15">15&#160;</span>Huan noyojqui onechiluic: </div>
<div class='p'>―Huan in atl tlen otiquitac tlen ipan yehuatoc in sihuatl aquin tequin tlacaahuiltiyani, inon atl quihtosnequi in miyac tlacamen den altepemen nohuiyan ipan in tlalticpac, ica sehsen intlahtol. 
<span class="verse" id="RV17_16">16&#160;</span>Huan in mahtlactli cuacohmitl tlen otiquitac, yehhuan ihuan in ahmo cuali yolcatl quicocolisque inon sihuatl. Quitzetzelcahuasque ic mocahuas xipetz, huan quicuasque inacayo huan quitlatisque. 
<span class="verse" id="RV17_17">17&#160;</span>Tleca Dios oquinyolmacalotoc maquichihuacan quen Yehhuatzin monequi, yeh in ica omosechiuque ic oquimacaque in tequihuahyo in ahmo cuali yolcatl hasta ic tzonquisas in tlen Dios mihtohtoc. 
<span class="verse" id="RV17_18">18&#160;</span>Huan in sihuatl tlen otiquitac, yeh quihtosnequi in hueyi altepetl tlen quintequiutiya in huehhueyinten den tlalticpac.  </div>
<div class='psalmlabel' id='RV18_0'> 18</div>
<div class='s'>Quen tlamis in altepetl Babilonia </div>
<div class='p'>
<span class="verse" id="RV18_1">1&#160;</span>Satepa otlan in tlen oniquitac, niman oniquitac oc se ángel ohualtemoc den neluicac, huan hueyi itequihuahyo. Yehhua opetlan ijcon oxotlac in tlalticpactli. 
<span class="verse" id="RV18_2">2&#160;</span>Huan ocoutzahtzic chicahuac huan oquihto: </div>
<div class='p'>―Tlami polihui in altepetl Babilonia. Omochiu inchan in ahmo cuali yehyecamen canin nemihque, huan oncan impehpech in ahmo cuali totomen. 
<span class="verse" id="RV18_3">3&#160;</span>Tleca inon altepetl oquinmayautoya in tlalticpac tlacamen ica in ahmo cuali tlen oquichiu, huan in hueyixtoque nohuiyan ipan in tlalticpac oquiahuiltihque ijcon quen itlacohuan inon altepetl. Huan in tlasemancamen den tlalticpac omochiuque ricos ica in tlasohchiutli den in ahmo cuali tlanequilisten. </div>
<div class='p'>
<span class="verse" id="RV18_4">4&#160;</span>Huan niman oc se tlahtoli den neluicac tlen oquihto: </div>
<div class='p'>―Xiquisacan de ompa, notlacahuan, ic ahmo nanquimpalehuisque ica in ahmo cuali, huan ic ahmo nantlapanosque ica incocolis. 
<span class="verse" id="RV18_5">5&#160;</span>Tleca intlahtlacol se hueyi tlasentlalili tlen quixahsis in neluicac, huan in Dios quilnamiquilotoc ica nochin inon. 
<span class="verse" id="RV18_6">6&#160;</span>Xicchihuilican ica yehhuan ijcon quen oquinchihuilihque, huan xiquintlaxtlahuacan oupa ica in ahmo cuali intlachiu. Xiquintlapanoltican ica ome tanto intlapanolis yehhuan aquin oquintlahtlacolanaltihque. 
<span class="verse" id="RV18_7">7&#160;</span>Yehhuan tequin omomahuestilihque ica inixpoliucayo, huan axan tequin xiquintlapanolitican huan xiquintlocoltican. Quiyolnehnehuiliyahque mach mohueyichihuahque quen sihuatequihua aquin quihtohua: “Ahyic nosel niyes, huan ahyic nitlocoxtiyes.” 
<span class="verse" id="RV18_8">8&#160;</span>Huan tlahmo ipan san inon tonali quinahsis incocolis. Miquisque sequin ica in cocolistli, huan sequin ican in apistli, huan tequin chocasque, huan tlamitlatlasque, tleca molui Chicahuactzin Totecohtzin Dios aquin quinixcomacalos. </div>
<div class='p'>
<span class="verse" id="RV18_9">9&#160;</span>Huan in tequihuahten den tlalticpac aquin oquimpalehuihque ica in ahmo cuali intlachiu huan in tlasohchihualistli, yehhuan chocasque ica itlacahuan inon altepetl ihcuac quitasque in poctli tlen ic tlatlasque. 
<span class="verse" id="RV18_10">10&#160;</span>Huan moquetzasque huehca tlachixtiyesque ica inmoucayo, tleca tequin quintlapanoltisque. Huan quihtosque: </div>
<div class='p'>―Xitlocoyacan ica in hueyi altepetl, yeh in Babilonia in chicahuac altepetl. Huan san niyan ahmo yoahsico in tlapanolistli. </div>
<div class='p'>
<span class="verse" id="RV18_11">11&#160;</span>Huan in tlasemancamen den tlalticpac chocasque miyac ica tlen quipanos, tleca ayacmo yes aquin quicohuas itlaseman. 
<span class="verse" id="RV18_12">12&#160;</span>Yeh in oro, huan plata, huan tetl cualtzihtoton, huan cualtzin tatapahtli tlachihchiutli ica lino huan seda, huan tlen ixchichil huan chichiltic, huan cohuitl tlen quipiya iahhueyaca, huan tlen tlachiutli ica in ohmitl cualtzihto itoca marfil, huan tlen tlachiutli ica cohuitl cualtzihto, huan ica in tepostli itoca bronce huan hierro, huan in tetl cualtzihto itoca mármol. 
<span class="verse" id="RV18_13">13&#160;</span>Niyan ayacuel quinemacasque in canela, huan in tlen quipiya iahhueyaca, huan in copali, huan in pahtli intoca mirra huan olíbano, huan vino, huan aceite, huan cualtzin harina de trigo, huan cuahcuehten, huan calnelos, huan cahuayos, huan cocoucarros. Niyan ayacuel quinemacasque in tlacamen aquin yesque temajco. 
<span class="verse" id="RV18_14">14&#160;</span>Huan quiluiyahque: </div>
<div class='p'>―Nochin cuali tlen oquinuaxcatiyaya yipoliutoc ihuan nochin tlen onesiyaya cualtzin, huan ayacmo queman quinahsisque ompa. </div>
<div class='p'>
<span class="verse" id="RV18_15">15&#160;</span>Huan in tlasemancamen aquin omochiuque ricos ica nochin inon moquetzasque huehca, tlachixtiyesque ica inmoucayo, huan chocatiyesque chicahuac. 
<span class="verse" id="RV18_16">16&#160;</span>Huan quihtosque: </div>
<div class='p'>―Xitlocoyacan ica in hueyi altepetl canin quen ocatca tlaquentitoque ica tatapahtli cualtzihto itoca lino, huan ica tlen ixchichil huan chichiltic. Noyojqui tlatlahmachyo ica oro huan ica tetl cualtzihtoton. 
<span class="verse" id="RV18_17">17&#160;</span>Huan ipan se hora tlami polihuis nochin inon ricohyotl. </div>
<div class='p'>Huan nochin yehhuan den barcos, in aquin quinehnemitiyahque huan impan tequitihque, yehhuan omoquetzque huehca otlachixticatcahque. 
<span class="verse" id="RV18_18">18&#160;</span>Huan otzahtzihque ihcuac oquitaque in poctli tlen ic tlatlasque, huan quihtohuahque: </div>
<div class='p'>―¿Canin yes oc se altepetl quen inin hueyi altepetl? </div>
<div class='p'>
<span class="verse" id="RV18_19">19&#160;</span>Huan omocuatlaltemihque ic tequin ochocaque huan oquihtohque: </div>
<div class='p'>―Xitlocoyacan ica in hueyi altepetl canin nochin yehhuan aquin oquipixque in barcos omochiuque ricos. Tleca ocatcahque molui ricos ompa. Huan ipan se hora nochin otlamipoliu. </div>
<div class='p'>
<span class="verse" id="RV18_20">20&#160;</span>Xipaquican ica yehhuan ompa neluicac, in aquin tehuan mosecnintlalihtoque huan in tetiotlatitlaniluan huan in tetlayolchicahuan, tleca in Dios oquintlapanoltiloc ica tlen oquinchihuilihque. </div>
<div class='p'>
<span class="verse" id="RV18_21">21&#160;</span>Niman se ángel chicahuac oquiahcoc se tetl patlahuac huan oquitohuetzo ipan in mar. Huan oquihto: </div>
<div class='p'>―Ijcon yes tlatohuetzoli in hueyi altepetl Babilonia, huan ayacmo queman cahsisque. 
<span class="verse" id="RV18_22">22&#160;</span>Huan ompa ayacmo quicaquisque quen quitzotzonasque in arpa huan in flautas huan in trompetas. Huan ahmo yesque in tequitcamen ipan intequiu. Huan ahmo quicaquisque quen tlacuechotiyes. 
<span class="verse" id="RV18_23">23&#160;</span>Huan ompa ayacmo xotla in tlanextli. Huan ayacmo quicaquisque intlahtol den tlacatl huan isihuau. Tlamipolihui in altepetl masque motlasemancahuan in achtohque ipan in tlalticpac. Huan nochin tlalticpac tlacamen oquincahcayau ica in motlamatcayotl. </div>
<div class='p'>
<span class="verse" id="RV18_24">24&#160;</span>Huan oquitlapanolti in hueyi altepetl tleca oquinmictique ompa in tlayolchicaucamen huan in aquin mosecnintlalihtoque tehuan. Huan quen oquinmictihque nohuiyan ipan in tlalticpac, yeh in itlahtlacol.  </div>
<div class='psalmlabel' id='RV19_0'> 19</div>
<div class='p'>
<span class="verse" id="RV19_1">1&#160;</span>Huan satepa de inon onicac quen miyac tlacamen ipan in neluicac, huan oquihtohuayahque: </div>
<div class='q'>¡Matitemahuestilican in Dios! Yehhuatzin otechmaquixtiloc huan tehuaxca in hueyilistli huan in chicahualistli. </div>
<div class='q'>
<span class="verse" id="RV19_2">2&#160;</span>Yehhuatzin quinixcomacalo in tlacamen ica tlen tlamelajcan. </div>
<div class='q'>Huan ic inon oquintlapanoltiloc in tlacamen den Babilonia. </div>
<div class='q'>Yeh in hueyi altepetl quen in sihuatl tlacaahuiltiyani. </div>
<div class='q'>Yehhuan oquinmahualtihque nochin tlalticpac tlacamen ica tlen oquichiuque. </div>
<div class='q'>Huan Dios yoquinmacuepaloc quen oquinmictihque tetlaquehualuan. </div>
<div class='p'>
<span class="verse" id="RV19_3">3&#160;</span>Huan oc sepa oquihtohque: </div>
<div class='p'>―¡Matitemahuestilican toDios! Popoca nochipa tlen omocau den hueyi altepetl. </div>
<div class='p'>
<span class="verse" id="RV19_4">4&#160;</span>Huan in sempohuali huan nahue tetecten huan in nahue tlachiyanimen ohuetzque tlalpa ic otemahuestilihque in Dios, in aquin mosehuilotoc ipan in trono. Huan quihtohuahque: </div>
<div class='p'>―¡Ijcon mayeto! ¡Matitemahuestilican! </div>
<div class='p'>
<span class="verse" id="RV19_5">5&#160;</span>Huan omocac se tlahtoli ipan in trono tlen oquihto: </div>
<div class='q'>Matemahuestilican toDios nochin namehhuan aquin nantetlaquehualuan, </div>
<div class='q'>namehhuan aquin nantemoucaitahque, </div>
<div class='q'>masque hueyi namoquisca noso ahmo. </div>
<div class='s'>In mosihuautilistli den Colelohtzintli </div>
<div class='p'>
<span class="verse" id="RV19_6">6&#160;</span>Huan niman onicac quen miyac tlacamen. Huan intlahtol omocac quen xahuani miyac atl, huan quen tlatecuintli chicahuac. Huan oquihto: </div>
<div class='q'>Matitemahuestilican toDios. Tleca tlatequiutilo Totecohtzin Dios in Chicahuactzin. </div>
<div class='q'>
<span class="verse" id="RV19_7">7&#160;</span>Xipaquican huan ximohueyilican huan matemacacan in hueyilistli, </div>
<div class='q'>tleca yoahsico in mosihuautilistli den Colelohtzintli, </div>
<div class='q'>huan tesihuau moyectlalihtoc. </div>
<div class='q'>
<span class="verse" id="RV19_8">8&#160;</span>Huan mocahuilihtoc mamotlaquenti ica in tlaquemitl istac tlen petlani. </div>
<div class='m'>Huan inon tlaquemitl quihtosnequi in cuali tlachiuten in aquin caten tehuan Dios. </div>
<div class='p'>
<span class="verse" id="RV19_9">9&#160;</span>Huan in ángel onechiluic: </div>
<div class='p'>―Xiquihcuilo: “Pactoque yehhuan aquin quinyecoltiyahque ica in tlacuali den mosihuautilistli den Colelohtzintli.” </div>
<div class='p'>Huan ocachi onechiluic: </div>
<div class='p'>―Inihque in tlahtolten melahuac den Dios. </div>
<div class='p'>
<span class="verse" id="RV19_10">10&#160;</span>Huan onimotlancuaquetz iixpa ic nicmahuestilis, huan onechiluic: </div>
<div class='p'>―¡Xicaqui, ahmo xinechmahuestili! Neh noyojqui nitetlaquehual quen tehhuatl huan mocnihuan aquin tlanonotzahque teca in Jesús. Xitemahuestili san Yehhuatzin Dios. </div>
<div class='p'>Huan in aquin tlanonotza teca Jesús, yehhua nele tetlanonotzal in Dios. </div>
<div class='p'>
<span class="verse" id="RV19_11">11&#160;</span>Huan oniquitac in neluicac tlapoutoc. Huan mamota, se cahuayo istac. Yehhuatzin aquin ipan motlalilotoc tetoca Yolcuali huan Tlamelajcan. Tlixcomacalo ica tlen melahuac huan tlicanalo ipan hueyi motehuilistli. 
<span class="verse" id="RV19_12">12&#160;</span>Teixtelolo petlani quen tletl huan ipan tetzonteco mopiya miyac coronas. Mopiya ihcuiliutoc se Tetocahtzin huan san Yehhuatzin quixmatilo. 
<span class="verse" id="RV19_13">13&#160;</span>Huan tetlaquen quiquentoc yestli. Huan tetocahhuiyahque in Tecualnextzin Dios. 
<span class="verse" id="RV19_14">14&#160;</span>Huan otecuitlapanuiyayahque in soldados den neluicac tlaquentitoque istac huan ipan motlalihtoque cahuayohten ihistac. 
<span class="verse" id="RV19_15">15&#160;</span>Huan ipan tecamac oquis se espada teni huan ic quincocolos in tlalticpac tlacamen. Huan ic quintequiutilos molui chicahuac ica se tepostli quen tlacotl. Huan quen quixoxacualohuahque in uvas, ijcon quinxoxacualolos in ahmo cualten ihcuac quintlapanoltilos ica tecualan in Dios Chicahuactzin. 
<span class="verse" id="RV19_16">16&#160;</span>Huan ipan ipampijca huan ipan iques tecalzon mopiya ihcuiliutoc se tetoca: “Hueyixtoc de nochin huehhueyinten huan Intecohtzin nochin tequihuahten.” </div>
<div class='p'>
<span class="verse" id="RV19_17">17&#160;</span>Huan oniquitac se ángel oihcatoya ipan in tonaltzintli huan oquinnotz chicahuac nochin in totomen tlen ompa opatlanticatcahque: </div>
<div class='p'>―Xihualacan ica in hueyi tlacuali tlen mechmacalos in Dios. 
<span class="verse" id="RV19_18">18&#160;</span>Nanquicuasque inacayo huehhueyinten huan tlicancamen, huan inacayo in chicahuaquen, huan inacayo in cahuayohten huan in aquin ipan onentoyahque, huan inacayo nochin tlacatl, in aquin temajco huan in aquin ahmo, huan in aquin hueyi iquisca huan in aquin ahmo. </div>
<div class='p'>
<span class="verse" id="RV19_19">19&#160;</span>Huan oniquitac in ahmo cuali yolcatl huan in huehhueyinten den tlalticpac inuan insoldados. Yehhuan omosentlalihtoyahque ic motehuisque teca in aquin motlalilotoc ipan in cahuayo huan inuan tesoldados. 
<span class="verse" id="RV19_20">20&#160;</span>Huan oquiquitzquihque in ahmo cuali yolcatl, huan noyojqui in tlayolchicauqui tlacahcayauqui aquin oquichiu in tlanexten ica tlen oquincahcayau yehhuan aquin oquiselihque in ixmatcayotl tlen oquintlalili in ahmo cuali yolcatl, in aquin oquimahuestilihque in iixnesca. Inon ome oquintohuetzohque yolqui ipan in lago tlen tlatla ica chicahuac tletl den azufre. 
<span class="verse" id="RV19_21">21&#160;</span>Huan in oc sequinten oquinmictihque ica in espada den aquin motlalilotoc ipan in cahuayo istac, yeh in tlen quisas ipan tecamac. </div>
<div class='p'>Huan nochin totomen omopachohque ica innacayo.  </div>
<div class='psalmlabel' id='RV20_0'> 20</div>
<div class='s'>In mil xihuitl </div>
<div class='p'>
<span class="verse" id="RV20_1">1&#160;</span>Oncan oniquitac se ángel ohualtemoc den neluicac, huan oquipiyaya in llave den tlacoyoctli tlen ahmo quipiya itlamiyan huan quiquitzquihtica se hueyi cadena. 
<span class="verse" id="RV20_2">2&#160;</span>Huan oquiquitzqui in dragón, yeh in cohuatl yihuehcau huan quihtosnequi in ahmo cuali tlacatl noyojqui itoca Satanás. Huan in ángel oquiilpi ica in cadena para mil xihuitl. 
<span class="verse" id="RV20_3">3&#160;</span>Huan oquitohuetzo ipan tlacoyoctli tlen ahmo quipiya itlamiyan. Huan oquitzac in tlacoyoctli huan oquitlalili in sello. Huan ic inon ayacuel quincahcayahuas in tlalticpac tlacamen hasta ic tlamis in mil xihuitl. Huan satepa de inon quipiya tlen quicahcahuas san quesqui tonali. </div>
<div class='p'>
<span class="verse" id="RV20_4">4&#160;</span>Oncan oniquitac sequin tronos huan ipan yehyehuatoque yehhuan aquin quiselihtoque in tequihuahyotl ic tlixcomacasque. Huan oniquinitac yehhuan aquin oquinquechtzontejque tleca otlanonotzque teca in Jesús huan itlahtoltzin Dios. Huan ahmo oquimahuestilihque in ahmo cuali yolcatl, niyan iixnesca. Huan ahmo oquiselihque iixmatcayo ipan inixcuac noso ipan inmahuan. Oc sepa oyolque huan otlatequiutihque tehuan in Cristo ipan mil xihuitl. 
<span class="verse" id="RV20_5">5&#160;</span>Yehhuan in aquin oihsaque achto den mijcamen. In oc sequin mijcamen ayamo oyolque oc sepa hasta ic tlamis in mil xihuitl. 
<span class="verse" id="RV20_6">6&#160;</span>Pactoque yehhuan aquin achto ihsasque den mijcamen tleca yehhuan ayacmo miquisque ipan oupa miquilistli. Yehhuan yesque tiopixcamen aquin temahuestilisque in Dios huan in Cristo, huan tehuan tlatequiutisque ipan in mil xihuitl. </div>
<div class='p'>
<span class="verse" id="RV20_7">7&#160;</span>Huan ihcuac maye panotoc in mil xihuitl, quicahcahuasque in Satanás maquisa ipan canin otzactoya. 
<span class="verse" id="RV20_8">8&#160;</span>Huan quisas quincahcayahua in tlacamen nohuiyan ipan in tlalticpac, yehhuan in aquin quintocahhuiyahque Gog huan Magog, huan quinsentlalis ic motehuisque. Yehhuan tequin miyacten quen in xali den mar. 
<span class="verse" id="RV20_9">9&#160;</span>Huan ohualquisque ic nohuiyan ipan in tlalticpac huan oquiyehualohque in altepetl campa caten tetlacahuan in Dios. Yeh in altepetl tlen quitlasohtlalo in Dios. Huan ohualuetz den neluicac in tletl huan oquintlamitlati. 
<span class="verse" id="RV20_10">10&#160;</span>Huan oquitohuetzohque ipan in lago tlen tlatla ica in tletl den azufre in ahmo cuali tlacatl aquin oquincahcayau. Yeh in canin ocatcahque in ahmo cuali yolcatl huan in tlayolchicauqui tlacahcayauqui. Ompa tlapanotiyesque quen tlahca huan quen tlayohua huan nochipa. </div>
<div class='s'>In tlixcomacalistli iixpa in hueyi trono istac </div>
<div class='p'>
<span class="verse" id="RV20_11">11&#160;</span>Oncan oniquitac se hueyi trono istac canin oyehuatilotoya in Dios. Huan ompa canin oyehuatilotoya in Dios, opoliuque in tlalticpac huan in neluicac, huan ayacmo oquiahsique. 
<span class="verse" id="RV20_12">12&#160;</span>Noyojqui oniquitac in mijcamen, yehhuan aquin hueyi inquisca huan yehhuan aquin ahmo tlen inquisca, nochin ihcaticaten iixpa in trono. Huan oquinixtlapohque in tlahcuilolamamen huan noyojqui oquixtlapohque in oc se tlahcuilolamatl tlen quipiya ihcuiliutoc intoca yehhuan aquin quipiyahque in nemilistli nochipa. Huan oquinixcomacaque in mijcamen ica tlen ihcuiliutoc ihtech in tlahcuilolamamen, in tlen oquichiuque ipan innemilis. 
<span class="verse" id="RV20_13">13&#160;</span>Huan ompa ocatcahque nochin aquin omijque hasta ipan in mar inuan nochin mijcamen. Huan oquinixcomacaque cada seya ic tlen oquichiuque. 
<span class="verse" id="RV20_14">14&#160;</span>Huan ayacmo polihuisque inon mijcamen, tlahmo quintohuetzosque ipan in lago den tletl. Yeh in miquilistli oupa, inon lago den tletl. 
<span class="verse" id="RV20_15">15&#160;</span>Huan in tla seya ahmo quipiya ihcuiliutoc itoca ipan in tlahcuilolamatl tlen quipiya ihcuiliutoc intoca yehhuan aquin quipiyahque nemilistli nochipa, yehhua oquitohuetzohque ipan in lago den tletl.  </div>
<div class='psalmlabel' id='RV21_0'> 21</div>
<div class='s'>In yancuic neluicac huan in yancuic tlalticpac </div>
<div class='p'>
<span class="verse" id="RV21_1">1&#160;</span>Oncan oniquitac in yancuic neluicac huan in yancuic tlalticpac, tleca in achto neluicac huan in achto tlalticpac yopoliuque huan ayacmo ocatca in mar. 
<span class="verse" id="RV21_2">2&#160;</span>Huan oniquitac in altepetl mosecnintlalihtoc tehuan Dios, yeh in yancuic Jerusalén, huan ohualtemoc den neluicac canin ilohuac in Dios. Moyectlalihtoc quen se ichpochtli tlatlahmachyo ic yau ihuan motlaliya inamic. 
<span class="verse" id="RV21_3">3&#160;</span>Huan onicac se tlahtoli chicahuac tlen ohuala den neluicac, huan oquihto: </div>
<div class='p'>―Mamota quen axan in canin chantilotoc in Dios inuan in tlacamen. Yehhuatzin mocahualos inuan, huan yehhuan yesque tetlacahuan. Huan san Yehhuatzin Dios ilohuas inuan. 
<span class="verse" id="RV21_4">4&#160;</span>Quixpololos nochin tlocoli huan niyan aquin miquis, niyan chocasque, niyan titicasque, tleca yopanoc nochin tlen ocatca. </div>
<div class='p'>
<span class="verse" id="RV21_5">5&#160;</span>Huan Yehhuatzin aquin oyehuatilotoya ipan in trono omihto: </div>
<div class='p'>―Mamota, nicchiutoc nochin yancuic tlen ca. </div>
<div class='p'>Ocachi omihto: </div>
<div class='p'>―Xiquihcuilo inin, tleca inin tlahtoli melahuac huan cuali quineltocasque. </div>
<div class='p'>
<span class="verse" id="RV21_6">6&#160;</span>Huan onechiluiloc: </div>
<div class='p'>―¡Nochin tlantoc! Nehhuatl oninemiyaya ihcuac opeu nochin tlen ca, huan ninentiyes nochipa. Yeh in quen in achto letra A huan in quen ic tlami in letra Z. Huan axan nochin aquin amiqui nicmacas in atl tlen quisas ipan in ameli den atl tlen quitemaca nemilistli, huan ahmo tlen quitlaxtlahua. 
<span class="verse" id="RV21_7">7&#160;</span>In aquin quitlanis ica in ahmo cuali quiselis inin nemilistli quen itlatlan. Niyes niDios ica yehhuatl huan yehhua yes noconeu. 
<span class="verse" id="RV21_8">8&#160;</span>Huan in moucamen, huan yehhuan aquin ahmo quineltocahque, huan in aquin itlahtlen quichihuahque huan in temictiyanimen, huan in ixpoliucamen, huan in tlamatcamen, huan in aquin quimahuestiliyahque in tlamachihchiuten, huan in istlacatcamen, quintohuetzosque ihtech in lago tlen tlatla ica in chicahuac tletl den azufre. Yeh in oupa miquilistli. </div>
<div class='s'>In yancuic Jerusalén </div>
<div class='p'>
<span class="verse" id="RV21_9">9&#160;</span>Niman ohuala seya den chicome ángeles aquin oquipiyayahque in chicome conten ica chicome incocolis ica tlen ic oquintlapanoltiloc in tlalticpac tlacamen. Huan inon ángel onechiluic: </div>
<div class='p'>―Xihuala, huan nimitznextilis in ichpochtli, yeh in tesihuau in Colelohtzintli. </div>
<div class='p'>
<span class="verse" id="RV21_10">10&#160;</span>Huan in Itiotonaltzin onechixpatlac huan onicmauticatca onicatca ipan se hueyi tepetl molui huehcapa, huan onechnextili in altepetl mosecnintlalihtoc tehuan Dios, yeh in Jerusalén. Ohualtemoc den neluicac canin ilohuac in Dios. 
<span class="verse" id="RV21_11">11&#160;</span>Omonexti tehueyilistzin in Dios huan oxotlac quen se cualtzin tetl, molui tlasohti. Nesi quen se tetl itoca jaspe huan chipahuac quen tescatl. 
<span class="verse" id="RV21_12">12&#160;</span>Oquipiyaya se tepamitl oquiyehualohtoya. Inon tepamitl hueyi huan huehcapa, huan oquipiyaya mahtlactli huan ome puerta. Huan ipan sehsen puerta ocatca se ángel. Ipan in puerta ihcuiliutoc intoca in mahtlactli huan ome ipiluan in Israel. 
<span class="verse" id="RV21_13">13&#160;</span>Ic canic quixohua in tonaltzintli oquipiyaya yiyi puerta, huan ic tlatzintla oquipiyaya yiyi puerta, huan ic tlacpac oquipiyaya yiyi puerta, huan canic motocalo in tonaltzintli oquipiyaya yiyi puerta. 
<span class="verse" id="RV21_14">14&#160;</span>Huan in tepamitl den altepetl oquipiyaya mahtlactli huan ome ipehualoca tlen quipiyahque intoca in mahtlactli huan ome tetiotlatitlaniluan den Colelohtzintli. </div>
<div class='p'>
<span class="verse" id="RV21_15">15&#160;</span>Huan yehhua aquin onechnohnotzayaya oquipiyaya se tlacotl den oro ic tlen quitamachihuas in altepetl huan in puertas, huan in tepamitl. 
<span class="verse" id="RV21_16">16&#160;</span>In altepetl san se parejo ilahlado, ihueyaca ijcon quen ipatlauya. Huan oquitamachiu in altepetl ica inon tlacotl, huan oquipix cana ome mil huan ome ciento kilómetros. Ihueyaca huan ipatlauya huan ic huehcapa san se yojqui. 
<span class="verse" id="RV21_17">17&#160;</span>Huan noyojqui oquitamachiu in tepamitl den altepetl huan oquipix cana yehpohuali huan nahue metro, quen quitamachihuahque in tlacamen. </div>
<div class='p'>
<span class="verse" id="RV21_18">18&#160;</span>In tepamitl tlachihchiutli inon temen intoca jaspe huan in altepetl tlachihchiutli ica oro chipahuac quen tescatl. 
<span class="verse" id="RV21_19">19&#160;</span>Huan impehualoca in tepamitl den altepetl tlatlahmachyo ica nochin clase den temen molui cualtzin. In achto ipehualoca, yeh se tetl tlen petlani quen tletl, itoca jaspe, huan ipan ome, yeh se tetl nextic itoca zafiro. Huan ipan yiyi, yeh se tetl tlilticanextic itoca ágata. Huan ipan nahue, yeh se tetl xoxoctic itoca esmeralda. 
<span class="verse" id="RV21_20">20&#160;</span>Huan ipan macuili, yeh se tetl istac itoca ónice. Huan ipan chicuasin, yeh se tetl chichiltic itoca cornalina. Huan ipan chicome, yeh se tetl costic itoca crisólito. Huan ipan chicueyi, yeh se tetl xoxoctic itoca berilo. Huan ipan chicnahue, yeh se tetl costic itoca topacio. Huan ipan mahtlactli, yeh se tetl xoxoctic itoca crisoprasa. Huan ipan mahtlactli huan seya, yeh se tetl nextic itoca jacinto. Huan ipan mahtlactli huan ome, yeh se tetl tlilticanextic itoca amatista. 
<span class="verse" id="RV21_21">21&#160;</span>Huan in mahtlactli huan ome puerta ocatcahque nochin den perla. Cada se puerta tlachihchiutli ica se perla. Huan in calle den altepetl ocatca den oro chipahuac quen tescatl. </div>
<div class='p'>
<span class="verse" id="RV21_22">22&#160;</span>Huan ahmo oniquitac niyan se tiopantli, tleca nohuiyan ilohuac in Dios Chicahuactzin huan in Colelohtzintli. 
<span class="verse" id="RV21_23">23&#160;</span>Huan ahmo quinequi in tlanextli den tonaltzintli niyan den metztli, tleca yeh in tehueyilistzin Dios tlen quitlanextilos. Huan in Colelohtzintli, Yehhuatzin in tlanextli den altepetl. 
<span class="verse" id="RV21_24">24&#160;</span>Huan inon tlanextli quintlanextiliya nochin tlacatl. Hualahsisque in huehhueyinten den tlalticpac ica inueyilis ic temahuestiliyahque. 
<span class="verse" id="RV21_25">25&#160;</span>Huan ahyic tzactos in puertas den altepetl den tlahca, huan ahmo yes tlayohuilotl ompa. 
<span class="verse" id="RV21_26">26&#160;</span>Huan in tlalticpac tlacamen quihualiquilisque inueyilis huan inmahuesyo ipan in altepetl ic temahuestiliyahque. 
<span class="verse" id="RV21_27">27&#160;</span>Huan ahyic calaquis tlahtlen ahmo cuali, niyan calaquis in aquin itlahtlen ahmo cuali quichihua noso in aquin tlacahcayahua. Ompa yes san aquin intoca ihcuiliutoc ipan in amatl den nemilistli tlen mopiya in Colelohtzintli.  </div>
<div class='psalmlabel' id='RV22_0'> 22</div>
<div class='p'>
<span class="verse" id="RV22_1">1&#160;</span>Oncan in ángel onechnextili in atentli den atl den nemilistli, molui chipahuac quen in tescatl. Oquis den trono den Dios huan in Colelohtzintli. 
<span class="verse" id="RV22_2">2&#160;</span>Onehnenticatca tlatlahco ipan in hueyi ohtli den altepetl. Huan ipan nochin ome lado den atentli ocatcahque in couten tlen quitemacahque itlaquilyo nochin xihuitl. Mopatlatiu ipan sehsen metztli ic quitemacahque intlaquilyo. Huan ixiuyo in couten quimpahtiya in tlacamen. 
<span class="verse" id="RV22_3">3&#160;</span>Huan ayacmo yes niyan tlen tlahtlacoli tlen quihuica in miquilistli, tlahmo yes ompa in trono den Dios huan in Colelohtzintli. Huan tetlaquehualuan temahuestilisque. 
<span class="verse" id="RV22_4">4&#160;</span>Teitasque texayac in Dios huan Tetocahtzin ihcuiliutos ipan inixcuac. 
<span class="verse" id="RV22_5">5&#160;</span>Huan ayacmo yes tlayohuilotl. Huan in tlacamen ompa ahmo quinequisque in tlanextli den tlahuili. Niyan ahmo quinequisque in tlanextli den tonaltzintli tleca Totecohtzin Dios quintlanextilos. Huan tlatequiutisque nochipa. </div>
<div class='s'>Ayacmo huehcau ic hualuilohuas in Jesucristo </div>
<div class='p'>
<span class="verse" id="RV22_6">6&#160;</span>Huan in ángel onechiluic: </div>
<div class='p'>―Inin tlahtoli nochin melahuac huan cuali quitemachisque. Ic achto in Totecohtzin Dios oquinextililoc tlen quihtohuahque in tetlanonotzcahuan. Huan axan quititlanilo teángel maquinextili in tetlaquehualuan in tlen ihsiu panos. </div>
<div class='p'>
<span class="verse" id="RV22_7">7&#160;</span>Huan omihto Yehhuatzin: </div>
<div class='p'>―¡Mamota, ihsiu nihualas! </div>
<div class='p'>Pactoc in aquin quichihua cuenta ica inin tlahtoli tlen ihcuiliutoc ipan inin amatl. </div>
<div class='p'>
<span class="verse" id="RV22_8">8&#160;</span>Nehhuatl niJuan, in aquin onicac huan oniquitac inin tlahtolten. Huan ihcuac onicac huan oniquitac nochin, onimotlancuaquetz ic nicmahuestilis in ángel aquin onechnextili. 
<span class="verse" id="RV22_9">9&#160;</span>Huan yehhuatl onechiluic: </div>
<div class='p'>―Xicaqui; ahmo ijcon xicchihua. Neh noyojqui nitetlaquehual quen tehhuatl huan mocnihuan in tlayolchicaucamen huan yehhuan aquin quichihuahque cuenta ica tlen ihcuiliutoc ipan inin amatl. Xitemahuestili in Dios. </div>
<div class='p'>
<span class="verse" id="RV22_10">10&#160;</span>Huan ocachi onechiluic: </div>
<div class='p'>―Ahmo xicpiya ichtaca in tlen ihcuiliutoc ipan inin amatl, tleca ayacmo huehcau in tonali ic tzonquisas. 
<span class="verse" id="RV22_11">11&#160;</span>In aquin quichiutica in ahmo cuali, maquichiutiye, huan aquin mopitzochiutinemi, oc maquichiutiye. Huan in aquin tlamelajcan, maquichiutiye in tlen cuali, huan in aquin mosecnintlalihtoc tehuan Dios, maye mosecnintlalihtoc. </div>
<div class='p'>
<span class="verse" id="RV22_12">12&#160;</span>Huan oc sepa omihto in Jesús: </div>
<div class='p'>―Mamota, ihsiu nihualas huan nicualicas ica tlen niquintlaxtlahuis sehsen de yehhuan ica tlen quichiutoque. 
<span class="verse" id="RV22_13">13&#160;</span>Nehhuatl oninemiyaya ihcuac opeu nochin tlen ca, huan ninentiyes nochipa. Huan nehhuatl niachto quen in letra A, huan nisatepa quen in letra Z. </div>
<div class='p'>
<span class="verse" id="RV22_14">14&#160;</span>Pactoque yehhuan aquin quipacahque intlaquen, maquincahuilican quicuasque itlaquilyo in cohuitl den nemilistli huan maquincahuacan calaquisque ipan in puerta den altepetl. 
<span class="verse" id="RV22_15">15&#160;</span>Ompa quiahuac mocahuasque in ahmo cualten, yeh in tlamatcamen huan in ixpoliucamen huan in temictiyanimen, huan in aquin quimahuestiliyahque in tlamachihchiuten, huan in aquin istlacatihque. </div>
<div class='p'>
<span class="verse" id="RV22_16">16&#160;</span>Huan oc sepa omihto in Jesús: </div>
<div class='p'>―Nehhuatl niJesús, huan onamechtitlanili noángel maquimatilti inin tlahtoli ipan in tiotlayehualolten. Nehhuatl nichichicaixuiu in hueyictoc David huan nehhuatl in sancuel sitlali. </div>
<div class='p'>
<span class="verse" id="RV22_17">17&#160;</span>In Itiototaltzin huan in isihuau in Colelohtzintli quihtohuahque: </div>
<div class='p'>―Mahualuilohua. </div>
<div class='p'>Huan yehhuan aquin quicaquihque inin tlatoli, maquihtocan: </div>
<div class='p'>―Mahualuilohua. </div>
<div class='p'>Huan in aquin amiqui, mahuala. Huan in aquin quinequi, maquioni in atl den nemilistli huan ahmo tlen ipatiu. </div>
<div class='p'>
<span class="verse" id="RV22_18">18&#160;</span>Niquinyequiluiya nochin yehhuan aquin quicaquihque in tlen ca ihcuiliutoc ipan inin amatl: Tla seya quimiyaquilis inin tlahtoli, in Dios quimiyaquililos in cocolisten tlen quipiya ihcuiliutoc. 
<span class="verse" id="RV22_19">19&#160;</span>Huan tla seya quitzecos se quesqui tlahtoli tlen ca ihcuiliutoc, in Dios quiquixtilos itoca ipan in amatl den nemilistli huan ahmo quicahualos macalaqui ipan in altepetl mosecnintlalihtoc tehuan Dios, in tlen ihcuiliutoc ipan inin amatl. </div>
<div class='p'>
<span class="verse" id="RV22_20">20&#160;</span>In aquin tlachipahualo mihtohua tlen melahuac. Yehhuatzin mihtohua: </div>
<div class='p'>―Nele nihualas ihsiu. </div>
<div class='p'>Huan ijcon mayeto. ¡Mahualuilohua, Totecohtzin Jesús! </div>
<div class='p'>
<span class="verse" id="RV22_21">21&#160;</span>Huan axan mamechtiochihualo in Totecohtzin Jesucristo namochten aquin nanmosecnintlalihtoque tehuan Dios. Huan ijcon mayeto.</div><div class="footnote">
<hr />
</div>
</div></body></html>
