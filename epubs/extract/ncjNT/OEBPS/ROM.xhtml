<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="ncj" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In yancuic mononotzalistli ica Totecohtzin Jesucristo ROMANOS 1</title>
</head>
<body dir='ltr'>
<ul class='tnav'>
<li><a href='index.xhtml'>ROMANOS</a></li>
</ul><ul class='tnav'><li><a href='ROM.xhtml#RM1_0'>1</a></li>
<li><a href='ROM.xhtml#RM2_0'>2</a></li>
<li><a href='ROM.xhtml#RM3_0'>3</a></li>
<li><a href='ROM.xhtml#RM4_0'>4</a></li>
<li><a href='ROM.xhtml#RM5_0'>5</a></li>
<li><a href='ROM.xhtml#RM6_0'>6</a></li>
<li><a href='ROM.xhtml#RM7_0'>7</a></li>
<li><a href='ROM.xhtml#RM8_0'>8</a></li>
<li><a href='ROM.xhtml#RM9_0'>9</a></li>
<li><a href='ROM.xhtml#RM10_0'>10</a></li>
</ul><ul class='tnav'>
<li><a href='ROM.xhtml#RM11_0'>11</a></li>
<li><a href='ROM.xhtml#RM12_0'>12</a></li>
<li><a href='ROM.xhtml#RM13_0'>13</a></li>
<li><a href='ROM.xhtml#RM14_0'>14</a></li>
<li><a href='ROM.xhtml#RM15_0'>15</a></li>
<li><a href='ROM.xhtml#RM16_0'>16</a></li>
</ul>

<div class='main' id='RM0_0'>

<div class='mt'>IN ITLAHCUILOLAMATZIN IN TETIOTLATITLANIL PABLO ICA IN TLANELTOCANIMEN ROMANOHTECOS  </div>
<div class='psalmlabel' id='RM1_0'> 1</div>
<div class='s'>In Pablo quintlahcuiluiya in tlaneltocanimen romanohtecos </div>
<div class='p'>

<span class="verse" id="RM1_1">1&#160;</span>Notlasohicnihuan romanohtecos in aquin nampohuihque tehuaxcahuan Dios: nehhuatl Pablo namechtlahcuiluiya, quen nitetlatitlanil in Jesucristo. Dios onechtequiutiloc quen nitetiotlatitlanil ic niquinmatiltis in tlahtoli den temaquixtilistli. </div>
<div class='p'>
<span class="verse" id="RM1_2">2&#160;</span>Dios yiquincaquiltilohtoc inin cuali tlahtoli de achto ica inohque tetlayolchicaucahuan ipan inon Itlahcuiloltzin Dios. 
<span class="verse" id="RM1_3">3&#160;</span>Inon cuali tlahtoli ica in Iconetzin Jesucristo aquin otlacatihuac quen tlacatl, den ichanihcahuan in hueyixtoc David. 
<span class="verse" id="RM1_4">4&#160;</span>Huan Itiotonaltzin Dios oteihxiti den mijcamen in Jesucristo, huan ica inon chicahualistli den ihxohualistli oquinmatiltiloc nochin tlacamen Yehhuatzin in Iconetzin in Dios. Huan Yeh in Jesucristo Totecohtzin. 
<span class="verse" id="RM1_5">5&#160;</span>Tepampa in Jesucristo, Dios nechuelitaloc quen tetlatitlanil ica Itocahtzin, maniquinmatiltican nochin tlalticpac tlacamen ica tlen mochiutoc, huan maquineltocacan huan matetlacamatican. 
<span class="verse" id="RM1_6">6&#160;</span>Noyojqui namehhuan romanohtecos in aquin Dios mechnotzalohtoc ic nanmochihuasque tehuaxcahuan in Jesucristo. </div>
<div class='p'>
<span class="verse" id="RM1_7">7&#160;</span>Namechtlahpalo namochten aquin mechtlasohtlalo in Dios huan nampohuihque tehuaxca. Huan xicselican in tlatiochihualistli huan mamechyolsehuilo in Dios Tohueyitahtzin huan Totecohtzin Jesucristo. </div>
<div class='s'>In Pablo quinequi yas quinitas in tocnihuan romanohtecos </div>
<div class='p'>
<span class="verse" id="RM1_8">8&#160;</span>Achto ica tetlasohtlalis in Jesucristo nitetlasohcamati noDios ica nochin namehhuan, tleca nohuiyan tlahtohuahque ica namotlaneltoquilis. 
<span class="verse" id="RM1_9">9&#160;</span>In Dios aquin nitepalehuiya ica nochin noyolo ic niquinmatiltiya in cuali itlahtoltzin Iconetzin, Yehhuatzin momati quen nochipa namechilnamiqui ica noyolmachtilis. 
<span class="verse" id="RM1_10">10&#160;</span>Nitetlatlautihtica in Dios manechcahuilican ic niyas namechitas, tla yeh in tetlanequilis Yehhuatzin. 
<span class="verse" id="RM1_11">11&#160;</span>Nicnequi niyas namechitas huan namechpanoltilis in tetlocolil in Dios ic ocachi ximoyolchicahuacan ica Totecohtzin. 
<span class="verse" id="RM1_12">12&#160;</span>Quen tiquihtosque, matimoyolchicahuacan se huan oc seya ica inin totlaneltoquilis, namohuaxca ijcon quen nohuaxca. </div>
<div class='p'>
<span class="verse" id="RM1_13">13&#160;</span>Nocnihuan, nicnequi xicmatican quen miyacpa nicnequi niyas namechitas, huan hasta axan ahhuel. Nicnectoc niyas ic niquintlaneltoctis noyojqui sequin namochantlacahuan ica itlahtoltzin Dios, ijcon quen nohuiyan. 
<span class="verse" id="RM1_14">14&#160;</span>Ic inon huelica nicchihuas ica nochten, masque sentlapalchanimen noso masehualten; masque tlamatihque noso ahmo. 
<span class="verse" id="RM1_15">15&#160;</span>Ijcon tel, ica nochin noyolo nimocuihcuitica ic namechmatiltis in temaquixtilistli noyojqui sequin namehhuan romanohtecos namochantlacahuan ompa Roma. </div>
<div class='s'>In ichicahualis in itlahtoltzin Dios </div>
<div class='p'>
<span class="verse" id="RM1_16">16&#160;</span>Ahmo nimopinautiya ica in itlahtoltzin Dios, tleca yeh techicahualis in Dios ic momaquixtisque nochten in aquin quineltocahque in itlahtoltzin. In judeahtecos oquicajque achto huan satepa in aquin ahmo judeahtecos. 
<span class="verse" id="RM1_17">17&#160;</span>Ica in itlahtoltzin technextiliya quen quixtlapacholos tlahtlacoli in Dios. Huan ijcon techchihuililos san ic titeneltocahque. </div>
<div class='s'>In tlahtlacoli den tlalticpac tlacamen </div>
<div class='p'>
<span class="verse" id="RM1_18">18&#160;</span>Dios aquin ilohuac neluicac yimonextihtoc quen quintlapanoltilos in tlacamen ahmo cualten huan in aquin ahmo techihuahque cuenta. Yehhuan aquin quixnamiquihque in tlen melahuac. 
<span class="verse" id="RM1_19">19&#160;</span>Yehhuan cuali quimatihque quen ilohuac in Dios. Yiquimatinihque inon tlen cuali quimati in tlacatl ica in Dios, tleca Yehhuatzin yimomatiltihtohque. 
<span class="verse" id="RM1_20">20&#160;</span>In tlen ahhuel tiquitasque yimomautoc ica nochin tlen oquiyolitiloc. Quihtosnequi techicahualis tlen ahmo tlamis huan tetlamatilis mahuestic. Huan ijcon niyan aquin ahhuel nele quihtohua: “Ahmo nicmati tla ilohuac in Dios.” 
<span class="verse" id="RM1_21">21&#160;</span>Masque in tlacamen ijcon oquimatque quen ilohuac in Dios, ahmo otemahuestilihque. Niyan otetlasohcamatque. In tlahmo san tlaluis in tlen oquinehnehuilihque, huan ic inon ocachi ocalajque ipan in tlayohuilotl. 
<span class="verse" id="RM1_22">22&#160;</span>Masque oquihtohque tlamatihque, yehhuan omocauque ocachi xoxos. 
<span class="verse" id="RM1_23">23&#160;</span>Tleca ahmo otemahuestilihque in Dios aquin ilohuac nochipa, tlahmo oquinmahuestilihque in tlachihchiuten dioses ixnesi in tlacatl aquin miqui, huan in totomen, huan in cohuamen, huan in yolcamen. </div>
<div class='p'>
<span class="verse" id="RM1_24">24&#160;</span>Ic inon in Dios ahmo oquintzacuililoc maquichihuacan in tlen ahmo cuali intlamachilis, huan ijcon omopinautihtoque seya huan oc seya. 
<span class="verse" id="RM1_25">25&#160;</span>Huan ijcon quen quineltocanihque in tlen melahuac den Dios, ocachi oquineltocaque in tlen ahmo melahuac. Temahuestilinihque in Dios aquin omochiu nochin, huan yehhuan oquimahuestilihque san yeh in tlen omochiu. Huan temahuestilinihque nochipa. Ijcon mayeto. </div>
<div class='p'>
<span class="verse" id="RM1_26">26&#160;</span>Ic inon in Dios ahmo oquintzacuililoc mamopinautihtocan. In sihuamen oquilcauque quen monamictini ihuan in tlacatl, huan hasta quinequi ihuan motlalis oc se isihuaicniu. 
<span class="verse" id="RM1_27">27&#160;</span>Huan ijcon noyojqui in tlacamen oquilcauque quen motlalisquiyanihque ihuan in sihuatl huan omotlalihque ihuan oc se itlacaicniu, huan ijcon omopinautihque san ic yehhuan. Huan ijcon oquiselihque intlapanolis tlen quinamiquis ica inon ixpoliucayotl. </div>
<div class='p'>
<span class="verse" id="RM1_28">28&#160;</span>Huan quen ayacmo quinequihque teixmatisque in Dios, Yehhuatzin ahmo oquintzacuililoc maquinehnehuilican tlen ahmo cuali, huan ijcon maquichihuacan quen yehhuan quimpactis. 
<span class="verse" id="RM1_29">29&#160;</span>Quieutoque nochin tlen ahmo cuali, quen ixpoliucanemilistli huan in nexicoli. Huan caten mohuaxcatiyanimen, huan temictiyanimen, huan tlahtoleros, huan tlacahcayaucamen, huan san tlen quichiutinemisque. Huan noyojqui caten istlacatcamen, 
<span class="verse" id="RM1_30">30&#160;</span>huan teca tlahtohuahque huan tecocoliyahque in Dios. Huan caten in ahmo tlamahuestiliyanimen huan san mohueyiliyahque. San quipancuihque in tlen ahmo cuali huan ahmo quinmahuestiliyahque intatahhuan. 
<span class="verse" id="RM1_31">31&#160;</span>Ahmo quinehnehuiliyahque. Ahmo quitzonquixtisque intlahtol huan ahmo tepantlachiyahque. Ahmo tetlapohpoluiyahque huan ahmo teca tlocoyahque. 
<span class="verse" id="RM1_32">32&#160;</span>Oquimatque in tlen omihto in Dios ica yehhuan aquin quichihuahque ijcon, quen quinamiqui in miquilistli. Masque san ijcon quichiuticaten huan hasta quinyequitahque quen oc sequin maquichihuacan.  </div>
<div class='psalmlabel' id='RM2_0'> 2</div>
<div class='s'>In Dios tlixcomacalos ica in tlen melahuac </div>
<div class='p'>
<span class="verse" id="RM2_1">1&#160;</span>In aquin quitlahtlacoltiya in itlacaicniu ica tlen oquichiu no ica motlahtlacoltihtoc, tleca quichiutica ijcon noyojqui. 
<span class="verse" id="RM2_2">2&#160;</span>Ticmatihque in Dios tlixcomacalos melahuac ihcuac quintlahtlacoltilos yehhuan aquin quichihuasque inon ahmo cuali. 
<span class="verse" id="RM2_3">3&#160;</span>Huan in aquin ijcon quichihua inon ahmo cuali ahmo maquinehnehuili maquisas ica in tlixcomacalistli in Dios ihcuac yehhuatl quitlahtlacoltis in itlacaicniu. 
<span class="verse" id="RM2_4">4&#160;</span>Huan ahmo maquixtlasa tetlasohtlalis huan tetlapohpoluilis tequin hueyi. Maquinehnehuili quen tetlasohtlalis quimoyolcuepiliya. 
<span class="verse" id="RM2_5">5&#160;</span>Huan quen molui yoltepitztic huan ahmo moyolcuepas, ijcon motlahtlacolsentlaliya. Huan ic inon quihualahsis tecualanilis in Dios ipan tonali ihcuac tlixcomacalos melahuac. 
<span class="verse" id="RM2_6">6&#160;</span>Yeh in tonali queman Yehhuatzin quinmacalos cada seya in quen quichiutoc. 
<span class="verse" id="RM2_7">7&#160;</span>Quinmacalos nemilistli nochipa in aquin nochipa quichihuahque in tlen cuali huan nemisque quen quichixticaten in tehueyilistzin huan temahuestilis huan in nemilistli nochipa. 
<span class="verse" id="RM2_8">8&#160;</span>Huan quintlapanoltilos ica cualantli in aquin teixnamiquihque huan ahmo tetlacamatihque ica in tlen melahuac, in tlahmo quitlacamatihque ica in tlen ahmo cuali. 
<span class="verse" id="RM2_9">9&#160;</span>Yes tlapanolistli huan tlocoyalistli ica nochin aquin quichihuasque in ahmo cuali. In achtohque in judeahtecos huan noyojqui in aquin ahmo judeahtecos. 
<span class="verse" id="RM2_10">10&#160;</span>Huan quinmacalos in cuali nemilistli ica mahuesyotl huan san quiselisque nochten in aquin quichihuasque in tlen cuali, in achtohque in judeahtecos, huan noyojqui in aquin ahmo. </div>
<div class='p'>
<span class="verse" id="RM2_11">11&#160;</span>Tleca Dios ahmo quichicotlasohtlalo ica niyan aquin. 
<span class="verse" id="RM2_12">12&#160;</span>Yehhuan aquin ahmo oquimatque tlen quihtohua in itlanahuatil Moisés noyojqui mopolosque tleca otlahtlacolanque, masque ahmo oquintequiuti inon tlanahuatili. Huan yehhuan aquin oquimatque tlen quihtohua inon tlanahuatili huan otlahtlacolanque, in Dios quintlahtlacoltilos ica inon tlanahuatili. 
<span class="verse" id="RM2_13">13&#160;</span>In aquin san quicaquihque in itlanahuatil in Moisés, ahmo ijcon caten tlamelajcan teixpa in Dios, tlahmo san aquihque quitlacamatisque. 
<span class="verse" id="RM2_14">14&#160;</span>Yehhuan aquin ahmo judeahtecos, masque niyan ahmo quimatihque tla oncan in tlanahuatili tlahcuilohtoc, nele quimatihque in tlen monequis in Dios. Queman quichihuahque ijcon quen quihtohua inon tlanahuatili, quihtosnequi quipiyahque intlanahuatil inyolihtec. 
<span class="verse" id="RM2_15">15&#160;</span>Ica tlen quichihuahque, monextiya nele quimatihque in tlen cuali, quen quihtohua in tlanahuatili tlahcuilohtoc, huan yeh in tlanahuatili tlen quichihuasquiyani ica yehhuan. Ic inon quimatihque tla cuali noso ahmo cuali in tlen quichiuticaten. 
<span class="verse" id="RM2_16">16&#160;</span>Huan ahsiquiu in tonali queman Dios tetitlanilos in Jesucristo maquinixcomacalo nochin tlacamen ica tlen quinehnehuiliyahque, tla cuali noso ahmo, ijcon quen nitlanonotza ica in cuali itlahtoltzin. </div>
<div class='s'>In judeahtecos huan in itlanahuatil in Moisés </div>
<div class='p'>
<span class="verse" id="RM2_17">17&#160;</span>Huan yes aquin quihtohua mach judeahteco, huan quitemachiya in itlanahuatil Moisés, huan cana mohueyiliya ic quiixmatilo in Dios. 
<span class="verse" id="RM2_18">18&#160;</span>Quinehnehuiliya in tetlanequilis in Dios, huan ica in tetlanahuatil momachtiya quen quichihuas in tlen ocachi cuali. 
<span class="verse" id="RM2_19">19&#160;</span>Huan ic inon quinehnehuiliya cuali quinmachtis in aquin ahmo teixmatihque in Dios, huan quinnextilis in aquin nemihque ipan in tlayohuilotl. 
<span class="verse" id="RM2_20">20&#160;</span>Quinehnehuiliya cuali quinmachtis in xoxos huan noyojqui ica in cocone. Ijcon quen quixmati in tetlanahuatil, yehhuatl quinehnehuiliya ocachi tlamautoc, huan cana quimati in tlen melahuac. 
<span class="verse" id="RM2_21">21&#160;</span>Huan tla yehhuatl quinnonotzas in oc sequin, tel, yehhuatl moihmatisquiyani. Huan in tla san yehhuatl quinnonotza ahmo matlachtequican, tel, ahmo tlachtequisquiyani. 
<span class="verse" id="RM2_22">22&#160;</span>San yehhuatl quihtohua ahmo cuali in ixpoluicayotl. Tel, ahmo ijcon quichihuasquiyani. San yehhuatl quinixtohuetzohua in santos. Tel, ahmo tlachtequisquiyani ipan intiopan. 
<span class="verse" id="RM2_23">23&#160;</span>Tel, mohueyiliya ic quixmati in tetlanahuatil, huan tepinautiya in Dios ic ahmo quitlacamati inon tetlanahuatil. 
<span class="verse" id="RM2_24">24&#160;</span>Ic inon tel, in Dios oquinmoluili inon judeahtecos ipan Itlahcuiloltzin: “Inohque aquin ahmo judeahtecos teca tlahtohuahque in Dios ica namotlahtlacol.” </div>
<div class='p'>
<span class="verse" id="RM2_25">25&#160;</span>Ic nele in ixmatcayotl den judeahteco quipalehuis in tla nele quitlacamatis in itlanahuatil Moisés. Huan in tlahmo tlacamatis, quihtosnequi san tlaluis inon ixmatcayotl. 
<span class="verse" id="RM2_26">26&#160;</span>Huan in aquin ahmo quipiya in ixmatcayotl den judeahteco, huan tla quichihua quen quitequiutiya in itlanahuatil in Moisés, quisa quen quipiya inon ixmatcayotl, masque ahmo quipiya. 
<span class="verse" id="RM2_27">27&#160;</span>In aquin ahmo quipiya in ixmatcayotl den judeahteco, huan quitlacamatis in itlanahuatil in Moisés, yehhuatl monextiya ocachi cuali quen in aquin quipiya in ixmatcayotl huan ahmo quitlacamati in itlanahuatil in Moisés. 
<span class="verse" id="RM2_28">28&#160;</span>In Dios ahmo mochihua cuenta san ica inon ixmatcayotl. Yehhuatzin monequi ximotemacti ica nochin moyolo. 
<span class="verse" id="RM2_29">29&#160;</span>In aquin ijcon quichihua, yehhuatl ic nele in judeahteco, huan Yehhuatzin motas in tlen quipiya seya ipan iyolo, yeh in tlen den Itiotonaltzin huan ahmo san tlahcuiloli. In aquin nele ijcon quichihua, quimahuestililos in Dios, masque in tlacamen ahmo.  </div>
<div class='psalmlabel' id='RM3_0'> 3</div>
<div class='p'>
<span class="verse" id="RM3_1">1&#160;</span>Tel, ¿quen mopalehuis seya tla judeahteco? Noso, tel, ¿tlen ichicahualis quipiya inon ixmatcayotl? 
<span class="verse" id="RM3_2">2&#160;</span>Nele quipiya miyac ichicahualis, huan nele mopalehuis. Ic achto in Dios oquintlapehpeniloc inon judeahtecos maquipiyacan in tetlahtoltzin. 
<span class="verse" id="RM3_3">3&#160;</span>Huan masque sequin de yehhuan oteilcauque Yehhuatzin, ahmo quihtosnequi Dios ayacmo quitzonquixtilos tetlahtol. 
<span class="verse" id="RM3_4">4&#160;</span>Maticnehnehuilican in Dios melahuac masque nochin tlacatl mochihuasquiyanihque tlacahcayaucamen. Quen quihtohua ipan in Itlahcuiloltzin: </div>
<div class='q'>Ihcuac tlahtlen mihtos Tehhuatzin, </div>
<div class='q'>huelica monextis ica in tlacamen nochipa melahuac tetlahtol, </div>
<div class='q'>huan ijcon niyan aquin ahhuel teixnamiqui. </div>
<div class='p'>
<span class="verse" id="RM3_5">5&#160;</span>Queman tiquitasque in ahmo cuali tlen quichihuas in tlacatl, inon technextiliya quen in Dios oc noncua nele tlamelajcan. Ic inon, cana quihtos seya: “Ahmo nele tlamelajcan in Dios tla quitlapanoltilos inon tlacatl ica itlahtlacol, tleca in ahmo cuali tlen quichihua monextiya quen Dios nele tlamelajcan.” Huan ijcon quinehnehuiliyahque sequin tlacamen. 
<span class="verse" id="RM3_6">6&#160;</span>¡Huan ahmo ijcon melahuac! In tla Dios ahmo nele in Tlamelajcatzintli, tel, ¿quen cuali moixcomacasque in tlalticpac tlacamen? </div>
<div class='p'>
<span class="verse" id="RM3_7">7&#160;</span>Huan cana quihtos in tlahtlacolyo: “In tla noistlacatilis ocachi monextiya quen Dios Tlamelajcatzintli, tel, ¿tleca nechixcomacasque quen tlahtlacolyo?” 
<span class="verse" id="RM3_8">8&#160;</span>Huan in tla ijcon, tel, ¿tleca in tlahmo ticchihuasque in ahmo cuali, tla ijcon hualas in tlen cuali? Huan ijcon noca tlahtohuahque sequin. Quihtohuahque tehhuan ijcon tiquinnextiliyahque. Huan yehhuan ijcon quitlanticaten intlapanolis. </div>
<div class='s'>Nochin tlacamen tlahtlacolyohque </div>
<div class='p'>
<span class="verse" id="RM3_9">9&#160;</span>Tel, ¿tlen quihtosnequi? Tel, ¿cana tehhuan tijudeahtecos ocachi ticualten quen in oc sequin aquin ahmo? Huelis ahmo. Tleca yinamechmatiltihtoc nochten quintequiutihtoc in ichicahualis in tlahtlacoli, masque judeahtecos noso ahmo. 
<span class="verse" id="RM3_10">10&#160;</span>In Itlahcuiloltzin quihtohua: </div>
<div class='q'>Ahmo oncan niyan aquin cuali, huan niyan seya. </div>
<div class='q'>
<span class="verse" id="RM3_11">11&#160;</span>Ahmo oncan niyan aquin quinequis tlacaquis. </div>
<div class='q'>Ahmo oncan niyan aquin tetemos in Dios. </div>
<div class='q'>
<span class="verse" id="RM3_12">12&#160;</span>Nochten mopolohtinemihque huan nochten omochiuque ahmo cualten. </div>
<div class='q'>Ahmo oncan niyan aquin quichihuas in tlen cuali, ahmo oncan niyan seya. </div>
<div class='q'>
<span class="verse" id="RM3_13">13&#160;</span>Intlahtol molui ahmo cuali, incamac quen in tlaltecochtli tlapoutoc, </div>
<div class='q'>huan ica intlahtol tlacahcayahuahque. </div>
<div class='q'>Intlahtol quicocos quen temicotiya in cohuatl ihcuac tecua. </div>
<div class='q'>
<span class="verse" id="RM3_14">14&#160;</span>San camanaltlahtohuahque huan ic mopatzmictiyahque. </div>
<div class='q'>
<span class="verse" id="RM3_15">15&#160;</span>Huan mocuihcuisque ic momictisque. </div>
<div class='q'>
<span class="verse" id="RM3_16">16&#160;</span>Ica tlen quichihuas, cualica in tetzahuitl huan tlen ic tlocoya. </div>
<div class='q'>
<span class="verse" id="RM3_17">17&#160;</span>Ahmo quimatihque quen mocahuasque tlamach. </div>
<div class='q'>
<span class="verse" id="RM3_18">18&#160;</span>Huan niyan ahmo temoucaitahque in Dios. </div>
<div class='p'>
<span class="verse" id="RM3_19">19&#160;</span>Ijcon quihtohua in tetlanahuatil huan ticmatihque nochin tlen quihtohua in tetlanahuatil, quihtohua ica in judeahtecos aquin quintequiutiya inon tetlanahuatil. Huan nochin inin quihtosnequi niyan aquin ahhuel quihtohua: “Ahmo nitlahtlacolyo.” Huan ijcon nochin tlalticpac tlacamen mocahuasque motlahtlacoltihtohque ica in Dios. 
<span class="verse" id="RM3_20">20&#160;</span>Masque seya quinequi quitlacamatis in itlanahuatil Moisés, ahhuel ijcon quixtlapachos itlahtlacol teixpa in Dios. Inon itlanahuatil san technextiliya quen titlahtlacolyohque. </div>
<div class='s'>Tlamaquixtilos ica in tlaneltocalistli </div>
<div class='p'>
<span class="verse" id="RM3_21">21&#160;</span>Huan ic inon ticnehnehuiliyahque quen cuali quixtlapachos totlahtlacol teixpa in Dios. Ahmo omochiu cuenta Yehhuatzin in tla otictlacamatque inon tlanahuatili, masque ipan in tlanahuatili, ijcon quen ipan intlacuiloluan in tlayolchicaucamen, quihtohua quen mochihuas. 
<span class="verse" id="RM3_22">22&#160;</span>Huan axan Dios quixtlapacholos totlahtlacol teixpa ic titeneltocasque in Jesucristo, huan ijcon mochihuas ica nochten aquin teneltocasque. Huan ic inon ahmo aquin techicotlasohtlalo. 
<span class="verse" id="RM3_23">23&#160;</span>Nochten tlahtlacoltihtoque huan ahmo nochipa quichiutoque in cuali tlen monequis in Dios. 
<span class="verse" id="RM3_24">24&#160;</span>Huan ic inon in Dios ica tetlasohtlalis oquixtlapacholoc totlahtlacol teixpa quen totetlocolil, ic titetemachisque in Cristo Jesús aquin topampa otlahtolo. 
<span class="verse" id="RM3_25">25&#160;</span>Ihcuac omicohuac in Cristo, in Dios omocahualoc topampa matlahtolo ica teyestzin, huan ijcon otimaquisque den totlahtlacol ihcuac oticneltocaque. Ic inon technextililoc in Dios nele Tlamelajcatzintli, quen omochicotlapacho in tlahtlacolten den achto in temiquilis in Cristo. 
<span class="verse" id="RM3_26">26&#160;</span>Noyojqui ijcon monextihtoc in Dios quen Tlamelajcatzintli huan Yehhuatzin in aquin quixtlapacholo itlahtlacol teixpa in aquin teneltoca in Jesús. </div>
<div class='p'>
<span class="verse" id="RM3_27">27&#160;</span>Tel, ¿aquin cuali mohueyiliya teixpa? ¡Niyan aquin! ¿Tleca? Tleca ahmo ica tlen quichihuas seya, mosetililos tehuan in Dios. Mosetililos tehuan in aquin teneltoca, huan ijcon ahmo oncan tlen ic mohueyiliya. 
<span class="verse" id="RM3_28">28&#160;</span>Yiticchipautoque quen Dios quixtlapacholos itlahtlacol in aquin quineltoca, huan ahmo mochihua cuenta tla oquinequiyaya quitlacamatis in itlanahuatil Moisés noso ahmo. </div>
<div class='p'>
<span class="verse" id="RM3_29">29&#160;</span>Tel, ¿nanquinehnehuiliyahque in Dios san yeh den judeahtecos? Tel, ¿ahmo ijcon noyojqui in Dios den aquin ahmo judeahtecos? ¿Tlahmo den tinochten? 
<span class="verse" id="RM3_30">30&#160;</span>Huan san se Dios oncan, in aquin oquixtlapacholoc intlahtlacol in judeahtecos aquin quineltocahque ica in Cristo, ijcon quen oquimochihuili ica in aquin ahmo judeahtecos. 
<span class="verse" id="RM3_31">31&#160;</span>Oncan tel, ¿ticchihuasque san tlaluis in itlanahuatil in Moisés ic ticneltocasque? ¡Huelis ahmo! ¿Tlahmo ocachi tiquinnextilisque quen cuali tictlacamatisque itlanahuatil ica techicahualis?  </div>
<div class='psalmlabel' id='RM4_0'> 4</div>
<div class='s'>In itlaneltoquilis in Abraham </div>
<div class='p'>
<span class="verse" id="RM4_1">1&#160;</span>In Abraham oilohuaya quen tetahtzin den tochanihcau judeahteco. Tel, ¿tlen omomachti ica in temaquixtilis in Dios? 
<span class="verse" id="RM4_2">2&#160;</span>Tla Dios oquixtlapacholoc itlahtlacol ica tlen oquichiu, ic inon in Abraham cuali mohueyiliya. Huan in Dios momati in Abraham ahhuel mohueyiliya ica tlen oquichiu. 
<span class="verse" id="RM4_3">3&#160;</span>Huan tlahmo quihtohua in Itlahcuiloltzin: “In Abraham oteneltocac in Dios, huan ijcon oquitlapachoc itlahtlacol.” 
<span class="verse" id="RM4_4">4&#160;</span>Huan in aquin tequiti ahmo quiselis in itlaxtlahuil quen itetlocolil, tlahmo quen quihuiquiliyahque. 
<span class="verse" id="RM4_5">5&#160;</span>Huan niyan aquin cuali momaquixtis. Huelica tetemachis in Dios aquin quixtlapacholos itlahtlacol in tlahtlacolyo san ica itlaneltoquilis, huan ahmo ica tlen quichihuas. 
<span class="verse" id="RM4_6">6&#160;</span>Ijcon noyojqui in David quinnonotza ica in paquilistli den tlacatl aquin Dios quiselilos quen tlamelajcan huan ahmo mochihua cuenta ica tlen oquichiu, san oteneltocac. 
<span class="verse" id="RM4_7">7&#160;</span>Oquihto in David: </div>
<div class='q'>Pactoque inohque aquin Dios oquintlapohpoluiloc intlahtlacol quen oquinixtlapacholoc. </div>
<div class='q'>
<span class="verse" id="RM4_8">8&#160;</span>Pactos in tlacatl aquin in Dios ahmo mochihua cuenta ica itlahtlacol. </div>
<div class='p'>
<span class="verse" id="RM4_9">9&#160;</span>Tel, ¿inin paquilistli yetos san ica in aquin quipiyahque in ixmatcayotl den judeahteco, noso noyojqui ica in aquin ahmo quipiyahque inon ixmatcayotl? Yotiquihtoque in Dios omoseli in Abraham quen tlamelajcan ica itlaneltoquilis. 
<span class="verse" id="RM4_10">10&#160;</span>Tel, ¿queman oquiseliloc in Abraham? Tel, ¿ocatca satepa noso achto ic oquiseli in ixmatcayotl? ¿Tlahmo achto ihcuac oquiseli? 
<span class="verse" id="RM4_11">11&#160;</span>In Abraham oquiseli in ixmatcayotl den judeahteco quen maye moixmautoc quen Dios yoquiseliloc quen tlamelajcan ica itlaneltoquilis. Ic inon in Abraham omochiu quen tetahtzin de nochten aquin quineltocahque, masque ahmo quiselihtoque inon ixmatcayotl. Huan noyojqui quinselilos in Dios quen tlamelajcanten. 
<span class="verse" id="RM4_12">12&#160;</span>Ic nele in Abraham tetahtzin den inohque aquin quipiyahque in ixmatcayotl den judeahtecos huan noyojqui quineltocahque quen omoneltocac tochichicacoltzin Abraham achto ic oquiseli inon ixmatcayotl. </div>
<div class='s'>In tlahtoli yotzonquis ic inon tlaneltocalistli </div>
<div class='p'>
<span class="verse" id="RM4_13">13&#160;</span>Dios omocaquiltihque in Abraham ihuan ixuihuan quen quiselisque in tlalticpactli quen intetlocolil. Huan inon tlahtoli omocaquilti ahmo ic oquitlacamat inon tlanahuatili, tlahmo ic oteneltocac in Dios. Ic inon oquiseliloc quen tlamelajcan. 
<span class="verse" id="RM4_14">14&#160;</span>Tla huelica quitlacamatis inon tlanahuatili ic quiselis inon itetlocolil, ic inon in aquin san quineltoca ahhuel quiselis. Huan ijcon ahmo tzonquisas quen oquicaquiltiloc in Abraham. 
<span class="verse" id="RM4_15">15&#160;</span>Tleca in aquin quixnamiquis inon tlanahuatili quiselis tlapanolistli, huan canin ahmo oncan inon tlanahuatili, ahmo oncan tlen quixnamiquis. </div>
<div class='p'>
<span class="verse" id="RM4_16">16&#160;</span>Ic inon, quiselisque inon tlahtoli ica intlaneltoquilis quen intetlocolil den Dios, huan ic nele yes para nochin ichichicaixuihuan. Quihtosnequi inon tlahtoli ahmo san para yehhuan aquin quitlacamatisque in tlanahuatili, in tlahmo nochten aquin quineltocasque quen Abraham. Huan ijcon omochiu in tochichicacoltzin den tinochten. 
<span class="verse" id="RM4_17">17&#160;</span>Ijcon ca ipan Itlahcuiloltzin: “Tel, nimitzchiutoc tetahtzin den miyac tlacamen.” Quihtosnequi in Abraham totahtzin teixpa in Dios aquin oteneltocac. Yehhuatzin in Dios aquin moihxitisque in mijcamen huan yimihtohtoc in tlen ayamo oncan quen yesquiyani. </div>
<div class='p'>
<span class="verse" id="RM4_18">18&#160;</span>Huan masque ahmo oquinehnehuili quen quitas iconeu, in Abraham oteneltocac. Huan ijcon omochiu tetahtzin de miyac tlacamen, ijcon quen omoluic in Dios: “Huan ijcon yesque in moxuihuan miyac.” 
<span class="verse" id="RM4_19">19&#160;</span>In Abraham ahmo oquilcau in itlaneltoquilis huan masque yocahxiltihtaya se ciento xihuitl. Huan no ijcon ahmo oquichiconehnehuili, masque in isihuau Sara tequin yichicahuac ic quitas iconeu. 
<span class="verse" id="RM4_20">20&#160;</span>Ahmo tlen oquichiconehnehuili ica tlen omocaquilti in Dios, tlahmo ocachi oteneltocac huan otemahuestili in Dios. 
<span class="verse" id="RM4_21">21&#160;</span>Ica tlen oquiyecmat quen Dios mopiya in chicahualistli ic mochihua nochin tlen mihtos. 
<span class="verse" id="RM4_22">22&#160;</span>Ic inon in Dios oquixtlapacholoc itlahtlacol ica itlaneltoquilis. </div>
<div class='p'>
<span class="verse" id="RM4_23">23&#160;</span>Huan quen Dios oquixtlapacholoc itlahtlacol ica itlaneltoquilis, inon ahmo moihcuilotoc san ica in Abraham. 
<span class="verse" id="RM4_24">24&#160;</span>Noyojqui omoihcuilo ica tehhuanten, quen Dios no quixtlapacholos totlahtlacol tehhuan aquin ticneltocasque ica Yehhuatzin aquin oquihxitiloc den mijcamen in Jesús, Totecohtzin. 
<span class="verse" id="RM4_25">25&#160;</span>Yehhuatzin in aquin otetemactihque ica in miquilistli ica totlahtlacol huan oihxohuac ic quixtlapacholos totlahtlacol teixpa in Dios.  </div>
<div class='psalmlabel' id='RM5_0'> 5</div>
<div class='s'>In tlen ticpixtoque ic oquixtlapacholoc totlahtlacol </div>
<div class='p'>
<span class="verse" id="RM5_1">1&#160;</span>Quen oquixtlapacholoc totlahtlacol quen oticneltocaque ica tlen omochiu topampa in Cristo, yeh in ica timosetilihtoque tehuan in Dios. 
<span class="verse" id="RM5_2">2&#160;</span>Ica in Cristo oticselihque inin tlatiochihualistli huan ijcon timoquetzahque chicahuac. Huan tipactosque ihcuac titechixticaten ic timonextisque cualtzin tehuan. 
<span class="verse" id="RM5_3">3&#160;</span>Huan ahmo san inon, in tlahmo noyojqui tipaquisque ica tlen titlapanosque, quen ticmatihque in tlapanolistli technextilis quen timocahuasque yoltlamach. 
<span class="verse" id="RM5_4">4&#160;</span>Huan in tlapohpoluilistli quichicahuas totlamachilis huan ic inon ticchixtosque huan ahmo ticchiconehnehuilisque. 
<span class="verse" id="RM5_5">5&#160;</span>Huan ticmatihque ic nele melahuac ica tlen ticchixtosque, tleca Dios techmacalotoc miyac tetlasohtlalis, huan Yeh in Itiotonaltzin aquin techualiquililohtoc inon tetlasohtlalis. </div>
<div class='p'>
<span class="verse" id="RM5_6">6&#160;</span>Ihcuac ahhuel timomaquixtisque san tehhuan, oahsic in tonali tlen omihtoc in Dios, queman in Cristo omicohuac topampa tehhuan ahmo ticualten. 
<span class="verse" id="RM5_7">7&#160;</span>Ica tequiyo tla seya miquis ipampa in cuali tlacatl, masque quemaniyan ixcohyehui miquis seya ipampa se tlacatl molui cuali. 
<span class="verse" id="RM5_8">8&#160;</span>Huan omonexti in Dios in tetlasohtlalis ica tehhuan, masque ihcuac oc titlahtlacolyohque, omicohuac topampa in Cristo. 
<span class="verse" id="RM5_9">9&#160;</span>Huan axan, quen yoquixtlapacholoc totlahtlacol in Dios ica temiquilis in Cristo, ocachi ihsiu techmaquixtilos ica in tlapanolistli den Dios. 
<span class="verse" id="RM5_10">10&#160;</span>In Dios otechsetililoc tehuan ica imiquilistzin Iconetzin ihcuac otiteixnamiquiyayahque. Huan quen axan yotechsetililoc, tlahmo ocachi ihsiu techmaquixtilos, quen nemohua tohuan. 
<span class="verse" id="RM5_11">11&#160;</span>Noyojqui tipaquihque ica nochin tlen otechchihuililoc in Dios tepampa Iconetzin, Totecohtzin Jesucristo. Huan ica Yehhuatzin timosetilihtoque tehuan in Dios. </div>
<div class='s'>In Adán huan in Cristo </div>
<div class='p'>
<span class="verse" id="RM5_12">12&#160;</span>In tlahtlacoli omochiu ipan in tlalticpactli san ica se tlacatl, yeh in Adán. Huan inon tlahtlacoli ocualicac in miquilistli. Huan ijcon omosou in miquilistli ica nochin tlacamen, tleca nochin otlahtlacolanque. 
<span class="verse" id="RM5_13">13&#160;</span>Ihcuac ayamo ocatca in itlanahuatil in Moisés, yocatca in tlahtlacoli ipan in tlalticpactli. Huan canin ahmo oncan inon tlanahuatili, ahmo quintlahtlacoltiyahque. 
<span class="verse" id="RM5_14">14&#160;</span>Huan masque ahmo ocatca inon tlanahuatili hasta in tonali den Moisés, nochin tlacatl aquin onentoyahque den itonal in Adán hasta itonal in Moisés, nochin omijque. Omijque masque ahmo otlahtlacolanque ijcon quen otlahtlacolan in Adán. In miquilistli opeu mosohua ica in Adán ijcon quen in yancuic nemilistli pehuas quinyolitis ica in aquin quipiya tlen hualuilohuas. </div>
<div class='p'>
<span class="verse" id="RM5_15">15&#160;</span>In tlen oquinchihuili in Adán in tlalticpac tlacamen ahmo ijcon quen oquinchihuililoc in Cristo. Ica itlahtlacol in Adán miyac omijque. Huan ica tetlasohtlalis in Cristo, oquinnextililoc tetlasohtlalistzin Dios, huan tetlocolil oquinahsico ica in miyacten. 
<span class="verse" id="RM5_16">16&#160;</span>In itlahtlacol Adán ahmo ixnesi quen in tetlocolil in Dios, tleca itlapanolis in Adán ica san se itlahtlacol, yeh in miquilistli. Huan ica temaquixtilistzin in Dios, Yehhuatzin oquixtlapacholoc intlahtlacol teixpa in tlahtlacolyohque, masque otlahtlacolanque tequin. 
<span class="verse" id="RM5_17">17&#160;</span>Huan quen ijcon ica itlahtlacol san se tlacatl, oquintlan nochten in miquilistli, molui ocachi quiahsisque in miyacten in nemilistli ica san seya, Yehhuatzin Jesucristo. Yehhuan aquin quiselisque in hueyi tetlocolil Dios tlen ic omosetililoc tehuan. </div>
<div class='p'>
<span class="verse" id="RM5_18">18&#160;</span>Huan ijcon quen ica itlahtlacol san se tlacatl, nochin tlacatl tlahtlacoltihque, ijcon noyojqui ica san se Tlamelajcatzintli, nochten quixtlapacholos intlahtlacol teixpa, huan inohque quiahsisque in nemilistli. 
<span class="verse" id="RM5_19">19&#160;</span>Tel, quen ica se tlacatl, yeh in Adán aquin ahmo otetlacamat, miyacten tlahtlacoltihtoque, no ijcon ica se tlacatl, aquin otetlacamat, Yehhuatzin in Cristo, miyacten oquixtlapacholoc intlahtlacol teixpa. </div>
<div class='p'>
<span class="verse" id="RM5_20">20&#160;</span>Huan ic inon oquitlaliloc in tetlanahuatil ic maticnehnehuilican quen tequin titlahtlacolantoque. Huan ic inon nesi tlaluis tetlasohtlalis ica tehhuan. 
<span class="verse" id="RM5_21">21&#160;</span>Ic inon, ijcon quen in tlahtlacoli ocualicac in miquilistli, no ijcon ica tehhuan aquin oquixtlapacholoc totlahtlacol teixpa in Dios, in tetlasohtlalis quipiya chicahualistli ic techmacalos in nemilistli nochipa.  </div>
<div class='psalmlabel' id='RM6_0'> 6</div>
<div class='s'>Ayacmo techtequiutiya in tlahtlacoli </div>
<div class='p'>
<span class="verse" id="RM6_1">1&#160;</span>Tel, ¿tlen tiquihtosque? Tel, ¿ijcon titlahtlacolantiyesque ijcon manesi ocachi hueyi tetlasohtlalis in Dios? 
<span class="verse" id="RM6_2">2&#160;</span>¡Huelis ahmo! In tlahtlacoli ayacmo techtequiutiya, huan ic inon ayacmo matitlahtlacolanacan ocachi. 
<span class="verse" id="RM6_3">3&#160;</span>Tel, ¿ahmo nanquimatihque tlen quihtosnequi in tlacuatequilistli? Ihcuac timocuatequisque, quihtosnequi tehuan timosetilihtoque in Cristo. Huan tiquihtosque tehuan otimijque. 
<span class="verse" id="RM6_4">4&#160;</span>Tel, ihcuac otimocuatequihque tehuan in Cristo, otimijque huan otechtocaque tehuan in Cristo. Huan quen Cristo oteihxitiloc den mijcamen ica techicahualis in Tohueyitahtzin, no ijcon otechihxitilo, matinemican ipan in yancuic nemilistli. </div>
<div class='p'>
<span class="verse" id="RM6_5">5&#160;</span>Tel, quen timosetilihtoque tehuan in Cristo, quihtosnequi otimijque tehuan, no ijcon techihxitilohtoc ijcon quen Yehhuatzin oteihxitiloc. 
<span class="verse" id="RM6_6">6&#160;</span>Xicnehnehuilican in totlanehnehuilis yihuehcau omopolo ihcuac omicohuac in Cristo ipan in cruz. Huan ijcon in totlacayo tlahtlacoltihtoc ayacmo matechyoltilana, huan ayacmo matechtequiuti in tlahtlacoli. 
<span class="verse" id="RM6_7">7&#160;</span>Tleca in aquin yimictoc, ayacuel quitequiutiya in tlahtlacoli. 
<span class="verse" id="RM6_8">8&#160;</span>Huan tla tiquihtosque timictoque tehuan in Cristo, ticneltocahque noyojqui tinemisque tehuan. 
<span class="verse" id="RM6_9">9&#160;</span>Huan ticmatihque quen in Cristo oteihxitiloc den miquilistli, ayacmo queman micohuas, huan ayacmo quipiya chicahualistli in miquilistli ic temictis. 
<span class="verse" id="RM6_10">10&#160;</span>Ic omicohuac in Cristo, oquitlamiltiloc in ichicahualis in tlahtlacoli quen nochipa. Huan quen nemohua, nemohua axan tepampa in Dios. 
<span class="verse" id="RM6_11">11&#160;</span>Ijcon noyojqui namehhuan xicnehnehuilican ayacuel mechtequiutis in tlahtlacoli huan mechtequiutilos in Dios, quen nanmosetilihtoque tehuan in Cristo Jesús, Totecohtzin. </div>
<div class='p'>
<span class="verse" id="RM6_12">12&#160;</span>Ic inon ayacmo xicmonecahuilican mamechtequiuti in tlahtlacoli ipan namotlacayo, quen quinequi mechtlacamatiltis in namotlanequilis ahmo cuali. 
<span class="verse" id="RM6_13">13&#160;</span>No ijcon ahmo xictemactican namotlacayo ic nanquichihuasque in ahmo cuali, tlahmo ximotemactican ica in Dios, quen in aquin yimictoc huan oc sepa nemi. Huan xictemactican namotlacayo ica Yehhuatzin ic xicchihuacan in tlen cuali. 
<span class="verse" id="RM6_14">14&#160;</span>In tlahtlacoli ayacmo mechtequiutiya, tleca ayacmo mechtequiutiya in itlanahuatil in Moisés. In tlahmo mechtequiutiya in tetlasohtlalis Dios. </div>
<div class='s'>Se tlalnamictilistli ica seya aquin temajco </div>
<div class='p'>
<span class="verse" id="RM6_15">15&#160;</span>¿Tlen quihtosnequi, tel? ¿Techcahuilihtoque titlahtlacolanasque tleca ahmo techtequiutiya in itlanahuatil Moisés, huan techtequiutiya in tetlasohtlalis Dios? ¡Huelis ahmo! 
<span class="verse" id="RM6_16">16&#160;</span>Nanquiyecmatihque tla nanmotemactisque quen temajco ica seya aquin nanquitlacamatisque, yeh inon mechtequiutiya, huan huelica nanquitlacamatisque. Ijcon tel, tla nanquitlacamatisque in tlahtlacoli, nanmiquisque. Huan tla nantetlacamatisque in Dios, ijcon nantlamelajcannemisque. 
<span class="verse" id="RM6_17">17&#160;</span>Huan nitetlasohcamati ica in Dios, quen namehhuan aquin achto ocatcahque imajco in tlahtlacoli, axan yonanquitlacamatque ica namoyolo in tlen itlanextililtzin in Dios tlen ipan nanmotemactihtoque. 
<span class="verse" id="RM6_18">18&#160;</span>Quen axan ayacmo mechtequiutiya in tlahtlacoli, axan yinanmotemactihtoque ic nantlamelajcannemisque. 
<span class="verse" id="RM6_19">19&#160;</span>Nitlahtohua ijquin, ocachi ihsiu xicnehnehuilican. Ijcon quen achto onanmotemactihque imajco in ixpoliucayotl, huan hasta in tlen ocachi ahmo cuali, axan ximotemactican ic nantlamelajcannemisque. Huan ijcon ximosecnintlalican san ica in Dios. </div>
<div class='p'>
<span class="verse" id="RM6_20">20&#160;</span>Ihcuac namehhuan onancatcahque imajco in tlahtlacoli, ahmo onannentoyahque ipan in nemilistli tlamelajcan. 
<span class="verse" id="RM6_21">21&#160;</span>¿Huan tlen onanquitlanque ica tlen onanquichiuque huan axan mechpinautiyahque? Inon itlatlan yeh in miquilistli. 
<span class="verse" id="RM6_22">22&#160;</span>Huan axan, quen achto onancatcahque imajco in tlahtlacoli, axan nancaten temajco in Dios. Inon ic nele cualica cuali itlatlan, yeh in se nemilistli mosecnintlalihtoc tehuan in Dios, huan itlamiyan in nemilistli nochipa. 
<span class="verse" id="RM6_23">23&#160;</span>In tlen quitlaxtlahua in tlahtlacoli, yeh in miquilistli, huan in tlen Dios itetlocolil, yeh in nemilistli nochipa, ic tehuan otimosetilihque in Cristo Jesús Totecohtzin.  </div>
<div class='psalmlabel' id='RM7_0'> 7</div>
<div class='s'>Se tlalnamictilistli quistoc den mosihuautilistli </div>
<div class='p'>
<span class="verse" id="RM7_1">1&#160;</span>Nocnihuan, namehhuan nanquixmatihque in tlanahuatili. Huan nanquimatihque inon tlanahuatili cuali quitequiutiya seya san ihcuac nemis. 
<span class="verse" id="RM7_2">2&#160;</span>Quen tiquihtosque, se sihuatl namicyo ilpihtoc ica inon tlanahuatili ica in itlacau ic oc nemis. Huan tla inon itlacau miquis, inon sihuatl mocahua tlacahcautli ica inon tlanahuatili. 
<span class="verse" id="RM7_3">3&#160;</span>Huan tla inon sihuatl ihuan motlalis oc se tlacatl huan oc nemis in itlacau, ijcon quichihua in ixpoliucayotl. Huan tla in itlacau yomic, inon sihuatl mocahua tlacahcautli ica inon tlanahuatili huan cuali ihuan monamictis oc se tlacatl. Huan ijcon ahmo quichihua inon ixpoliucayotl. </div>
<div class='p'>
<span class="verse" id="RM7_4">4&#160;</span>Huan axan, notlasohicnihuan, no ijcon namehhuan aquin nampohuihque ipan tetlatilanal in Cristo, ayacmo mechtequiutiya in itlanahuatil Moisés. Quen ixnesi, onanmijque tehuan Yehhuatzin, huan ic inon nancahcautoque huan nanmosetilihtoque ica oc seya, Yehhuatzin aquin oteihxitiloc den mijcamen. Huan ijcon matinehnemican tlamelajcan teixpa in Dios. 
<span class="verse" id="RM7_5">5&#160;</span>Huan ihcuac otechtequiutiyaya in totlanehnehuilis yihuehcau, inon tlanahuatili otechtlalnamicti ica inon ahmo cuali tlanequilisten den totlacayo, huan ijcon otechtequiuti huan otechuicaticatca ipan in miquilistli. 
<span class="verse" id="RM7_6">6&#160;</span>Huan axan ayacmo techtequiutiya inon tlanahuatili quen ihcuac oticatcahque imajco, huan axan titlacahcauten ic tinemisque ipan se yancuic nemilistli teixpa in Dios, huan imajco in Itiotonaltzin huan ahmo imajco in yihuehcau tlahcuiloltlanahuatili. </div>
<div class='p'>
<span class="verse" id="RM7_7">7&#160;</span>Tel, ¿tiquihtosque tlahtlacolyo in itlanahuatil Moisés? ¡Ic nele ahmo! In tlahmo ica inon tlanahuatili, niyan ahmo nicmatini tlenon tlahtlacoli. Ahmo nicmatini yeh in tlahtlacoli tla nimohuaxcatis in tlen tehuaxca. Huan inon tlanahuatili oquihto: “Ahmo ximohuaxcati in tlen tehuaxca.” 
<span class="verse" id="RM7_8">8&#160;</span>Huan in tlahtlacoli onechtlan, huan ica inon tlanahuatili onechtlalnamicti ica nochin tlen ahmo nicchihuani. Huan ihcuac ayamo onicmat tlen quihtohua in tlanahuatili, ayamo onicmat in tla nitlahtlacolantica. 
<span class="verse" id="RM7_9">9&#160;</span>Huan ihcuac ayamo onicnehnehuili tlen quihtosnequi in tlanahuatili, ipan inon tonali ahmo onechtequiuti inon tlanahuatili. Huan ihcuac onicnehnehuili tlen quihtosnequi in tlanahuatili, ic inon onechtequiuti in tlahtlacoli, huan onechmicti. 
<span class="verse" id="RM7_10">10&#160;</span>Huan ijcon oquis quen inon tlanahuatili tlen nechmacasquiyani in nemilistli, onechtlapanolti ica in miquilistli tleca ahhuel onictlacamat. 
<span class="verse" id="RM7_11">11&#160;</span>Tleca ica inon tlanahuatili in tlahtlacoli oquixpanahui ic onechcahcayau. Quihtosnequi ica inon tlanahuatili onechtlahtlacoltic ica in miquilistli. </div>
<div class='p'>
<span class="verse" id="RM7_12">12&#160;</span>Quen tiquihtosque, in tlanahuatili nele chipahuac, huan noyojqui in tlatequiutili chipahuac, huan tlamelajcan, huan cuali. 
<span class="verse" id="RM7_13">13&#160;</span>Tel, ¿yeh in cuali tlanahuatili tlen nechuicas ipan in miquilistli? ¡Ic nele ahmo! Ahhuel onictlacamat in tlanahuatili huan yeh in notlahtlacol ica tlen nechuica ipan in miquilistli. </div>
<div class='p'>
<span class="verse" id="RM7_14">14&#160;</span>Ticmatihque in itlanahuatil Moisés otechualiquililoc in Itiotonaltzin Dios, huan nehhuatl nechtequiutihtoc ica notlanehnehuilis yihuehcau, huan onicatca imajco in tlahtlacoli. 
<span class="verse" id="RM7_15">15&#160;</span>Ic inon ahmo nicnehnehuiliya tlen nicchiutica, tleca ahmo nicchihuas in tlen nicnequi, in tlahmo in tlen nechpatzmictiya, yeh in tlen nicchihua. 
<span class="verse" id="RM7_16">16&#160;</span>Ijcon tel, tla nicchihuas inon tlen ahmo nicnequi nicchihuas, ijcon nicyolohmati cuali inon tlanahuatili. 
<span class="verse" id="RM7_17">17&#160;</span>Ijcon tel, ahmo ica notlanehnehuilis yancuic nicchihua in ahmo cuali, tlahmo yeh in tlahtlacoli tlen ca noyolihtec. 
<span class="verse" id="RM7_18">18&#160;</span>Nicmati ahmo oncan in tlen cuali ipan in notlanehnehuilis yihuehcau, tleca nicnequi nicchihuas tlen cuali, huan ahhuel nicchihuas. 
<span class="verse" id="RM7_19">19&#160;</span>Ahmo nicchihua in tlen cuali, quen nicnequi. Tlahmo nicchiutica in ahmo cuali tlen ahmo nicnequi. 
<span class="verse" id="RM7_20">20&#160;</span>Ic inon, in tla nicchihuas in tlen ahmo nicnequi, ahmo ica notlanehnehuilis yancuic nicchihua, tlahmo yehhuatl in tlahtlacoli tlen ca noyolihtec. </div>
<div class='p'>
<span class="verse" id="RM7_21">21&#160;</span>Ijquin nechpano. Ihcuac nicnequi nicchihuas in tlen cuali, nechixnamiquis in ahmo cuali. 
<span class="verse" id="RM7_22">22&#160;</span>Noyolihtec nechpacmaca in tetlanahuatiltzin Dios. 
<span class="verse" id="RM7_23">23&#160;</span>Huan nicnehnehuiliya ipan itlatilanal notlacayo oncan tlen nechyoltzacuiliya. Yehhua in ichicahualis in tlahtlacoli tlen ca noyolihtec, huan yeh in tlen quinequi nechtequiutiya. </div>
<div class='p'>
<span class="verse" id="RM7_24">24&#160;</span>¡Tequin nimotlocoltiya! Tel, ¿aquin nechmaquixtis ica in ahmo cuali tlen ca noyolihtec huan nechuica ipan in miquilistli? 
<span class="verse" id="RM7_25">25&#160;</span>Nitetlasohcamati in Dios, yonechmaquixtilo Yehhuatzin Totecohtzin Jesucristo. Ic inon, ica notlanehnehuilis yancuic nictlacamatis itlanahuatil in Dios, huan ica notlanehnehuilis yihuehcau nechtequiutis in tlahtlacoli.  </div>
<div class='psalmlabel' id='RM8_0'> 8</div>
<div class='s'>In nemilistli ica Itiotonaltzin Dios </div>
<div class='p'>
<span class="verse" id="RM8_1">1&#160;</span>Ijcon tel, in aquin tehuan mosetilihtoque in Cristo Jesús ayacmo quintlahtlacoltisque. 
<span class="verse" id="RM8_2">2&#160;</span>Yehhua in Itiotonaltzin techmacalo in nemilistli ic otimosetilihque tehuan in Cristo Jesús. Huan ijcon otechmaquixtilohtoc ica tlahtlacoli huan miquilistli. 
<span class="verse" id="RM8_3">3&#160;</span>In itlanahuatil in Moisés ahhuel techmacas in nemilistli, tleca ahhuel tictlacamatisque ica totlanehnehuilis yihuehcau. Huan in Dios otechmacaloc in nemilistli ic omohualtitlan in Iconetzin quen tlalticpac tlacatl, huan oquitemactiloc ica tetlapanolis ica in tlalticpac tlahtlacoli. Huan ijcon omotlan ica ichicahualis in tlahtlacoli tlen ca ipan totlanehnehuilis yihuehcau. 
<span class="verse" id="RM8_4">4&#160;</span>Ijcon oquimochihuili in Dios ic oquitzonquixtiloc nochin tlen quixnamictiya inon itlanahuatil in Moisés ica tehhuan aquin ayacmo techtequiutiya in totlanehnehuilis yihuehcau, tlahmo techtequiutiya in Itiotonaltzin Dios. </div>
<div class='p'>
<span class="verse" id="RM8_5">5&#160;</span>Yehhuan aquin quitequiutiya in intlanehnehuilis yihuehcau quichihuasque cuenta san ica tlen quimpacmacas in intlanehnehuilis yihuehcau. Huan yehhuan aquin quintequiutilo in Itiotonaltzin Dios quichihuasque cuenta ica tlen monequis in Dios. 
<span class="verse" id="RM8_6">6&#160;</span>Yehhuan aquin mocuihcuitiyesque san ica tlen quimpacmacas intlanehnehuilis yihuehcau cahsisque in miquilistli. Huan yehhuan aquin mocuihcuitiyesque ica in nemilistli nochipa, yehhuan ayacmo tlen quinyolmohsihuiya huan cahsisque in nemilistli. 
<span class="verse" id="RM8_7">7&#160;</span>Huan yehhuan aquin quintequiutiya in intlatlanehnehuilis yihuehcau teixnamiquihque in Dios, tleca ahhuel quitlacamatihque in tetlanahuatil. 
<span class="verse" id="RM8_8">8&#160;</span>Ic inon, yehhuan aquin quintequiutihtoc intlanehnehuilis yihuehcau ahhuel quichihuasque tlen tepactiya in Dios. </div>
<div class='p'>
<span class="verse" id="RM8_9">9&#160;</span>Huan namehhuan ayacmo mechtequiutiya namotlanehnehuilis yihuehcau, tlahmo Yehhuatzin in Itiotonaltzin Dios mechtequiutilo, in tla nele in Itiotonaltzin Dios namotech ilohuac. In aquin ahmo oteselihque in Itiotonaltzin in Cristo, inohque ahmo tehuaxcahuan. 
<span class="verse" id="RM8_10">10&#160;</span>Huan in tla nemohua namotech in Cristo, nemi namotonal. Tleca omoixtlapacho namotlahtlacol, masque in tlahtlacoli yiquimictihtoc namotlacayo. 
<span class="verse" id="RM8_11">11&#160;</span>Yehhuatzin in Dios aquin oteihxitiloc in Jesús den mijcamen. Huan tla Itiotonaltzin nemohua namohtech, Yehhuatzin aquin oteihxitiloc in Cristo Jesús den mijcamen noyojqui mechmacalos in yancuic nemilistli den namotlalticpactlacayo ica in Itiotonaltzin, aquin nemohua namohtech. </div>
<div class='p'>
<span class="verse" id="RM8_12">12&#160;</span>Huan axan notlasohicnihuan, quen ijcon techmochihuilihtoc Yehhuatzin, ticpiyahque tlen titetlacamatisque huan ayacmo ticchihuasque quen quinequis in totlanehnehuilis yihuehcau. 
<span class="verse" id="RM8_13">13&#160;</span>Huan tla nanquichiutiyesque san quen quinequi in namotlanehnehuilis yihuehcau, san nanmocahuasque quen mijcamen teixpa in Dios. Huan tla ica techicahuilis in Itiotonaltzin Dios nanquitlamisque ica in tlen quichihuas namotlanehnehuilis yihuehcau, ijcon nannemisque. </div>
<div class='p'>
<span class="verse" id="RM8_14">14&#160;</span>Nochten in aquin quintequiutiya in Itiotonaltzin Dios, inohque tepiluan in Dios. 
<span class="verse" id="RM8_15">15&#160;</span>In Itiotonaltzin Dios aquin onanteselihque, Yehhuatzin ahmo mechtequiutilo ica moucayotl, quen ocatca ipan namonemilis yihuehcau. Tlahmo in Itiotonaltzin mechchihualos tepiluan in Dios. Huan ic inon titetocahnotzasque: “Notahtzin.” 
<span class="verse" id="RM8_16">16&#160;</span>Ijcon in Itiotonaltzin mosetiliya ihuan totonal ic ticmatihque titepiluan in Dios. 
<span class="verse" id="RM8_17">17&#160;</span>Huan tla titepiluan, noyojqui ticselisque totetlocolil tlen techcaquiltilohtoc in Dios. Inon ticselisque tehuan in Cristo tla axan titlapanohuahque tehuan ic timonextisque ica tehueyilistzin. </div>
<div class='p'>
<span class="verse" id="RM8_18">18&#160;</span>Ijquin nicnehnehuiliya tel, in tlen titlapanosque axan, ahmo tlen quihtosnequi ic ticahxilisque ihueyilistzin tlen ticahsisque satepa. 
<span class="verse" id="RM8_19">19&#160;</span>Nochin tlen mochiutoc in Dios ipan tlalticpac, matiquihtocan mochiya ica hueyi ahcomanilistli ic monextilisque in tepiluan in Dios. 
<span class="verse" id="RM8_20">20&#160;</span>Tleca nochin inon tlen omochiu omocau ihtlacajqui, huan ahmo ijcon oquinec, tlahmo ijcon quen Dios motlalihtoc, huan oncan tlachiyalistli. 
<span class="verse" id="RM8_21">21&#160;</span>Tleca nochin inon tlen omochiu ayacmo yes ihtlacajqui ica inemilis ihcuac cahcautosque tepiluan in Dios macahsican tehueyilistzin. 
<span class="verse" id="RM8_22">22&#160;</span>Ticnehnehuiliyahque quen nochin tlen Dios omochiu hasta axan tlocoyahque huan tlapanohuahque quen se sihuatl ihcuac moconetlaliya. 
<span class="verse" id="RM8_23">23&#160;</span>Huan ahmo tlapanohua san yehhua in tlen omochiu in Dios, in tlahmo noyojqui tehhuan aquin yiticpiyahque in Itiotonaltzin Dios, in ipehualoca ica tlen techmacasque. Tequin tiyolsihsihuihque tlahtec huan ticchiyahque in tonali queman ticselisque totetlocolil quen tepiluan, quihtosnequi ihcuac moyancuilis in totlacayo. 
<span class="verse" id="RM8_24">24&#160;</span>Tleca otimaquisque ica inon tlachiyalistli. Huan ijcon noyojqui ticchixticaten in tlen ayamo ticselihtoque. Huan tla seya yiquipiya in tlen oquichiyaya, ayacmo tlen ic mochiya. 
<span class="verse" id="RM8_25">25&#160;</span>Huan tla ayamo ticpiyahque in tlen ticchixticaten, san tlamach matimochiyacan. </div>
<div class='p'>
<span class="verse" id="RM8_26">26&#160;</span>Huan cana ahhuel ticchiyasque quen monequis, techpalehuilos in Itiotonaltzin Dios ica nochin tlen polihui. Tleca ahmo ticmatihque quen timoyolmachtisque quen yesquiyani, huan in Itiotonaltzin Dios tetlatlautis in Dios ica tehhuanten huan techyolsihsihuiltiyahque ic tlahtec. 
<span class="verse" id="RM8_27">27&#160;</span>Huan in Dios aquin techyecyolitalo, Yehhuatzin momati tlen quihtosnequi in Itiotonaltzin. In tlen in Itiotonaltzin motlatlautiya, yeh in tetlanequilistzin in Dios ica in aquin tehuaxcahuan. </div>
<div class='s'>Tictlanisque ica nochin </div>
<div class='p'>
<span class="verse" id="RM8_28">28&#160;</span>Ticmatihque quen Dios motlalihtoc nochin tlen techahsis maquisa cuali ica tehhuan aquin tetlasohtlahque. Tehhuan aquin technotzalotoc ica tlen moyectlalihtoc. 
<span class="verse" id="RM8_29">29&#160;</span>Huan in Dios oquinixmatiloc ic achto in aquin quintocahhuilotoc ic mochihuasque quen teconeu Jesucristo, maye Yehhuatzin quen Tetiachicau ica miyac icnimen. 
<span class="verse" id="RM8_30">30&#160;</span>Huan in aquin quintocahhuilohtoc de achto in Dios, noyojqui oquinnotzaloc, huan oquixtlapacholoc intlahtlacol, huan noyojqui tehuan omocualnextihque. </div>
<div class='p'>
<span class="verse" id="RM8_31">31&#160;</span>Tel, ¿tlen cuali tiquihtosque ica nochin tlen mochiutoc? Huan tla Dios toca tlahtolohtoc, tel, ¿aquin cuali ic techtlanis? 
<span class="verse" id="RM8_32">32&#160;</span>Dios ahmo otechixtlatiloc niyan in Iconetzin, tlahmo omotemacaloc ica in miquilistli topampa. Tel, quen yotechmacaloc Teconetzin, ¿tleca ahmo noyojqui techmacalos nochin tlen ticnequihque? 
<span class="verse" id="RM8_33">33&#160;</span>Tel, ¿aquin cuali quinteluis ica intlahtlacol in aquin tetlapehpeniluan in Dios? Tleca Yehhuatzin in Dios yoquinchihualoc tlamelajcan. 
<span class="verse" id="RM8_34">34&#160;</span>Tel, ¿aquin techtlahtlacoltis? Tel, ¿cana yes Yehhuatzin in Cristo in aquin omicohuac topampa, huan oteihxitihque? Yehhuatzin in aquin ilohuac teyejcan in Dios huan motlatlautilotoc ica tehhuaten. Ic nele ahmo techtlahtlacoltilos. 
<span class="verse" id="RM8_35">35&#160;</span>Huan axan tel, ¿aquin cuali techxelos ica in tetlasohtlalis in Cristo? ¿Cana yes in tlapanolistli, noso in tlocoyalistli, noso in tlamohsihuilistli, noso ica in tlen polihui, noso ica in tlen tiquixnamiquisque ahmo cuali, noso in miquilistli? 
<span class="verse" id="RM8_36">36&#160;</span>Quen ca tlahcuilotoc: </div>
<div class='q'>Tepampa oquinequiyayahque techmictisque nochipa. </div>
<div class='q'>Techchiuticaten quen in calnelohten quinuicaticaten canin quinmictiyahque. </div>
<div class='m'>
<span class="verse" id="RM8_37">37&#160;</span>Ica nochin inon tehhuanten tiquintlantoque ica Yehhuatzin aquin otechtlasohtlaloc. 
<span class="verse" id="RM8_38">38&#160;</span>Ijcon tel, nicyecmati ahmo oncan niyan tlen cuali techxelos ica in tetlasohtlalis in Dios. Niyan in miquilistli, niyan in tlen techahsis ipan tonemilis, niyan in ángeles, niyan inchicahualis in yehyecamen, niyan in tlen ca axan, niyan in tlen hualas, 
<span class="verse" id="RM8_39">39&#160;</span>niyan in tlen huehcapa ca, niyan in tlen huehcatla ca. Huan niyan tlen oc se ca tlen omochiu in Dios cuali techxelos ica in tetlasohtlalis tlen technextililohtoc ica Cristo Jesús Totecohtzin.  </div>
<div class='psalmlabel' id='RM9_0'> 9</div>
<div class='s'>In Dios oquintlapehpeniloc in judeahtecos yehhuan ichichicaixuiuten den Israel </div>
<div class='p'>
<span class="verse" id="RM9_1">1&#160;</span>Quen nitlaneltocani den Cristo, niquihtohtica in tlen melahuac, huan ahmo niistlacati. Notlanehnehuilis tlen quitequiutilo in Itiotonaltzin nechmatiltiya inon melahuac. 
<span class="verse" id="RM9_2">2&#160;</span>Nele nitlocoya huan ipan noyolo nochipa nimotlocoltiya, huan nicnequisquiyani masque ic nipolihuis, 
<span class="verse" id="RM9_3">3&#160;</span>huan nixeliutoc den Cristo, tla ijcon nimotemaca impampa notlacaicnihuan, quen tehhuan tijudeahtecos. 
<span class="verse" id="RM9_4">4&#160;</span>Yehhuan no ixuiuten den Israel huan Dios oquinseliloc quen tepiluan. Inepanco omocahualoc ica tehueyilistzin huan ica yehhuan omotlahtolnamiquiloc. Oquinmacaloc in itlanahuatil Moisés, huan oquinnextililoc quen temahuestilisque, huan ica nochin inon tlen oquincaquiltiloc. 
<span class="verse" id="RM9_5">5&#160;</span>Yehhuan noyojqui ixuiuten den achto tetatahmen, huan noyojqui oquixohuac in Cristo den ichanihcahuan, huan Yehhuatzin ilohuac Dios ica nochin tlen oncan. Matitemahuestilican nochipa. Huan ijcon mayeto. </div>
<div class='p'>
<span class="verse" id="RM9_6">6&#160;</span>Masque in tlacamen den Israel ahmo oquiselihque in temaquixtilistli, ahmo quihtosnequi ahmo tzonquisas in tetlahtol. Tlahmo quihtosnequi ahmo nochten in tlacamen den Israel nele tetlacahuan in Dios. 
<span class="verse" id="RM9_7">7&#160;</span>Ahmo nochten in ixuihuan in Abraham pohuihque quen nele ipiluan, tleca Dios oquiluiloc in Abraham: “Ica in Isaac pohuihque moxuihuan, quen onimitzcaquilti.” 
<span class="verse" id="RM9_8">8&#160;</span>Ijcon ticnehnehuilisque ahmo nochten ichichicaixuihuan in Abraham tepiluan in Dios, tlahmo san yehhuan aquin ichichicaixuihuan in iconeu ica aquin oquicaquiltiloc in Abraham. 
<span class="verse" id="RM9_9">9&#160;</span>Tleca omocaquilti in Abraham in Dios ijquin: “Ic se xiupa, in tonali tlatlalili, nicchicahuas in Sara ic quiitas se iconeu.” </div>
<div class='p'>
<span class="verse" id="RM9_10">10&#160;</span>Huan ahmo san inon. In ome ipiluan in Rebeca san se intata, tochichicacoltzin Isaac. 
<span class="verse" id="RM9_11-12">11-12&#160;</span>Huan ihcuac yehhuan ayamo tlacatihque, niyan ayamo oquichiuque in tlen cuali noso ahmo, in Dios omoluic in Rebeca: “In achto moconeu yes imajco in satepa moconeu.” Huan ijcon omonextili quen cuali motocahhuis in aquin monequis, huan ahmo motocahhuis san ica tlen quichihuahque. 
<span class="verse" id="RM9_13">13&#160;</span>Huan inin ixnamictihtoc quen omihto ipan in Itlahcuiloltzin: “Onictlasohtla in Jacob huan oniquixtlas in Esaú.” </div>
<div class='p'>
<span class="verse" id="RM9_14">14&#160;</span>Tel, ¿tlen tiquihtosque? ¿Cana in Dios ahmo Tlamelajcatzintli? ¡Ic nele ahhuel tiquihtosque! 
<span class="verse" id="RM9_15">15&#160;</span>Tleca omoluic in Moisés: “Nitlocoyas ica aquin nicnequi nitlocoyas.” 
<span class="verse" id="RM9_16">16&#160;</span>Ijcon tel, in tetlocoyalistzin Dios quiselis in tlacatl ica tetlamatiyan in Dios huan ahmo itlamatiyan in tlacatl, niyan ica itequiu. 
<span class="verse" id="RM9_17">17&#160;</span>Huan ipan in Itlahcuiloltzin, in Dios oquiluiloc in hueyixtoc den Egipto: “Onimitzchiu hueyixtoc san ic nicnextis nochicahualis ica tehhua, manechixmatican ic nele nehhuatl in Dios ipan in tlalticpactli.” 
<span class="verse" id="RM9_18">18&#160;</span>Ijcon tel, in Dios ica tlocoyalo in aquin monequis huan noyojqui mocahuilihtoc in aquin monequis ic maquiyolchicahua ica in ahmo cuali. </div>
<div class='p'>
<span class="verse" id="RM9_19">19&#160;</span>Ic inon nechiluis seya: “Tel, ¿tla tinochten ticchihuasque san yeh in tlen monequis in Dios, tleca nechtlahtlacoltilos? Niyan aquin cuali quixnamiquis tetlanequilistzin.” 
<span class="verse" id="RM9_20">20&#160;</span>¿Huan tlen iquisca in tlacatl ic tlahtolchihuas tehuan in Dios? In soquicomitl ahhuel quiluis in aquin oquichihchiu: “¿Tleca ijcon otinechchihchiu?” 
<span class="verse" id="RM9_21">21&#160;</span>In soquichiuqui, quen inon itequiu, quichihuas quen quinequis. Cuali quichihuas inon soquicomitl ic quitequiutis quen xochicomitl huan oc seya ic san tlen quitequiutis. Huan nochin quisas de inon soquitl. </div>
<div class='p'>
<span class="verse" id="RM9_22">22&#160;</span>Huan ahhuel tlen tiquihtosque tla in Dios moxicohtica ica yehhuan aquin motlapanoltisque huan mopolosque. Yehhuatzin ocachi omoxico tleca omonec monextilisque tetlapanolis huan techicahualis ica yehhuan. 
<span class="verse" id="RM9_23">23&#160;</span>Huan ijcon omochiu ic omoteixmatilti in hueyi tehueyilistzin ica tehhuanten, in aquin toca otlocoyaloc huan in aquin de achto techyectlalilihtoque ic ticselisque in tehueyilistzin. 
<span class="verse" id="RM9_24">24&#160;</span>In Dios otechnotzaloc ic matimaquisacan, huan sequin de tehhuan tijudeahtecos, huan sequin ahmo. 
<span class="verse" id="RM9_25">25&#160;</span>Quen mihtohua in Dios ipan iamau in tlayolchicauqui Oseas: </div>
<div class='q'>Yehhuan aquin ahmo ocatcahque nopiluan, inohque niquinnotzas nopiluan. </div>
<div class='q'>Huan yehhuan aquin ahmo oniquintlasohtla, inohque aquin niquintlasohtlas. </div>
<div class='q'>
<span class="verse" id="RM9_26">26&#160;</span>Huan ipan inon tlalten canin yehhuan omochantihtoyahque, ompa oquiniluiloc: “Namehhuan ahmo nopiluan”, </div>
<div class='q'>Huan ompa noyojqui quintocahhuisque tepiluan in Dios yolihuatoc. </div>
<div class='m'>
<span class="verse" id="RM9_27">27&#160;</span>Huan ica in judeahtecos, in tlayolchicauqui Isaías oquihto: “Masque molui miyaquin in ixuiuten den Israel quen in xali den mar, momaquixtisque san quesqui. 
<span class="verse" id="RM9_28">28&#160;</span>In Totecohtzin molui ihsiu motzonquixtis in tetlahtol ipan in tlalticpactli.” 
<span class="verse" id="RM9_29">29&#160;</span>Quen inon Isaías yotematiltihtoya de achto: </div>
<div class='q'>In tlahmo techmocahuilini se quesqui in tochichicaixuihuan, </div>
<div class='q'>techpanoni quen in altepemen den Sodoma huan Gomorra. </div>
<div class='s'>In judeahtecos huan in yancuic tetlahtoltzin </div>
<div class='p'>
<span class="verse" id="RM9_30">30&#160;</span>Tel, ¿tlen tiquihtosque ica nochin inin? Quisa quen ica intlaneltoquilis oquinixtlapacholuiloc intlahtlacol yehhuan aquin ahmo judeahtecos, masque ahmo oquitemohuayahque quen quiixtlapachosque intlahtlacol. 
<span class="verse" id="RM9_31">31&#160;</span>Huan oc noncua, in judeahtecos oquinequiyayahque quitlacamatisque inon tlanahuatili, ijcon quixtlapachosquiyanihque intlahtlacol, huan ahmo oquichiuque. 
<span class="verse" id="RM9_32">32&#160;</span>¿Momati tleca? Tleca ahmo oquitemohque quen quixtlapachosque intlahtlacol san ica intlaneltoquilis, in tlahmo oquitemohque ic quitlacamatinihque in itlanahuatil Moisés, quihtosnequi in tlen cuali quichihuahque. Huan omotepehxihuihque tleca ahmo oquineltocaque ica in temiquilis in Cristo, huan inon tlahtoli quen in tetl tlen ipan omotepehxihuihque. Omotepehxihuihque ic tlen teneltocanihque in Cristo, in aquin noyojqui motocahhuilo in “tetl tlen ipan motepehxihuisque.” 
<span class="verse" id="RM9_33">33&#160;</span>Quen omihto ipan Tetlahcuiloltzin: </div>
<div class='q'>Nictlaliya ipan in tepetl Sión seya quen in tetl tlen ipan motepehxihuisque, huan tlen quinuetziltis. </div>
<div class='q'>Huan in aquin quineltocas ica Yehhuatzin ahmo mopinautis.  </div>
<div class='psalmlabel' id='RM10_0'> 10</div>
<div class='p'>
<span class="verse" id="RM10_1">1&#160;</span>Notlasohicnihuan, ica nochin noyolo nimotlaihtlaniya ica in Dios impampa in judeahtecos, ic mamaquisacan. 
<span class="verse" id="RM10_2">2&#160;</span>Huan inca nitlahtohua, molui mocuihcuisque ica tetequiu in Dios. Huan omotlapolochtihque ica tlen monequi Yehhuatzin. 
<span class="verse" id="RM10_3">3&#160;</span>Yehhuan ahmo oquinehnehuilihque quen Dios quinixtlapacholoni intlahtlacol. Yehhuan oquitemachihque ica itlanahuatil Moisés cana ijcon quiixtlapachosque intlahtlacol, huan ahmo oquichiuque cuenta ica tlen Dios motlalihtoc. 
<span class="verse" id="RM10_4">4&#160;</span>Tleca in itlanahuatil Moisés oquinnextili quen tetemachisquiyanihque ica aquin hualuilohuas, Yehhuatzin in Cristo. Huan ic inon nochten aquin quineltocasque ica Yehhuatzin quiixtlapachosque intlahtlacol. </div>
<div class='p'>
<span class="verse" id="RM10_5">5&#160;</span>In Moisés oquihcuilo ica in tlacatl aquin quinequi maquisas ic quitlacamatis in itlanahuatil Moisés. Oquihto huelica quitlacamatis nochin. 
<span class="verse" id="RM10_6">6&#160;</span>Huan in aquin nele quinehnehuiliya maquisas ic teneltoca in Cristo, ahmo maquiyolnehnehuili: “Maye seya neluicac motlatlautis ic hualtemolos in Cristo”, ic matechmaquixtilo. 
<span class="verse" id="RM10_7">7&#160;</span>Niyan ahmo maquiyolnehnehuili: “Maye seya canin caten in mijcamen motlatlautis ic teihxitilos.” 
<span class="verse" id="RM10_8">8&#160;</span>Ahmo ijcon tequiyo, tleca ahmo huehca in tlahtoli den tlamaquixtilistli. San ipan namocamac huan ipan namoyolo. Yeh in tlahtoli den tlaneltocalistli tlen tiquinnonotzahque. 
<span class="verse" id="RM10_9">9&#160;</span>Tla nanquimocuitisque in Jesucristo Namotecohtzin huan tla nanquineltocasque ica namoyolo quen Dios oteihxitiloc den mijcamen, ijcon mechmaquixtisque. 
<span class="verse" id="RM10_10">10&#160;</span>Tleca ica toyolo ticneltocasque ic quixtlapacholos totlahtlacol in Dios, huan ica tocamac timocuitisque ica in Jesucristo ic timaquisasque. </div>
<div class='p'>
<span class="verse" id="RM10_11">11&#160;</span>In Itlahcuiloltzin quiyequihtohua: “In aquin teneltocahque Yehhuatzin ahyic tlocoxtiyesque ica tlen oquineltocaque.” 
<span class="verse" id="RM10_12">12&#160;</span>In judeahteco huan aquin ahmo san se parejo. Nochin inon inehuan san se Intecohtzin quipiyahque, huan quinuelitalos san se parejo nochten aquin tetlahtlanilisque. 
<span class="verse" id="RM10_13">13&#160;</span>Tleca noyojqui ijcon quihtohua: “Momaquixtisque nochten aquin tetlahtlanilisque in Totecohtzin.” 
<span class="verse" id="RM10_14">14&#160;</span>Tel, ¿quen tetlahtlanilisque maquinmaquixtilo in tlahmo teneltocahque ica Yehhuatzin? Noso tel, ¿quen teneltocasque ica Yehhuatzin, in tlahmo quincaquiltihtoque ica Yehhuatzin? Noso tel, ¿quen quicaquisque in tla ahyac aquin quinnonotzas in itlahtoltzin? 
<span class="verse" id="RM10_15">15&#160;</span>In tla aquin quinnonotzasque ica in cuali itlahtoltzin, huelica quintitlanisque. Quen quihtohua ipan Itlahcuiloltzin: “¡Tequin cualtzin ic quinmatiltilisque in aquin quihualicasque in cuali itlahtoltzin ic cuali quinyoltlalilos ica in Dios!” </div>
<div class='p'>
<span class="verse" id="RM10_16">16&#160;</span>Huan ahmo nochten oquichiuque cuenta ica in itlahtoltzin den temaquixtilistli. Quen oquihto in tlayolchicauqui Isaías: “Notecohtzin, tel, ¿tleca ahmo quineltocahque totlanonotzal?” 
<span class="verse" id="RM10_17">17&#160;</span>Ijcon tel, in aquin quicaquis, yeh cuali quineltocas, huan in tlen quicaqui, yeh in itlahtoltzin ica in Cristo. </div>
<div class='p'>
<span class="verse" id="RM10_18">18&#160;</span>Tel, ¿tlen tiquihtosque ica yehhuan in judeahtecos? Tel, ¿ahmo oquicajque in itlahtoltzin Dios? Ic nele oquicajque. Quen quihtohua ipan Itlahcuiloltzin: </div>
<div class='q'>Omocaquiltihque ica in Dios nohuiyan ipan in tlalticpactli. </div>
<div class='q'>Itlahtol ahsihtoc hasta ocachi tlachicoyan ipan in tlalticpactli. </div>
<div class='m'>
<span class="verse" id="RM10_19">19&#160;</span>Oc sepa nicnequi nictlahtlanis: Tel, ¿cana ahmo oquinehnehuilihque inon judeahtecos? Ticmatihque oquinehnehuilihque in oc sequinten tleca ipan in tonali den Moisés, omihto in Dios: </div>
<div class='q'>Niquincaquiltiya oc sequin tlacamen ica in temaquixtilistli, masque ahmo tlen inquisca. Huan ijcon namechnexicoluis namehhuan judeahtecos. </div>
<div class='q'>Huan namechcualantis ica yehhuan aquin ahmo tlen inquisca. </div>
<div class='m'>
<span class="verse" id="RM10_20">20&#160;</span>Huan in tlayolchicauqui Isaías oixcohyeu ic oquihto tlen omihto in Dios: </div>
<div class='q'>Onechahsihque in aquin ahmo onechtemohque, </div>
<div class='q'>huan oniquinmonextili in aquin ahmo otlahtlanque ica nehhua. </div>
<div class='m'>
<span class="verse" id="RM10_21">21&#160;</span>Huan ica inon judeahtecos, omihto: “Nochin tonali niquinnotztica in tlacamen aquin ahmo tetlacamatihque huan ahmo tlacaquihque.”  </div>
<div class='psalmlabel' id='RM11_0'> 11</div>
<div class='s'>In judeahtecos aquin maquisasque </div>
<div class='p'>
<span class="verse" id="RM11_1">1&#160;</span>¿Tlen tiquihtosque tel? ¿Cana in Dios oquinixtlasaloc in tetlacahuan in judeahtecos? Nele ahmo. Nehhuatl no nijudeahteco, niichanicau in Abraham, huan den ololi in Benjamín. 
<span class="verse" id="RM11_2">2&#160;</span>In Dios ahmo oquinixtlasaloc tetlacahuan, in aquin de achto oquintlapehpeniloc. Xiquilnamiquican quen quihtohua in Itlahcuiloltzin ica in tlayolchicauqui Elías, quen oquintlaihtlani ica in Dios ic oquintelchiu in judeahtecos. 
<span class="verse" id="RM11_3">3&#160;</span>Oquihto: “Notecohtzin, oquinmictihque in tetlayolchicaucahuan huan oquinxitinihque in altares canin otemahuestilihque. Huan san nehhua onimocau, huan noyojqui quinequihque nechmictisque.” 
<span class="verse" id="RM11_4">4&#160;</span>Huan in Dios oquinanquililoc: “Niquinsecnintlalihtoc oc chicome mil tlacamen aquin ahmo motlancuaquetztoque iixpa in ixnesca in dios itoca Baal ic quimahuestilisque.” 
<span class="verse" id="RM11_5">5&#160;</span>Huan hasta axan ijcon panotica. San quesqui de yehhuan yolcualten in Dios motlapehpenihtoque ica tetlasohtlalis. 
<span class="verse" id="RM11_6">6&#160;</span>Huan tla ica tetlasohtlalis in Dios quitlapehpenilos ic maquisas seya, niyan aquin cuali quitlanis inon tlamaquixtilistli ica tlen quichihuas. Tla seya quitlanisquiyani ica itequiu, yeh in itlaxtlahuil, huan nele ayacmo den tetlasohtlalis in Dios. </div>
<div class='p'>
<span class="verse" id="RM11_7">7&#160;</span>Tel, ¿tlen quihtosnequi nochin inon? In tlen oquitemohque in judeahtecos, ahmo ocahsihque. Huan yehhuan in aquin Dios oquintlapehpeniloc, yehhuan ocahsihque. Huan in oc sequin oyoltepitzauque huan ahmo oquineltocaque. 
<span class="verse" id="RM11_8">8&#160;</span>Quen ca tlahcuiloli: “In Dios oquinyolmictiloc ahmo maquichihuacan cuenta ica tlen oquitaque huan in tlen oquicajque, huan ijcon hasta axan.” 
<span class="verse" id="RM11_9">9&#160;</span>Noyojqui quihtohua in David: </div>
<div class='q'>Mamotepehxihuican ica tlen ocachi quimpacmacas, </div>
<div class='q'>huan mamotecuinican, huan ijcon maquintlapanoltican. </div>
<div class='q'>
<span class="verse" id="RM11_10">10&#160;</span>Mayecan quen ixpatzacten, ahmo maquinehnehuilican, </div>
<div class='q'>huan ijcon ahyic maquisacan imajco ichicahualis intlahtlacol. </div>
<div class='s'>In temaquixtilistli ica in aquin ahmo judeahtecos </div>
<div class='p'>
<span class="verse" id="RM11_11">11&#160;</span>Huan axan, ¿tlen quihtosnequi? Tel, ¿nele in judeahtecos omotlapolochtihque ic polihuisque? ¡Nele ahmo! Inon judeahtecos ahmo otetlacamatque, huan ic inon in oc sequinten ocahsihque in temaquixtilistli, ijcon maquinnexicoluican in judeahtecos. 
<span class="verse" id="RM11_12">12&#160;</span>Huan in oc sequinten ocahsihque in tlatiochihualisten den temaquixtilistli, tleca ahmo oquineltocaque in judeahtecos, in tlahmo oquixtlasque inon temaquixtilistli. Tel, ¿ahmo ocachi cualtzin yes ihcuac moyolcuepasque in judeahtecos? </div>
<div class='p'>
<span class="verse" id="RM11_13">13&#160;</span>Namechtlalnamictiya quen in Dios onechtocahhuiloc quen tetiotlatitlanil ica namehhuan ahmo judeahtecos, huan ic inon nimotemachiya ica notequiu. 
<span class="verse" id="RM11_14">14&#160;</span>Ijcon nicnequi niquinnexicoluis sequin inon nomasehualtlacahuan huan ijcon mateneltocacan ic mamaquisacan. 
<span class="verse" id="RM11_15">15&#160;</span>Ihcuac in Dios oquinixtlasalo in judeahtecos, ijcon omosetililoc ica in oc sequinten. Tlahmo ocachi cualtzin yes queman moyolcuepasque yehhuan in judeahtecos. Ihcuac quineltocasque yehhuan, nesis quen ihsasque den mijcamen. Quihtosnequi ihcuac quineltocas se judeahteco, inon quen tla se mijqui ihsas. 
<span class="verse" id="RM11_16">16&#160;</span>In Abraham impejca in ichanihcahuan. Huan tla yehhua mosecnintlalihtoc, noyojqui mosecnintlalihtoque in oc sequinten den ichanihcau. Huan nesi quen se olivoscohuitl. Tla mosecnintlalihtoc ica in Dios in ineluayo, noyojqui yes secnintlalihtoque inmahxaluan. </div>
<div class='p'>
<span class="verse" id="RM11_17">17&#160;</span>Huan sequin imahman inon olivoscohuitl oquintejque, maquitlali ompa sequin inmahxaluan in olivoscohuitl corriente, quihtosnequi namehhuan aquin ahmo judeahtecos. Ijcon onancahsihque in tlatiochihualisten tlen quicaquiltilohtoc in Abraham ihuan ixuihuan. 
<span class="verse" id="RM11_18">18&#160;</span>Ahmo ximohueyilican namehhuan inixpa inon oc sequin inmahxaluan, quihtosnequi in judeahtecos. Ocachi cuali tla xiquilnamiquican ahmo namehhuan nanquichicautoque in cohuitl, tlahmo yeh in cohuitl mechchicautoc. </div>
<div class='p'>
<span class="verse" id="RM11_19">19&#160;</span>Cana nanquihtosque: “¿Huan tlahmo oquintejque sequin inmahxaluan ic ompa techtlalisque?” 
<span class="verse" id="RM11_20">20&#160;</span>Queme, huan oquintejque tleca ahmo oquineltocaque, huan namehhuan nanmocahuahque chicahuac quen onanquineltocaque. Ijcon tel, ahmo ximohueyilican, tlahmo ximomaluican. 
<span class="verse" id="RM11_21">21&#160;</span>Tla in Dios ahmo oquintlapohpoluiloc ic oquintejque inon achto inmahxaluan, niyan ahmo mechtlapohpoluilos tla nanteilcahuasque. 
<span class="verse" id="RM11_22">22&#160;</span>Xicchihuacan cuenta quen in Dios molui quintlapohpoluilo, huan noyojqui Tlahtolchicahuactzin. Omochihualoc Tlahtolchicahuactzin ica inohque aquin ahmo oteneltocaque, huan namoca tlocoyalotica ic nanquitemachiyahque tetlasohtlalis. Huan tlahmo noyojqui mechixtlasasque. 
<span class="verse" id="RM11_23">23&#160;</span>Huan tla moyolcuepasque in judeahtecos, oc sepa quinsetililos ipan inon cohuitl, tleca Dios mopiya in chicahualistli ic oc sepa quinsetililos. 
<span class="verse" id="RM11_24">24&#160;</span>Xiquilnamiquican tlen omechchihuililoc namehhuan ahmo judeahtecos. Omechtequiloc de se olivoscohuitl corriente huan omechtlaliloc ipan in tlen cuali olivoscohuitl, masque ahmo namoixnamijca inon cuali olivoscohuitl. Tlahmo ocachi ihsiu quinsetililos oc sepa ipan in cohuitl inon inmahxaluan iixnamijca. </div>
<div class='s'>In temaquixtilistli satepa den judeahtecos </div>
<div class='p'>
<span class="verse" id="RM11_25">25&#160;</span>Huan axan nocnihuan, xicmatican inin tlahtoli tlen hasta axan ahmo mocactoc, in tlen motlalihtoc in Dios. Ic inon ahmo xicnehnehuilican tequin nantlamati. In judeahtecos aquin ahmo quinequi quicaquisque, ijcon mocahuasque san hasta quineltocasque in quesqui ca tlahtlalili ica in Dios. 
<span class="verse" id="RM11_26">26&#160;</span>Huan ihcuac ijcon panos, nochin judeahtecos maquisasque, quen ca tlahcuiloli: </div>
<div class='q'>In Temaquixticahtzin hualquixohuas den judeahtecos, </div>
<div class='q'>huan quinixtohuetzaluisque nochin tlen ahmo cuali. </div>
<div class='q'>
<span class="verse" id="RM11_27">27&#160;</span>Huan ijquin niquincaquiltiya yehhuan, </div>
<div class='q'>ihcuac niquinixtlapachos intlahtlacol. </div>
<div class='p'>
<span class="verse" id="RM11_28">28&#160;</span>Ic ahmo quineltocahque in cuali itlahtoltzin, inon judeahtecos pohuihque quen tecocolihcahuan ica in Dios. Huan mayeto quen namohualal ic nanquineltocatihue. Huan quen oquintlapehpeniloc de achto, quintlasohtlalohtica impampa inchichicacoluan. 
<span class="verse" id="RM11_29">29&#160;</span>Tleca in Dios ahyic moxihxicolo ica in tetlahtol. Huan in tlen Dios oquinmacaloc ayacmo quincuililos, huan nochipa mocahuasque tetlacahuan. 
<span class="verse" id="RM11_30">30&#160;</span>In judeahtecos ahmo otetlacamatque in Dios huan ic inon axan in Dios namoca tlocoyalo, masque de achto namehhuan ahmo onantetlacamatque. 
<span class="verse" id="RM11_31">31&#160;</span>Huan axan no ijcon ahmo otetlacamatque in Dios inon judeahtecos, huan ic inon cuali inca tlocoyalo ijcon quen namoca otlocoyaloc. 
<span class="verse" id="RM11_32">32&#160;</span>Tleca Dios niyan aquin oquitlachicohuiloc, huan ijcon maye nochten tlahtlacoltihtoque, huan ijcon cuali inca tlocoyalo ica nochten. </div>
<div class='p'>
<span class="verse" id="RM11_33">33&#160;</span>¡Tlemach tequin hueyi tetlapohpoluilis huan tetlamatilis huan tetlanehnehuilis in Dios! Ahhuel ticnehnehuilisque quen motlalihtoc, niyan ahhuel ticnehnehuilisque quen mochiutica nochin inin. 
<span class="verse" id="RM11_34">34&#160;</span>Tel, ¿aquin quinehnehuilihtoc in tetlanehnehuilis in Totecohtzin, noso aquin cuali tetlahtolmaca? 
<span class="verse" id="RM11_35">35&#160;</span>Huan niyan aquin quitemacato achto itlahtlen in Totecohtzin Dios, tla cana quen quihtos quihuiquililos itlahtlen quen itlatlan. 
<span class="verse" id="RM11_36">36&#160;</span>Tleca nochin tlen oncan huitz den Dios, huan nochin tlachiutli ica Yehhuatzin huan tehuaxca. Matitemahuestilican nochipa. Huan ijcon mayeto.  </div>
<div class='psalmlabel' id='RM12_0'> 12</div>
<div class='s'>In nemilistli tlasecnintlalili ica in Dios </div>
<div class='p'>
<span class="verse" id="RM12_1">1&#160;</span>Notlasohicnihuan, namechtlatlautiya ica itlasohtlalistzin in Dios, ximotemactican teixpa, tlasecnintlalili huan quen tepactis in Dios. Huan ijcon nele nantemahuestilisque. 
<span class="verse" id="RM12_2">2&#160;</span>Huan ayacmo xictequiutican in tlalticpac nemilisten, tlahmo xicpatlacan namotlamachilis huan ijcon xicpiyacan tlamelajcan namonemilis. Huan ijcon nanquimatisque tlen monequis in Dios. Nanquichihuasque in tlen cuali, huan tlen tepactiya, huan in tlen tlamelajcan. </div>
<div class='p'>
<span class="verse" id="RM12_3">3&#160;</span>Ica in tequihuahyotl tlen Dios nechmacalohtoc, namechiluiya namochten; niyan aquin maquinehnehuili ocachi hueyi iquisca quen ca. Tlahmo mamoihmati quen quinamiquis itlaneltoquilis tlen Dios momacatoc. 
<span class="verse" id="RM12_4">4&#160;</span>Huan ipan se itlacayo in tlalticpac tlacatl quipiya miyac tlacohcotonten, huan inon ahmo motequiutiya ica san se parejo, tlahmo oc nononcua motequiutiya. 
<span class="verse" id="RM12_5">5&#160;</span>Ijcon masque timiyacten, noyojqui tehhuanten quen tetlacayo in Cristo, quihtosnequi tetlatilanaloca. Ic inon timosetilihtoque se huan oc seya quen itlatilanal tetlacayo. </div>
<div class='p'>
<span class="verse" id="RM12_6">6&#160;</span>Quen in Dios techcahuililotoc oc nononcua in totiotlamatilis, maticuican ijcon quen Yehhuatzin omonec techmacalos. Tla Dios quimacalotoc seya in tetiotlamatilis ic quipanoltis itlahtoltzin, maquicui quen quinamiquis itlaneltoquilis. 
<span class="verse" id="RM12_7">7&#160;</span>Huan tla quimacalotoc tetiotlamatilis ijquin ic quimpalehuis in oc sequinten, maquicui ijcon noyojqui. In aquin quimacalotoc tetiotlamatilis quen tlamachtiyani, matlamachti ica in ichicahualis den itlaneltoquilis. 
<span class="verse" id="RM12_8">8&#160;</span>In aquin quimacalotoc tetiotlamatilis quen tlayolchicahuani, mamocuihcuitiye ic quichihuas. In aquin quimacalotoc tetiotlamatilis ic tlapalehui, ahmo mamohueyili ic inon. Huan in aquin quimacalotoc tetiotlamatilis quen tlayecanqui, maquichihua ica tlamaluili. Huan in aquin quimacalotoc tetiotlamatilis ic quimpalehuis in aquin cocoxcamen huan in prohues, maquichihua ica nochin paquilistli. </div>
<div class='s'>In nemilistli den tlaneltocani </div>
<div class='p'>
<span class="verse" id="RM12_9">9&#160;</span>Ximotlasohtlacan tlamelajcan se huan oc seya. Xiquixtohuetzocan in tlen ahmo cuali, huan xicchihuacan in tlen cuali. 
<span class="verse" id="RM12_10">10&#160;</span>Ximotlasohtlacan quen icnimen huan ximonohnotzacan ic ximomahuestilican se huan oc seya. </div>
<div class='p'>
<span class="verse" id="RM12_11">11&#160;</span>Cada se de namehhuan ximoyolchicahua huan ahmo xictlatziucamati. Maixnesi quen mechtequiutilo in Itiotonaltzin Dios. Xitepalehuican in Totecohtzin ica nochin namoyolo. </div>
<div class='p'>
<span class="verse" id="RM12_12">12&#160;</span>Xipaquican ica tlen mechcaquiltilotoc in Dios. Ximoyolmacacan ihcuac nantlapanosque. Ahmo xiquilcahuacan ic nanmoyolmachtisque. </div>
<div class='p'>
<span class="verse" id="RM12_13">13&#160;</span>Xiquimpalehuican in tlaneltocanimen aquin quimpolohua huan xiquinselican yec in aquin mechitahque. </div>
<div class='p'>
<span class="verse" id="RM12_14">14&#160;</span>Xiquintlahtlanilican ma Dios quintiochihualo in aquin mechmohsihuiyahque. ¡Xiquintlaihtlanican in tlen cuali huan ahmo xiquimpactecacan! </div>
<div class='p'>
<span class="verse" id="RM12_15">15&#160;</span>Xipaquican inuan in aquin pactoque huan xitlocoyacan inuan in aquin tlocoxtosque. </div>
<div class='p'>
<span class="verse" id="RM12_16">16&#160;</span>Ximopacmacan sequin ihuan oc sequin. Ahmo ximochichicoitacan, tlahmo ximosetilican inuan in aquin ahmo tlen inquisca. Ahmo xicnehnehuilican tequin nantlamati. </div>
<div class='p'>
<span class="verse" id="RM12_17">17&#160;</span>Ahmo ximomacuepacan ica tlen ahmo cuali. Xicchihuacan nochin tlen cuali iixpa nochten. 
<span class="verse" id="RM12_18">18&#160;</span>Ximomaluican tequin ic ahmo mamechcocolican niyan aquin. 
<span class="verse" id="RM12_19">19&#160;</span>Notlasohicnihuan, ahyic ximomacuepacan san namehhuan, tlahmo xitecahuilican in Dios Yehhuatzin motlapanoltisque, tleca ijcon ca in itlahtoltzin Dios: “Yehhuatl in notequiu ic niquintlapanoltis huan naquinmacuepas, mihtohua in Totecohtzin.” 
<span class="verse" id="RM12_20">20&#160;</span>Huan noyojqui mihtohua: “Tla se motecocolicau apismiqui, xicmaca. Huan tla amiqui, xicatlilti. Huan ic ticchihuas ijcon, ticpinautiya.” 
<span class="verse" id="RM12_21">21&#160;</span>Ahmo xicmonecahuilican ic mechtlanis in ahmo cuali. Tlahmo, xictlanican in ahmo cuali ica tlen cuali nanchihuasque.  </div>
<div class='psalmlabel' id='RM13_0'> 13</div>
<div class='p'>
<span class="verse" id="RM13_1">1&#160;</span>Nochin tlacatl mamotemactican ic quitlacamatisque in tequihuahmen den altepetl. Tleca Dios omotlalihque inon tequihuahmen huan tlahmo ica Yehhuatzin, ahmo yesquiyanihque tequihuahmen. 
<span class="verse" id="RM13_2">2&#160;</span>Ijcon tel, in aquin quixnamiquis inon tequihua quixnamiqui in tlen Dios omochiu. Huan in aquin ijcon quichihuasque, ic inon tlahtlacoltitosque. Ijcon quintlapanoltisque. 
<span class="verse" id="RM13_3">3&#160;</span>Tleca in tequihuahmen oquintlalihque ic quinmohmoutisque inohque aquin quichihuasque in ahmo cuali, huan ahmo ica inohque aquin quichihuahque in cuali. Xicchihuacan in tlen cuali, huan ijcon cuali namoquisca. Huan ic inon ahmo nanquimoucaitasque in tequihua. 
<span class="verse" id="RM13_4">4&#160;</span>Tleca in tequihua, yeh quiselihtoc itequihuahyo ica in Dios ica tlen mechchihuiliya cuali. Huan tla nanquichihuasque in ahmo cuali, ic inon nanquimoucaitahque tleca ahmo san tlaluis in itequihuahyo. Quipiya chicahualistli ic mechtlapanoltis tleca tepalehuihtica in Dios ic quitlapanoltis in aquin quichihua in ahmo cuali. 
<span class="verse" id="RM13_5">5&#160;</span>Ic inon ticpiyahque ic timotemactisque ica in tequihuahmen, tleca ticmatihque cuali tictlacamatisque huan ahmo san ic timaquisasque ica in tlapanolistli. 
<span class="verse" id="RM13_6">6&#160;</span>Ic inon noyojqui nanquitlaxtlahuasque in renta, tleca in tequihuahmen tepalehuihticaten in Dios huan san inon intequiu. </div>
<div class='p'>
<span class="verse" id="RM13_7">7&#160;</span>Cada tequihua xicmacacan tlen quiselini. In rendero xictlaxtlahuilican in renta huan in puestero xictlaxtlahuilican in impuesto. Ica in itequiu xicmahuestilican in tequihua. 
<span class="verse" id="RM13_8">8&#160;</span>Ahmo xicuiquilihtiyecan niyan aquin, tlahmo huelica quipiya tlen ximotlasohtlacan se huan oc seya. In aquin quitlasohtla in itlacaicniu, inon quichiutica quen quitequiutiya in itlanahuatil in Moisés. 
<span class="verse" id="RM13_9">9&#160;</span>Quihtohuahque in tlatequiutilten: “Ahmo xiixpoliucanemican, ahmo xitemicti, ahmo xiichtequi, ahmo xicahcayahua niyan aquin, ahmo xicnequi in tlen tehuaxca.” Huan inihque huan nochin oc sequin tlatequiutilten ixnamictitoque ic inin tlatequiutili: “Xictlasohtla in motlacaicniu ijcon quen tehhuatl timotlasohtla.” 
<span class="verse" id="RM13_10">10&#160;</span>In aquin tetlasohtla ahmo quichihua in ahmo cuali ica in itlacaicniu. Ijconon in aquin tetlasohtla quitzonquixtiya yec in tlanahuatili. </div>
<div class='p'>
<span class="verse" id="RM13_11">11&#160;</span>Ica nochin inin xicchihuacan cuenta in tonalten tlen ipan ticaten. Xicmautiyecan yi axan xitlamatican. Ayacmo xicocochtinemican. Tleca in temaquixtilistli ayacmo huehca ca quen ihcuac achto oticneltocaque in itlahtoltzin. 
<span class="verse" id="RM13_12">12&#160;</span>In tlayohuilotl den tlalticpac yimero tlamis, huan yitlatuitihuitz in tonali. Ic inon tiquilcahuasque in tlen mochihua ipan in tlayohuilotl, huan timoyectlalisque ica tlen ticuisque ic timopalehuisque, yeh in tlen pohuihque ipan in tlanextli. 
<span class="verse" id="RM13_13">13&#160;</span>Matinemican tlamach quen nemisquiyani ipan in tonali. Ahmo matinemican ipan inon iluimen canin tihuintihtinemisque. Niyan ahmo xiixpoliucanemican, niyan ahmo xicchihuacan in tlen ahmo cuali huan ahmo xitlahtolchiutinemican, niyan ximonexicaluican. 
<span class="verse" id="RM13_14">14&#160;</span>In tlahmo oc noncua, ximotemactican ic nannentinemisque quen in Totecohtzin Jesucristo. Huan ayacmo tlen mamechyoltilana namotlanehnehuilis yihuehcau.  </div>
<div class='psalmlabel' id='RM14_0'> 14</div>
<div class='s'>Ahmo xictenehuacan in namocniu </div>
<div class='p'>
<span class="verse" id="RM14_1">1&#160;</span>Xicselican in aquin ahmo chicahuac itlaneltoquilis, niyan ahmo nanquitlahtolchihuisque ica tlen quichiconehnehuiliya. 
<span class="verse" id="RM14_2">2&#160;</span>Quen tiquihtosque, caten sequin quinehnehuiliyahque cuali quicuahque san tlen, huan caten oc sequin ahmo chicahuac intlaneltoquilis, huan ahhuel quicuahque san tlen. 
<span class="verse" id="RM14_3">3&#160;</span>In aquin quicua san tlen ahmo maquixtlasa in aquin ahmo quicua nochin. Huan in aquin ahmo san tlen quicua ahmo ica matlahto in aquin quicua san tlen, tleca Dios moselihtoc inon tlacatl. 
<span class="verse" id="RM14_4">4&#160;</span>¿Tlen moquisca tehhua ic titlahtos itlaquehual in oc seya? Tla cuali quisas noso ahmo, inon quimatis in iteco. Huan quisas cuali tleca in Totecohtzin mopiya in chicahualistli ic quimochihuilis cuali. </div>
<div class='p'>
<span class="verse" id="RM14_5">5&#160;</span>Oc sepa quen tiquihtosque, oncaten sequin aquin quichihuasque cuenta se tonali ocachi mahuestic quen in oc sequin tonalten. Huan caten sequin quinehnehuiliyahque nochin tonali parejos. Maquiyecmati cada seya tleca ijcon quinehnehuiliya. 
<span class="verse" id="RM14_6">6&#160;</span>In aquin quitlaolichtis inon tonali, quichihua quen temahuestiliya in Totecohtzin. Huan in aquin quicua san tlen, quicua ic temahuestiliya in Totecohtzin, tleca tetlasohcamati in Dios. Huan in aquin ahmo quicua san tlen, ijcon temahuestiliya in Totecohtzin huan noyojqui tetlasohcamati in Dios. </div>
<div class='p'>
<span class="verse" id="RM14_7">7&#160;</span>Tleca niyan seya ahhuel motequiutis san ic isel, niyan miquis ic itlanequilis. 
<span class="verse" id="RM14_8">8&#160;</span>Tla tinemisque, tinemisque ica tetlamatiyan Totecohtzin. Huan tla timiquisque, timiquisque ica tetlamatiyan Totecohtzin. Ijcon tel, quen ica in nemilistli huan quen ica in miquilistli titehuaxcahuan in Totecohtzin. 
<span class="verse" id="RM14_9">9&#160;</span>Tleca in Cristo omicohuac huan oc sepa onemohuac ic omochihualoc Totecohtzin tehhuanten huan masque in mijcamen. </div>
<div class='p'>
<span class="verse" id="RM14_10">10&#160;</span>Huan ica yehhua aquin quixcomaca in icniu; ¿tleca ijcon quichihua noso tleca quixtlasa? Tleca tinochten timoteixpantisque in Cristo, huan Yehhuatzin techixcomacalos. 
<span class="verse" id="RM14_11">11&#160;</span>Tleca in Itlahcuiloltzin quihtohua: </div>
<div class='q'>Ic nele quen nehhua niyoltoc, mihtohua in Dios, noixpa nochten motlancuaquetzasque, </div>
<div class='q'>huan nochten mocuitisque ica nehhuatl in Dios. </div>
<div class='m'>
<span class="verse" id="RM14_12">12&#160;</span>Ijcon tel, cada se de tehhuanten quipiya tlen motemactis ica in Dios. </div>
<div class='s'>Ahmo xitlahtlacoltican in namocniu </div>
<div class='p'>
<span class="verse" id="RM14_13">13&#160;</span>Ic inon, ayacmo tiquixcomacasque se huan oc seya. Tlahmo oc noncua, maticnehnehuilican ic ahmo tictlahtlacolanaltisque in tocniu ica itlaneltoquilis ahmo chicahuac. 
<span class="verse" id="RM14_14">14&#160;</span>Quen nitlaneltocani ica in Totecohtzin Jesús, nicmati ahmo oncan niyan tlen cuali isel quimahualtis seya, huan tla seya quinehnehuiliya quimahualtis tlahtlen, ica yehhuatl nele quimahualtis. 
<span class="verse" id="RM14_15">15&#160;</span>Huan tla in tlen nanquicuasque quiihtlacos in itlanehnehuilis in namocniu, ayacmo nanmotlasohtlaticaten tla ijcon nanquicuasque. Ahmo xicchihuacan matlahtlacolana ica namotlacual seya aquin Cristo ica omicohuac. 
<span class="verse" id="RM14_16">16&#160;</span>Huelis ocachi cuali tla ayacmo nanquichihuasque ica tlen namoca tlahtosque, masque nanquimatihque cuali inon tlen nanquichiuticaten. 
<span class="verse" id="RM14_17">17&#160;</span>Tleca in aquin quitequiutilos in Dios ahmo quichihuas cuenta ica tlen quicuas niyan in tlen quionis, tlahmo ica in tlamelajcan inemilis tlen ic techmacasque in yolsehuilistli huan paquilistli tlen ticpiyahque ica in Itiotonaltzin Dios. 
<span class="verse" id="RM14_18">18&#160;</span>In aquin ijcon tehuan tequiti in Cristo tepacmaca in Dios huan quihuelitahque in tlacamen. </div>
<div class='p'>
<span class="verse" id="RM14_19">19&#160;</span>Ijcon tel, matictemocan tlen ic timosetilisque se huan oc seya huan ica tlen cuali timopalehuisque se huan oc seya ipan tonemilis yancuic. 
<span class="verse" id="RM14_20">20&#160;</span>Ahmo xicpolo in tetequiu in Dios ipampa tlen nanquicuasque. Ic nele nochin tlacuali chipahuac, huan tla ica tlen nanquicuasque, nanquitlahtlacoltisque in aquin ahmo chicahuac itlanehnehuilis, yeh in tlen ahmo cuali. 
<span class="verse" id="RM14_21">21&#160;</span>Ocachi cuali in tlahmo nanquicuasque in nacatl niyan nanconisque in vino niyan nanquichihuasque tlen ic quimohsihuiya in namocniu noso quitlahtlacoltiya, noso quichihuas ahmo chicahuac itlaneltoquilis. 
<span class="verse" id="RM14_22">22&#160;</span>In namotlaneltoquilis tlen nanquipiyahque, maye ipan tetlamatiyan in Dios. Mapacto in tlacatl aquin ahyic tlahtlacoltihtoc ica itlanehnehuilis. 
<span class="verse" id="RM14_23">23&#160;</span>Huan in aquin chiconehnehuiliya ica tlen quicuas, yehhua motlahtlacoltiya ic quicuas, tleca ahmo quicua ica itlaneltoquilis. Huan nochin tlen ahmo quichihua ica itlaneltoquilis, inon tlahtlacoli.  </div>
<div class='psalmlabel' id='RM15_0'> 15</div>
<div class='s'>Xicpacmacacan in namocniu huan ahmo san namehhuan </div>
<div class='p'>
<span class="verse" id="RM15_1">1&#160;</span>Tehhuan aquin chicahuac totlaneltoquilis tiquinselisque ic tiquimpalehuisque in aquin ahmo chicahuac intlaneltoquilis. Maye inin quen totequiu huan ahmo matimopacmacacan san tehhuan. 
<span class="verse" id="RM15_2">2&#160;</span>Cada se de tehhuanten maticpacmacacan iicniu ica tlen quipalehuis huan maquiyolchicahua ica itlaneltoquilis. 
<span class="verse" id="RM15_3">3&#160;</span>Tleca niyan Cristo san Yehhuatzin omopacmacaloc, tlahmo oc noncua quen quihtohua in Itlahcuiloltzin: “Onicxico ica in tlapactecalistli ica tlen otepactecaque in tecocolihcahuan Tehhuatzin.” 
<span class="verse" id="RM15_4">4&#160;</span>Nochin tlen omihto achto ipan Itlahcuiloltzin, inon omoihcuilo ica tehhuan. Otechnextililoc timocahuasque chicahuac huan timocuihcuitiyesque quen techyolchicahualos ica inon Itlahcuiloltzin, ahmo maticchiconehnehuilican ica tlen hualas. 
<span class="verse" id="RM15_5">5&#160;</span>Yehhuatzin Dios aquin techpalehuilos ic timoquetzasque chicahuac huan techyolchicahualos. Huan mamechcahuililo ic nanmopacmacasque se huan oc seya, quen technextililos in Cristo. 
<span class="verse" id="RM15_6">6&#160;</span>Huan ijcon tinochten san secnin ica se totlahtol matitemahuestilican in Dios Itahtzin Totecohtzin Jesucristo. </div>
<div class='s'>In itlahtoltzin quincaquiltiyahque in aquin ahmo judeahtecos </div>
<div class='p'>
<span class="verse" id="RM15_7">7&#160;</span>Ijcon tel, ximoselican se huan oc seya, ijcon quen Cristo otechseliloc tehhuanten, ic mohueyililos in Dios. 
<span class="verse" id="RM15_8">8&#160;</span>In tlen namechiluiya, in Cristo ohualuilohuac techpalehuiyahque tehhuanten in judeahtecos ic matzonquisa in tlahtoli tlen quincaquiltilotoc in tochichicacoluan. Huan ijcon momatiltiyahque quen Dios nele tlamelajcan tetlahtol. 
<span class="verse" id="RM15_9">9&#160;</span>Noyojqui ohualuilohuac ica inohque aquin ahmo judeahtecos, matemahuestilican in Dios ica in tetlocoyalis. Quen oteiluiloc Tetahtzin ipan Itlahcuiloltzin: </div>
<div class='q'>Ic inon nitemahuestiliya inepanco in aquin ahmo judeahtecos, </div>
<div class='q'>huan nicuihcuicas ica tehueyilis. </div>
<div class='m'>
<span class="verse" id="RM15_10">10&#160;</span>Huan oc secnin ipan in Itlahcuiloltzin quihtohua: </div>
<div class='q'>Mapaquican nochin aquin ahmo judeahtecos ihuan in judeahtecos, tetlapehpeniluan in Dios. </div>
<div class='m'>
<span class="verse" id="RM15_11">11&#160;</span>Huan in oc secnin quihtohua: </div>
<div class='q'>Xitemahuestilican in Namotecohtzin, nochin namehhuan aquin ahmo judeahtecos, </div>
<div class='q'>huan matlahtocan ica tehueyilis nochin tlacamen. </div>
<div class='m'>
<span class="verse" id="RM15_12">12&#160;</span>In tlayolchicauqui Isaías noyojqui oquihcuilo: </div>
<div class='q'>Hualuilohuas in itlaselo in Isaí, </div>
<div class='q'>aquin mopiyas tetequihuahyou ica nochin tlalticpactli. </div>
<div class='q'>Huan yehhuan aquin ahmo judeahtecos mochixtiyesque ica Yehhuatzin. </div>
<div class='p'>
<span class="verse" id="RM15_13">13&#160;</span>In Dios aquin techmacalo in tlen ic timochixtiyesque, mamechmacalo miyac paquilistli huan yolsehuilistli ic nanteneltocasque Yehhuatzin. Huan ijcon ica techicahualis in Itiotonaltzin Dios xicyecmatican quen mechualahsis in namotlatlan tlen nanquichixticaten. </div>
<div class='p'>
<span class="verse" id="RM15_14">14&#160;</span>Notlasohicnihuan, nicmati ic nele namehhuan nanquipiyahque miyac tetlasohtlalis huan tetlamachilis. Huan nanquimatihque nanmotlahtolcaquisque sequin huan oc sequin. 
<span class="verse" id="RM15_15">15&#160;</span>Huan ipan inin noamau niixcohyehui namechihcuiluis ica nochin chicahualistli ica inin tlahtoli ic ahmo xiquilcahuacan. Nicchihua inin ica in tequihuahyotl tlen Dios onechmacaloc ica tetlasohtlalis. 
<span class="verse" id="RM15_16">16&#160;</span>Ic inon nitepalehui in Jesucristo ica inohque ahmo judeahtecos. In tequitl tlen nicchihua ic niquinmatiltis in itlahtoltzin den temaquixtilistli tlen Dios oquintlocoliloc. Nicnequi niquinmachtis in Dios in aquin ahmo judeahtecos quen tetlocolil moselisque, huan mosecnintlalihtoque ica in Itiotonaltzin in Dios. </div>
<div class='p'>
<span class="verse" id="RM15_17">17&#160;</span>Huan quen nitlaneltocani ica in Cristo Jesús, nicpiya tlen nechpacmacas ica notequiu ica in Dios. 
<span class="verse" id="RM15_18">18&#160;</span>Ic inon ahmo niixcohyehui nitlahtos ica oc se itequiu. Nitlahtohua ica tlen omochiu in Cristo ica nehhuatl, maquintlacamatiltilo yehhuan aquin ahmo judeahtecos. Oniquintlaneltocti ica notlahtol huan ica nonemilis tlamelajcan, 
<span class="verse" id="RM15_19">19&#160;</span>huan ica in chicahualistli den tlanexten huan tlachiuten mahuestic, huan ica techicahualis in Itiotonaltzin in Dios. Huan ijquinin oniquintlaminonotztaya in itlahtoltzin den temaquixtilistli ica in Cristo. Huan oniquinnonotztaya den Jerusalén huan nohuiyan ipan in tlali Ilírico. 
<span class="verse" id="RM15_20">20&#160;</span>Molui onimocuihcuiticatca ic niquincaquiltis in itlahtoltzin den temaquixtilistli canin ahyic mocactoc in Itocahtzin Cristo. Ahmo nicnequi niquinmatiltis canin yoquincaquiltihque in oc sequin. 
<span class="verse" id="RM15_21">21&#160;</span>In ocachi cuali quen quihtohua in Itlahcuiloltzin: </div>
<div class='q'>Quitasque inohque aquin ahyic quicactoque in tlahtoli ica Yehhuatzin. </div>
<div class='q'>Huan quinehnehuilisque inohque aquin ahyic quicactoque ica Yehhuatzin. </div>
<div class='s'>In Pablo quinehnehuiliya yas in Roma </div>
<div class='p'>
<span class="verse" id="RM15_22">22&#160;</span>Ic inon ahhuel niyahtoc namechita, masque miyacpa onicnec niyas. 
<span class="verse" id="RM15_23">23&#160;</span>Huan axan yonictlami notequiu ipan inin tlalten, huan yihuehcau nicnectoc niyes namohuan. 
<span class="verse" id="RM15_24">24&#160;</span>Ic inon nicnehnehuiliya tla cuali namechitztehuas ihcuac niyas in tlali España. Huan satepa ic timopacmacasque, nicnehnehuiliya nannechpalehuisque ic niyas nepa España. 
<span class="verse" id="RM15_25">25&#160;</span>Huan axan niyau Jerusalén huan nicuica intetlocolil in tocnihuan aquin caten nepa Jerusalén. 
<span class="verse" id="RM15_26">26&#160;</span>Tleca in tocnihuan den Macedonia huan Acaya oquinehnehuilihque motlasentlalilisque huan quintitlanilisque in tocnihuan prohues aquin caten Jerusalén. 
<span class="verse" id="RM15_27">27&#160;</span>Oquinehnehuilihque se cuali tequitl inon. Huan nele cuali, tleca ic nele quinuiquiliyahque. Yehhuan aquin ahmo judeahtecos oquiselihque in itlahtoltzin den temaquixtilistli ica yehhuan in judeahtecos. Huan ic inon cuali quen omosepampalehuihque in aquin judeahtecos ica tlen polihui ipan inemilis. 
<span class="verse" id="RM15_28">28&#160;</span>Queman nictlamis inin tequitl huan niquinmactis inin intetlocolil, niquisas para España, huan namechitztehuas ic nipanos. 
<span class="verse" id="RM15_29">29&#160;</span>Nicnehnehuiliya ic nele ihcuac niahsitiu nepa, nicuicatas miyac tlatiochihualistli ica in itlahtoltzin Cristo. </div>
<div class='p'>
<span class="verse" id="RM15_30">30&#160;</span>Nocnihuan, namechtlatlautiya ica Totecohtzin Jesucristo huan ica tetlasohtlalis tlen techmacalotoc in Itiotonaltzin, matimosetilican ic nannechpalehuisque ic nanmoyolmachtisque ica nehhuatl. 
<span class="verse" id="RM15_31">31&#160;</span>Xitetlahtlanilican in Dios ic manechmaquixtilo ica inon aquin ahmo tlaneltocanimen tlen caten ipan in tlali Judea, huan ic maquiselican cuali in tlen niquinuiquiliya inon tocnihuan den Jerusalén. 
<span class="verse" id="RM15_32">32&#160;</span>Huan ic inon, in tla Dios quimonequiltis, maniyahsi ica paquilistli ic namechitatiu huan matimoyolchicahuacan se huan oc seya. 
<span class="verse" id="RM15_33">33&#160;</span>In Dios aquin techyolsehuilo mamocahualo namohuan nochten. Huan ijcon mayeto.  </div>
<div class='psalmlabel' id='RM16_0'> 16</div>
<div class='s'>In Pablo quintlahpalohua in itenonotzcahuan </div>
<div class='p'>
<span class="verse" id="RM16_1">1&#160;</span>Namechtemactiliya in tocniu Febe, aquin tlapalehuihtoc ipan in itiotlayehualoltzin ipan in altepetl Cencrea. 
<span class="verse" id="RM16_2">2&#160;</span>Xicselican yec ica Itocahtzin Totecohtzin quen quichihuasquiyanihque in tocnihuan tlaneltocanimen. Huan xicpalehuican ica nochin tlen quipolos, tleca yehhuatl quimpalehuihtoc miyaquin huan hasta neh noyojqui. </div>
<div class='p'>
<span class="verse" id="RM16_3">3&#160;</span>Xiquintlahpalocan in Priscila huan Aquila aquin nohuan otequitque ica in tetequiu in Cristo Jesús. 
<span class="verse" id="RM16_4">4&#160;</span>Yehhuan omotemacaque ica nochin inemilis ic onechmaquixti nehhua. Ijcon niquintlasohcamati huan ahmo san nehhua, tlahmo nochten in tocnihuan den itiotlayehualoltzin aquin ahmo judeahtecos. 
<span class="verse" id="RM16_5">5&#160;</span>Noyojqui xiquintlahpalocan in tocnihuan aquin mosentlaliyahque ichan in Priscila huan Aquila. Xictlahpalocan in tlasohtli notenonotzcau Epeneto. Yehhuatl in achto den tlali Acaya aquin oteneltocac in Cristo. 
<span class="verse" id="RM16_6">6&#160;</span>Xictlahpalocan in María, aquin tequin otequit ica namehhuan. 
<span class="verse" id="RM16_7">7&#160;</span>Xiquintlahpalocan nochantlacahuan Andrónico huan Junias aquin inuan onitzactoya telpiloyan. Omohueyichiuque inepanco in tetiotlatitlaniluan, huan oteneltocaque in Cristo achto quen nehhuatl. </div>
<div class='p'>
<span class="verse" id="RM16_8">8&#160;</span>Xictlahpalocan in Amplias, tlasohtli notenonotzcau ica in Totecohtzin. 
<span class="verse" id="RM16_9">9&#160;</span>Xictlahpalocan in Urbano aquin tohuan tequiti teca in Cristo Jesús, ihuan in tlasohtli Estaquis. 
<span class="verse" id="RM16_10">10&#160;</span>Xictlahpalocan in Apeles, aquin quimacalotoc in tlapanolis ica itlaneltoquilis in Cristo, huan noyojqui in ichanihcahuan in Aristóbulo. 
<span class="verse" id="RM16_11">11&#160;</span>Xiquintlahpalocan nochantlaca Herodión, huan ichantlacahuan in Narciso aquin teneltocahque Totecohtzin. 
<span class="verse" id="RM16_12">12&#160;</span>Xiquintlahpalocan in Trifena huan Trifosa, aquin tequitihque ica in tetequiu in Totecohtzin, huan noyojqui in totlasohicniu Pérsida aquin tequin tequiutoc ica Totecohtzin. 
<span class="verse" id="RM16_13">13&#160;</span>Xiquintlahpalocan in Rufo in molui cuali tlaneltocani ipan Totecohtzin, huan inana aquin noyojqui quen nonana nehhua. 
<span class="verse" id="RM16_14">14&#160;</span>Xiquintlahpalocan in Asíncrito huan in Flegonte huan in Hermas, huan in Patrobas huan in Hermes huan in icnihuan aquin ompa ihuan ompacaten. 
<span class="verse" id="RM16_15">15&#160;</span>Xiquintlahpalocan noyojqui in Filólogo huan in Julia, huan in Nereo ihuan in ihueltiu, huan in Olimpas huan nochten in icnimen tlaneltocanimen aquin caten inuan. </div>
<div class='p'>
<span class="verse" id="RM16_16">16&#160;</span>Xiquintlahpalocan sequin huan oc sequin ica tetlasohtlalis in Cristo. Nochin in tlayehualolten den Cristo namechtlahpalohuahque. </div>
<div class='p'>
<span class="verse" id="RM16_17">17&#160;</span>Nocnihuan, namechtlatlautiya ximomaluican inuan in aquin tlahtolchihuahque ic moxexelosque huan quintepehxihuisque, tleca inin tlahtoli quixnamiqui ica tlen namehhuan onanmomachtihque. Ximoxelocan de yehhuan. 
<span class="verse" id="RM16_18">18&#160;</span>Tleca inon tlacamen ahmo tepalehuiyahque in Totecohtzin Jesucristo, tlahmo san yehhuan mopacmacahque huan quincahcayahuahque in aquin ahmo tlamatihque ica in molui cuali intlahtol huan san quinyolpacmacahque. 
<span class="verse" id="RM16_19">19&#160;</span>Nochten quimautoque quen namehhuan nanmotlacamautoque, huan ic inon nipaqui. Huan nicnequi ximocuihcuican ic nanquichihuasque in tlen cuali, huan ahmo ica tlen ahmo cuali. 
<span class="verse" id="RM16_20">20&#160;</span>Huan ic inon in Dios quen Tlayolchicahuani ihsiucan quitlanilos in ahmo cuali tlacatl Satanás huan ayacmo mechmohsihuiya. Mamechtiochihualo Totecohtzin Jesucristo. </div>
<div class='p'>
<span class="verse" id="RM16_21">21&#160;</span>Mechtlahpalohua in Timoteo notepalehuihcau ica in tequitl, huan noyojqui in Lucio huan in Jasón, huan in Sosípater nochantlacahuan. </div>
<div class='p'>
<span class="verse" id="RM16_22">22&#160;</span>Nehhuatl Tercio aquin niquihcuilohua ica in iamau in Pablo, noyojqui namechtlahpalohua ipan Totecohtzin. </div>
<div class='p'>
<span class="verse" id="RM16_23">23&#160;</span>Namechtlahpalohua in Gayo. Nimotepaluihtoc ichan canin noyojqui quinseliya nochin tlaneltocanimen. Yehhuatl noyojqui quintlaneutiya in ichan ica in itiotlayehualoltzin. Noyojqui mechtlahpalohua in Erasto, tlaeuqui ica in tomin den altepetl, huan noyojqui mechtlahpalohua in tocniu Cuarto. </div>
<div class='p'>
<span class="verse" id="RM16_24">24&#160;</span>Quen Totecohtzin Jesucristo mamechtiochihualo namochten. Huan ijcon mayeto. </div>
<div class='s'>In mahuestilistli ic tlami </div>
<div class='p'>
<span class="verse" id="RM16_25">25&#160;</span>Huan axan, matitemahuestilican in Dios, in aquin cuali mechchicahualos ica itlahtoltzin den temaquixtilistli tlen nitlanonotza, huan ica in tlamachtilistli den Jesucristo. Inin ixnamictihtoc ica in tlen Dios momatiltiyahque ica tlen tlatiutoc de achto ic pehuasquiyani in tlalticpactli. 
<span class="verse" id="RM16_26">26&#160;</span>Huan axan moteixmatiltihtoc ica in Itlahcuiloltzin tlen oquicajque in tlayolchicaucamen, ixnamictitoc quen otlatequiutiloc in Dios Hueyicatzintli. Inon tlahtoli tlen tlatiutoc, Dios moteixmatiltilotoc axan nohuiyan ipan in tlalticpactli ic maquineltocacan huan matetlacamatican. </div>
<div class='p'>
<span class="verse" id="RM16_27">27&#160;</span>Ica in Jesucristo maye hueyilistli ica in Dios san Yehhuatzin, in aquin ocachi tlamati. Huan ijcon maye nochipa.</div><div class="footnote">
<hr />
</div>
</div></body></html>
