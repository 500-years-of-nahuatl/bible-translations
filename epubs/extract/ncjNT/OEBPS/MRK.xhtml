<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" lang="ncj" dir="ltr">
<head>
<meta charset="UTF-8" />
<link rel="stylesheet" href="epub.css" type="text/css" />
<meta name="viewport" content="user-scalable=yes, initial-scale=1, minimum-scale=1, width=device-width, height=device-height"/>
<title>In yancuic mononotzalistli ica Totecohtzin Jesucristo SAN MARCOS 1</title>
</head>
<body dir='ltr'>
<ul class='tnav'>
<li><a href='index.xhtml'>SAN MARCOS</a></li>
</ul><ul class='tnav'><li><a href='MRK.xhtml#MK1_0'>1</a></li>
<li><a href='MRK.xhtml#MK2_0'>2</a></li>
<li><a href='MRK.xhtml#MK3_0'>3</a></li>
<li><a href='MRK.xhtml#MK4_0'>4</a></li>
<li><a href='MRK.xhtml#MK5_0'>5</a></li>
<li><a href='MRK.xhtml#MK6_0'>6</a></li>
<li><a href='MRK.xhtml#MK7_0'>7</a></li>
<li><a href='MRK.xhtml#MK8_0'>8</a></li>
<li><a href='MRK.xhtml#MK9_0'>9</a></li>
<li><a href='MRK.xhtml#MK10_0'>10</a></li>
</ul><ul class='tnav'>
<li><a href='MRK.xhtml#MK11_0'>11</a></li>
<li><a href='MRK.xhtml#MK12_0'>12</a></li>
<li><a href='MRK.xhtml#MK13_0'>13</a></li>
<li><a href='MRK.xhtml#MK14_0'>14</a></li>
<li><a href='MRK.xhtml#MK15_0'>15</a></li>
<li><a href='MRK.xhtml#MK16_0'>16</a></li>
</ul>

<div class='main' id='MK0_0'>

<div class='mt'>IN YANCUIC TLAHTOLI ICA JESUCRISTO QUEN OQUIHCUILUI IN MARCOS  </div>
<div class='psalmlabel' id='MK1_0'> 1</div>
<div class='s'>Quen otlanonotz in Juan Tlacuatequiyani </div>
<div class='p'>

<span class="verse" id="MK1_1">1&#160;</span>Ojcon opeu in yancuic tlahtoli ica Jesucristo, teconeu in Dios. </div>
<div class='p'>
<span class="verse" id="MK1_2">2&#160;</span>Opeu quen oquihcuiloc se tlayolchicauqui ica in Itlahcuiloltzin Dios itoca Isaías. Molui achto oquihcuiloc ihtech in Itlahcuiloltzin Dios tlen omihto in Dios ica inin tonali: </div>
<div class='q'>Xicmocaquiti; neh nictitlanis notlanahuatil matlicana de tehhuatl. </div>
<div class='q'>Yeh in aquin quinnahuatis in tlacamen mamitzselican. </div>
<div class='q'>
<span class="verse" id="MK1_3">3&#160;</span>Quicaquisque quen quihtohtas inon tlanahuatili ipan in acahualtlahtli: </div>
<div class='q'>“Hualuilohuas Totecohtzin. Ximoyectlalican ica namoyolo ic nanteselisque, ijcon quen nanquiyectlalisque in ohtli ic hualahxihuas in Totequihuatzin.” </div>
<div class='m'>
<span class="verse" id="MK1_4">4&#160;</span>Ijcon inon tlanahuatiyani itoca Juan ohualtlacuatequihtaya ipan in acahualtlahtli, huan ohualtlanonotztaya: </div>
<div class='p'>―Ximoyolcuepacan ica Dios mamechtlapohpoluican namotlahtlacol huan namechcuatequis. </div>
<div class='p'>
<span class="verse" id="MK1_5">5&#160;</span>Huan oyahque quitahque inon Juan de nochin altepemen den tlali Judea huan in hueyi altepetl Jerusalén. Huan yehhuan omoyoluitihque ica intlahtlacol huan Juan oquincuatequi ihtech in atentli itoca Jordán. </div>
<div class='p'>
<span class="verse" id="MK1_6">6&#160;</span>Huan in Juan oquipiyaya itlaquen tlachihchiutli den itohmiyo in hueyi yolcatl itoca camello, huan se itlahcolpica den cuitlaxtli. Huan oquicuaya se chopili quen nesi tzicatl ica in nectli den panatl. 
<span class="verse" id="MK1_7">7&#160;</span>Huan otlanonotzayaya: </div>
<div class='p'>―Satepa de nehhuatl hualuilohuas seya aquin ocachi mopiya tequihuahyotl quen nehhuatl. Neh ahmo tlen noquisca ic nimochihua nitlapalehuiyani. 
<span class="verse" id="MK1_8">8&#160;</span>Nehhuatl san onamechcuatequi ica atl, huan Yehhuatzin mechmacalos in Itiotonaltzin Dios. </div>
<div class='s'>Quen omocuatequiloc in Jesús </div>
<div class='p'>
<span class="verse" id="MK1_9">9&#160;</span>Ojcon opanoc inon tonalten, ihcuac ohualuilohuac in Jesús den tealtepeu Nazaret den tlali Galilea, huan in Juan otecuatequi in Jesús ipan in atentli itoca Jordán. 
<span class="verse" id="MK1_10">10&#160;</span>Huan queman oquixohuac den atl, niman omotac quen mihcuaniya in mextli huan ohualtemoc den neluicac in Itiotonaltzin in Dios quen huilotl, huan oteahsico in Jesús. 
<span class="verse" id="MK1_11">11&#160;</span>Huan omocac in Jesús se tlahtoli den neluicac tlen otlanahuatic: </div>
<div class='p'>―Tehhuatl tinoconeu nimitztlasohtla huan nipaqui ica tehhuatl. </div>
<div class='s'>Quen oteyoltilan in Jesús </div>
<div class='p'>
<span class="verse" id="MK1_12">12&#160;</span>Ihcuac inon in Itiotonaltzin in Dios otetitlan in Jesús ipan in acahualtlahtli, 
<span class="verse" id="MK1_13">13&#160;</span>huan oilohuaya nepa ompohuali tonali. Huan omopacho tenahuac in ahmo cuali tlacatl huan nochin inon ompohuali tonali oteyoltilanticatca ic tecuepani ahmo cuali in Jesús. Oilohuaya ihuan in tecuanyolcamen huan in ángeles otetequipanohque. </div>
<div class='s'>Jesús mopehualtiya tetequiu </div>
<div class='p'>
<span class="verse" id="MK1_14">14&#160;</span>Satepa de ihcuac oquitzajque in Juan, ohualuilohuac in Jesús ipan in tlali Galilea, tlanonotzalohtiu in itlahtoltzin in Dios. 
<span class="verse" id="MK1_15">15&#160;</span>Huan oquinmoluilic: </div>
<div class='p'>―Ayacmo huehcau queman Dios pehualo quintequiutilo in tlacamen. Ximoyolcuepacan huan xicneltocacan in yancuic tlahtoli. </div>
<div class='s'>Jesús quinnotzalo nahue michtemohuanimen </div>
<div class='p'>
<span class="verse" id="MK1_16">16&#160;</span>Huan queman Jesús opanoloc inahuac in hueyi atl itoca Galilea, oquinitaloc Simón ihuan icniu Andrés. Quitlastinemihque in matlatl ihtech in hueyi atl, tleca yehhuan michtemohuanimen. 
<span class="verse" id="MK1_17">17&#160;</span>Huan Jesús oquiniluiloc: </div>
<div class='p'>―Nancanahtohque in michten huan axan xinechcuitlapanuican huan nanquinanatihue in tlacamen manechneltocacan. </div>
<div class='p'>
<span class="verse" id="MK1_18">18&#160;</span>Saniman oquicauque inmatlau huan otecuitlapanuihque. </div>
<div class='p'>
<span class="verse" id="MK1_19">19&#160;</span>Huan queman Jesús opanoloc de ompa, oquinitaloc in Jacobo ihuan icniu Juan, iconehuan Zebedeo. Ocatcahque ihuan oc sequinten ihtech in barco huan oquitlahtlamanilihtoyahque inmatlau. 
<span class="verse" id="MK1_20">20&#160;</span>Huan saniman in Jesús oquinnotzaloc, oquicauque intata ipan in barco ihuan in tlaquehualten, huan otecuitlapanuihque Yehhuatzin. </div>
<div class='s'>Quen in Jesús oquipalehuiloc in tlacatl aquin quiquitzquihtoc in ahmo cuali yehyecatl </div>
<div class='p'>
<span class="verse" id="MK1_21">21&#160;</span>Huan oahsitohque tehuan Jesús ipan in altepetl Capernaum ipan in tonali den nesehuilistli den judeahtecos. Inuan ocalacohuac ihtech in tiopantli huan oquinnextililohuaya in tlacamen. 
<span class="verse" id="MK1_22">22&#160;</span>Huan otehuelitaque ica tlen oquinnextililoc, tleca oquinnextililoc quen aquin quipiya tequihuahyotl huan ahmo quen in tlamachtiyanimen ica itlanahuatil in Moisés. 
<span class="verse" id="MK1_23">23&#160;</span>Huan ocatca ipan in tiopantli se tlacatl aquin quiquitzquihtoc se ahmo cuali yehyecatl. 
<span class="verse" id="MK1_24">24&#160;</span>Yehhuatl otzahtzic: </div>
<div class='p'>―¿Tlen ticpiya tiquitas ica tehhuan, Jesús de Nazaret? Cox, ¿otihuala ic titechpolos? Nimitzixmati aquin tehhuatl. Tehhuatl titetlapehpenil in Dios. </div>
<div class='p'>
<span class="verse" id="MK1_25">25&#160;</span>Huan in Jesús omotlacahualti: </div>
<div class='p'>―¡Ximocahua huan xiquisa de yehhuatl! </div>
<div class='p'>
<span class="verse" id="MK1_26">26&#160;</span>Huan in ahmo cuali yehyecatl oquicuehcuelo chicahuac in tlacatl, huan otzahtzic huan oquis de yehhuatl. 
<span class="verse" id="MK1_27">27&#160;</span>Huan nochten quen tel oquimatque huan ic yehhuan omotlahtlanihque: </div>
<div class='p'>―¿Tlen inin? ¡Se yancuic tlanehnehuilistli! Ica tequihuahyotl quintequiutiya masque in ahmo cuali yehyecamen huan tetlacamatihque. </div>
<div class='p'>
<span class="verse" id="MK1_28">28&#160;</span>Huan molui ihsiucan oquimatque ica tetenehualoca in Jesús ipan nochin tlali den Galilea. </div>
<div class='s'>In Jesús mopahtiya imonantzin Simón </div>
<div class='p'>
<span class="verse" id="MK1_29">29&#160;</span>Huan queman oquixohuac ihtech in tiopantli, otehuicaque ichan Simón huan Andrés. Tehuan oyahque in Jacobo huan Juan. 
<span class="verse" id="MK1_30">30&#160;</span>Huan imonantzin Simón ohuetztoya ica totonqui huan niman otenahuatihque in Jesús ica yehhuatl. 
<span class="verse" id="MK1_31">31&#160;</span>Huan ohuilohuac mota huan omomaquitzqui ic omeu, huan saniman oquis in totonqui huan in sihuatl oquintlamacac. </div>
<div class='s'>In Jesús omopahtihque miyacten in cocoxcamen </div>
<div class='p'>
<span class="verse" id="MK1_32">32&#160;</span>Ihcuac yomotocaloc in tonaltzintli, otehualiquilihque nochten in cocoxcamen huan in aquin quipiyahque in ahmo cuali yehyecatl. 
<span class="verse" id="MK1_33">33&#160;</span>Huan nochten den altepetl omosentlalihque caltenco. 
<span class="verse" id="MK1_34">34&#160;</span>Huan omopahtihque inohque cocoxcamen ica miyac cocolisten, huan omoquixtilihque in ahmo cuali yehyecatl. Huan ahmo oquincahualoc matlahtocan, tleca oteixmatiyayahque huan Yehhuatzin ahmo omonec tlen maquiniluican in tlacamen ica Yehhuatzin. </div>
<div class='s'>Jesús tlanonotzalotinemi ipan in tlali Galilea </div>
<div class='p'>
<span class="verse" id="MK1_35">35&#160;</span>Ic mostla huehca sancuel, in Jesús omehualoc huan ohuilohuac ipan in acahualtlahtli huan ompa omoyolmachtiloc. 
<span class="verse" id="MK1_36">36&#160;</span>Simón ihuan oc sequinten oyahque tetemohuahque. 
<span class="verse" id="MK1_37">37&#160;</span>Huan queman oteahsique, oteiluihque: </div>
<div class='p'>―Nochten tetemohuahque. </div>
<div class='p'>
<span class="verse" id="MK1_38">38&#160;</span>Jesús omoluihque: </div>
<div class='p'>―Tiohue ipan oc sequin altepemen huan ompa nitlanonotzas noyojqui, tleca ic inon onihuala. </div>
<div class='p'>
<span class="verse" id="MK1_39">39&#160;</span>Huan quinonotzalohtiu ihtech in tiopanten den judeahtecos ipan nochin tlali Galilea, huan quinquixtililo in ahmo cuali yehyecamen. </div>
<div class='s'>Jesús mopahtiya se inon palantica inacayo </div>
<div class='p'>
<span class="verse" id="MK1_40">40&#160;</span>Ohuala teita Jesús se tlacatl aquin opalanticatca inacayo. Yehhua omotlancuaquetz ic otetlatlautic: </div>
<div class='p'>―¿Tlen, ahmo ticmonequiltis nechpahtilos? </div>
<div class='p'>
<span class="verse" id="MK1_41">41&#160;</span>Jesús ica otlocoyaloc huan omotlalili teman, huan omoluic: </div>
<div class='p'>―Tleca in tlahmo. Xipahti. </div>
<div class='p'>
<span class="verse" id="MK1_42">42&#160;</span>Huan queman omoluic inon, oquis icocolis in tlacatl huan cuali omocau. 
<span class="verse" id="MK1_43">43&#160;</span>Huan oquitequiutiloc: </div>
<div class='p'>
<span class="verse" id="MK1_44">44&#160;</span>―Ahmo xitlanonotza tlen onimitzchihuilic, huan xiyau xicmonextili in tiopixqui huan xictlocoli itetlocolil in tlen Moisés oquitequiuti, tleca yotipahtic. Ic inon quimatiltis in tlacamen yotipahtic. </div>
<div class='p'>Huan ic inon oquititlaniloc. </div>
<div class='p'>
<span class="verse" id="MK1_45">45&#160;</span>Huan ihcuac oquis in tlacatl, opeu tlahuel tlanonotza, huan oquiniluic nochin tlen opanoc. Ijcon in Jesús ayacuel ocalacohuayaya ipan niyan se altepetl tlahmo san ichtaca. Huan onemohuayaya ipan in acahualtlahtli huan oyahque teitahque de nochin altepemen.  </div>
<div class='psalmlabel' id='MK2_0'> 2</div>
<div class='s'>Jesús mopahtiya seya aquin omocoupitzquetzticatca </div>
<div class='p'>
<span class="verse" id="MK2_1">1&#160;</span>Satepa de sequin tonali in Jesús oc sepa omocuepaloc ihtech in altepetl Capernaum, huan in tlacamen oquimatque Yehhuatzin oilohuaya techan. 
<span class="verse" id="MK2_2">2&#160;</span>Huan omosentlalihque miyacten, hasta ayacmo oyehuiyayahque niyan caltenco, huan oquinnonotzaloc ica itlahtoltzin Dios. 
<span class="verse" id="MK2_3">3&#160;</span>Nahue tlacamen ocualmamahque seya aquin omocoupitzquetzticatca. 
<span class="verse" id="MK2_4">4&#160;</span>Huan quen ahhuel otehuiquilihque in Jesús tleca ocatcahque miyac tlacamen, oquicuatlapohque in cali ic tetzoncuac in Jesús canin oilohuaya. Huan ompic oquitemohuihque inon cocoxqui. 
<span class="verse" id="MK2_5">5&#160;</span>Jesús omonehnehuilic quen oteneltocaque huan omoluic inon cocoxqui: </div>
<div class='p'>―Notlasohicniu, nochin motlahtlacol nimitztlapohpoluihtoc. </div>
<div class='p'>
<span class="verse" id="MK2_6">6&#160;</span>Huan sequin tlamachtiyanimen ica itlanahuatil in Moisés ompa oyehuatoyahque, huan oquiyolnehnehuilihque: 
<span class="verse" id="MK2_7">7&#160;</span>“Ahmo quihtosquiyani ijconon. San istlacati ica in Dios. Tleca niyan aquin cuali quitlahtlapoluis itlahtlacol in tlahmo san Yehhuatzin in Dios.” 
<span class="verse" id="MK2_8">8&#160;</span>Huan in Jesús omoyolnehnehuili tlen oquiyolnehnehuilihque inon tlamachtiyanimen, huan oquintlahtlaniloc: </div>
<div class='p'>―¿Tleca nanquiyolnehnehuiliyahque nehhua niistlacatqui ica in Dios? 
<span class="verse" id="MK2_9">9&#160;</span>¿Quen nanquimatihque in tlahmo nicpiya tequihuahyotl ic nictlapohpoluis itlahtlacol? In tla nicpahtis inin cocoxqui queman niquiluis: “Ximehua, xicana motlapech, huan xiyau mochan”, 
<span class="verse" id="MK2_10">10&#160;</span>ijcon nanquimatisque in tla nehhuatl aquin Nitetiachicau ica nochin tlacatl cuali nictlapohpoluis itlahtlacol. </div>
<div class='p'>Ijcon oquiluiloc in cocoxqui: </div>
<div class='p'>
<span class="verse" id="MK2_11">11&#160;</span>―Ximehua, xicana motlapech, huan xiyau mochan. </div>
<div class='p'>
<span class="verse" id="MK2_12">12&#160;</span>Ihcuac omihto inon, omeu in cocoxqui, huan oquian itlapech, huan oquis inixpa nochten. Huan ic inon quen tel oquimatque huan otemahuestilihque in Dios, huan oquihtohque: </div>
<div class='p'>―Ahyic queman tiquitztoque ijcon mochihua. </div>
<div class='s'>Jesús oquinotzaloc in Leví </div>
<div class='p'>
<span class="verse" id="MK2_13">13&#160;</span>Jesús ohuilohuac oc sepa itentla in hueyi atl, huan nochten in tlacamen omosentlalihque tenahuac huan oquinnextililoc. 
<span class="verse" id="MK2_14">14&#160;</span>Ihcuac panolohtiu, in Jesús oquitaloc in Leví, iconeu in Alfeo, yehuatica inahuac imesa campa quitlaxtlahuahque in renta. Huan Jesús omoluic: </div>
<div class='p'>―¡Xinechcuitlapanui! </div>
<div class='p'>Ijcon omoquetz huan otecuitlapanuic. </div>
<div class='p'>
<span class="verse" id="MK2_15">15&#160;</span>Satepa ichan in Leví ocatcahque miyac renderos huan oc sequinten tlahtlacolyohque. Tehuan otlacuahtoyahque in Jesús ihuan in tetlamachticahuan. Tleca ocatcahque miyac yehhuan aquin otecuitlapanuihtinemiyayahque. 
<span class="verse" id="MK2_16">16&#160;</span>Queman oteitaque in tlamachtiyanimen den itlanahuatil in Moisés, yehhuan in fariseos, quen otlacualotoya in Jesús ihuan inon tlahtlacolyohque, oquintlahtlanihque in tetlamachticahuan: </div>
<div class='p'>―¿Tleca tlacuatoc ihuan in renderos huan in tlahtlacolyohque? </div>
<div class='p'>
<span class="verse" id="MK2_17">17&#160;</span>Oquincaquiloc in Jesús, huan oquiniluiloc: </div>
<div class='p'>―Nehhua quen se tlapahtiyani. In aquin quinehnehuili chicahuac ahmo quinequis in tlapahtiyani, tlahmo san yeh in cocoxqui. Ic inon ahmo onihuala niquimpalehuis in yolcualten, in tlahmo san ica in tlahtlacolyohque. </div>
<div class='s'>Quen yes in yancuic tlahtoli ica Jesucristo </div>
<div class='p'>
<span class="verse" id="MK2_18">18&#160;</span>Huan in itlamachticahuan in Juan Tlacuatequiyani huan intlamachticahuan den fariseos omosautoyahque ihcuac moyolmachtiyayahque quemaniyan semiluitl. Huan ohualahque sequin huan otetlahtlanihque in Jesús: </div>
<div class='p'>―¿Tleca in itlamachticahuan in Juan huan yehhuan den fariseos mosautohque, huan in tehuaxcahuan ahmo? </div>
<div class='p'>
<span class="verse" id="MK2_19">19&#160;</span>Huan Jesús oquinnanquililoc: </div>
<div class='p'>―Nehhuatl quen se mosihuautiyani. ¿Tlen, in itlatlautiluan in mosihuautiyani cuali mosahuasque ihcuac inuan yes? Nele ahhuel mosahuasque tleca pacticaten ihcuac ompayesque san secnin. Ijcon quen ica nehhuatl huan inin notlamachticahuan. 
<span class="verse" id="MK2_20">20&#160;</span>Huan hualas tonali queman quincuilisque in mosihuautiyani. Ihcuac inon mosahuasque. </div>
<div class='p'>
<span class="verse" id="MK2_21">21&#160;</span>Ijcon omihto Jesús ica yancuic tetlanehnehuilis: </div>
<div class='p'>―Niyan aquin ijcon quitlatlamanis se tlaquemitl tlen yihuehcau ica in yancuic tatapahtli. Tla ijcon quichihuas, in tlatlamanilistli ihsiu tzomonis ic cocotzahuis in yancuic tatapahtli. 
<span class="verse" id="MK2_22">22&#160;</span>Noyojqui niyan aquin quitlaxilis in vino ayamo chicahuac ihtech in cuitlaxtli yihuehcau. Tla ijcon quichihuas, inon vino quitzomonis in cuitlaxtli, huan ijcon polihuis in vino huan in cuitlaxtli. Huan in vino ayamo chicahuac quiehuasquiyani ihtech in yancuic cuitlaxtli. Ijcon noyojqui notlanehnehuilis yancuic ahmo quinamiquis ica intlamachilis yihuehcau. </div>
<div class='s'>In tetlamachticahuan quitequihque in trigo ipan tonali den nesehuilistli </div>
<div class='p'>
<span class="verse" id="MK2_23">23&#160;</span>Se tonali den nesehuilistli den judeahtecos quipanahuiticaten Jesús ihuan in tetlamachticahuan ihtech se trigohmili. Huan in tetlamachticahuan quitectihue in trigo. 
<span class="verse" id="MK2_24">24&#160;</span>Huan inon fariseos otetlahtlanihque in Jesús: </div>
<div class='p'>―Xiquita, ¿tleca quichihuahque tequitl ahmo quincahuilihtoc ipan tonali den nesehuilistli? </div>
<div class='p'>
<span class="verse" id="MK2_25">25&#160;</span>In Jesús oquintlahtlaniloc: </div>
<div class='p'>―Cox, ¿ahmo nanquipoutoque tlen oquichiu in hueyixtoc David? Inon tonali oapismic huan noyojqui oapismique yehhuan icompañeros. 
<span class="verse" id="MK2_26">26&#160;</span>Huan in David ocalac ihtech in tiopantli queman ocatca achto tiopixqui in Abiatar. Oquian in pantzin tlen itlalnamictiltzin Dios, huan oquicua ihuan aquin oyahyaya, masque ahmo oquincahuilihque niyan aquin maquicuacan, in tlahmo san in tiopixcamen quicuasque. Huan ahmo oquitlahtlacoltiloc in Dios. </div>
<div class='p'>
<span class="verse" id="MK2_27">27&#160;</span>Noyojqui namechiluiya in tonali den nesehuilistli quipalehuisquiyani in tlacamen. Ahmo maye molui tequiyo maquitlacamatican in tlanahuatili den tonali den nesehuilistli. 
<span class="verse" id="MK2_28">28&#160;</span>Ijcon, nehhuatl aquin Nitetiachicau ica nochin tlacatl noyojqui nicpiya tequihuahyotl ic niquihtos tlen cuali quichihuasque ipan tonali den nesehuilistli.  </div>
<div class='psalmlabel' id='MK3_0'> 3</div>
<div class='s'>Jesús oquipahtiloc in tlacatl ica iman huajqui </div>
<div class='p'>
<span class="verse" id="MK3_1">1&#160;</span>Oc sepa Jesús ocalacohuac ipan in tiopantli den judeahtecos. Huan ocatca se tlacatl oquipiyaya se iman huajqui. 
<span class="verse" id="MK3_2">2&#160;</span>Huan in tlacamen nepa oquichixtoyahque tla quipahtilos ipan in tonali den nesehuilistli, ijcon teteluisquiyanihque. 
<span class="verse" id="MK3_3">3&#160;</span>Huan Jesús omoluic in tlacatl aquin oquipiyaya iman huajqui: </div>
<div class='p'>―¡Xihualau nisic! </div>
<div class='p'>
<span class="verse" id="MK3_4">4&#160;</span>Huan Jesús oquintlahtlaniloc: </div>
<div class='p'>―¿Tlen cox ocachi cuali; mochihuas cuali ipan in tonali den nesehuilistli, noso mochihuas ahmo cuali? Cox, ¿ticchihuasque nochin tlen cuali mapahti, noso ticahuasque mamiqui? </div>
<div class='p'>Huan omocauque san tlamach inon tequihuahmen. 
<span class="verse" id="MK3_5">5&#160;</span>Jesús oquincualanitaloc, otlocoxticatca tleca oyoltepitzauque, huan oquiluiloc in tlacatl: </div>
<div class='p'>―Ximasohua. </div>
<div class='p'>Ihcuac omasou, in iman opahtic. 
<span class="verse" id="MK3_6">6&#160;</span>Oquisque in fariseos huan saniman ocualsematque ihuan in aquin omoquetzayayahque ihuan in tequihua Herodes quen temictisque in Jesús. </div>
<div class='p'>
<span class="verse" id="MK3_7">7&#160;</span>Oncan Jesús ohuilohuac itentla in hueyi atl inuan in tetlamachticahuan. Huan otecuitlapanuihque miyac tlacatl den tlali Galilea. 
<span class="verse" id="MK3_8">8&#160;</span>Noyojqui ohualahque teitahque miyacten den tlali Judea, huan den hueyi altepetl Jerusalén, huan den tlali Idumea den oc se itentla den atentli Jordán, huan itlatilanal den altepemen Tiro huan Sidón. Oyahque teitahque queman oquicajque tlen tequin cualtzin omochihuayaya. 
<span class="verse" id="MK3_9">9&#160;</span>Huan Jesús omonehnehuili cana tepitzinisquiyanihque huan ic inon oquintequiutiloc in tetlamachticahuan maquiyectlalican se barquito. 
<span class="verse" id="MK3_10">10&#160;</span>Tleca miyac yomopahtihque ijcon quen sequin cocoxcamen moixtopeutihue ic temachilisque. 
<span class="verse" id="MK3_11">11&#160;</span>Huan queman oteitayayahque in Jesús, yehhuan aquin oquipiyayahque in ahmo cuali yehyecamen ohuetziyayahque teixpa huan otzahtziyayahque, quihtohtihue: </div>
<div class='p'>―Tehhuatl ticoneu Dios. </div>
<div class='p'>
<span class="verse" id="MK3_12">12&#160;</span>Huan Yehhuatzin oquintlacahualtiloc ahmo maquiniluican aquin Yehhuatzin. </div>
<div class='s'>Quen oquintlapehpeniloc in mahtlactli huan ome tetiotlatitlaniluan </div>
<div class='p'>
<span class="verse" id="MK3_13">13&#160;</span>Huan otlehcoloc Jesús ipan se tepetl huan oquinnotzaloc yehhuan aquin oquinnequiloc huan oteahsitohque. 
<span class="verse" id="MK3_14">14&#160;</span>Huan oquintlapehpeniloc in mahtlactli huan ome ic tehuan nemisquiyanihque, huan yehhuan quintitlanilos matlanonotzacan. 
<span class="verse" id="MK3_15">15&#160;</span>Huan oquinmacaloc tequihuahyotl ic quixtohuetzosque in ahmo cuali yehyecamen. 
<span class="verse" id="MK3_16">16&#160;</span>Inihque aquin oquintocahhuiloc Simón aquin noyojqui oquitocahhuiloc Pedro, 
<span class="verse" id="MK3_17">17&#160;</span>huan Jacobo huan icniu Juan, iconehuan in Zebedeo. Yehhuan oquintocahhuiloc Boanerges, tlen quihtosnequi tlacamen chihchicahuahque quen tlatecuinilotl. 
<span class="verse" id="MK3_18">18&#160;</span>Noyojqui oquintlapehpeniloc Andrés huan Felipe huan Bartolomé huan Mateo huan Tomás huan Jacobo iconeu in Alfeo. Noyojqui oquintlapehpeniloc Tadeo huan Simón in aquin ihuan omoquetz in cananistas, 
<span class="verse" id="MK3_19">19&#160;</span>huan Judas Iscariote, yehhuatl aquin otetemacti. </div>
<div class='s'>In camanali ihuan in Itiotonaltzin Dios </div>
<div class='p'>Huan queman otlan quintlapehpenilo, ohuilohuac ichantzin. 
<span class="verse" id="MK3_20">20&#160;</span>Huan oc sepa omosentlalihque in tlacamen, huan ahmo otecauque matlacualo in Jesús ihuan in tetlamachticahuan. 
<span class="verse" id="MK3_21">21&#160;</span>Huan queman techanihcahuan oquicajque inon, ohualahque tehuicasquiyanihque, tleca oquihtohuayahque: </div>
<div class='p'>―Yoixpoliu. </div>
<div class='p'>
<span class="verse" id="MK3_22">22&#160;</span>Huan in tlamachtiyanimen den itlanahuatil Moisés aquin oahsicohque den hueyi altepetl Jerusalén oquihtohuayahque: </div>
<div class='p'>―Tequiti ica in ahmo cuali yehyecatl itoca Beelzebú, huan ica in ichicahualis inon tiachicau den ahmo cuali yehyecamen quinixtohuetzohua in oc sequin ahmo cuali yehyecamen. </div>
<div class='p'>
<span class="verse" id="MK3_23">23&#160;</span>Huan Jesús oquinnotzaloc huan oquinnextililoc ahmo cuali intlahtol. Oquinmoluilic: </div>
<div class='p'>―In Satanás ahhuel quinixtohuetzohua in ihuaxcahuan yehyecamen. 
<span class="verse" id="MK3_24">24&#160;</span>Tla in tlacamen den hueyi tlali motehuiyahque se huan oc seya, inon tlacamen ahhuel tlaixnamiquisque ica in oc sequinten. 
<span class="verse" id="MK3_25">25&#160;</span>Huan tla aquin chantitoque ihtech se cali tlahco xeliutoc, inon ichanihcahuan ahhuel huehcahuisque. 
<span class="verse" id="MK3_26">26&#160;</span>Huan tla Satanás quitehuiya ica ichanihcahuan huan motlahcoxelos, ahhuel yetos, tleca ayacuel quintlacamatiltis quen ayacmo chicahuac. </div>
<div class='p'>
<span class="verse" id="MK3_27">27&#160;</span>’Nanquihtohuahque nicpalehuis in Satanás, huan nele onictlan, tleca yehhua molui chicahuac huan niyan aquin cuali calaquis ichan maquipolos in tlahmo achto quitlanis. Huan queman yoquitlan, cuali quintlacamatiltis nochin aquin ompacaten. </div>
<div class='p'>
<span class="verse" id="MK3_28">28&#160;</span>’Ic nele namechiluiya, nochin tlahtlacolten huan camanalten ica Dios quintlapohpoluisque in tlacamen. 
<span class="verse" id="MK3_29">29&#160;</span>Huan san aquin quicamanaliluis in Itiotonaltzin Dios ayacmo queman quitlapohpoluisque. Inon tlahtlacolantoc nochipa. </div>
<div class='p'>
<span class="verse" id="MK3_30">30&#160;</span>Ojcon omihto in Jesús tleca oquihtohuayahque: </div>
<div class='p'>―Tequiti ica ichicahualis in ahmo cuali yehyecatl, huan ahmo ica techicahualis den Itiotonaltzin Dios. </div>
<div class='p'>
<span class="verse" id="MK3_31">31&#160;</span>Ohualahque tecnihuan in Jesús huan tenana, huan omoquetzque caltenco huan oquititlanque tlanahuatili ic mahualquixohua. 
<span class="verse" id="MK3_32">32&#160;</span>Huan in tlacamen aquin oyehuatoyahque tenahuac in Jesús oteiluihque: </div>
<div class='p'>―Xiquita, monantzin ihuan mocnihuan ompacaten caltenco tlahtlanticaten ica Tehhuatzin. </div>
<div class='p'>
<span class="verse" id="MK3_33">33&#160;</span>Huan oquinitaloc aquin oyehuatoyahque tenahuac huan oquinnanquililoc: </div>
<div class='p'>―Nele yehhuan nonana huan nocnihuan. </div>
<div class='p'>
<span class="verse" id="MK3_34">34&#160;</span>Huan inihque noyojqui quen nonana huan nocnihuan. 
<span class="verse" id="MK3_35">35&#160;</span>San aquin quichihuas in tlen monequis in Dios, yehhuan quen nocnihuan, huan nohueltihuan, huan nonana.  </div>
<div class='psalmlabel' id='MK4_0'> 4</div>
<div class='s'>In tlalnamictilistli den tocani </div>
<div class='p'>
<span class="verse" id="MK4_1">1&#160;</span>Oc sepa opehualoc in Jesús quinnextililo ipan itentla in hueyi atl, huan ohualahque teitahque molui miyac tlacamen. Jesús ocalacohuac ipan se barco huan omotlaliloc ihtech in barco chihton huehca den itentla in hueyi atl, huan nochin tlacamen ocatcahque atlatentli. 
<span class="verse" id="MK4_2">2&#160;</span>Huan oquinnextililohuaya miyac tlamantli san ica in tlalnamictilistli, huan oquiniluiloc: </div>
<div class='p'>
<span class="verse" id="MK4_3">3&#160;</span>―Xicaquican, se tlacatl oquis quichayahua in xinachtli. 
<span class="verse" id="MK4_4">4&#160;</span>Huan sajcon oquichayautinemiyaya, sequin xinachtli ohuetz ipan in ohtli huan ohualahque in totomen huan oquicuahque. 
<span class="verse" id="MK4_5">5&#160;</span>Huan oc sequin ohuetz ipan tepetlatl huan niman oixuac, tleca ahmo oquipiyaya tlali huehcatla. 
<span class="verse" id="MK4_6">6&#160;</span>Huan ihcuac chicahuac otonac, ohuac inon tlatoctli, tleca ahmo oquipix hueyac ineluayo. 
<span class="verse" id="MK4_7">7&#160;</span>Oc sequin ohuetz canin ocatca in huetztli, huan oyol in huetztli huan oquixolonalti, huan ahmo oquitlali itlaquilyo. 
<span class="verse" id="MK4_8">8&#160;</span>Oc sequin ohuetz ipan cuali tlali, huan oyol huan oquitlali itlaquilyo. Huan oquitemacac se lado ipan se acali oquis sempohuali huan mahtlactli, huan in oc se lado oquitemacac yehpohuali, huan oc se lado oquitemacac se carga ipan se acali. </div>
<div class='p'>
<span class="verse" id="MK4_9">9&#160;</span>Huan ocachi oquiniluiloc in Jesús: </div>
<div class='p'>―Aquin quipiya inacas ic quicaquis, maquicaqui. </div>
<div class='p'>
<span class="verse" id="MK4_10">10&#160;</span>Huan ihcuac omocahualoc inuan aquin ocatcahque tenahuac huan in mahtlactli huan ome tetlamachticahuan, otetlahtlanihque ica in tlalnamictilistli: </div>
<div class='p'>―Axan matechiluican tlen quihtosnequi inon tlalnamictilistli. </div>
<div class='p'>
<span class="verse" id="MK4_11">11&#160;</span>Huan oquiniluiloc: </div>
<div class='p'>―Dios omechmacaloc quen nanquinehnehuilisque tlen ocatca tlatiutoc ica tetlatequiutilistzin Dios, huan in oc sequinten quicaquisque nochin tlamantli ica tlalnamictilistli. 
<span class="verse" id="MK4_12">12&#160;</span>Ijcon ca ihcuac quitzticaten huan quicacticaten, ahmo maquinehnehuilican. Ic inon ahmo mamoyolpatlacan huan Dios quintlapohpoluilos. </div>
<div class='p'>
<span class="verse" id="MK4_13">13&#160;</span>Huan ocachi oquiniluiloc: </div>
<div class='p'>―Namechyequiluiya tlen quihtosnequi inin tlalnamictilistli tleca in tlahmo nanquinehnehuilisque axan, ahhuel nanquinehnehuilisque in oc sequin tlalnamictilisten. 
<span class="verse" id="MK4_14">14&#160;</span>In xinachtli tlen quichayahua in tlacatl yeh in quen in itlahtoltzin Dios. 
<span class="verse" id="MK4_15">15&#160;</span>Ica sequin tlacamen quimpanotica quen in xinachtli tlen ohuetz ipan inon ohtli. Queman quicaquihque itlahtoltzin Dios niman huitz in Satanás, yeh in ahmo cuali tlacatl, huan quincuiliya in itlahtoltzin Dios tlen oquicajque. 
<span class="verse" id="MK4_16">16&#160;</span>Ica in oc sequin tlacamen quimpanotica quen in xinachtli tlen oquitocaque ipan in tetlahtli. Inohque quicaquihque huan quiseliyahque in itlahtoltzin Dios ica paquilistli. 
<span class="verse" id="MK4_17">17&#160;</span>Inohque quimpanohua quen ihcuac huitz in tetzahuitl noso tlamohsihuilistli ipampa itlahtoltzin Dios. Yehhuan motzecohuahque tleca caten quen in toctli tlen ahmo hueyi ineluayo huan niman huaqui. 
<span class="verse" id="MK4_18">18&#160;</span>Huan in xinachtli tlen oquitocaque ipan huetztli, inon quen yehhuan aquin quicaquihque in itlahtoltzin Dios, 
<span class="verse" id="MK4_19">19&#160;</span>huan oquichiuque cuenta ica in miyac tlamantli de inin tonali huan in ricohyotl quincahcayahua huan opeu quinequihque oc sequin tlamanten. Huan nochipa inon tlamantli calaqui huan quixpanahuiya in itlahtoltzin Dios, huan quisa san tlaluis. 
<span class="verse" id="MK4_20">20&#160;</span>Huan in xinachtli tlen oquitocaque ipan cuali tlali, inohque quen yehhuan aquin quicaquihque in itlahtoltzin Dios huan quiseliyahque, huan mochihuahque molui cuali. Yehhuan quisahque quen inon tlatocten tlen seya quitlaliya sempohuali huan mahtlactli, huan oc seya quitlaliya yehpohuali, huan oc seya se carga. </div>
<div class='s'>Nochin tlen tlatiutoc motematiltis </div>
<div class='p'>
<span class="verse" id="MK4_21">21&#160;</span>Huan oquiniluiloc in Jesús: </div>
<div class='p'>―Niyan aquin quitlalis in candil itzintla in comitl noso itzintla in tlapechtli. In tlahmo quitlalis ipan in mesa matlanexti ipan in cali. 
<span class="verse" id="MK4_22">22&#160;</span>Satepa quinehnehuilisque in tlen axan motlatitoc ica tlalnamictilistli, huan in tlen ahmo quimatihque axan, inon tonali quimatisque nochin. 
<span class="verse" id="MK4_23">23&#160;</span>Aquin quicaquis, maquinehnehuili. </div>
<div class='p'>
<span class="verse" id="MK4_24">24&#160;</span>Noyojqui oquiniluilohuaya: </div>
<div class='p'>―Xicchihuacan cuenta tlen nanquicaquisque. In tlahmo nanquichihuaque cuenta, san chihton nanquinehnehuilisque, huan tla nanquicaquisque yec, nanquinehnehuilisque ocachi, hasta nochin. 
<span class="verse" id="MK4_25">25&#160;</span>Tleca in aquin nele quicaquis, ocachi quinehnehuilis, huan in aquin ayacmo quinequi quicaquis, quilcahuas in chihton tlen oquinehnehuilic. </div>
<div class='s'>In tlalnamictilistli quen yoli in xinachtli </div>
<div class='p'>
<span class="verse" id="MK4_26">26&#160;</span>In tlatequiutilistzin Dios quen se tlacatl aquin quitoca in xinachtli ipan in tlali. 
<span class="verse" id="MK4_27">27&#160;</span>Huan cochis tlayohua huan mehuas sancuel huan in xinachtli ixua huan yoli quen yehhua ahmo quinehnehuiliya. 
<span class="verse" id="MK4_28">28&#160;</span>Tleca in xinachtli ixuas isel ipan in tlali, achto quitlalis ixiuyo, oncan ixochiyo, huan satepa itlaquilyo tentica ipan icacauyo. 
<span class="verse" id="MK4_29">29&#160;</span>Queman yichicahuac, yehhuatl quitzintequi, tleca yoahsico in tlatequilistli. </div>
<div class='s'>In tlalnamictilistli ica in xinachtli den mostaza </div>
<div class='p'>
<span class="verse" id="MK4_30">30&#160;</span>Huan omihto: </div>
<div class='p'>―Nicnequi namechnextilis quen ca tetlatequiutilistzin in Dios, huan ic inon namechiluis ica se tlalnamictilistli. 
<span class="verse" id="MK4_31">31&#160;</span>Pehuas quen in xinachtli den mostaza. Queman motocas ipan in tlali, yehhua in ocachi quitzinihto den nochin xinachtli tlen ca ipan in tlalticpactli. 
<span class="verse" id="MK4_32">32&#160;</span>Huan queman ixua, yolis huan mochihuas ocachi hueyi de nochin sahsal, huan momahxalyotiya hueyac, huan ijcon in totomen cuali mochantiyahque ihtech imaxiuyo. </div>
<div class='p'>
<span class="verse" id="MK4_33">33&#160;</span>Huan Jesús oquinnotzalohuaya in tlacamen ica miyac tlalnamictilistli quen inon, ojcon quen cuali quinehnehuilisque. 
<span class="verse" id="MK4_34">34&#160;</span>In tlahmo ica tlalnamictilistli, ahmo oquinnotzalohuaya. Huan queman inuan omocahualoc in tetlamachticahuan, oquinyequiluiloc nochin in tlalnamictilistli. </div>
<div class='s'>Jesús mosehuiya in chicahuac yehyecatl </div>
<div class='p'>
<span class="verse" id="MK4_35">35&#160;</span>Huan inon tiotlactli Jesús oquiniluiloc in tetlamachticahuan: </div>
<div class='p'>―Tiyohue tipano ic sentlapal den hueyi atl. </div>
<div class='p'>
<span class="verse" id="MK4_36">36&#160;</span>Huan oquincauque in miyac tlacamen huan in tetlamachticahuan otehuicaque Jesús ihtech inon barco ijcon quen yohuilohuaya, huan noyojqui otecuitlapanuihque oc sequin barcos. 
<span class="verse" id="MK4_37">37&#160;</span>Huan opeu yehyeca chicahuac, huan in atl ocalac ihtech in barco, huan ijcon atemisquiyani. 
<span class="verse" id="MK4_38">38&#160;</span>Huan Jesús ocochihuatoya ic inacastla in barco ipan tecuapehpech. Huan oteihxitihque in tetlamachticahuan huan oteiluihque: </div>
<div class='p'>―¡Tlamachtiyani! ¿Tlen cox, ahmo mochihuas cuenta tla tipolihuisque? </div>
<div class='p'>
<span class="verse" id="MK4_39">39&#160;</span>Huan oihxohuac huan oquitlacahualtiloc in yehyecatl, huan omoluic in hueyi atl: </div>
<div class='p'>―¡Ximocahua huan ximosehui! </div>
<div class='p'>Huan in yehyecatl omosehuic huan tlamach omocau in atl. 
<span class="verse" id="MK4_40">40&#160;</span>Huan Jesús oquintlahtlaniloc: </div>
<div class='p'>―¿Tleca onanmomoutihque? ¿Tlen, ayamo nanquineltocahque quen techuelitalos in Dios? </div>
<div class='p'>
<span class="verse" id="MK4_41">41&#160;</span>Huan temoute omomoutihque huan omoluihque se huan oc seya: </div>
<div class='p'>―¿Tlenon tequisca inin tlacatl, masque in yehyecatl huan in hueyi atl tetlacamatihque?  </div>
<div class='psalmlabel' id='MK5_0'> 5</div>
<div class='s'>Oquipahtiloc se tlacatl den tlali Gadara aquin quiquitzquihtoc in ahmo cuali yehyecatl </div>
<div class='p'>
<span class="verse" id="MK5_1">1&#160;</span>Oahsitohque ic oc se itentla in hueyi atl, ipan in tlali canin chantitoque in gadarenos. 
<span class="verse" id="MK5_2">2&#160;</span>Huan queman Jesús oquixohuac ipan in barco, ohuala tenamiqui se tlacatl aquin ochantiyaya ipan in camposanto. Huan quiquitzquihtoc in ahmo cuali yehyecatl. 
<span class="verse" id="MK5_3">3&#160;</span>Huan ic inon ayacuel aquin oquilpiyaya niyan ica cadenas. 
<span class="verse" id="MK5_4">4&#160;</span>Tleca miyacpa oquilpihque ica in cadena, huan yehhuatl oquicohcotonayaya in cadena huan ayacmo otetlacamatiyaya. 
<span class="verse" id="MK5_5">5&#160;</span>Quen tlahca huan quen tlayohua ocatca ihtech in camposanto huan ihtech in coutlahtli, otzahtzitinemiyaya huan omococohtinemiyaya ica tetl san isel. 
<span class="verse" id="MK5_6">6&#160;</span>Queman oteitac Jesús de huehca, ohualtzecuin huan omotlancuaquetz teicxitla. 
<span class="verse" id="MK5_7">7&#160;</span>Ocoutzahtzic chicahuac: </div>
<div class='p'>―¿Tlen ticpiya tiquitas nohuan, Jesús titeconetzin Dios tlen ilohuac huehcapa? Nele Dios nimitztlatlautiya ahmo xinechmohsihui. </div>
<div class='p'>
<span class="verse" id="MK5_8">8&#160;</span>Ijcon oquiluic tleca Jesús yomoluihtoya: </div>
<div class='p'>―¡Ahmo cuali yehyecatl, xiquisa de ipan inin tlacatl! </div>
<div class='p'>
<span class="verse" id="MK5_9">9&#160;</span>Huan Jesús oquitlahtlaniloc: </div>
<div class='p'>―¿Tlen motoca? </div>
<div class='p'>Huan yehhua otenanquilic: </div>
<div class='p'>―Notoca Ololi, tleca tlahuel timiyacten yehyecamen. </div>
<div class='p'>
<span class="verse" id="MK5_10">10&#160;</span>Huan in yehyecatl otetlatlautic molui: </div>
<div class='p'>―Ahmo xitechtitlani huehca de inin tlali. </div>
<div class='p'>
<span class="verse" id="MK5_11">11&#160;</span>Huan ocatca ompa se hueyi ololi de pitzomen, tlacuahtinemihque ipan in tlachquili. 
<span class="verse" id="MK5_12">12&#160;</span>Huan in ahmo cuali yehyecamen otetlatlautihque in Jesús, teiluitihue: </div>
<div class='p'>―Xitechualtitlanili ica in pitzomen; xitechcahuili maticalaquican ihtech yehhuan. </div>
<div class='p'>
<span class="verse" id="MK5_13">13&#160;</span>Yehhuatzin oquincahuililoc, huan oquisque in ahmo cuali yehyecamen, huan ocalajque ihtech in pitzomen. Huan in ololi den pitzomen cana de ome mil, oquinmohmoutihque huan ixtomamictihue ipan in hueyi atl huan omelsinque. </div>
<div class='p'>
<span class="verse" id="MK5_14">14&#160;</span>Inon tlixpiyanimen ocholohque huan otlanahuatihque ihtech in altepetl huan nohuiyan. Huan ohualahque inon tlacamen ic quitasque tlen opanoc. 
<span class="verse" id="MK5_15">15&#160;</span>Huan oteahsicohque in Jesús, huan oquitaque in aquin oquipiyaya in miyac ahmo cuali yehyecatl. Oyehuatoya huan otlaquentitoya, huan yoquipiyaya itlanehnehuilis. Ic inon temoute omomoutihque. 
<span class="verse" id="MK5_16">16&#160;</span>Huan inohque tlixpiyanimen aquin oquitaque, otlanonotzque in tlen oquipanoc in aquin oquiquitzquihtoya in ahmo cuali yehyecatl, huan noyojqui ica tlen opanoc ica in pitzomen. 
<span class="verse" id="MK5_17">17&#160;</span>Ihcuac inon otetlatlautihque in Jesús mahuilohua huehca de nepa. </div>
<div class='p'>
<span class="verse" id="MK5_18">18&#160;</span>Huan queman Jesús ocalacohuac ipan in barco, inon aquin oquiquitzquihtoya in ahmo cuali yehyecamen otetlatlauti mamohuica. 
<span class="verse" id="MK5_19">19&#160;</span>Huan in Jesús ahmo omonec, huan omoluic: </div>
<div class='p'>―Xiyau mochan, huan xiquinnonotza motenonotzcahuan nochin tlen omitzchihuilihque in Dios mopampa, huan quen moca otlocoyaloc. </div>
<div class='p'>
<span class="verse" id="MK5_20">20&#160;</span>Huan yehhuatl oya huan opeu tlanonotza ipan in tlali canin ocatcahque mahtlactli altepemen, nochin tlen Jesús oquichihuililoc ica yehhuatl, huan nochten quen tel oquimatque. </div>
<div class='s'>Ichpocau in Jairo oquihxitilo in Jesús huan oquipahtiloc se sihuatl molui cocoxqui </div>
<div class='p'>
<span class="verse" id="MK5_21">21&#160;</span>Huan queman Jesús opanoloc oc sepa ipan barco ic oc se itentla in hueyi atl, omosentlalihque miyac tlacamen atlatentli. 
<span class="verse" id="MK5_22">22&#160;</span>Ihcuac inon oteitaco in Jesús se tequihua den tiopantli den judeahtecos, itoca Jairo. Huan queman oteitac in Jesús, omotlancuaquetz teicxitla. 
<span class="verse" id="MK5_23">23&#160;</span>Huan temoute otetlatlautic: </div>
<div class='p'>―Nochpocau tlahuel mococohua. Mahualuilohua huan mamotlali teman ipan yehhua, huan mapahti. </div>
<div class='p'>
<span class="verse" id="MK5_24">24&#160;</span>Huan Jesús ihuan ohuilohuac. Huan otecuitlapanuihque miyac tlacamen huan otepitzinihtayahque ipan in ohtli. 
<span class="verse" id="MK5_25">25&#160;</span>Huan ocatca se sihuatl yimahtlactli huan ome xihuitl oxitiniyaya ica in iyes. 
<span class="verse" id="MK5_26">26&#160;</span>Huan opanoc imajco miyac tlapahtiyanimen, hasta yoquitlamic nochin tlen oquipiyaya. Huan ahmo tlen oquinamic, huan ocachi molui ocatca. 
<span class="verse" id="MK5_27">27&#160;</span>Oquimat tlen cuali omochihuayaya in Jesús huan omopachoc tecuitlapa campa otentoyahque miyac tlacamen maquiquitzqui tetatapa. 
<span class="verse" id="MK5_28">28&#160;</span>Tleca oquiyolnehnehuilic: “Tla nitequitzquilis san yeh tetlaquen, nipahtis.” 
<span class="verse" id="MK5_29">29&#160;</span>Huan otequitzquilic tetatapa huan saniman omosehui ic oxitiniyaya ica iyes, huan yehhuatl oquimachilic in itlacayo yopahtic. 
<span class="verse" id="MK5_30">30&#160;</span>Queman ojcon oquichiu in sihuatl, in Jesús omomat quen seya oquicuic techicahualis. Omocuitlapantlachiyaliloc huan oquintlahtlaniloc: </div>
<div class='p'>―Tel, ¿aquin oquimachilic notlaquen? </div>
<div class='p'>
<span class="verse" id="MK5_31">31&#160;</span>In tetlamachticahuan oteiluihque: </div>
<div class='p'>―¿Tleca techtlahtlanilo aquin otemachilic? Cuali mota quen in miyac tlacamen tepitzinihtihue. </div>
<div class='p'>
<span class="verse" id="MK5_32">32&#160;</span>Huan Yehhuatzin tlachiyalohtica nohuiyan ic momatis aquin oquichiu inon. 
<span class="verse" id="MK5_33">33&#160;</span>Huan omomoutic in sihuatl huan ohuehueyocatoya tleca oquimat tlen opanoc ihtech yehhuatl. Huan omotlancuaquetz teixpa in Jesús, huan oteiluic nochin tlen opanoc. 
<span class="verse" id="MK5_34">34&#160;</span>Huan Jesús oquiluiloc: </div>
<div class='p'>―Notlasohicniu, otipahtic tleca oticneltocac. Xiyau huan ximoyolsehui, tleca otimocau chicahuac ica mococolis. </div>
<div class='p'>
<span class="verse" id="MK5_35">35&#160;</span>Ihcuac oc tlahtoloticatca, ohualahque sequin den inon tequihua den tiopantli den judeahtecos, quiluihtihue: </div>
<div class='p'>―Moconeu yomic. Ocachi cuali ayacmo matemohsihuilo in Tlamachtiyani. </div>
<div class='p'>
<span class="verse" id="MK5_36">36&#160;</span>Huan Jesús ahmo omochiu cuenta tlen oquihtohuayahque huan oquiluiloc in tequihua: </div>
<div class='p'>―Ahmo ximomouti. San xicneltoca. </div>
<div class='p'>
<span class="verse" id="MK5_37">37&#160;</span>Huan ahmo aquin oquicahualoc tehuan yas, tlahmo Pedro huan Jacobo huan icniu Juan. 
<span class="verse" id="MK5_38">38&#160;</span>Huan ohualahque ichan in tequihua, huan Jesús omotac quen miyac tlacamen omoxinihque huan ochocatoyahque huan otenatoyahque chicahuac quen oquichiuque inon tlacamen queman miquis seya. 
<span class="verse" id="MK5_39">39&#160;</span>Ocalacohuac huan oquiniluiloc: </div>
<div class='p'>―Ayacmo ximoxinican huan ahmo xicchoquilican. In ichpocatl ahmo mijqui, tlahmo san cochtoc. </div>
<div class='p'>
<span class="verse" id="MK5_40">40&#160;</span>Queman omihto inon, teca ohuetzcahque huan Jesús oquincalquixtiloc nochten. Huan oquinanaloc itata huan inana in ichpocatl, huan aquin tehuan oyayahque, huan ocalacohuac campa ocatca in ichpocatl. 
<span class="verse" id="MK5_41">41&#160;</span>Huan oquiquitzquiloc in iman huan omoluic ica tetlahtol: </div>
<div class='p'>―Talita cumi; tlen quihtosnequi, Ichpocatontli, nehhuatl nimitziluiya, ximehua. </div>
<div class='p'>
<span class="verse" id="MK5_42">42&#160;</span>Huan saniman omeu in ichpocatl, huan onehnen, tleca yiquipiya mahtlactli huan ome xihuitl. Huan ic inon quen tel oquimautoyahque in oc sequinten. 
<span class="verse" id="MK5_43">43&#160;</span>Huan Jesús omotequiutihque quen ahmo aquin maquiluican tlen opanoc, huan oquiniluiloc maquitlamacacan in ichpocatl.  </div>
<div class='psalmlabel' id='MK6_0'> 6</div>
<div class='s'>Omocuepaloc in Jesús ipan in altepetl Nazaret </div>
<div class='p'>
<span class="verse" id="MK6_1">1&#160;</span>Oquixohuac in Jesús de ompa huan ohuilohuac techantzin, huan otecuitlapanuiyayahque in tetlamachticahuan. 
<span class="verse" id="MK6_2">2&#160;</span>Huan ipan in tonali den nesehuilistli den judeahtecos opehualoc tlamachtilo ipan in tiopantli de yehhuan. Huan miyac otecajque huan quen tel oquimatque. Huan oquihtohque: </div>
<div class='p'>―Anquimati campa oquiahsic inin tlanehnehuilistli. Mamota quen cuali tlapahtiya tlen ahyic aquin quiitztoc. 
<span class="verse" id="MK6_3">3&#160;</span>Huan yehhuatl san in couxinqui, iconeu in María huan icniu Jacobo huan José huan Judas huan Simón. Noyojqui nicancaten ihueltihuan tohuan. </div>
<div class='p'>Ic inon otenexicaluihque. 
<span class="verse" id="MK6_4">4&#160;</span>Huan ic inon Jesús oquiniluiloc: </div>
<div class='p'>―In tlayolchicahuani quipiya mahuesyotl san canin, huan ihtech itlal huan ihuan ichanihcahuan, ahmo. </div>
<div class='p'>
<span class="verse" id="MK6_5">5&#160;</span>Huan quen ahmo oteneltocaque, omochihuayaya san quesqui tlachiuten mahuestic. San inon oquitlalililoc teman pani san quesqui cocoxcamen huan oquimpahtiloc. 
<span class="verse" id="MK6_6">6&#160;</span>Huan Jesús quen tel omomautoya quen yehhuan ahmo oteneltocayayahque. Huan onehnemohuayaya ipan in altepetohton tlahtlatentli in Nazaret, huan oquinnextililoc. </div>
<div class='s'>Jesús quintitlanilo in tetiotlatitlaniluan matlanonotzacan </div>
<div class='p'>
<span class="verse" id="MK6_7">7&#160;</span>Huan oquinsentlaliloc in mahtlactli huan ome tetiotlatitlaniluan huan oquintitlaniloc inehnehuan matlanonotzacan. Huan oquinmacaloc tequihuahyotl ic maquinquixtican in ahmo cuali yehyecamen. 
<span class="verse" id="MK6_8">8&#160;</span>Huan oquintequiutiloc: </div>
<div class='p'>―Ipan namoohtli xicuicacan san yeh in coutopili, huan ahmo xicuicacan in pantzin, niyan in bolsa, niyan tomin. 
<span class="verse" id="MK6_9">9&#160;</span>Huan cuali nanquitlalisque namotecac, huan san se namotlaquen. 
<span class="verse" id="MK6_10">10&#160;</span>Canin nancahsisque ipan se cali, ompa ximotepaluican hasta nanquisasque de inon altepetl. 
<span class="verse" id="MK6_11">11&#160;</span>Huan tla ahmo mechselisque in tlacamen de se altpetl, niyan ahmo mechcaquisque, queman nanquisasque de ompa ximoxotzehtzelocan ica in teutli de namotecac ic maquichihuacan cuenta quen omechixtlasque. </div>
<div class='p'>
<span class="verse" id="MK6_12">12&#160;</span>Nochten in mahtlactli huan ome tetiotlatitlaniluan oquisque, huan otlannonotztinemiyayahque in tlacamen mamoyolcuepacan ica in Dios. 
<span class="verse" id="MK6_13">13&#160;</span>Noyojqui oquinixtohuetzayahque miyac in ahmo cuali yehyecamen, huan oquintohtoxomayayahque miyaquin in cocoxcamen ica in aceite huan oquimpahtihque. </div>
<div class='s'>Quen omic in Juan Tlacuatequiyani </div>
<div class='p'>
<span class="verse" id="MK6_14">14&#160;</span>In hueyixtoc Herodes oquitecaquili tetenehualoca in Jesús, tleca omoteixmatiltilohuaya nohuiyan. Huan Herodes oquihto: </div>
<div class='p'>―Inin Jesús cana yes in Juan aquin otlacuatequiyaya. Omeu den mijcamen huan ic inon quipiya in chicahualistli ic quichihuas in tlachiuten mahuestic. </div>
<div class='p'>
<span class="verse" id="MK6_15">15&#160;</span>Huan oc sequin oquihtohuayahque: </div>
<div class='p'>―Yehhuatl in tlayolchicahuani Elías. </div>
<div class='p'>Huan oc sequin oquihtohuayahque: </div>
<div class='p'>―Yehhuatl se tlayolchicahuani, quen de yihuehcau. </div>
<div class='p'>
<span class="verse" id="MK6_16">16&#160;</span>Huan queman oquicac in hueyixtoc Herodes, oquihtoc: </div>
<div class='p'>―Yehhuatl in Juan, aquin oniquihto maquiquechtzontequican, huan oquiehualo in Dios. </div>
<div class='p'>
<span class="verse" id="MK6_17">17&#160;</span>Oquihtoc ijcon in Herodes ica tlen opanoc tleca oquisihuacuilic in iicniu Felipe. Huan oquicaquiltic in Herodes in Juan ica tlen oquichiu huan ic inon oquicocolic in Juan inon sihuatl itoca Herodías. Oncan Herodes oquitzactoya in Juan, ahmo maquiahsi in sihuatl. 
<span class="verse" id="MK6_18">18&#160;</span>Tleca in Juan oquiluic in Herodes: </div>
<div class='p'>―Ahmo cuali ticpiyas isihuau mocniu. </div>
<div class='p'>
<span class="verse" id="MK6_19">19&#160;</span>Huan ic inon in sihuatl Herodías ocualan huan quimictiyani in Juan, huan ahhuel quiahsis. 
<span class="verse" id="MK6_20">20&#160;</span>Huan Herodes oquimoucaitac in Juan tleca oquimatiyaya yehhuatl se molui cuali tlacatl huan se iconeu in Dios. Huan ic inon oquitzactoya in Herodes ic ahmo tlen maquipano. Miyacpa in Herodes oquitlahtolcaquiyaya in Juan, huan masque ahmo oquinehnehuiliyaya tlen oquiluic, oquipactiyaya quicaquis. </div>
<div class='p'>
<span class="verse" id="MK6_21">21&#160;</span>In Herodes oquitlaolichti in itonal inetlacatilis huan oquintlamacac nochin huehhueyi tequihuahmen huan in tlicancamen den tlali Galilea. 
<span class="verse" id="MK6_22">22&#160;</span>Huan ocalac ichpocau inon Herodías huan opeu mihtohtiya, huan oquipacti Herodes huan aquin ihuan ocatcahque. Huan in hueyixtoc oquiluic in ichpochtontli: </div>
<div class='p'>―Xinechtlahtlanili tlen ticnequis, huan nehhuatl nimitzmacas. </div>
<div class='p'>
<span class="verse" id="MK6_23">23&#160;</span>Huan oquicaquiltic in Herodes: </div>
<div class='p'>―In tlen tinechtlahtlanilis, nimitzmacas hasta in tlahcopa campa nihueyixtoc. </div>
<div class='p'>
<span class="verse" id="MK6_24">24&#160;</span>Huan oquis in ichpochtontli huan oquitlahtlanito in inana: </div>
<div class='p'>―¿Tlen nictlahtlanis? </div>
<div class='p'>Huan inana oquinanquilic: </div>
<div class='p'>―Xictlahtlanili itzonteco den Juan Tlacuatequiyani. </div>
<div class='p'>
<span class="verse" id="MK6_25">25&#160;</span>Huan saniman in ichpochtontli omocuep canin ocatca in hueyixtoc huan oquiluic: </div>
<div class='p'>―Nicnequi saniman xinechmaca iitzonteco Juan Tlacuatequiyani ihtech se plato. </div>
<div class='p'>
<span class="verse" id="MK6_26">26&#160;</span>Ic inon in hueyixtoc Herodes molui otlocox, huan ipampa itlahtol huan in aquin ihuan ocahcatca, ic inon ahmo oquinec motlahtolpatlas. 
<span class="verse" id="MK6_27">27&#160;</span>Saniman in hueyixtoc oquititlan se topili macualica itzonteco in Juan. 
<span class="verse" id="MK6_28">28&#160;</span>In topili oya huan oquiquechtzontec in Juan ompa telpiloyan, huan ocualicac itzonteco ihtech se plato. Huan oquimacac in ichpochtontli, huan yehhuatl oquimacato inana. </div>
<div class='p'>
<span class="verse" id="MK6_29">29&#160;</span>Queman in itlamachticahuan den Juan oquimatque inon, oyahque quianahque itlacayo, huan oquitocaque ihtech se tlaltecochtli. </div>
<div class='s'>In Jesús quintlamacalo in macuili mil tlacatl </div>
<div class='p'>
<span class="verse" id="MK6_30">30&#160;</span>Omocuepque in tetiotlatitlaniluan in Jesús canin oquinchiyaloc huan oteiluihque nochin tlen oquinchiuque huan tlen oquinextilihque in tlacamen. 
<span class="verse" id="MK6_31">31&#160;</span>Huan Yehhuatzin oquiniluiloc: </div>
<div class='p'>―Matimoxelocan san tehhuan ipan se tlali huehca huan ompa timosehuisque chihton. </div>
<div class='p'>Ijcon omihto tleca miyacten oteahsiyayahque huan oquisticatcahque. Huan ic inon niyan ahhuel otlacuahque. 
<span class="verse" id="MK6_32">32&#160;</span>Huan oyahque ihtech se barco huan oahsitohque ipan se sacatlahtli canin ahmo aquin ocatca. 
<span class="verse" id="MK6_33">33&#160;</span>Huan miyacten oquinitaque quen oyahque, huan oquinixmatque. Huan oquisque in tlacamen den nochin altepemen inahuac, huan otzecuinque itentla in atl huan otetlanque. 
<span class="verse" id="MK6_34">34&#160;</span>Queman Jesús oquixohuac den barco huan oquinitaloc in miyac tlacamen, inca otlocoyaloc. Tleca ocatcahque quen calnelohten ahmo quipiyahque in paxtol, huan opehualoc quinnextililo miyac tlahtoli. 
<span class="verse" id="MK6_35">35&#160;</span>Ihcuac molui yitiotlac, in tetlamachticahuan omopachohque tenahuac, huan teiluihtihue: </div>
<div class='p'>―Nican ahmo aquin chanti huan yitiotlac. 
<span class="verse" id="MK6_36">36&#160;</span>Xiquintitlani ic mayacan ipan in altepemen huan maquicohuacan tlen quicuasque. </div>
<div class='p'>
<span class="verse" id="MK6_37">37&#160;</span>Yehhuatzin oquinnanquililoc: </div>
<div class='p'>―Xiquintlamacacan namehhuan. </div>
<div class='p'>Huan otenanquilihque: </div>
<div class='p'>―¿Tlen cox, tiyasque ticohuasque pantzin ica ome mil pesos para tiquintlamacasque? Panos tlahco xihuitl ic quitlanis seya inon tanto. </div>
<div class='p'>
<span class="verse" id="MK6_38">38&#160;</span>In Jesús oquintlahtlaniloc: </div>
<div class='p'>―Tel, ¿quesqui pantzin nanquipiyahque? Xiyacan xiquitacan. </div>
<div class='p'>Queman yoquitaque, oteiluihque: </div>
<div class='p'>―Ompacaten macuili pantzin huan ome michten. </div>
<div class='p'>
<span class="verse" id="MK6_39">39&#160;</span>Huan oquintequiutiloc in tlacamen mamosehuican ipan quesqui ololi ipan in pasto. 
<span class="verse" id="MK6_40">40&#160;</span>Omosentlalihque ipan miyac ololi de se ciento huan de tlahco ciento. 
<span class="verse" id="MK6_41">41&#160;</span>In Jesús omoan in macuili pantzin huan in ome michten, huan oahcotlachiyaloc neluicac huan omotlasohcamatiloc ica in Dios ica inon tlacuali. Huan ihcuac omoxehxelo, in pantzin omomiyaquilic. Huan oquinmacaloc in tetlamachticahuan, maquitlalican iixpa in tlacamen. Huan ihcuac omoxehxelo in ome michten, omomiyaquilic. 
<span class="verse" id="MK6_42">42&#160;</span>Huan nochten otlacuahque huan opachiuque. 
<span class="verse" id="MK6_43">43&#160;</span>Huan oquipehpenque mahtlactli huan ome canasta tenticatca ica in cohcotonque pantzin, huan tlen omocau den michten. 
<span class="verse" id="MK6_44">44&#160;</span>Huan in aquin otlacuahque cana macuili mil tlacamen. </div>
<div class='s'>Nehnemohua in Jesús iixco in atl </div>
<div class='p'>
<span class="verse" id="MK6_45">45&#160;</span>Huan saniman in Jesús oquintequiutiloc in tetlamachticahuan matlehcocan ihtech in barco huan mateyecanacan ipan in altepetl Betsaida tlen ca isentlapal in atl. Huan Yehhuatzin oquinnahuatiloc in tlacamen. 
<span class="verse" id="MK6_46">46&#160;</span>Ihcuac otlan quinnahuatilo, ohuilohuac ipan in tepetl moyolmachtilo. 
<span class="verse" id="MK6_47">47&#160;</span>Ihcuac yitlayohua, in barco ocatca inepantla in hueyi atl, huan Jesús tesel omocahualoc ipan in tlali. 
<span class="verse" id="MK6_48">48&#160;</span>Huan oquinitaloc quen yosiyauque ic tlaatilantihue, tleca tlahuel chicahuac in yehyecatl ic quixnamictihue. Huan ic tlatuihtica, Jesús oquinahsiloto nehnemohuatiu iixco in atl. Huan onesiyaya quen Yehhuatzin omonequiyaya quimpanahuilos. 
<span class="verse" id="MK6_49">49&#160;</span>Huan ihcuac yehhuan oteitaque in Jesús nehnemohuatiu iixco in atl, oquinehnehuilihque yeh se nemohmoutilistli, huan oquitzahtzilihque. 
<span class="verse" id="MK6_50">50&#160;</span>Tleca nochten oteitaque huan omomoutihque. Huan saniman Jesús otlahtoloc huan oquiniluiloc: </div>
<div class='p'>―¡Ximoyolchicahuacan huan ahmo ximomoutican! Nehhuatl niJesús. </div>
<div class='p'>
<span class="verse" id="MK6_51">51&#160;</span>Huan otlehcoloc ihtech in barco huan in yehyecatl omosehuic. Huan yehhuan molui quen tel oquimautoyahque. 
<span class="verse" id="MK6_52">52&#160;</span>Tleca ayamo oquinehnehuilihque aquin Yehhuatzin, huan masque oquitaque tlen opanoc ica in pantzin, oyoltepitzautoyahque. </div>
<div class='s'>In Jesús quimpahtilo in cocoxcamen ipan in tlali Genesaret </div>
<div class='p'>
<span class="verse" id="MK6_53">53&#160;</span>Ic oquipanahuihque in atl, oahsique ipan in tlali Genesaret, huan oquilpihtoyahque in barco atlatentli. 
<span class="verse" id="MK6_54">54&#160;</span>Huan oquisque ihtech in barco huan saniman in tlacamen oteixmatque in Jesús. 
<span class="verse" id="MK6_55">55&#160;</span>Huan otzecuinque nochten in tlacamen de ompa macualican in cocoxcamen canin oilohuaya in Jesús. 
<span class="verse" id="MK6_56">56&#160;</span>Huan san canin oahxihuayaya Yehhuatzin ihtech in altepemen, oquintlaliyayahque in cocoxcamen ic tlalpan ipan in tiyanquistli huan otetlatlautiyayahque in Jesús maquincahuililo maquiquitzquican masque san yeh in tlapostectli den tetlaquen. Huan opahtihque nochin aquin otequitzquihque.  </div>
<div class='psalmlabel' id='MK7_0'> 7</div>
<div class='s'>Inon tlen quiyolihtlacohua in tlacatl </div>
<div class='p'>
<span class="verse" id="MK7_1">1&#160;</span>In fariseos huan sequin tlamachtiyanimen den itlanahuatil in Moisés oahsitohque den hueyi altepetl Jerusalén, huan omosentlalihque tenahuac in Jesús. 
<span class="verse" id="MK7_2">2&#160;</span>Yehhuan oquinitaque quen sequin tetlamachticahuan in Jesús otlacuahque masque ahmo omomahtequihque quen quihtohua in itlanahuatil inchichicacoluan. Huan oquinehnehuilihque sajcon quimahualtihtoc. 
<span class="verse" id="MK7_3">3&#160;</span>Tleca in fariseos huan nochten in judeahtecos oquieuque in tlanahuatili den inchichicacoluan huan tlahmo momahtequisque quen quihtohua in tlanahuatili, ahmo tlacuasque. 
<span class="verse" id="MK7_4">4&#160;</span>Huan queman mocuepasque den tiyanquisco, tlahmo mopahpacasque quen quihtohua in tlanahuatili, ahmo tlacuasque. Huan oc sequin tlanahuatilten maquiehuacan, huan ijcon quipacasque nochin vasos tlen ic tlaonihque, huan in caxitl, huan in teposxalo. 
<span class="verse" id="MK7_5">5&#160;</span>Yehhuan in fariseos huan in tlamachtiyanimen den tlanahuatili otetlahtlanihtoyahque in Jesús: </div>
<div class='p'>―Tel, ¿tleca in tetlamachticahuan ahmo quitlacamatihque in tlanahuatilten den tochichicacoluan, huan tlacuahque san ijcon ahmo momahtequiyahque? </div>
<div class='p'>
<span class="verse" id="MK7_6">6&#160;</span>Huan Jesús oquiniluiloc: </div>
<div class='p'>―Inon melahuac tlen yihuehcau oquihcuilo in tlayolchicahuani Isaías ihtech Itlahcuiloltzin Dios ica namehhuan den ome namoxayac: </div>
<div class='q'>Inin tlacamen temahuestiliyahque in Dios san ica incamac, </div>
<div class='q'>huan ahmo quinehnehuiliyahque. </div>
<div class='q'>
<span class="verse" id="MK7_7">7&#160;</span>Huan san tlaluis temahuestiliyahque tleca quinnextiliyahque intlanahuatil inchichicacoluan huan quiluisque yeh in itlahtoltzin Dios. </div>
<div class='m'>
<span class="verse" id="MK7_8">8&#160;</span>Namehhuan ayacmo nanquichihuahque cuenta ica itlanahuatiltzin Dios huan axan san nanquitlacamatihque in itlanahuatil in tlacatl. Yeh in tlapahpacalistli den xalos huan in vasos tlen ic tlaonihque huan oc sequin miyac tlamantli ijcon nanquichihuahque. </div>
<div class='p'>
<span class="verse" id="MK7_9">9&#160;</span>’Ayacmo nanquichihuahque cuenta ica itlanahuatiltzin Dios. San nanquichihuahque cuenta ica namotlamachilis. 
<span class="verse" id="MK7_10">10&#160;</span>Tleca in Moisés oquihcuilo: “Xicmahuestilican namotata huan namonana”, huan “Aquin quipactecas itata noso inana, maquimictican in tlacamen.” Ijcon oquihto in Moisés. 
<span class="verse" id="MK7_11">11&#160;</span>Huan namehhuan den tiopan nanquihtohuahque se tlacatl cuali quiluis itata noso inana; “Nochin nohuaxca ica tlen cuali nimitzpalehuini, yonitetlocoli in Dios.” 
<span class="verse" id="MK7_12">12&#160;</span>Ayacmo nanquicahuahque maquichihua ocachi para itata huan inana. 
<span class="verse" id="MK7_13">13&#160;</span>Ijcon quen nanquichiuticaten san tlaluis itlahtoltzin Dios ipampa namotlanahuatil tlen namehhuan nanquitenextiliyahque. Huan miyac tlamantli yojqui nanquichihuahque. </div>
<div class='p'>
<span class="verse" id="MK7_14">14&#160;</span>Huan Jesús oquinnotzaloc oc sepa in tlacamen, huan oquiniluiloc: </div>
<div class='p'>―Xinechcaquican namochten, huan xicnehnehuilican. 
<span class="verse" id="MK7_15">15&#160;</span>In tlen quicuas in tlacatl ahhuel quitlaihtlacahuiya, huan in tlen quisa ipan iyolo in tlacatl, yeh in tlen quitlaihtlacahuiya. 
<span class="verse" id="MK7_16">16&#160;</span>In aquin quicaqui inin, maquinehnehuili. </div>
<div class='p'>
<span class="verse" id="MK7_17">17&#160;</span>Queman Jesús omocauteuque in miyac tlacamen huan ocalacohuac ihtech in cali, in tetlamachticahuan otetlahtlanihque ica inon tlalnamictilistli. 
<span class="verse" id="MK7_18">18&#160;</span>Huan oquintlahtlaniloc: </div>
<div class='p'>―Ojcon tel, ¿niyan namehhuan ayamo nanquinehnehuiliyahque? Nanquimatinihque inin tlahtoli. In tlen calaquis iihtech ahhuel quitlaihtlacahuis iyolo in tlacatl. 
<span class="verse" id="MK7_19">19&#160;</span>Tleca ahmo calaqui ihtech iyolo, tlahmo ihtech iihte, huan quisa quiahuac. </div>
<div class='p'>Ijcon Jesús otechnextililo quen nochin tlacuali cuali. 
<span class="verse" id="MK7_20">20&#160;</span>Noyojqui omihto: </div>
<div class='p'>―Inon tlen quisas ihtech in icamac in tlacatl, inon quitlaihtlacahuis. 
<span class="verse" id="MK7_21">21&#160;</span>Tleca iyolihtec in tlacatl quinehnehuiliya in ahmo cuali tlahtoli huan ic inon sihuaahuiltiya huan tlacaahuiltiya huan temictiya huan tlachtequi. 
<span class="verse" id="MK7_22">22&#160;</span>Noyojqui ijcon iyolihtec quipiya molui apistli, huan quichihua molui ahmo cuali, huan tlacahcayahua huan ixpoliucatinemi huan nexicaluiya huan tlapacteca huan mohueyiliya huan ahmo quichihua cuenta tlen quichiutinemis. 
<span class="verse" id="MK7_23">23&#160;</span>Nochin inin tlahtoli ahmo cualten quisa iihtech huan quitlaihtlacahuiya in tlacatl. </div>
<div class='s'>Itlaneltoquilis in sihuatl den tlali Sirofenicia </div>
<div class='p'>
<span class="verse" id="MK7_24">24&#160;</span>Ihcuac inon in Jesús oquixohuac de ompa huan ohuilohuac inahuac in altepemen Tiro huan Sidón. Huan ocalacohuac ihtech se cali huan ahmo omonec aquin maquimati tla ompa oilohuaya, huan ahhuel omotlatiloc. 
<span class="verse" id="MK7_25">25&#160;</span>Huan ichpocau se sihuatl oquipiyaya in ahmo cuali yehyecatl. Inon sihuatl oquitecaquilic tetenehualoca in Jesús. Huan ic inon ohuala teita in Jesús huan otexotenamic. 
<span class="verse" id="MK7_26">26&#160;</span>Inon sihuatl den tlali Sirofenicia huan ahmo temasehualicniu in Jesús. Huan otetlatlautic maquiquixtililo in ahmo cuali yehyecatl tlen oquipiyaya in ichpocau. 
<span class="verse" id="MK7_27">27&#160;</span>Huan Jesús oquiluiloc: </div>
<div class='p'>―Achto maniquimpalehui in notlacaicnihuan, tleca in tla niquimpalehuiya achto in sentlapalchanimen, inon quen tla seya quincuilisque in pantzin den cocone huan quintlaxilisque in chichimen. </div>
<div class='p'>
<span class="verse" id="MK7_28">28&#160;</span>Huan yehhuatl otenanquilic: </div>
<div class='p'>―Ic nele Notecohtzin, huan in chichimen itzintla in mesa quicuahque intlahtlacoton den conemen huan ahmo tlen polihui. Niyan ahmo tlen polihui tla nechpalehuilos, masque nisentlapalchani. </div>
<div class='p'>
<span class="verse" id="MK7_29">29&#160;</span>Huan Jesús omoluic: </div>
<div class='p'>―Ica inon cuali tlahtoli nimitzpalehuis. Xiyau; in ahmo cuali yehyecatl yoquis ipan mochpocau. </div>
<div class='p'>
<span class="verse" id="MK7_30">30&#160;</span>Queman oya ichan ocahsito in ichpocau huetztoc ipan ipehpech huan in ahmo cuali yehyecatl yoquis ipan yehhuatl. </div>
<div class='s'>Jesús mopahtiya se mudo </div>
<div class='p'>
<span class="verse" id="MK7_31">31&#160;</span>Huan Jesús oquixohuac den itlatilanal in altpetl Tiro, huan omoyehualo in altepetl Sidón huan oahxihuac itentla in hueyi atl den Galilea. De nepa otlanecuiltequiloc ipan in tlalten den mahtlactli altepemen. 
<span class="verse" id="MK7_32">32&#160;</span>Huan otehualiquilihque se mudo, huan otetlatlautihque mamotlali teman ipan yehhuatl, mapahti. 
<span class="verse" id="MK7_33">33&#160;</span>Huan Jesús oquihuicaloc oc se lado ahmo maquitacan in tlacamen. Huan omonacascalaquili temahpil huan omomachihchahuiloc huan omomachilic inenepil in mudo. 
<span class="verse" id="MK7_34">34&#160;</span>Huan oahcotlachiyaloc neluicac, huan oyelsihsihuihuac huan omoluic: </div>
<div class='p'>―¡Efata!, tlen quihtosnequi, ximonacastlapo. </div>
<div class='p'>
<span class="verse" id="MK7_35">35&#160;</span>Huan saniman omotlapohque inacasuan huan cuali omocau inenepil, huan cualtzin tlacactoc huan tlahtohtoc. 
<span class="verse" id="MK7_36">36&#160;</span>Huan oquinnahuatiloc Jesús: </div>
<div class='p'>―¡Ahmo xitlanonotza! </div>
<div class='p'>Huan quen ocachi oquintlacahualtiloc, ocachi huan ocachi oquihtohque. 
<span class="verse" id="MK7_37">37&#160;</span>Huan molui quen tel oquimauteuque huan oquihtohuayahque: </div>
<div class='p'>―Oquichiu nochin cuali; in nacastemen cuali omotlacaquiltihque huan oquintlahtoltiloc in mudos.  </div>
<div class='psalmlabel' id='MK8_0'> 8</div>
<div class='s'>Quen quintlamacalo in nahue mil tlacamen </div>
<div class='p'>
<span class="verse" id="MK8_1">1&#160;</span>Ipan inon tonalten oc sepa omosentlalihque miyac tlacamen, huan ahmo oquipiyayahque tlen quicuasque. Jesús oquinnotzaloc in tetlamachticahuan huan oquiniluiloc: </div>
<div class='p'>
<span class="verse" id="MK8_2">2&#160;</span>―Nimotlocoltiya ica inin tlacamen tleca yiquipiya yiyi tonali nohuan caten huan ayacmo quipiyahque tlen quicuasque. 
<span class="verse" id="MK8_3">3&#160;</span>Tla niquintitlanis inchan maapismicticacan, sotlahuitihue ihtech in ohtli, huan sequin de yehhuan ohualahque de huehca. </div>
<div class='p'>
<span class="verse" id="MK8_4">4&#160;</span>Huan in tetlamachticahuan otetlahtlanihque: </div>
<div class='p'>―¿Quen cuali tiquintlamacasque inin tlacamen nican canin ahmo tlen oncan? </div>
<div class='p'>
<span class="verse" id="MK8_5">5&#160;</span>Jesús oquintlahtlaniloc: </div>
<div class='p'>―¿Quesqui pantzin nanquipiyahque? </div>
<div class='p'>Yehhuan otenanquilihque: </div>
<div class='p'>―Ticpiyahque chicome. </div>
<div class='p'>
<span class="verse" id="MK8_6">6&#160;</span>Huan oquintequiutiloc in tlacamen mamotlalican huan omoan in chicome pantzin huan omotlasohcamatiloc, huan ihcuac omocohcoton, omiyaquilic. Huan oquinmacaloc in tetlamachticahuan maquinixpantilican in tlacamen. 
<span class="verse" id="MK8_7">7&#160;</span>Oquipiyayahque noyojqui sequin michtoton, huan queman omotlasohcamatiloc ica in Dios, oquintequiutiloc noyojqui maquinixpantilican. 
<span class="verse" id="MK8_8">8&#160;</span>Otlacuahque huan opachiuque nochten. Huan oquipehpenque in tetlamachticahuan chicome canasta san tlen omocau cohcotonque pantzin. 
<span class="verse" id="MK8_9">9&#160;</span>Inohque aquin otlacuahque cana nahue mil ocatcahque. 
<span class="verse" id="MK8_10">10&#160;</span>Huan Jesús oquinnahuatiloc in tlacamen huan saniman otlehcoloc ihtech in barco ihuan in tetlamachticahuan huan ohuilohuac ipan in tlali Dalmanuta. </div>
<div class='s'>Quen otetlahtlanilihque se tlachiutli mahuestic </div>
<div class='p'>
<span class="verse" id="MK8_11">11&#160;</span>Huan sequin fariseos ohualahque teitahque in Jesús huan opeuque tehuan motlahtolchihuiyahque. Teichtacaahsisnequihque ica Yehhuatzin huan ic inon otetlahtlanihque mamochihua itlahtlen mahuestic ic quitasque tla nele tequitis ica techicahualis den Dios. 
<span class="verse" id="MK8_12">12&#160;</span>Huan chicahuac oyelsihsihuihuac in Jesús huan omihto: </div>
<div class='p'>―Huelis ahmo. Ahmo nanquitlahtlanisquiyanihque oc se tlachiutli mahuestic. Ic nele namechiluiya, ahmo nanquitasque oc sequin. </div>
<div class='p'>
<span class="verse" id="MK8_13">13&#160;</span>Huan oquincautehualoc, huan otlehcoloc ihtech in barco huan ohuilohuac oc se lado. </div>
<div class='s'>Intlamachilis den fariseos </div>
<div class='p'>
<span class="verse" id="MK8_14">14&#160;</span>Huan in tetlamachticahuan oquilcauque cualicasque in pantzin, huan ahmo oquipiyayahque ocachi de se pantzin ihtech in barco. 
<span class="verse" id="MK8_15">15&#160;</span>Huan oquiniluiloc in tetlamachticahuan ica se tlalnamictilistli: </div>
<div class='p'>―Xicchihuacan cuenta ahmo maquiselican in pahtli tlen ic semahuis in pantzin den fariseos huan den tlacamen den Herodes. Quihtosnequi ahmo maquiselican in ahmo cuali tlanehnehuilistli de yehhuan tlen quitlaihtlacahuis inemilis ijcon quen quichihuas inon pahtli ica in pantzin. </div>
<div class='p'>
<span class="verse" id="MK8_16">16&#160;</span>Huan ahmo oquinehnehuiliyayahque in tetlamachticahuan huan ic inon omononotztoyahque ic yehhuan, huan omoluihque: </div>
<div class='p'>―Ahmo ticpiyahque in pantzin, huan ic inon ijcon otechnonotzaloc. </div>
<div class='p'>
<span class="verse" id="MK8_17">17&#160;</span>Jesús omomat quen oquichiuticatcahque cuenta ica in pantzin, huan oquintlahtlaniloc: </div>
<div class='p'>―Tel, ¿tleca namononotzahque ic ahmo nanquipiyahque pantzin? Tel, ¿ayamo onanquinehnehuiliyayahque tlen namechiluiya? Tel, ¿oc nanyoltepitzautoque? 
<span class="verse" id="MK8_18">18&#160;</span>Tel, ¿ahmo nantlachiyahque ica namoixtelolo, huan ahmo nantlacaquihque ica namonacas? ¿Huan ahmo nanquilnamiquihque tlen onicchiu queman oticnejque in pantzin? 
<span class="verse" id="MK8_19">19&#160;</span>Tel, ¿quesqui canasta onanquipehpenque in cohcotonque pantzin queman onicxehxelo in macuili pantzin ica in macuili mil tlacamen? </div>
<div class='p'>Yehhuan otenanquilihque: </div>
<div class='p'>―Oticpehpenque mahtlactli huan ome canasta. </div>
<div class='p'>
<span class="verse" id="MK8_20">20&#160;</span>Huan oc sepa oquintlahtlaniloc: </div>
<div class='p'>―Tel, ¿quesqui canasta onanquipehpenque den cohcotonque pantzin queman onicxehxelo in chicome pantzin ica in nahue mil tlacamen? </div>
<div class='p'>Huan otenanquilihque: </div>
<div class='p'>―Oticpehpenque chicome canasta. </div>
<div class='p'>
<span class="verse" id="MK8_21">21&#160;</span>Ihcuac inon oquintlahtlaniloc: </div>
<div class='p'>―Tel, ¿tleca ahmo onanquinehnehuiliyayahque ahmo onicchiuticatca cuenta ica in pahtli tlen ic semahuis in pantzin, tlahmo onicchiuticatca cuenta ica in ahmo cuali tlanextilistli? </div>
<div class='s'>Oquipahtiloc se ixpatzac in Jesús ipan in altepetl Betsaida </div>
<div class='p'>
<span class="verse" id="MK8_22">22&#160;</span>Huan oahxihuato ipan in altepetl Betsaida in Jesús inuan in tetlamachticahuan, huan otehualiquilihque se ixpatzac. Huan otetlatlautihque maquipahtilo. 
<span class="verse" id="MK8_23">23&#160;</span>Huan Jesús oquiquixtiloc den altepetl momatilantiu, huan omixtlalili techihchac huan omotlalili teman ipan yehhuatl. </div>
<div class='p'>Huan oquitlahtlaniloc: </div>
<div class='p'>―¿Yititlachiya chihton? </div>
<div class='p'>
<span class="verse" id="MK8_24">24&#160;</span>Yehhuatl oahcotlachix huan otenanquilic: </div>
<div class='p'>―Niquinita in tlacamen quen couten nehnenticaten. </div>
<div class='p'>
<span class="verse" id="MK8_25">25&#160;</span>Huan oc sepa in Jesús omotlalili temahuan ipan iixtelolo den ixpatzac huan otlachix huan nochin cuali oquitac. 
<span class="verse" id="MK8_26">26&#160;</span>Jesús oquititlaniloc ichan huan oquiluiloc: </div>
<div class='p'>―Ahmo xicalaqui ipan in altepetl, huan ahmo aquin xiquilui. </div>
<div class='s'>Mocuitiya in Pedro quen Jesús Yehhuatzin in Cristo, Tetlapehpeniltzin Dios </div>
<div class='p'>
<span class="verse" id="MK8_27">27&#160;</span>Ohuilohuayaya in Jesús inuan in tetlamachticahuan ipan in altepemen den tlali Cesarea de Filipo. Huan ihtech in ohtli oquintlahtlanilohuaya: </div>
<div class='p'>―¿Tlen quihtohuahque in tlacamen ica nehhuatl? </div>
<div class='p'>
<span class="verse" id="MK8_28">28&#160;</span>Otenanquilihque in tetlamachticahuan: </div>
<div class='p'>―Sequin quihtohuahque Tehhuatzin in Juan Tlacuatequiyani. Oc sequin quihtohuahque Tehhuatzin in tlayolchicahuani Elías, huan oc sequin quihtohuahque Tehhuatzin oc se tlayolchicahuani de yihuehcau. </div>
<div class='p'>
<span class="verse" id="MK8_29">29&#160;</span>Oc sepa oquintlahtlaniloc Yehhuatzin. </div>
<div class='p'>―¿Huan namehhuan, tlen nanquihtohuahque ica nehhuatl? </div>
<div class='p'>Otenanquilic in Pedro: </div>
<div class='p'>―Tehhuatzin in Cristo, Tetlapehpeniltzin Dios. </div>
<div class='p'>
<span class="verse" id="MK8_30">30&#160;</span>Huan oquintequiutiloc in Jesús ahmo aquin maquiluican. </div>
<div class='s'>Jesús mihtohua quen micohuas </div>
<div class='p'>
<span class="verse" id="MK8_31">31&#160;</span>Opeu quinextililo quen Yehhuatzin aquin Tetiachicau ica nochin tlacatl quipiya tlen tlapanolos. Huan teixtohuetzosque in tequihuahmen huan in achtohque tiopixcamen den judeahtecos huan in tlamachtiyanimen den itlanahuatil Moisés. Huan temictisque, huan ipan yiyi tonali ihxohuas den mijcamen. 
<span class="verse" id="MK8_32">32&#160;</span>Inin oquinyequiluiloc. Ihcuac inon otesecninquixti in Pedro huan opeu tetlacahualtiya. 
<span class="verse" id="MK8_33">33&#160;</span>Huan omocuepaloc in Jesús huan oquinitaloc inon tetlamachticahuan, huan oquiahhualoc in Pedro, ic omoluic: </div>
<div class='p'>―¡Ximoihcuani noixpa! ¡Titlahtohua quen Satanás! Ahmo ticnehnehuiliya tetlamachilis in Dios, tlahmo san yeh den tlacatl. </div>
<div class='p'>
<span class="verse" id="MK8_34">34&#160;</span>Oquinnotzaloc in tlacamen huan in tetlamachticahuan huan oquiniluiloc: </div>
<div class='p'>―Aquin quinequi mochihua notlamachticau ayacuel quichihuas quen yeh quinequis. Tlahmo quipiya tlen quixicos ic tlapanos, masque miquis ipan in cruz, huan ijcon mochihua notlamachticau. 
<span class="verse" id="MK8_35">35&#160;</span>Mopolos in aquin ahmo quinequi miquis nopampa, huan maquisas in aquin motemacas ica inemilis nopampa huan ipampa in cuali itlahtoltzin Dios. 
<span class="verse" id="MK8_36">36&#160;</span>Huelis se tlacatl cuali quitlanis nochin tlen quinequis nican tlalticpac. Huan tla quipolos inemilis ic quitlantica nochin inon, ahmo ipahtiu. 
<span class="verse" id="MK8_37">37&#160;</span>Tleca ocachi patiyo inemilis quen nochin tlen oncan. 
<span class="verse" id="MK8_38">38&#160;</span>Huelis ompayes axan aquin nechixtlatis huan quipinahuiya ic quitlacamatis notlahtol inixpa in miyacatlacatl tlahtlacolyohque aquin ahmo nechneltocahque. Noyojqui nehhuatl aquin in Tetiachicau ica nochin tlacatl niquixtlatis inon tlacatl queman nihualas ica tehueyilistzin den Tohueyitahtzin ihuan in ángeles.  </div>
<div class='psalmlabel' id='MK9_0'> 9</div>
<div class='p'>
<span class="verse" id="MK9_1">1&#160;</span>Noyojqui oquiniluiloc in Jesús: </div>
<div class='p'>―Ic nele namechiluiya, hualahsis in tonali queman quintequiutilos in tlalticpac tlacamen in Dios ica techicahualis. Huan namohtech oncan quesqui ahmo miquisque hasta queman ahsiquiu inon tonali ic nanquitasque. </div>
<div class='s'>Quen omonextiloc cualtzin in Jesús </div>
<div class='p'>
<span class="verse" id="MK9_2">2&#160;</span>Ihcuac yipanotoc chicuasin tonali, Jesús oquinuicaloc in Pedro huan Jacobo huan Juan ipan se hueyi tepetl, huan omonextiloc molui cualtzin inixpa. 
<span class="verse" id="MK9_3">3&#160;</span>Tetlaquen opeu petlani istac quen setl. Ones istac quen ahhuel quichipahuas se tlahtlapacani nican tlalticpac. 
<span class="verse" id="MK9_4">4&#160;</span>Huan onesque den neluicac in ichichicacoluan Elías huan in Moisés, huan tehuan omonohnotztoyahque in Jesús. 
<span class="verse" id="MK9_5">5&#160;</span>Huan Pedro oteiluic in Jesús: </div>
<div class='p'>―¡Tlamachtiyani, tequin cuali nis ticaten! Maticchihchihuacan yiyi xahcali, seya ica Tehhuatzin, huan oc seya ica Moisés, huan oc seya ica Elías. </div>
<div class='p'>
<span class="verse" id="MK9_6">6&#160;</span>Tleca omomoutihtoyahque inon yiyi tetlamachticahuan huan ic inon in Pedro ahmo oquimatiyaya tlen quihtos. 
<span class="verse" id="MK9_7">7&#160;</span>Huan omohualpacho se mextli impan yehhuan. Ipan in mextli oquicajque se tlahtoli den Dios tlen omihto: </div>
<div class='p'>―Inin noconetzin aquin nictlasohtlato. Xitecaquican Yehhuatzin. </div>
<div class='p'>
<span class="verse" id="MK9_8">8&#160;</span>Huan ihcuac otlachixteuque, ayacmo aquin oquitaque, tlahmo san Yehhuatzin in Jesús. 
<span class="verse" id="MK9_9">9&#160;</span>Ihcuac temotihue den tepetl, in Jesús oquintequiutiloc: </div>
<div class='p'>―Ahmo aquin xiquiluican ica tlen axan onanquitaque hasta queman nehhuatl aquin Nitetiachicau ica nochin tlacatl niihsas den mijcamen. </div>
<div class='p'>
<span class="verse" id="MK9_10">10&#160;</span>Huan oquixtlapachohque inon tlahtoli ic yehhuan, huan ic inon omonohnotztoyahque ica tlen quihtosnequi inon, mach ihxohuas den mijcamen. 
<span class="verse" id="MK9_11">11&#160;</span>Huan oquihto se de inon tetlamachticahuan: </div>
<div class='p'>―In tlamachtiyanimen den itlanahuatil Moisés quiluiyahque mach quipiya tlen mocuepas achto in tlayolchicahuani Elías huan hualuilohuas satepa in Totemaquixticahtzin. ¿Tleca ijcon quihtohuahque? </div>
<div class='p'>
<span class="verse" id="MK9_12">12&#160;</span>Huan oquinnanquililoc Yehhuatzin: </div>
<div class='p'>―Ic nele, ihcuiliutoc ihtech Itlahcuiloltzin Dios quen achto hualas seya quen in tlayolchicahuani Elías. Quinnonotzas in tlacamen mamoyolcuepacan ica in Dios huan satepa hualuilohuas in Totemaquixticahtzin. Tel, ¿tleca quihtohuahque ipan in Tlahcuiloltzin ica nehhuatl aquin Nitetiachicau ica nochin tlacatl nicpiya tlen nitlapanos huan nechixtlasasque? 
<span class="verse" id="MK9_13">13&#160;</span>Huan namechiluiya, yohuala seya quen in Elías huan oquichihuilihque nochin in ahmo cuali quen oquinejque, quen tlahcuilohtoc ica yehhuatl. </div>
<div class='s'>Jesús mopahtiya se telpocatl aquin oquipiyaya in ahmo cuali yehyecatl </div>
<div class='p'>
<span class="verse" id="MK9_14">14&#160;</span>Queman oahxihuato canin ocatcahque in oc sequin tetlamachticahuan, oquinitaloc miyac tlacamen innahuac. Huan sequin tlamachtiyanimen den itlanahuatil Moisés omotlahtolchihuihtoyahque inuan. 
<span class="verse" id="MK9_15">15&#160;</span>Queman in tlacamen oteitaque in Jesús, saniman quen tel oquimauteuque, huan otzecuinque tetlahpalohuahque. 
<span class="verse" id="MK9_16">16&#160;</span>Huan Yehhuatzin oquintlahtlaniloc in tetlamachticahuan: </div>
<div class='p'>―¿Tleca nanmotlahtolchihuiyahque inuan? </div>
<div class='p'>
<span class="verse" id="MK9_17">17&#160;</span>Huan se de inon tlacamen otenanquilic: </div>
<div class='p'>―Tlamachtiyani, onicualicac noconeu maquipahtilo, tleca quipiya se ahmo cuali yehyecatl huan ic inon ahhuel tlahtohua. 
<span class="verse" id="MK9_18">18&#160;</span>Huan queman quinequi, quitlaluitequis, huan in telpocatl hualtemposonis huan tlahtlancuitzohuas huan hualcoupitzahuis. Huan oniquintlatlautic in tetlamachticahuan maquixtohuetzaluican, huan yehhuan ahhuel. </div>
<div class='p'>
<span class="verse" id="MK9_19">19&#160;</span>Huan Jesús oquitlahtlaniloc: </div>
<div class='p'>―Tel, ¿hasta queman nantlaneltocasque? Yihuehcau yonamechnextilic huan ayamo nannechneltocahque. Xinechualiquilican. </div>
<div class='p'>
<span class="verse" id="MK9_20">20&#160;</span>Huan otehualiquilihque in telpocatl. Queman in ahmo cuali yehyecatl oteitac in Jesús, oquitzetzelo in telpocatl, huan oquimayau tlalpa. Huan opeu momimilohua huan temposoni. 
<span class="verse" id="MK9_21">21&#160;</span>Jesús oquitlahtlaniloc itata: </div>
<div class='p'>―Tel, ¿quesqui tonali quiahsitinemi inon? </div>
<div class='p'>Huan yehhuatl oteiluic: </div>
<div class='p'>―De conetl. 
<span class="verse" id="MK9_22">22&#160;</span>Miyacpa oquimayau ihtech tletl huan ihtech atl ic quimictini. Huan tla cuali mochihuas itlahtlen topampa, matlocoyalo huan matechpalehuilo. </div>
<div class='p'>
<span class="verse" id="MK9_23">23&#160;</span>Huan Jesús omoluic: </div>
<div class='p'>―¿Tleca tiquihtos tla cuali? Aquin tlaneltoca, nochin cuali quichihua. </div>
<div class='p'>
<span class="verse" id="MK9_24">24&#160;</span>Saniman inon tetata otzahtzic huan oquihto: </div>
<div class='p'>―¡Nicneltoca, huan manechpalehuilo ic ocachi manicneltoca! </div>
<div class='p'>
<span class="verse" id="MK9_25">25&#160;</span>Huan queman Jesús omotac omohualsentlalihque miyac tlacamen, niman omotlacahualti in ahmo cuali yehyecatl ipampa ahhuel tlahtohua niyan tlacaqui inon telpocatl, huan omoluic: </div>
<div class='p'>―Ahmo cuali yehyecatl, nimitztequiutiya, xiquisa de yehhua huan ayacmo ihtech xicalaqui. </div>
<div class='p'>
<span class="verse" id="MK9_26">26&#160;</span>Huan in ahmo cuali yehyecatl otzahtzic huan oquitzetzelo in telpocatl oc sepa, huan oquis. Huan in telpocatl oquitaque quen mijqui. Ic inon oquihtohque: </div>
<div class='p'>―Mictoc. </div>
<div class='p'>
<span class="verse" id="MK9_27">27&#160;</span>Huan Jesús omomaquitzqui huan oquiehualoc. </div>
<div class='p'>
<span class="verse" id="MK9_28">28&#160;</span>Huan queman Jesús ocalacohuac ihtech in cali, in tetlamachticahuan otetlahtlanihque: </div>
<div class='p'>―Tel, ¿tleca tehhuanten ahhuel otiquixtohuetzohque inon ahmo cuali yehyecatl? </div>
<div class='p'>
<span class="verse" id="MK9_29">29&#160;</span>Huan Yehhuatzin oquinnanquililoc: </div>
<div class='p'>―Ahhuel nanquixtohuetzosque in ahmo cuali yehyecatl quen inon in tlahmo ica tlayolmachtilistli. </div>
<div class='s'>Oc sepa Jesús mihtohua quen micohuas </div>
<div class='p'>
<span class="verse" id="MK9_30">30&#160;</span>Oncan oquixohuac in Jesús de nepa huan opanoloc ic Galilea. Huan ahmo omonec aquin maquimati tla ompic opanoloc. 
<span class="verse" id="MK9_31">31&#160;</span>Tleca omonextiliyayahque in tetlamachticahuan huan oquiniluiloc: </div>
<div class='p'>―Nehhuatl aquin Nitetiachicau ica nochin tlacatl nechtemactisque inmajco in tlacamen huan nechmictisque. Huan satepa ihcuac nimiquis, ipan yiyi tonali niihsas. </div>
<div class='p'>
<span class="verse" id="MK9_32">32&#160;</span>Huan in tetlamachticahuan ahmo oquinehnehuilihque inon tlahtoli, huan ahmo otetlahtlanihque tleca omomoutihque. </div>
<div class='s'>Oquinnextililoc aquin yeh ocachi hueyi iquisca </div>
<div class='p'>
<span class="verse" id="MK9_33">33&#160;</span>Oahsitohque Capernaum huan queman oilohuaya calihtec, in Jesús oquintlahtlaniloc: </div>
<div class='p'>―¿Tlen ic onanmotlahtolchihuihque ihtech in ohtli? </div>
<div class='p'>
<span class="verse" id="MK9_34">34&#160;</span>Huan yehhuan omopinautihque huan ahmo tlen otenanquilihque, tleca ic yehhuan omohualtlahtolchihuihtayahque ihtech in ohtli aquin ocachi hueyi iquisca. 
<span class="verse" id="MK9_35">35&#160;</span>Jesús omotlaliloc huan oquinnotzaloc in mahtlactli huan ome tetlamachticahuan huan oquiniluiloc: </div>
<div class='p'>―In aquin quinequi mochihuas achto, nochipa quipiya tetlacamatis huan san tepalehuiya ica nochten. </div>
<div class='p'>
<span class="verse" id="MK9_36">36&#160;</span>Huan niman oquianaloc in Jesús se conetl huan oquitlaliloc inepantla yehhuanten. Huan omonapaloc huan oquiniluiloc: </div>
<div class='p'>
<span class="verse" id="MK9_37">37&#160;</span>―Aquin quiselis se conetl quen inin ica notoca, ijcon quisa quen nechselis nehhuatl. Huan aquin nechselis, ahmo san nehhuatl nechselis, in tlahmo noyojqui teselis in Dios aquin onechualtitlaniloc. </div>
<div class='s'>In aquin ahmo techcocoliya, yeh in aquin techpalehuiya </div>
<div class='p'>
<span class="verse" id="MK9_38">38&#160;</span>Oncan Juan oteiluic: </div>
<div class='p'>―Tlamachtiyani, tiquitztoque seya aquin oquiquixtiyaya in ahmo cuali yehyecatl ica tetoca, huan otictlacahualtihque tleca ahmo tohuan onemiyaya. </div>
<div class='p'>
<span class="verse" id="MK9_39">39&#160;</span>Huan Jesús omihto: </div>
<div class='p'>―Xicahuilican, tleca ahmo oncan aquin quichihuas tlachiuten ica notoca huan niman nechpactecas. 
<span class="verse" id="MK9_40">40&#160;</span>Tleca aquin ahmo techcocoliya, yeh in aquin techpalehuiya masque ahmo tohuan nemi. 
<span class="verse" id="MK9_41">41&#160;</span>In aquin san mechatliltis quiahsis itlaxtlahuil, tleca quichiutica cuenta quen namehhuan tehuan nemi in Cristo. </div>
<div class='s'>Quen techtlahtlacolanaltiyahque </div>
<div class='p'>
<span class="verse" id="MK9_42">42&#160;</span>’In aquin quitlahtlacolanaltis seya de inin conemen aquin nechneltoca, ocachi cuali tla inon tlacatl mamoquechilpi ipan metlatetl huan maquitohuetzocan ihtech in hueyi atl, ijcon mamelsima. 
<span class="verse" id="MK9_43">43&#160;</span>Tla titlahtlacolanasnequi ica moman, ocachi cuali tla tictzontequis, huan timacotoc ticalaquis neluicac huan ahmo ica ome moman huan tiyas mictlan canin ahyic sehuis in tletl. 
<span class="verse" id="MK9_44">44&#160;</span>Huan ompa tequin quitlapanoltisque tleca ahhuel quisehuis in tletl. 
<span class="verse" id="MK9_45">45&#160;</span>Huan tla titlahtlacolanasnequi ica mocxi, ocachi cuali tla tictzontequis huan tixocotoc ticalaquis neluicac huan ahmo ica ome mocxihuan huan mitztlasasque mictlan. 
<span class="verse" id="MK9_46">46&#160;</span>Huan ompa tequin quitlapanoltisque tleca ahhuel quisehuis in tletl. 
<span class="verse" id="MK9_47">47&#160;</span>Huan tla titlahtlacolanasnequi ica moixtelolo, ocachi cuali tla timoixcopinas. Huan ticalaquis tiixpitzic ipan tetlatequiutilistzin Dios huan ahmo ica ome moixtelolo huan mitztlasasque mictlan. 
<span class="verse" id="MK9_48">48&#160;</span>Huan ompa tequin quitlapanoltisque tleca ahhuel quisehuis in tletl. </div>
<div class='p'>
<span class="verse" id="MK9_49">49&#160;</span>’Quinmohsihuisque nochin aquin nechcuitlapanuisque, ic matetlacamatican. 
<span class="verse" id="MK9_50">50&#160;</span>Cuali in istatl, huan in tla yitlantica ichicahualoca, ayacuel tlapoyelis. Xinehnemican quen cuali istatl huan ximoyolsehuican se huan oc seya.  </div>
<div class='psalmlabel' id='MK10_0'> 10</div>
<div class='s'>Jesús quinnextililo ica in mosihuacahualistli </div>
<div class='p'>
<span class="verse" id="MK10_1">1&#160;</span>Jesús oquixohuac de ompa huan ohuilohuac ipan in tlali Judea huan ic oc se lado den atentli itoca Jordán. Huan oc sepa oyahque teitahque miyac tlacatl, huan oquinnextililoc quen nochipa. 
<span class="verse" id="MK10_2">2&#160;</span>Huan sequin fariseos oteahsitohque in Jesús, huan oquitemohque ica tlen cuali teteluisque, huan otetlahtlanihque: </div>
<div class='p'>―¿Tlen tiquihtos; quicahuilihtoque in tlacatl quicahuas isihuau? </div>
<div class='p'>
<span class="verse" id="MK10_3">3&#160;</span>Yehhuatzin oquinnanquililoc: </div>
<div class='p'>―Tel, ¿tlen omechtequiuti itlahcuilol in Moisés? </div>
<div class='p'>
<span class="verse" id="MK10_4">4&#160;</span>Yehhuan otenanquilihque: </div>
<div class='p'>―Moisés oquincahuili maquimaca in sihuatl in amatl den mosihuacahualistli huan ijcon quicahuas. </div>
<div class='p'>
<span class="verse" id="MK10_5">5&#160;</span>Jesús oquinnanquililoc: </div>
<div class='p'>―Moisés omechihcuilui inon tlanahuatili tleca tepitzautoc namoyolo. 
<span class="verse" id="MK10_6">6&#160;</span>Huan ahmo ijcon omonec in Dios queman omochiu in tlalticpactli huan omochiu in tlacatl huan in sihuatl. 
<span class="verse" id="MK10_7">7&#160;</span>Omonec in tlacatl maquicahua itata huan inana huan mamosechihua ihuan isihuau. 
<span class="verse" id="MK10_8">8&#160;</span>Huan in ome mochihuasque san seya. Ijcon ayacmo ome, omochiuque san seya. 
<span class="verse" id="MK10_9">9&#160;</span>Ic inon in tlen Dios omosechiu, ahmo aquin maquinxelo. </div>
<div class='p'>
<span class="verse" id="MK10_10">10&#160;</span>Satepa ihtech in cali in tetlamachticahuan otetlahtlanihque oc sepa ica inon tlahtoli. 
<span class="verse" id="MK10_11">11&#160;</span>Huan Yehhuatzin oquiniluiloc: </div>
<div class='p'>―In aquin quicahuas isihuau huan motlalis ihuan oc se sihuatl, oquiahuilti isihuau. 
<span class="verse" id="MK10_12">12&#160;</span>Huan tla in sihuatl quicahuas inamic huan motlalis ihuan oc seya, oquiahuilti itlacau. </div>
<div class='s'>Jesús quintiochihualo nochten in conemen </div>
<div class='p'>
<span class="verse" id="MK10_13">13&#160;</span>Huan oteixpantilihque in conemen maquinmachililo in Jesús ica teman, huan in tetlamachticahuan oquintlacahualtihque in aquin otehualiquilihque. 
<span class="verse" id="MK10_14">14&#160;</span>Queman Jesús oquinitaloc, ocualanohuac huan oquiniluiloc: </div>
<div class='p'>―Xiquincahuacan in conemen mahualacan nechahsican huan ahmo xiquintzacuilican, tleca ipan tetlatequiutilistzin Dios nochin quineltocahque quen inin conemen. 
<span class="verse" id="MK10_15">15&#160;</span>Ic nele namechiluiya, in aquin ahmo quineltocas quen se conetl ahhuel calaquis ipan tetlatequiutilistzin Dios. </div>
<div class='p'>
<span class="verse" id="MK10_16">16&#160;</span>Huan Jesús oquinnapaloloc huan oquiniluiloc: </div>
<div class='p'>―Mamechuelitalo Tohueyitahtzin. </div>
<div class='s'>In telpochtli rico </div>
<div class='p'>
<span class="verse" id="MK10_17">17&#160;</span>Ihcuac inon Jesús omoan in ohtli, huan se telpochtli ohualtzecuintaya huan oteixnamic. Huan omotlancuaquetz teixpa, huan oteiluic: </div>
<div class='p'>―Cuali tlamachtiyani, tel, ¿tlen nicpiya nicchihuas ic nicahsis nochipa nemilistli? </div>
<div class='p'>
<span class="verse" id="MK10_18">18&#160;</span>Jesús omonanquilic: </div>
<div class='p'>―¿Tleca tinechiluiya nicuali tlacatl? Niyan aquin oncan nele cuali, tlahmo san Yehhuatzin in Dios. 
<span class="verse" id="MK10_19">19&#160;</span>Tiquixmati in tlanahuatilten: “Ahmo xitemicti, ahmo xisihuaahuilti, ahmo xitlachtequi, ahmo xitlatenehua, ahmo xitlacahcayahua, huan xiquinmahuestili motata huan monana.” </div>
<div class='p'>
<span class="verse" id="MK10_20">20&#160;</span>Huan inon telpochtli otenanquilic: </div>
<div class='p'>―Tlamachtiyani, nochin inon nictlacamautoc de ihcuac niquitzinin. </div>
<div class='p'>
<span class="verse" id="MK10_21">21&#160;</span>Jesús oquiyolitaloc huan omotlasohtlac. Huan omoluic: </div>
<div class='p'>―Se tlamantli mitzpolohua. Xiyau, xicnemaca tlen ticpixtoc huan xiquintlocoli in prohues. Tla ticchihuas inon ticpiyas motlatlan neluicac. Huan xihuala huan xinechcuitlapanui. </div>
<div class='p'>
<span class="verse" id="MK10_22">22&#160;</span>Queman oquicac inon tlahtoli, yehhua omoixtocac, huan oya tlocoxtiu tleca quipixtoc miyac tlen iyaxca huan ahmo oquinec temactis. </div>
<div class='p'>
<span class="verse" id="MK10_23">23&#160;</span>Ihcuac inon Jesús omoixitaque in tetlamachticahuan huan oquiniluiloc: </div>
<div class='p'>―Tlahuel tequiyo ic calaquis in rico ipan tetlatequiutilistzin Dios. </div>
<div class='p'>
<span class="verse" id="MK10_24">24&#160;</span>In tetlamachticahuan quen tel oquimauteuque ica inon tlahtoli, huan Jesús oc sepa oquiniluiloc: </div>
<div class='p'>―Nocnihuan, tlahuel tequiyo ic calaquisque ipan tetlatequiutilistzin Dios in aquin quichihuahque cuenta ica in ricohyo. 
<span class="verse" id="MK10_25">25&#160;</span>Ahhuel panos in hueyi yolcatl itoca camello ihtech in itlacoyoc in acoxa. Masque in tla cuali, molui tequiyo yesquiyani. Huan ocachi tequiyo calaquis in rico ipan tetlatequiutilistzin Dios. </div>
<div class='p'>
<span class="verse" id="MK10_26">26&#160;</span>Ic oquicajque inon, ocachi quen tel quimauteuque huan omotlahtlanihque ic yehhuan: </div>
<div class='p'>―Tel, ¿aquin cuali maquisas? </div>
<div class='p'>
<span class="verse" id="MK10_27">27&#160;</span>In Jesús oquintlachiyaliloc huan oquiniluiloc: </div>
<div class='p'>―In tlacatl isel ahhuel, huan ica in Dios cuali, tleca nochin tlamantli cuali mochihua in Dios. </div>
<div class='p'>
<span class="verse" id="MK10_28">28&#160;</span>In Pedro oteiluic: </div>
<div class='p'>―Mamota, tehhuan oticauque nochin tlen oticpiyayahque huan axan titecuitlapanuihtinemihque. </div>
<div class='p'>
<span class="verse" id="MK10_29">29&#160;</span>Jesús omihto: </div>
<div class='p'>―Ic nele namechiluiya, in aquin oquicau ichan, noso icnihuan, noso inana, noso itata, noso conemen, noso itlaluan nopampa huan ipampa in cuali itlahtoltzin Dios, yehhua quiselis itlaxtlahuil ipan inin nemilistli. 
<span class="verse" id="MK10_30">30&#160;</span>Quiselis se ciento ocachi den calten, huan icnihuan, huan inanahhuan, huan conemen, huan in tlali, huan nochipa ica in tlamohsihuilistli. Huan ipan in yancuic tlalticpactli quiahsis in nemilistli nochipa. 
<span class="verse" id="MK10_31">31&#160;</span>Huan miyacten aquin nesi hueyi nican tlalticpac ahmo yes hueyi ipan tetlatequiutilistzin Dios. Huan in aquin ahmo hueyi axan ompayes hueyi. </div>
<div class='s'>Ic yexpa in Jesús mihtohua quen micohuas </div>
<div class='p'>
<span class="verse" id="MK10_32">32&#160;</span>Ohuihhuilohuataya ipan ohtli Jerusalén, huan Jesús quinyecanalotiu in tetlamachticahuan. Huan yehhuan quen tel oquimauteuque tleca ahmo momoutilos ic tlehcolos ompa. Huan in oc sequin tlacamen otemoucacuitlapanuihque. Oncan Jesús oquinnotzaloc oc secnin in mahtlactli huan ome huan opehualoc quiniluiloc tlen tepanotiu. 
<span class="verse" id="MK10_33">33&#160;</span>Oquiniluiloc: </div>
<div class='p'>―Xiquitacan, titlehcohuahque Jerusalén, huan ompa tlatemactili yes nehhuatl aquin Nitetiachicau ica nochin tlacatl inmajco in achtohque tiopixcamen huan in tlamachtiyanimen den itlanahuatil in Moisés. Huan nechtlahtlacoltisque manimiqui huan nechtemactisque inmajco in tequihuahmen romanohteco. 
<span class="verse" id="MK10_34">34&#160;</span>Yehhuan nechtlayehyecaluisque, huan nechixchihchahuisque, huan nechuihhuitequisque huan nechmictisque. Huan ipan yiyi tonali niihsas. </div>
<div class='s'>In Jacobo huan Juan omotlatlautihque ica tlen oquinejque </div>
<div class='p'>
<span class="verse" id="MK10_35">35&#160;</span>In Jacobo huan in Juan, ipiluan in Zebedeo, omopachohque tenahuac in Jesús huan oteiluihque: </div>
<div class='p'>―Tlamachtiyani, ticnequihque matechchihuililo tlen titetlahtlanisque. </div>
<div class='p'>
<span class="verse" id="MK10_36">36&#160;</span>Huan Jesús oquintlahtlaniloc: </div>
<div class='p'>―¿Tlen nanquinequihque namechchihuilis? </div>
<div class='p'>
<span class="verse" id="MK10_37">37&#160;</span>Yehhuan otenanquilihque: </div>
<div class='p'>―Techcahuililos timotlalisque seya ic teyejcan huan oc seya ic oc se lado queman mochihualo hueyixtoc. </div>
<div class='p'>
<span class="verse" id="MK10_38">38&#160;</span>Huan Jesús oquiniluiloc: </div>
<div class='p'>―Ahmo nanquinehnehuiliyahque tlen nannechtlahtlaniliyahque. Tel, ¿cuali nanquixicosque tla nantlapanosque quen nehhuatl nitlapanos? </div>
<div class='p'>
<span class="verse" id="MK10_39">39&#160;</span>Yehhuan otenanquilihque: </div>
<div class='p'>―Tehhuan cuali. </div>
<div class='p'>Oncan Jesús oquiniluiloc: </div>
<div class='p'>―Ic nele, ic inon tlen nitlapanos, namehhuan nanquixicosque noyojqui. 
<span class="verse" id="MK10_40">40&#160;</span>Huan neh ahhuel niquihtos aquin motlalis nonahuac. Yimoluihtoc in Dios aquin motlalis ompa. </div>
<div class='p'>
<span class="verse" id="MK10_41">41&#160;</span>Queman in oc mahtlactli tetlamachticahuan oquicajque inon, ocualanque ica in Jacobo huan Juan. 
<span class="verse" id="MK10_42">42&#160;</span>Huan Jesús oquiniluiloc: </div>
<div class='p'>―Quen nanquimatihque namehhuan, yehhuan aquin quintequiutiyahque in tlacamen den tlalticpac mohueyiliyahque ica yehhuan. 
<span class="verse" id="MK10_43">43&#160;</span>Huan ahmo ojcon yesquiyanihque ica namehhuan. 
<span class="verse" id="MK10_44">44&#160;</span>In aquin de namehhuan quinequi mochihuas in achto quipiya tlen san quimpalehuis nochten. 
<span class="verse" id="MK10_45">45&#160;</span>Tleca nehhuatl aquin Nitetiachicau ica nochin tlacatl ahmo onihuala ic nechpalehuisque, tlahmo ic nitlapalehuis huan ic nictemactis nonemilis ic niquinmaquixtis miyacten. </div>
<div class='s'>Jesús mopahtiya in Bartimeo in ixpatzac </div>
<div class='p'>
<span class="verse" id="MK10_46">46&#160;</span>Oahxihuato Jesús inuan in tetlamachticahuan ipan in altepetl Jericó. Huan oquixohuataya de inon altepetl inuan in tetlamachticahuan huan miyac tlacamen. Huan ihcuac se ixpatzac itoca Bartimeo iconeu Timeo oyehuatoya itentla in ohtli, quitlahtlanticatca limosna. 
<span class="verse" id="MK10_47">47&#160;</span>Queman oquimat omahsitaya in Jesús tealtepeu Nazaret, opeu tetzatziliya: </div>
<div class='p'>―¡Ixuiu in David, noca xitlocoya! </div>
<div class='p'>
<span class="verse" id="MK10_48">48&#160;</span>Miyacten oquiahhuaque ic mamocahua, huan yehhuatl ocachi otenotz: </div>
<div class='p'>―¡Ixuiu in David, noca xitlocoya! </div>
<div class='p'>
<span class="verse" id="MK10_49">49&#160;</span>Jesús omoquetzaloc huan oquintequiutiloc: </div>
<div class='p'>―Xinechanilican. </div>
<div class='p'>Huan oquinotzque huan oquiluihque: </div>
<div class='p'>―Ximoyolchicahua huan ximoquetza. Mitznotzalo. </div>
<div class='p'>
<span class="verse" id="MK10_50">50&#160;</span>Yehhuatl oquitohuetzoc ipampijca huan ohualtzecuin tenahuac in Jesús. 
<span class="verse" id="MK10_51">51&#160;</span>Huan Jesús oquitlahtlaniloc: </div>
<div class='p'>―¿Tlen ticnequi manimitzchihuili? </div>
<div class='p'>Huan in ixpatzac oquiteluic: </div>
<div class='p'>―Neh nicnequi nitlachiyas. </div>
<div class='p'>
<span class="verse" id="MK10_52">52&#160;</span>Huan Jesús oquiluiloc: </div>
<div class='p'>―Yixiyau, yotiteneltocac huan ic inon yomitzpahtiloc. </div>
<div class='p'>Huan niman otlachix, huan otecuitlapanuic in Jesús.  </div>
<div class='psalmlabel' id='MK11_0'> 11</div>
<div class='s'>Jesús ahxihua Jerusalén </div>
<div class='p'>
<span class="verse" id="MK11_1">1&#160;</span>Ihcuac ayacmo huehca den Jerusalén, oahxihuato inahuac in altepemen Betfagé huan Betania iixpa in tepetl Olivos. Huan Jesús oquinnotzaloc in inehuan tetlamachticahuan huan oquintitlanilo maquitlanehuican se burro. 
<span class="verse" id="MK11_2">2&#160;</span>Huan oquiniluiloc: </div>
<div class='p'>―Xiyacan ipan inon altepetl tlen nepaca namoixpa, huan niman nancahsisque se burro ilpihtoc, ayamo aquin ipan motlalihtoc. Xictohtomacan huan xicualicacan. 
<span class="verse" id="MK11_3">3&#160;</span>Huan tla aquin mechtlahtlanis tleca nanquichihuahque inon, xiquiluican in Totecohtzin monequi huan saniman mohualcuepas. </div>
<div class='p'>
<span class="verse" id="MK11_4">4&#160;</span>Oyahque huan ocahsitohque in burro ilpihtoc inahuac se puerta, ixcaltenco, huan oquitohtonque. </div>
<div class='p'>
<span class="verse" id="MK11_5">5&#160;</span>Huan sequin aquin ompa ocahcatca oquintlahtlanihque: </div>
<div class='p'>―¿Tlen nanquichiuticaten? ¿Tleca nanquitohtomahque in burro? </div>
<div class='p'>
<span class="verse" id="MK11_6">6&#160;</span>Yehhuan otlananquilihque quen Jesús oquiniluiloc, huan oquincahuilihque. 
<span class="verse" id="MK11_7">7&#160;</span>Ijcon otehualiquilihque in burro in Jesús huan oquipehpechtihque ica intetepa, huan Jesús ipan omotlaliloc. 
<span class="verse" id="MK11_8">8&#160;</span>Huan sequin oquisouque intlaquen ihtech in ohtli huan oc sequin oyahque mila huan oquitejque inmaxiuyo in cohuitl huan oquisouque ihtech in ohtli. </div>
<div class='p'>
<span class="verse" id="MK11_9">9&#160;</span>In aquin tlicanahque huan in aquihque yahue tlacuitlapa coutzahtzitihue: </div>
<div class='p'>―¡Mahuestic in hueyixtoc aquin otehualtitlaniloc in Dios! 
<span class="verse" id="MK11_10">10&#160;</span>Matehuelitacan in aquin mochihuas hueyixtoc ijcon quen ocatca in tochichicacoltzin David. ¡Matitemahuestilican! </div>
<div class='p'>
<span class="verse" id="MK11_11">11&#160;</span>Jesús yoahxihuato in Jerusalén huan ohuilohuac ihtech in hueyi tiopantli den judeahtecos. Huan queman omotac nochin tlamantli tlen ompa ocatcayaya, ohuilohuac ic Betania ihuan in tetlamachticahuan, tleca yitiotlac. </div>
<div class='s'>Jesús moixtlasa in higoscohuitl tleca ahmo quipiya in itlaquilyo </div>
<div class='p'>
<span class="verse" id="MK11_12">12&#160;</span>Huan ic mostla, ihcuac oquixohuac den Betania, Jesús oapismicohuac. 
<span class="verse" id="MK11_13">13&#160;</span>Huan omotac de huehca se higoscohuitl, oxiuyohuatoya. Huan ohuilohuac mota tla quipiyas itlaquilyo, huan queman omahsito, ahmo tlen oquipiyaya itlaquilyo. San ixiuyo, tleca ayamo itonal in higos. 
<span class="verse" id="MK11_14">14&#160;</span>Huan omoluic in higoscohuitl: </div>
<div class='p'>―Ayacmo tictemacas motlaquilyo. </div>
<div class='p'>Huan in tetlamachticahuan oquicajque inon. </div>
<div class='s'>Jesús oquintotocaloc in tlanemacanimen ihtech in hueyi tiopantli </div>
<div class='p'>
<span class="verse" id="MK11_15">15&#160;</span>Satepa de inon oahxihuac Jerusalén in Jesús. Ihcuac ocalacohuac ihtech in tiopantli, opehualoc quintotocalo in tlanemacanimen huan in aquin tlacoutinemihque. Huan oquintzincuepaloc in mesas den aquin quipatla in tomin huan in puestos den aquin quinemacahque huilomen. 
<span class="verse" id="MK11_16">16&#160;</span>Huan ahmo oquincahuililoc macuicacan niyan tlen tlamamali ihtech in tiopantli. 
<span class="verse" id="MK11_17">17&#160;</span>Huan oquinnextililoc ic oquiniluiloc: </div>
<div class='p'>―Ipan in Tlahcuiloltzin mihtohua in Dios: “Nochin tlacamen quitocahhuisque in tiopantli cali den tlayolmachtilistli para nochin tlalticpac”, huan namehhuan nanquichiutoque cali den ichtejcamen. </div>
<div class='p'>
<span class="verse" id="MK11_18">18&#160;</span>Huan in achtohque den tiopixcamen huan in tlamachtiyanimen den itlanahuatil Moisés oquicajque inon, huan ic inon opeuque quitemoliyahque quen temictisque. Tleca otemoucaitayayahque inon tequihuahmen quen in tlacamen otemahuestiliyayahque ican tetlanextilil. 
<span class="verse" id="MK11_19">19&#160;</span>Huan ic tlayohua Jesús inuan in tetlamachticahuan oquixohuac den altepetl. </div>
<div class='s'>Quen ohuac in higoscohuitl tlen omoixtlas in Jesús </div>
<div class='p'>
<span class="verse" id="MK11_20">20&#160;</span>Ic mostla, queman ocualpanahuihque, oquitaque in higoscohuitl quen yohuac hasta ihuan ineluayo. 
<span class="verse" id="MK11_21">21&#160;</span>Huan Pedro oquilnamic huan oteiluic: </div>
<div class='p'>―Tlamachtiyani, mamota; in higoscohuitl tlen omoixtlas yohuac. </div>
<div class='p'>
<span class="verse" id="MK11_22">22&#160;</span>Jesús oquinanquililoc: </div>
<div class='p'>―Xitlaneltocacan ihtech Dios. 
<span class="verse" id="MK11_23">23&#160;</span>Ic nele namechiluiya, aquin quiluis inin tepetl: “Ximoihcuani huan ximotlasa ihtech in hueyi atl”, ijcon panos in tlahmo quichiconehnehuiliya ipan iyolo. Maquineltoca ijcon yetos tlen oquihtoc, huan ijcon yes. 
<span class="verse" id="MK11_24">24&#160;</span>Ic inon namechiluiya, nochin tlen nanquitlahtlanisque ic namoyolmachtisque, xicneltocacan nanquiselisque, huan ijcon yes. 
<span class="verse" id="MK11_25">25&#160;</span>Huan queman nanmoyolmachtisque, xictlapohpoluican aquin tlen mechchihuilihtoc. Ic inon Tohueyitahtzin aquin ilohuac neluicac mechtlapohpoluisque namotlahtlacol. 
<span class="verse" id="MK11_26">26&#160;</span>Tla ahmo nanmotlapohpoluiyahque, noyojqui Tohueyitahtzin aquin ilohuac neluicac no ahmo mechtlapohpoluisque namotlahtlacol. </div>
<div class='s'>Tetequihuahyo in Jesús </div>
<div class='p'>
<span class="verse" id="MK11_27">27&#160;</span>Yomocuepaloc in Jesús inuan in tetlamachticahuan oc sepa Jerusalén. Huan ihcuac onehnemohuatinemiyaya ihtech in hueyi tiopantli, oteahsitohque in achtohque tiopixcamen huan in tlamachtiyanimen den itlanahuatil in Moisés huan in tetecten. 
<span class="verse" id="MK11_28">28&#160;</span>Huan otetlahtlanihque: </div>
<div class='p'>―¿Aquin mitztequiutiya ic ticchiutica ijcon quen yalua, noso aquin omitzmacac inin tequihuahyotl ic ticchihuas ijcon? </div>
<div class='p'>
<span class="verse" id="MK11_29">29&#160;</span>Oncan Jesús oquinnanquililoc: </div>
<div class='p'>―Niyau namechtlahtlanili se tlahtlanilistli noyojqui. Tla nannechnanquilisque, neh noyojqui namechiluis ica tlen tequihuahyotl onicchiu inon tlanextilistli. 
<span class="verse" id="MK11_30">30&#160;</span>Tel, ¿queman otlacuatequiyaya in Juan, campa ocahsic in itequihuahyou? ¿Ocahsic den neluicac noso den tlacamen? ¡Xinechnanquilican! </div>
<div class='p'>
<span class="verse" id="MK11_31">31&#160;</span>Oncan opeuque motlahtlaniyahque ic yehhuan: </div>
<div class='p'>―Tla tiquiluisque inon Juan ocahsic itequihuahyou den neluicac, yeh techualiluis: “Tel, ¿tleca ahmo onanquineltocaque?” 
<span class="verse" id="MK11_32">32&#160;</span>Huan ahhuel tiquihtosque ocahsic itequihuahyou den tlacamen. </div>
<div class='p'>Tleca omomoutihque ica in tlacamen, tleca nochten oquineltocaque Juan ic nele se tlayolchicauqui den Dios. 
<span class="verse" id="MK11_33">33&#160;</span>Ihcuac inon otenanquilihque in Jesús: </div>
<div class='p'>―Ahmo ticmatihque. </div>
<div class='p'>Oncan Jesús oquiniluiloc: </div>
<div class='p'>―Neh noyojqui ahmo namechiluis ica tlen tequihuahyotl nicchihuas inin tlanextilistli.  </div>
<div class='psalmlabel' id='MK12_0'> 12</div>
<div class='s'>In tlalnamictilistli den ahmo cualten amedieros </div>
<div class='p'>
<span class="verse" id="MK12_1">1&#160;</span>Huan Jesús opehualoc quiniluilo ica tlalnamictilistli: </div>
<div class='p'>―Ocatca se tlacatl oquitlali se uvahmili huan oquicorraltzac. Huan oquichcuac se tlacoyoctli canin quipatzcas in uvas, huan oquichihchiu se torre canin pantlachiyahque ipan in uvahmili. </div>
<div class='p'>’Huan oquitemo amedieros huan in iteco oya ipan oc se tlali huehca. 
<span class="verse" id="MK12_2">2&#160;</span>Huan ihcuac opeu mochihua in tlatoctli, ocualtitlan se itlaquehual maquiita in amedieros, ic maquiseli in tlen iyaxca. 
<span class="verse" id="MK12_3">3&#160;</span>Huan in amedieros oquiquitzquihque ic quihuihhuitequisque huan oquitotocaque huan sajcon oya. 
<span class="verse" id="MK12_4">4&#160;</span>Oc sepa ocualtitlan oc se itlaquehual, huan oquicuatlahtlapanque huan oquipactecaque. 
<span class="verse" id="MK12_5">5&#160;</span>Ocualtitlan oc seya, huan inon oquimictihque huan ijcon oquinchiuque ica in oc sequinten. Oquincoumacaque sequin huan oquinmictihque oc sequin. </div>
<div class='p'>
<span class="verse" id="MK12_6">6&#160;</span>’Huan oquipiyaya se iconeu tlahuel oquitlasohtlayaya, huan ocualtitlan noyojqui. Huan oquihto: “Quipiyahque tlen quimahuestilisque noconeu inon notlaquehualuan.” 
<span class="verse" id="MK12_7">7&#160;</span>Huan yehhuan omoluihque se huan oc seya: “Yeh aquin quiselis in tlali; tiyasque ticmictisque huan in tlali mochihuas tohuaxca.” 
<span class="verse" id="MK12_8">8&#160;</span>Huan oquiquitzquihque huan oquimictihque huan oquitohuetzohque tlatentli den itlal. </div>
<div class='p'>
<span class="verse" id="MK12_9">9&#160;</span>’¿Tlen quichihuas in iteco in tlamiloli? Mocuepas huan quimpolos in amedieros, huan quinmacas oc sequinten in itlamilol. </div>
<div class='p'>
<span class="verse" id="MK12_10">10&#160;</span>’Tel, ¿ahmo nanquipoutoque in Itlahcuiloltzin tlen quihtohua?: </div>
<div class='q'>In tetl tlen oquixtohuetzohque achto, yeh oquis ocachi cuali in travesaño itzoncuac in puerta. </div>
<div class='q'>Huan neh ijcon quen inon tetl. </div>
<div class='q'>
<span class="verse" id="MK12_11">11&#160;</span>Inin omochiu in Totecohtzin, huan yeh in se tlahtoli tiquitahque molui cualtzin. </div>
<div class='p'>
<span class="verse" id="MK12_12">12&#160;</span>Huan in fariseos oquinejque tequitzquisque in Jesús, tleca oquinehnehuiliyayahque oquinnexicaluiyaya ica inon tlalnamictilistli. Huan omomoutihque ica in tlacamen huan ic inon otecauque huan oyahque. </div>
<div class='s'>Quen quitlaxtlahuahque in renta </div>
<div class='p'>
<span class="verse" id="MK12_13">13&#160;</span>Satepa otehualahsique Jesús sequin den fariseos huan oc sequinten itepalehuihcahuan Herodes, ic teichtacaahsisque ica tetlahtol. 
<span class="verse" id="MK12_14">14&#160;</span>Huan queman oteahsicohque, oteiluihque: </div>
<div class='p'>―Tlamachtiyani, ticmatihque tehhua tiquihtohua tlen melahuac huan ahmo mochihua cuenta in tlen quihtohuahque in tlacamen, tleca ahmo ticchihua cuenta tlen iquisca niyan se tlacatl. Huan ic nele tiquinnextiliya in tlen monequis in Dios maquinehnehuilican. Tel, ¿techcahuilihtoque tictlaxtlahuilisque in renta in hueyixtoc itoca César, noso ahmo? </div>
<div class='p'>
<span class="verse" id="MK12_15">15&#160;</span>Huan Jesús omomat quen quichihuahque yehhuan de ome inxayac huan omoluihque: </div>
<div class='p'>―¿Tleca nannechchicopihpiyahque? Xinechualiquilican se tomin huan niquitas. </div>
<div class='p'>
<span class="verse" id="MK12_16">16&#160;</span>Yehhuan ocualicaque huan Jesús oquintlahtlaniloc: </div>
<div class='p'>―Tel, ¿aquin inin ixayac, huan in tlen tlahcuiloli? </div>
<div class='p'>Huan yehhuan otenanquilihque: </div>
<div class='p'>―Inin ixayac huan itlahcuilol den hueyixtoc César. </div>
<div class='p'>
<span class="verse" id="MK12_17">17&#160;</span>Jesús oquinnanquililoc: </div>
<div class='p'>―Xicmacacan in hueyixtoc César tlen ihuaxca huan xitemacacan in Dios tlen tehuaxca. </div>
<div class='p'>Huan quen tel oquimatque ica tlen oquinnanquililoc. </div>
<div class='s'>Quenin ticmatihque oncan ihxohualistli </div>
<div class='p'>
<span class="verse" id="MK12_18">18&#160;</span>Huan oteahsicohque in Jesús sequin tequihuahmen den israeltecos intoca saduceos. Yehhuan aquin quihtohuahque in mijcamen ahmo yolisque oc sepa, huan otetlahtlanihque: </div>
<div class='p'>
<span class="verse" id="MK12_19">19&#160;</span>―Tlamachtiyani, in Moisés otechtlahcuiluihtehuac tla se tlacatl miquis huan quicautehuas isihuau, huan tla niyan se iconeu, iicniu inon tlacatl quipiya ihuan motlalis inon sihuatl huan maquita iconeu ipampa icniu. 
<span class="verse" id="MK12_20">20&#160;</span>Ocatcahque chicome icnimen. Huan in achto omosihuauti huan omic, huan ahmo oquitac niyan se iconeu. 
<span class="verse" id="MK12_21">21&#160;</span>Huan inon sihuatl ihuan omotlali in oc se icniu huan noyojqui omic, huan noyojqui ahmo oquitac niyan se iconeu. Huan ipan yiyi noyojqui ijcon opanoc. 
<span class="verse" id="MK12_22">22&#160;</span>Huan ijcon oquipanoc inon sihuatl ica in chicome icnimen huan ahmo oquitac niyan se iconeu. Huan satepa de ihcuac otlamimijque, noyojqui omic in sihuatl. 
<span class="verse" id="MK12_23">23&#160;</span>Ihtech in ihxohualistli, ¿catli yehhuatl ihuaxca in sihuatl, tleca in chicome icnimen oquipixque? </div>
<div class='p'>
<span class="verse" id="MK12_24">24&#160;</span>Oncan Jesús oquinnanquililoc: </div>
<div class='p'>―Ijcon molui nanmotlapolochtiyahque. Ahmo nanquinehnehuiliyahque in Itlahcuiloltzin niyan in chicahualistli den Dios. 
<span class="verse" id="MK12_25">25&#160;</span>Tleca ihcuac ihsasque den mijcamen, ahmo mosihuautisque, tlahmo mochihuasque quen in ángeles tlen caten neluicac. 
<span class="verse" id="MK12_26">26&#160;</span>Huan nele ihsasque in mijcamen. Tel, ¿ahmo nanquipoutoque quen oquihcuilo in Moisés queman Dios oquinotzaloc ipan in hueyi xihuitl tlen oxotlatoya? Masque yomijque inon tochichicacoluan, oquiluiloc Moisés in Dios: “Nehhuatl niDios aquin nechmahuestilisque in Abraham, huan in Isaac huan in Jacobo.” 
<span class="verse" id="MK12_27">27&#160;</span>Masque yomijque, oc yolticaten teixpa in Dios. Ic inon molui nanmotlapolochtiyahque. </div>
<div class='s'>In hueyi tlanahuatili </div>
<div class='p'>
<span class="verse" id="MK12_28">28&#160;</span>Omopacho seya den tlamachtiyanimen den itlanahuatil in Moisés aquin oquicac ihcuac omotlahtolchihuihtoyahque, huan quen oquinehnehuili in Jesús molui cuali oquinnanquililoc, ic inon otetlahtlanic: </div>
<div class='p'>―¿Tlen tlanahuatili in achto de nochin? </div>
<div class='p'>
<span class="verse" id="MK12_29">29&#160;</span>Huan Jesús oquinanquililoc: </div>
<div class='p'>―In achto yeh inin: “Xicaquican, tlacamen den Israel, in Totecohtzin Dios san se Totecohtzin. 
<span class="verse" id="MK12_30">30&#160;</span>Huan xitetlasohtla Totecohtzin Dios ica nochin moyolo huan ica nochin monemilis, huan ica nochin motlanehnehuilis huan ica nochin mochicahualis.” Inin in achto tlanahuatili. 
<span class="verse" id="MK12_31">31&#160;</span>Huan ic oupa: “Tictlasohtlas motlacaicniu ijcon quen tehhuatl timotlasohtla.” Ahmo oncan oc se tlanahuatili ocachi achto quen inihque. </div>
<div class='p'>
<span class="verse" id="MK12_32">32&#160;</span>Ihcuac inon in tlamachtiyani den itlanahuatil Moisés oteiluic: </div>
<div class='p'>―Molui cuali, tlamachtiyani, huan ic nele quen omihtoc; Dios san seya; ahmo oncan oc seya. 
<span class="verse" id="MK12_33">33&#160;</span>Huan tla seya tetlasohtla ica nochin iyolo huan ica nochin itlanehnehuilis huan ica nochin inemilis huan ica nochin ichicahualis, huan tla quitlasohtla itlacaicniu quen yehhuatl motlasohtla, inin ocachi cuali de nochten tetlahpalol temacalotoc in Dios ipan tlen quitlaliyahque teixpa in Dios. </div>
<div class='p'>
<span class="verse" id="MK12_34">34&#160;</span>Huan queman Jesús omocac quen molui cuali otenanquilic inon tlamachtiyani, Yehhuatzin omoluic: </div>
<div class='p'>―Ic oc chihton ticnehnehuilis huan timotemactis ica tetequihuahyou in Dios. </div>
<div class='p'>Huan niyan aquin ayacmo omixcohyanuic tetlahtlanis itlahtlen. </div>
<div class='s'>¿De aquin iconeu in Cristo? </div>
<div class='p'>
<span class="verse" id="MK12_35">35&#160;</span>Huan ihcuac omotenextiliyaya itlahtoltzin ihtech in hueyi tiopantli, oquintlahtlaniloc in Jesús: </div>
<div class='p'>―In tlamachtiyanimen den itlanahuatil in Moisés quihtohuahque ichichicaixuiu in tochichicacoltzin David in Cristo aquin tetlapehpenil in Dios. ¿Tleca ijcon quihtohuahque? 
<span class="verse" id="MK12_36">36&#160;</span>Tleca yeh in David aquin oquihcuiloc in tlen oquinextililoc in Itiotonaltzin Dios: </div>
<div class='q'>In Tohueyitahtzin omoluic Totecohtzin: </div>
<div class='q'>“Ximotlali ic noyejcan hasta niquimpinautis in motecocolihcahuan.” </div>
<div class='m'>
<span class="verse" id="MK12_37">37&#160;</span>Quen oquihto in David, Totecohtzin in Cristo itlapehpenil in Dios. ¿Quen tel, cuali mochihuas sa ichichicaixuiu in David? </div>
<div class='p'>Huan in tlacamen otecajque ica paquilistli. </div>
<div class='s'>In Jesús moteluiyahque in tlamachtiyanimen den itlanahuatil Moisés </div>
<div class='p'>
<span class="verse" id="MK12_38">38&#160;</span>Huan ihcuac omonextiliyaya, Jesús omihto: </div>
<div class='p'>―Ximomaluican den tlamachtiyanimen den itlanahuatil Moisés aquin quimpactiya nemisque ica hueyac intlaquen, maquinehnehuilican yehhuan tequihuahmen huan quimpactiya maquimahuestilican ipan in tianquistli. 
<span class="verse" id="MK12_39">39&#160;</span>Huan quimpactiya motlalisque campa ocachi cualcan ihtech in tiopan, huan canin ocachi quinmahuestilisque ihtech se iluitlacuali. 
<span class="verse" id="MK12_40">40&#160;</span>Inohque tlamachtiyanimen quincuiliyahque inchan in viudas huan ic manesi quen cualten tlaca, quincahcayahuahque nochten ica in hueyi tlayolmachtilistli. Yehhuan quiselisque tlahuel chicahuac intlahtlacol. </div>
<div class='s'>In itetlocolil in viuda </div>
<div class='p'>
<span class="verse" id="MK12_41">41&#160;</span>Huan Jesús omotlaliloc iixpa in tetlocolilcajon tlen ocatca tlahtec ihtech in hueyi tiopantli. Huan oquinitaloc quen in tlacamen oquitlaxilihticatcahque in tomin. Miyacten in ricos oquitlalilihque mimiyac. 
<span class="verse" id="MK12_42">42&#160;</span>Huan ohuala se prohue viuda huan oquitlaxilic ome mamacuili, oahsic mahtlactli centavo. 
<span class="verse" id="MK12_43">43&#160;</span>Huan Jesús oquinnotzaloc in tetlamachticahuan huan oquiniluiloc: </div>
<div class='p'>―Ic nele namechiluiya, inin prohue viuda oquitlaxilic ocachi miyac de nochten aquin oquitlaxilihticatcahque ihtech inin tetlocolilcajon. 
<span class="verse" id="MK12_44">44&#160;</span>Tleca yehhuan oquitlalilihque tlen oquimocahuiyayahque, huan inin viuda masque ahmo oquipiyaya, oquitlaxilic nochin tlen oquipiyaya, ic tlacuas.  </div>
<div class='psalmlabel' id='MK13_0'> 13</div>
<div class='s'>Jesús motematiltiya quen xitinis in hueyi tiopantli </div>
<div class='p'>
<span class="verse" id="MK13_1">1&#160;</span>Ihcuac Jesús oquixohuataya den hueyi tiopantli, oteiluic se den tetlamachticahuan: </div>
<div class='p'>―¡Tlamachtiyani, mamota tlen temen huan quen cualtzin inin calten! </div>
<div class='p'>
<span class="verse" id="MK13_2">2&#160;</span>Huan Jesús oquinanquililoc: </div>
<div class='p'>―¿Tiquita inin huehhueyi calten? Ahmo mocahuas niyan se tetl tlanepanoli, tlahmo xitinisque nochin. </div>
<div class='s'>In tlen panos achto ic tlalpolihuis </div>
<div class='p'>
<span class="verse" id="MK13_3">3&#160;</span>Huan Jesús ohuilohuac ipan in tepetl Olivos tlen ocatca ic iixpa in hueyi tiopantli. Ihcuac omosehuiloc ipan inon tepetl, oteichtacatlahtlanihque in Pedro huan Jacobo huan Juan huan Andrés: </div>
<div class='p'>
<span class="verse" id="MK13_4">4&#160;</span>―Xitechmoluili: ¿queman mochihuas inin ahmo cuali huan quen ticmatisque tlen tonali? </div>
<div class='p'>
<span class="verse" id="MK13_5">5&#160;</span>Huan Jesús opehualoc quiniluilo: </div>
<div class='p'>―Ximomaluican niyan aquin mamechcahcayahua. 
<span class="verse" id="MK13_6">6&#160;</span>Hualasque miyacten huan quihtosque: “Nehhuatl niCristo”, huan ijcon quincahcayahuasque miyacten. </div>
<div class='p'>
<span class="verse" id="MK13_7">7&#160;</span>’Huan queman nanquicaquisque quen motehuiyahque san canic huan san tlahtoli den motehuilistli, ahmo ximomoutican. Ijcon quipiya tlen panos huan ayamo itlamiyan in tonali. 
<span class="verse" id="MK13_8">8&#160;</span>Tleca motehuisque sequin huan oc sequin huan in hueyixtoc moixnamiquis ihuan oc seya, huan tlaluehueyocas san canic, huan yes apistli. Ipan inon tonali pehuas in tlapanolistli. </div>
<div class='p'>
<span class="verse" id="MK13_9">9&#160;</span>’Huan xicchihuacan cuenta quen mechtemactisque iixpa in tequihuahmen tleca nannechneltocahque, huan mechuihhuitequisque in judeahtecos ihtech in tiopantli, huan mechtemactisque iixpa in hueyixtoque nopampa ic nanquichipahuasque inixpa yehhuan. 
<span class="verse" id="MK13_10">10&#160;</span>Huan ihcuac ayamo ahsi in tonali, in itlahtoltzin den temaquixtilistli quinonotzasque ipan nochin tlalticpactli. 
<span class="verse" id="MK13_11">11&#160;</span>Huan queman mechquitzquisque huan mechtemactisque iixpa in tequihuahmen, ahmo xicchihuacan cuenta tlen nanquihtosque. Tleca in Itiotonaltzin Dios mechmacalos tlen nanquihtosque ihtech inon tonali. Huan ijcon ahmo san namehhuanten nantlahtosque. 
<span class="verse" id="MK13_12">12&#160;</span>Huan seya quitemactis icniu ic maquimictican huan in tetata quitemactis iconeu. Huan in conemen quicocolisque in tetata huan quinemictiltisque. 
<span class="verse" id="MK13_13">13&#160;</span>Huan nochten mechixtlasasque nopampa, huan maquisas in aquin nechilnamiquis hasta miquis. </div>
<div class='p'>
<span class="verse" id="MK13_14">14&#160;</span>’In tlayolchicauqui Daniel oquihcuilo ihtech Itlahcuiloltzin Dios ica tlen tlayolihtlacohua. Queman nanquitasque inon tlamantli tecpantos canin ahmo yesquiyani, nochten in tlacamen den tlali Judea macholocan ic coutla. Maquichihuacan cuenta in aquin quiamapohua inin. 
<span class="verse" id="MK13_15">15&#160;</span>Huan aquin yes quiahuac den cali ahmo macalaqui ichan ic quiquixtis itlahtlen. 
<span class="verse" id="MK13_16">16&#160;</span>Huan aquin ompa yes ic mila ahmo mamocuepa ichan quiana itlaquen. 
<span class="verse" id="MK13_17">17&#160;</span>Huan tetlocolti in sihuamen aquin quinitzticaten impiluan huan yehhuan aquin tlascaltihticaten ipan inon tonalten. 
<span class="verse" id="MK13_18">18&#160;</span>Huan ximotlatlautican ic ahmo nancholosque ihcuac sehua. 
<span class="verse" id="MK13_19">19&#160;</span>Tleca ihtech inon tonalten ompa yes tlamohsihuilistli tlen ahyic tiquitztoque ihcuac opeu in tlacticpactli tlen Dios omochiu hasta axan, huan ayacmo queman tiquitasque ijcon oc sepa. 
<span class="verse" id="MK13_20">20&#160;</span>Huan tla huehcahuis inon tlamohsihuihstli, niyan aquin maquisanihque. Huan impampa inon tetlapehpeniluan Dios ahmo huehcahuis inon tonalten huan cuali quixicosque. </div>
<div class='p'>
<span class="verse" id="MK13_21">21&#160;</span>’Huan tla seya mechiluis namehhuan: “Xiquitacan, nicanca in Cristo”, noso “Xiquitacan, nepa ompaca”, ahmo xicneltocacan. 
<span class="verse" id="MK13_22">22&#160;</span>Hualasque aquin ahmo nele cristos huan tlayolchicaucamen san tlacahcayaucamen huan quichihuasque molui cualtzin quen Dios. Ijcon quincahcayahuasque hasta in tetlapehpeniluan Dios tla cuali. 
<span class="verse" id="MK13_23">23&#160;</span>Huan xicyecmautican namehhuan. Yinamechiluihtoc de achto. </div>
<div class='s'>Quenin hualuilohuas Tetiachicau ica nochin tlacatl </div>
<div class='p'>
<span class="verse" id="MK13_24">24&#160;</span>’Huan ipan inon tonalten satepa de inon tlamohsihuilistli, in tonaltzintli tlayohuas huan in metztli ahmo tlanextis. 
<span class="verse" id="MK13_25">25&#160;</span>In sitlalten huetzisque den neluicac, huan Dios quinmayahui in tequihuahmen den neluicactli. 
<span class="verse" id="MK13_26">26&#160;</span>Huan ihcuac inon nochten nechitasque nehhuatl aquin Nitetiachicau ica nochin tlacatl hualuilohuatas ihtech in mextli ica hueyi tequihuahyotl huan molui cualtzin hasta tehuelitasque. 
<span class="verse" id="MK13_27">27&#160;</span>Huan ihcuac inon Dios mohualtitlanis in ángeles maquinsentlalican aquin tetlapehpeniluan de nohuiyan ihtech in tlalticpactli huan de nohuiyan ihtech in neluicactli. </div>
<div class='p'>
<span class="verse" id="MK13_28">28&#160;</span>’Xicahxilican in tlalnamictilistli den higoscohuitl. Ihcuac pehua xotla nanquimatihque yimero ahsi in xopanilistli. 
<span class="verse" id="MK13_29">29&#160;</span>Ijcon noyojqui queman nanquitasque panotica inon tlamantli, nanquimatisque nele ayacmo huehca ic nimocuepas. 
<span class="verse" id="MK13_30">30&#160;</span>Ic nele namechiluiya, in tlacamen axan yolticaten ahmo tlami miquisque hasta ihcuac panos nochin inin tlahtoli. 
<span class="verse" id="MK13_31">31&#160;</span>Polihuisque in neluicactli huan in tlalticpactli huan nochin tlen niquihtos ahhuel polihuis tlahmo nele tzonquisas. </div>
<div class='p'>
<span class="verse" id="MK13_32">32&#160;</span>’Niyan aquin ahmo quimati niyan in tonali queman nimocuepas. Niyan in ángeles niyan nehhuatl Iconetzin Dios. In tlahmo momati san Yehhuatzin Tohueyitahtzin. </div>
<div class='p'>
<span class="verse" id="MK13_33">33&#160;</span>’Ic inon xicyecmautiyecan huan xicchihuacan cuenta huan ximoyolmachtihtican, tleca ahmo nanquimatihque tlen tonali yes. 
<span class="verse" id="MK13_34">34&#160;</span>Yes quen se tlacatl ihcuac yau huehca den ichan. Achto ic yas quincautehua matlachiyacan itlaquehualuan sehseya ica intequiu. Huan quitequiutiya in tlachiyani maquichihua cuenta. 
<span class="verse" id="MK13_35">35&#160;</span>Huan ahmo quimatihque queman mocuepas. Xicyecmautiyecan tel, tleca ijcon noyojqui ahmo nanquimatihque queman nihualas, tla cana tiotlajcan, noso cana tlayohua, noso cana ihcuac tzahtzis in pachilel, noso cana huehca sancuel. 
<span class="verse" id="MK13_36">36&#160;</span>Ahmo yeh ihcuac nihualas huan namechahsiquiu ahmo nanmochiutosque cuenta. 
<span class="verse" id="MK13_37">37&#160;</span>In tlen namechiluiya namehhuan, ijcon niquiniluiya nochten: Mamochihuacan cuenta ic manechchiyacan.  </div>
<div class='psalmlabel' id='MK14_0'> 14</div>
<div class='s'>Quen omotlahtolmacaque ic tequitzquisque in Jesús </div>
<div class='p'>
<span class="verse" id="MK14_1">1&#160;</span>Opolihuiyaya ome tonali ic pehua in iluitl maquilnamiquican quen oquinmaquixtiloc in judeahtecos den tlali Egipto. Inon iluitl itoca pascua. Huan in achtohque tiopixcamen huan in tlamachtiyanimen den itlanahuatil in Moisés quitemohuahque quen teichtacaquitzquisque in Jesús ic matemictican. 
<span class="verse" id="MK14_2">2&#160;</span>Huan oquihtohuayahque: </div>
<div class='p'>―Ocachi cuali ahmo ticchihuasque ihtech in iluitl, huan ahmo mamochihua in netehuilistli den tlacamen. </div>
<div class='s'>Se sihuatl otetlalili in pahtli in Jesús </div>
<div class='p'>
<span class="verse" id="MK14_3">3&#160;</span>Jesús oilohuaya ipan in altepetl Betania ichan Simón aquin opapalanticatca itlacayo. Ihcuac otlacualotoya, oahsito se sihuatl quihuica in pahtli molui patiyo itoca nardo, tlen quipiya iahhueyaca. Huan oquitlapan inon tehuilotl huan otetlalili in pahtli ipan tetzonteco in Jesús. 
<span class="verse" id="MK14_4">4&#160;</span>Huan ocatcahque sequin ompa yehhuan ocualanque huan omoluihque: </div>
<div class='p'>―¿Tleca ijcon quitlasohchihua in pahtli? 
<span class="verse" id="MK14_5">5&#160;</span>Cuali quinemacani ica cana yiyi ciento denario huan quinmacani in prohues. </div>
<div class='p'>Huan oquitlacahualtihque in sihuatl. </div>
<div class='p'>
<span class="verse" id="MK14_6">6&#160;</span>Huan Jesús oquiniluiloc: </div>
<div class='p'>―Xicahuacan. ¿Tleca nanquimohsihuihticaten? Se cualtzin tlamantli onechchihuili. 
<span class="verse" id="MK14_7">7&#160;</span>Tleca nochipa ompayes namohuan in prohues, huan queman nanquinequisque, cuali nanquimpalehuisque. Huan nehhuatl ahmo nochipa nannechpiyasque. 
<span class="verse" id="MK14_8">8&#160;</span>Yehhuatl oquichiu tlen cuali yeni. Masque ayamo nimijqui, onechtlalilic inon pahtli ihtech notlacayo quen quichihuasque ic tetocasque. 
<span class="verse" id="MK14_9">9&#160;</span>Ic nele namechiluiya, san canic matlanonotzacan ica in cuali itlahtoltzin Dios ic nohuiyan ipan in tlalticpactli, noyojqui tlen oquichiu inin sihuatl quitematiltis ic maquilnamiquican. </div>
<div class='s'>Judas opeu tetemactiya in Jesús </div>
<div class='p'>
<span class="verse" id="MK14_10">10&#160;</span>Huan ihcuac inon, Judas Iscariote, seya den mahtlactli huan ome tetlamachticahuan, oya quinita in achtohque tiopixcamen ic tetemactis in Jesús. 
<span class="verse" id="MK14_11">11&#160;</span>Queman yehhuan oquicajque tlen oquiniluihto, yehhuan opajque huan oquiluihque quimacasque tomin ic inon. Huan Judas oquitemoc quen cuali tetemactis. </div>
<div class='s'>In tlaolichtilistli den Totecohtzin </div>
<div class='p'>
<span class="verse" id="MK14_12">12&#160;</span>Huan ocatca in achto tonali den iluitl queman in judeahtecos quicuahque in pantzin tlen ahmo semautoc, ihcuac quimictiyahque in calnelo den pascuahiluitl. Huan in tetlamachticahuan otetlahtlanihque in Jesús: </div>
<div class='p'>―¿Canin monequi matiyacan ticyectlalisque in tlacuali den pascua? </div>
<div class='p'>
<span class="verse" id="MK14_13">13&#160;</span>Oncan oquinnotzaloc inehuan tetlamachticahuan huan oquiniluiloc: </div>
<div class='p'>―Xiyacan ihtech in altepetl huan ompa nanquinamiquisque se tlacatl aquin quihuicatas se tzotzocoli den atl huan xicuitlapanuican. 
<span class="verse" id="MK14_14">14&#160;</span>Huan ipan tlen cali calaquis, xiquiluican iteco inon cali: “In tlamachtiyani otechualtitlaniloc matitlanahuatican: Nihualas ihuan in notlamachticahuan huan ticuasque in tlacuali den pascua. Huan axan matechnextililo in cuarto campa ticuasque.” 
<span class="verse" id="MK14_15">15&#160;</span>Huan yehhuatl mechnextilis se hueyi cuarto tlayectlalili ipan omepiso. Xicyectlalican in tlacuali ompa ica tehhuanten. </div>
<div class='p'>
<span class="verse" id="MK14_16">16&#160;</span>Huan in tetlamachticahuan oyahque ihtech in altepetl huan ocahsique quen oquiniluiloc, huan oquiyectlalihque in tlacuali den pascua. </div>
<div class='p'>
<span class="verse" id="MK14_17">17&#160;</span>Huan inon tiotlac in Jesús inuan ohualuilohuac in tetlamachticahuan. 
<span class="verse" id="MK14_18">18&#160;</span>Ihcuac omotlalihque tlacuahque, Jesús oquiniluiloc: </div>
<div class='p'>―Ic nele namechiluiya, seya de namehhuanten aquin nohuan tlacuas, yeh in aquin nechtemactis. </div>
<div class='p'>
<span class="verse" id="MK14_19">19&#160;</span>Yehhuan otlocoxque huan oquiteluihque se huan oc seya: </div>
<div class='p'>―Cox, ¿nehhua yes? </div>
<div class='p'>
<span class="verse" id="MK14_20">20&#160;</span>Huan Jesús oquinnanquililoc: </div>
<div class='p'>―Yeh in seya de inin mahtlactli huan ome aquin quipolactiya in pantzin nohuan. 
<span class="verse" id="MK14_21">21&#160;</span>Tleca nehhuatl aquin Nitetiachicau ica nochin tlacatl nimiquis quen quihtohua ihtech Itlahcuiloltzin Dios, huan tetlocoltiya in tlacatl aquin yau nechtemactiya. Ocachi cuali inon tlacatl ahmo tlacatisquiyani tleca molui motlapanoltis. </div>
<div class='p'>
<span class="verse" id="MK14_22">22&#160;</span>Ihcuac yehhuanten tlacuahticaten, Jesús omoan in pantzin huan omotlasohcamatiloc ica in Dios. Omocohcoton huan oquinmahmacaloc huan oquiniluiloc: </div>
<div class='p'>―Xicuacan, inin pantzin notlacayo. </div>
<div class='p'>
<span class="verse" id="MK14_23">23&#160;</span>Huan omoan noyojqui se vaso ica vino. Omotlasohcamatiloc ica in Dios, huan oquinxehxeluiloc huan omoyecoltihque nochten. 
<span class="verse" id="MK14_24">24&#160;</span>Huan oquiniluiloc: </div>
<div class='p'>―Inin noyes. Nechmictisque huan niyesquisas. Inin noyes tlen ic quilnamiquisque in yancuic mononotzalistli tlen mochihua Notahtzin Dios ica nochin aquin tehuaxca. Quintlapohpoluilos intlahtlacol in Dios tleca nimiquis impampa. 
<span class="verse" id="MK14_25">25&#160;</span>Ic nele namechiluiya, ayacmo niconis den iyayo den uva hasta in tonali queman niconis in yancuic ipan in tetlatequiutilistzin Dios. </div>
<div class='s'>Jesús motematiltiya quen Pedro teixtlatis </div>
<div class='p'>
<span class="verse" id="MK14_26">26&#160;</span>Huan ocuihcuicaque se tlamahuestilistli huan oquisque den cali huan oyahque ipan in tepetl Olivos. 
<span class="verse" id="MK14_27">27&#160;</span>Oncan Jesús oquiniluiloc in tetlamachticahuan: </div>
<div class='p'>―Nochten namehhuan nanmopinautisque huan ic inon nanmochayahuahque ipan inin tlayohua. Tleca ijcon omihto in Dios ihtech Itlahcuiloltzin: “Queman nicmictis in paxtol, in icalnelohuan mochayahuasque.” Ijcon ca tlahcuiloli tlen panos queman nimiquis. 
<span class="verse" id="MK14_28">28&#160;</span>Huan satepa de inon niihsas, huan namechyecanas ipan in tlali Galilea. </div>
<div class='p'>
<span class="verse" id="MK14_29">29&#160;</span>Oncan Pedro oteiluic: </div>
<div class='p'>―Masque nochten mapinahuican, nehhuatl ahmo. </div>
<div class='p'>
<span class="verse" id="MK14_30">30&#160;</span>Huan Jesús omoluic: </div>
<div class='p'>―Ic nele nimitziluiya, inin tlayohua achto ic tzahtzis oupa in pachilel, tehhuatl tinechixtlatis yexpa. </div>
<div class='p'>
<span class="verse" id="MK14_31">31&#160;</span>Huan otlixnamic in Pedro huan oquiteluic: </div>
<div class='p'>―Masque nechmictisquiyanihque tehuan, ahmo niteixtlatis. </div>
<div class='p'>Huan ijcon nochten oquihtohque. </div>
<div class='s'>Jesús omoyolmachtiloc canin itocahyan Getsemaní </div>
<div class='p'>
<span class="verse" id="MK14_32">32&#160;</span>Huan oahsique canin itocahyan Getsemaní huan oquiniluiloc in tetlamachticahuan in Jesús: </div>
<div class='p'>―Ximotlalican nican huan niyau nimoyolmachti. </div>
<div class='p'>
<span class="verse" id="MK14_33">33&#160;</span>Huan oquinuicaloc in Pedro huan Jacobo huan Juan. Huan opehualoc motlocoltilo, huan omomohsihuiloc. 
<span class="verse" id="MK14_34">34&#160;</span>Huan oquiniluiloc: </div>
<div class='p'>―Tlahuel nimotlocoltihtica nicmachilihtica ayacmo nicxicos. Ximocahuacan nican huan xitlamautiyecan. </div>
<div class='p'>
<span class="verse" id="MK14_35">35&#160;</span>Huan Jesús otlicanaloc oc chihton, huan otlaltenamiquiloc huan opehualoc moyolmachtilo huan otetlatlautiloc tla cuali, ahmo mopanoni inon tlapanolistli. 
<span class="verse" id="MK14_36">36&#160;</span>Huan omihtohuaya: </div>
<div class='p'>―Notahtzin, nochin tlamantli cuali mochihuas. Manechpanahui ahmo nictlapanoltis. Masque ahmo manechpano quen nicnequi, tlahmo quen Tehhuatzin ticmonequiltiya. </div>
<div class='p'>
<span class="verse" id="MK14_37">37&#160;</span>Huan omocuepaloc inahuac in yiyi tetlamachticahuan huan oquinahsiloto cochticaten. Huan oquiluiloc in Pedro: </div>
<div class='p'>―Simón, cox, ¿ticochtoc? ¿Ahhuel titlamautiyes niyan se hora? 
<span class="verse" id="MK14_38">38&#160;</span>Xitlamautiyecan huan ximoyolmachtican, ic ahmo mechyoltilanas. Ic nele iyolo in tlacatl quinequi quitlacamatis in Dios huan in itlacayo ahhuel quichihua. </div>
<div class='p'>
<span class="verse" id="MK14_39">39&#160;</span>Oc sepa ohuilohuac huan omoyolmachtiloc, huan omihto ijcon quen achto. 
<span class="verse" id="MK14_40">40&#160;</span>Oc sepa omocuepaloc huan oquinahsiloco cochticaten inon yiyinten, tleca molui ocochmicticatcahque, huan ahmo oquimatiyayahque tlen tenanquilisque queman oquinihxitiloc. 
<span class="verse" id="MK14_41">41&#160;</span>Queman omocuepaloc ic yexpa, oquiniluiloc: </div>
<div class='p'>―Axan queme, xicochican huan ximosehuican, huan ayacuel; yopanoc in hora para cochis. Xiquitacan, yoahsic in hora queman nechtemactisque nehhuatl aquin Nitetiachicau ica nochin tlacatl inmajco in tlahtlacolyohque. Xiquitacan in aquin nechtemactis yohualahsic. 
<span class="verse" id="MK14_42">42&#160;</span>Ximehuacan huan tiyohue. </div>
<div class='s'>Quenin otequitzquihque in Jesús </div>
<div class='p'>
<span class="verse" id="MK14_43">43&#160;</span>Huan ihcuac otlahtoloticatca in Jesús, oahsico in Judas, inon se den mahtlactli huan ome. Ihuan ohualaya miyac tlacatl ica espadas huan cohuitl. Oquinualtitlanque in achtohque tiopixcamen huan in tlamachtiyanimen den tlanahuatilten huan in tetecten. 
<span class="verse" id="MK14_44">44&#160;</span>In Judas, yeh in aquin otetemacti, yoquinnahuati: </div>
<div class='p'>―In aquin nictlahpalos, yehhuatl yes. Xiquitzquican huan xicuicacan ahmo xicmaquixtican. </div>
<div class='p'>
<span class="verse" id="MK14_45">45&#160;</span>Huan queman Judas oteahsito, saniman omopacho tenahuac in Jesús huan oteiluic: </div>
<div class='p'>―¡Tlamachtiyani! </div>
<div class='p'>Ijcon otetlahpaloc. 
<span class="verse" id="MK14_46">46&#160;</span>Huan in tlacamen otequitzquihque in Jesús huan otehuicaque yitlatemactili. </div>
<div class='p'>
<span class="verse" id="MK14_47">47&#160;</span>Huan seya den tetlamachticahuan oquiquixti in espada huan oquinacastzontec se itlaquehual in hueyixtoc den tiopixcamen. 
<span class="verse" id="MK14_48">48&#160;</span>Huan Jesús oquiniluiloc: </div>
<div class='p'>―Tel, ¿ijcon onanualahque nannechquitzquiyahque quen se tlachtejqui ica espadas huan ica cohuitl? 
<span class="verse" id="MK14_49">49&#160;</span>Mostli onicatca namohuan onamechnonotztoya ihtech in hueyi tiopantli. ¿Tleca ahmo onannechquitzquihque ompa? Huan axan ijquin nannechchiuticaten ica tlen nanquilnamiquihque in tlen yihuehcau ihcuiliutoc ipan Itlahcuiloltzin Dios ica nochin tlen nechpanos. Huan ijcon nannechchihuilihticaten axan. </div>
<div class='p'>
<span class="verse" id="MK14_50">50&#160;</span>Oncan otecautejque huan ocholohque nochten in tetlamachticahuan. </div>
<div class='p'>
<span class="verse" id="MK14_51">51&#160;</span>Huan se telpochtli opanpictoya san ica se itatapa huan otecuitlapanui in Jesús. Huan oquiquitzquihque in soldados itatapa. 
<span class="verse" id="MK14_52">52&#160;</span>Huan yehhua oquicautehuac in itatapa huan ocholo xipetz. </div>
<div class='s'>Jesús iixpa in tequihuahmen </div>
<div class='p'>
<span class="verse" id="MK14_53">53&#160;</span>Otehuicaque in Jesús iixpa in hueyixtoc den tiopixcamen huan omosentlalihque nochten in tiopixcamen huan in tetecten huan in tlamachtiyanimen den itlanahuatil in Moisés. 
<span class="verse" id="MK14_54">54&#160;</span>Huan Pedro otehuehcapantocayaya hasta ipan iquiahuac in hueyixtoc den tiopixcamen huan ompa oyehuatoya inuan in topilten omoscohtoyahque inahuac in tletl. </div>
<div class='p'>
<span class="verse" id="MK14_55">55&#160;</span>Huan in achtohque tiopixcamen huan nochin tequihuahmen den tiopantli oquitemohuayahque aquin quichipahuas tlenon ica tetlahtlacoltisque in Jesús ica tlen temictisque, huan ahmo tlen oteahxilihque. 
<span class="verse" id="MK14_56">56&#160;</span>Tleca miyacten oteistlacahuihtoyahque huan san omotlatlaxiliyayahque tlen oquihtohuayahque se huan oc seya. 
<span class="verse" id="MK14_57">57&#160;</span>Huan ohualahque sequin aquin oteistlacahuihtoyahque huan ijcon oquihtohque: </div>
<div class='p'>
<span class="verse" id="MK14_58">58&#160;</span>―Oticajque quen oquihto: “Nicxitinis inin hueyi tiopantli tlen tlamachihchiutli huan ipan yiyi tonali nicchihchihuas oc seya tlen ahmo tlamachihchiutli.” </div>
<div class='p'>
<span class="verse" id="MK14_59">59&#160;</span>Huan niyan ijcon omoixnamictitoya ica tlen oteistlacahuiyayahque. </div>
<div class='p'>
<span class="verse" id="MK14_60">60&#160;</span>Huan in hueyixtoc den tiopixcamen omotelquetz tlanepantla huan otetlahtlani in Jesús: </div>
<div class='p'>―Tel, ¿ahmo titlananquilis ica tlen mitzchipahuilisque tehhuatl? </div>
<div class='p'>
<span class="verse" id="MK14_61">61&#160;</span>Huan Jesús san omocahualoc huan ahmo tlen omonanquilic. In hueyixtoc den tiopixcamen oncan oc sepa otetlahtlani: </div>
<div class='p'>―Tel, ¿tehhuatl in Cristo, Iconetzin in aquin titemahuestiliyahque? </div>
<div class='p'>
<span class="verse" id="MK14_62">62&#160;</span>Huan Jesús omonanquilic: </div>
<div class='p'>―Queme, nehhuatl niCristo. Huan nannechitasque nehhuatl aquin Nitetiachicau ica nochin tlacatl nimoyectlalihtos ic teyejcan in Dios aquin mopiya nochin chicahualistli. Huan nannechitasque quen nihualtemos den neluicac ihtech in mextli. </div>
<div class='p'>
<span class="verse" id="MK14_63-64">63-64&#160;</span>Ihcuac oquicajque inon, in hueyixtoc den tiopixcamen oquitzomon itlaquen tlen ihuaxca tleca oquinehnehuili inon Jesús otecamanaluic in Dios. Huan ic inon oquihto: </div>
<div class='p'>―Tequin onechcualantic. Namehhuan noyojqui onanquicajque quen otecamanaluic in Dios. Ahmo ticnequisque oc sequin tlachipaucamen. ¿Axan tlen nanquinehnehuiliyahque? </div>
<div class='p'>Huan nochten otetlahtlacoltihque in Jesús huan oquihtohque: </div>
<div class='p'>―Quipiya tlen ticmictisque. </div>
<div class='p'>
<span class="verse" id="MK14_65">65&#160;</span>Oncan sequin opeuque teixchihchahuiyahque, huan oc sequin oteixpiquiyayahque huan oteixtlatziniyayahque. Huan otetlahtlanihque: </div>
<div class='p'>―Tel, ¿cuali titechiluis aquin mitztehuiya? </div>
<div class='p'>Huan in topilihten otehuihhuitequiyayahque. </div>
<div class='s'>In Pedro teixtlatiya in Jesús </div>
<div class='p'>
<span class="verse" id="MK14_66">66&#160;</span>Ihcuac oteyoluihtihque in Jesús ipan in ome piso den cali, in Pedro omocau tlatzintla ihtech in quiahuactli, huan ohuala quiahsi seya den itescahuan in hueyixtoc den tiopixcamen. 
<span class="verse" id="MK14_67">67&#160;</span>Huan oquitztehuac in Pedro moscohtica huan oquiyequitac maquixmati. Huan oquiluic: </div>
<div class='p'>―Tehhuatl noyojqui otinemiyaya ihuan in Jesús den Nazaret. </div>
<div class='p'>
<span class="verse" id="MK14_68">68&#160;</span>Huan oteixtlatic in Pedro, huan oquihto: </div>
<div class='p'>―Ahmo niquixmati, niyan nicnehnehuiliya tlen tinechiluiya. </div>
<div class='p'>Huan oquis quiahuac. Huan otzahtzic in pachilel. 
<span class="verse" id="MK14_69">69&#160;</span>Huan inon tesqui oc sepa oquitac in Pedro huan opeu quiniluiya in aquin ompa ocatcahque: </div>
<div class='p'>―Inin tlacatl seya de yehhuan. </div>
<div class='p'>
<span class="verse" id="MK14_70">70&#160;</span>Huan Pedro oc sepa oteixtlatic. Huan oc chihton yehhuanten aquin ompa ocatcahque oc sepa oquiluihque: </div>
<div class='p'>―Melahuac tehhuatl seya de yehhuanten, tleca tehhuatl de Galilea huan ijcon titlahtohua. </div>
<div class='p'>
<span class="verse" id="MK14_71">71&#160;</span>Huan oquinanquilic in Pedro ic quitlapachos itlahtol: </div>
<div class='p'>―Nele Dios ahmo niquixmati inon tlacatl aquin nanquihtohticaten. Manicuicatinemi nochipa in tlahmo melahuac. </div>
<div class='p'>
<span class="verse" id="MK14_72">72&#160;</span>Huan niman otzahtzic in pachilel ic oupa huan Pedro oquilnamic quen Jesús omoluic: “Achto ic tzahtzis oupa in pachilel tinechixtlatis yexpa.” Huan opeu tlocolchoca.  </div>
<div class='psalmlabel' id='MK15_0'> 15</div>
<div class='s'>Jesús iixpa in Pilato </div>
<div class='p'>
<span class="verse" id="MK15_1">1&#160;</span>Saniman quen otlatuic omosentlalihque in achtohque tiopixcamen huan in tetecten huan in tlamachtiyanimen den itlanahuatil in Moisés huan oc sequinten tequihuahmen den tiopantli. Omonohnotzque ica tlen quichihuasque ica in Jesús. Huan oteilpihque in Jesús huan otehuicaque tetemactiyahque imajco in Pilato. Yeh in aquin tequihua de nochin tlali Judea. 
<span class="verse" id="MK15_2">2&#160;</span>Huan in Pilato otetlahtlanic: </div>
<div class='p'>―Tel, ¿tehhuatl in hueyixtoc den judeahtecos? </div>
<div class='p'>Yehhuatzin omonanquilic: </div>
<div class='p'>―Queme. </div>
<div class='p'>
<span class="verse" id="MK15_3">3&#160;</span>Huan in achtohque tiopixcamen oteteluihque iixpa in Pilato ica miyac istlacatlahtoli. 
<span class="verse" id="MK15_4">4&#160;</span>Oncan Pilato oc sepa otetlahtlani: </div>
<div class='p'>―Tel, ¿ahmo tlen titlananquilis? Xiquita ica quesqui tlahtoli mitzteluiyahque. </div>
<div class='p'>
<span class="verse" id="MK15_5">5&#160;</span>Huan Jesús ayacmo omonanquilic, huan Pilato quen tel oquimatiyaya tleca ahmo oquinehnehuilic quen ayacmo omonanquilic in Jesús. </div>
<div class='s'>Jesús tetlahtlacoltiyahque ic mamicohua </div>
<div class='p'>
<span class="verse" id="MK15_6">6&#160;</span>Huan cada xihuitl ipan inon iluitl den pascua quicahcahua se preso in tequihua. Maye in aquin oquinequiyayahque in tlacamen. 
<span class="verse" id="MK15_7">7&#160;</span>Huan ocatca se preso itoca Barrabás. Yeh in seya de yehhuan aquin quitzacuilisnequihque in tequihua huan oquinmictihque sequin tlacamen. 
<span class="verse" id="MK15_8">8&#160;</span>Huan in tlacamen ohualahque huan opeuque quiluiyahque in Pilato maquicahcahua in preso quen nochipa quinchihuiliya ipan inon iluitl. 
<span class="verse" id="MK15_9">9&#160;</span>Huan Pilato oquintlahtlani: </div>
<div class='p'>―Tel, ¿nanquinequihque manicahcahua in hueyixtoc de namehhuan judeahtecos? </div>
<div class='p'>
<span class="verse" id="MK15_10">10&#160;</span>Tleca oquinehnehuiliyaya ica nexicoli quen otetemactihque in achtohque tiopixcamen. 
<span class="verse" id="MK15_11">11&#160;</span>Huan yehhuan oquintlahtolmacaque in miyac tlacamen maquihtocan ocachi cuali maquicahcahua in Barrabás. 
<span class="verse" id="MK15_12">12&#160;</span>Pilato oc sepa oquintlahtlani: </div>
<div class='p'>―Tel, ¿tlen nanquinequihque manicchihua ihuan aquin nanquihtohuahque hueyixtoc den namehhuan nanjudeahtecos? </div>
<div class='p'>
<span class="verse" id="MK15_13">13&#160;</span>Huan in tlacamen otlananquilihque, coutzahtziticaten: </div>
<div class='p'>―¡Xicmictican ipan in cruz! </div>
<div class='p'>
<span class="verse" id="MK15_14">14&#160;</span>Huan Pilato oquintlahtlani: </div>
<div class='p'>―¿Tleca nicmictis? ¿Tlenon ic mechmohsihuiya? </div>
<div class='p'>Huan yehhuan ocachi omotlahtolchicauque: </div>
<div class='p'>―¡Xicmictican ipan in cruz! </div>
<div class='p'>
<span class="verse" id="MK15_15">15&#160;</span>Ihcuac inon in Pilato oquicahcau in Barrabás tleca oquinec quimpacmacas in tlacamen. Huan in Pilato oquintequiuti in soldados matehuihhuitequican in Jesús ica cuitlaxtli tlen quipiya teposcuechtli, huan matehuicacan huan matemictican ipan in cruz. </div>
<div class='p'>
<span class="verse" id="MK15_16">16&#160;</span>Huan in soldados otehuicaque tlahtec ihtech in hueyi quiahuactli den palacio huan omosentlalihque nochin soldados. 
<span class="verse" id="MK15_17">17&#160;</span>Huan otetlaquentihque in Jesús ica se impampijca morada quen motlali san yeh in hueyixtoc, huan oquixinapalohque in corona de huetztli, huan otetlalilihque ipan tetzonteco. 
<span class="verse" id="MK15_18">18&#160;</span>Huan opeuque tetlayehyelcaluiyahque huan oteiluihque: </div>
<div class='p'>―¡Tiquixmati tehhuatl tihueyixtoc den judeahtecos! </div>
<div class='p'>Ijcon teca ohuetzcahque. 
<span class="verse" id="MK15_19">19&#160;</span>Huan otecuahuitejque ica se acatl. Huan oteixchihchahuiyayahque huan omotlancuaquetzque teixpa huan san otemahuestilihque ic otetlayehyecaluihque. 
<span class="verse" id="MK15_20">20&#160;</span>Huan queman otlan tetlayehyecaluiyahque, otequixtilihque tepampijca huan otetlalilihque in tlen tetlaquen. Huan niman otehuicaque temictisque ipan in cruz. </div>
<div class='s'>In Jesús otemictihque ipan in cruz </div>
<div class='p'>
<span class="verse" id="MK15_21">21&#160;</span>Opanotaya se tlacatl itoca Simón den tlali Cirene, yeh in ipiluan Alejandro huan Rufo. Mocueptica den mila huan oquitequiutihque in soldados maquihuica tecruz in Jesús. </div>
<div class='p'>
<span class="verse" id="MK15_22">22&#160;</span>Huan otehuicaque Jesús in itocahyan Gólgota, tlen quihtosnequi Tzontecontlan. 
<span class="verse" id="MK15_23">23&#160;</span>Huan ic ahmo tequin momachilis, otemacaque in vino tlaneloli ihuan mirra, quihtosnequi chichic pahtli. Huan Jesús ahmo omonic. 
<span class="verse" id="MK15_24">24&#160;</span>Huan otemasohualtihque ihtech in cruz mamicohua, huan oquiejque in cruz ihtech in tlacoyoctli. Huan in soldados omoxehxeluihque in tetlaquen huan omahuiltihque ica in dados aquin quitlanis sehsen tetlaquen. </div>
<div class='p'>
<span class="verse" id="MK15_25">25&#160;</span>Cana chicnahue hora tlahca queman otemasohualtihque. 
<span class="verse" id="MK15_26">26&#160;</span>Oquihcuilohque ipan se tablón icuac in cruz tlen ic oteteluihque huan oquihtohuaya: “Yeh in hueyixtoc den judeahtecos.” 
<span class="verse" id="MK15_27">27&#160;</span>Tehuan oquinmasohualtihque ihtech incruz mamiquican inehuan ichtejcamen. Huan oquineuque in ome cruz, huan oquintocahque seya ic teyejcan, huan in oc seya ic oc se lado. 
<span class="verse" id="MK15_28">28&#160;</span>Huan ijcon opanoc quen ca tlahcuilohtoc ihtech in Itlahcuiloltzin Dios: “Tlapanolos quen seya den tlahtlacolyohque.” </div>
<div class='p'>
<span class="verse" id="MK15_29">29&#160;</span>Huan opanohuayahque sequin aquin otepactecayayahque huan omocuatzetzelohque ic teca ohuetzcahque. Huan oteiluihque: </div>
<div class='p'>―Tel, tehhuatl otiquihto mach tictoyahuas in hueyi tiopantli huan ihtech yiyi tonali oc sepa ticchihchihuas. 
<span class="verse" id="MK15_30">30&#160;</span>Axan ximomaquixti mosel huan xitemo ipan in cruz. </div>
<div class='p'>
<span class="verse" id="MK15_31">31&#160;</span>San ijcon noyojqui otetlayehyecaluihque in achtohque tiopixcamen huan in tlamachtiyanimen den itlanahuatil in Moisés. Huan omoluihque seya huan oc seya: </div>
<div class='p'>―Oquinmaquixtic oc sequin huan yehhua ahhuel momaquixtiya. 
<span class="verse" id="MK15_32">32&#160;</span>Tla nele yeh in Cristo, in hueyixtoc de tehhuan israeltecos, tiquitasque matemo ipan in cruz huan ticneltocasque. </div>
<div class='p'>Huan noyojqui otepactecayayahque ihuan in inehuan ichtejcamen ipan in oc ome cruz. </div>
<div class='p'>
<span class="verse" id="MK15_33">33&#160;</span>Ic nepantla otlayohuac ipan in tlali Judea hasta ipan yiyi horahtiotlac. 
<span class="verse" id="MK15_34">34&#160;</span>Huan ipan inon hora ocoutzahtzihuac in Jesús ica tetlahtol: </div>
<div class='p'>―Eloi, Eloi, ¿lama sabactani? ―tlen quihtosnequi: Dios nohuaxca, ¿tleca otinechmocahuili? </div>
<div class='p'>
<span class="verse" id="MK15_35">35&#160;</span>Huan sequin aquin ocatcahque tenahuac otecajque huan oquihtohque: </div>
<div class='p'>―Xicaquican, quinotztica in Elías. </div>
<div class='p'>
<span class="verse" id="MK15_36">36&#160;</span>Huan otzecuin seya huan oquiasiyau se tatapahtli ihtech in xococ vino huan oquitlali ipan in acatl mateahsi mamochichina, huan oquihto: </div>
<div class='p'>―Ximocahuacan. Tiquitasque tla in Elías hualas quitemohuis. </div>
<div class='p'>
<span class="verse" id="MK15_37">37&#160;</span>Oncan ocoutzahtzihuac in Jesús huan omicohuac. 
<span class="verse" id="MK15_38">38&#160;</span>Huan niman ipan Jerusalén in hueyi tatapahtli tlen ic otlahcoxeliutoya in hueyi tiopantli otzomon de tlacpac hasta tlatzintla huan ijcon ohomequis. 
<span class="verse" id="MK15_39">39&#160;</span>Queman in tlayecanqui aquin ocatca teixpa in Jesús oteitac quen omicohuac, yeh oquihto: </div>
<div class='p'>―Nele inin tlacatl Iconetzin Dios. </div>
<div class='p'>
<span class="verse" id="MK15_40">40&#160;</span>Noyojqui ocatcahque sequin sihuamen oteitzticatcahque de huehca. Inepanco de yehhuan ocatca in María den altepetl Magdala, huan Salomé, huan María ipiluan in Santiaguito huan José. 
<span class="verse" id="MK15_41">41&#160;</span>Queman Jesús oilohuaya ihtech in tlali Galilea yehhuan otecuitlapanuihtinemiyayahque huan otetequipanohuayahque. Noyojqui oteitzticatcahque de huehca oc sequin sihuamen aquin otehualpantocayayahque ihcuac ohualehcoloc Jerusalén. </div>
<div class='s'>Tetocahque in Jesús </div>
<div class='p'>
<span class="verse" id="MK15_42">42&#160;</span>Huan yopanoc nochin inon ipan in tonali achto den tonali den nesehuilistli. 
<span class="verse" id="MK15_43">43&#160;</span>Huan yitiotlac oya quiita in Pilato se tlacatl itoca José den altepetl Arimatea. Huan inon José ocatca se hueyi tequihua den tiopantli huan noyojqui oquichixticatca ic pehualos ica tetlatequiutilistzin in Dios. Yehhua omixcohyanuic yas quitas in Pilato huan oquitlahtlanili tetlacayo in Jesús. 
<span class="verse" id="MK15_44">44&#160;</span>Huan in tequihua Pilato quen tel oquimat tla yomicohuatoya in Jesús, huan oquinotz in tlayecanqui huan oquitlahtlani tla yomicohuac. 
<span class="verse" id="MK15_45">45&#160;</span>Queman in tequihua Pilato oquitlahtlani in tlayecanqui huan yoquiyecmat, ijcon oquicahuili in José maquihuica tetlacayo in Jesús. 
<span class="verse" id="MK15_46">46&#160;</span>In José oquicou se cuali tatapahtli huan oquitemohui tetlacayo huan otepihpiqui ica inon tatapahtli. Huan otetlali ipan se tlaltecochtli icxitla in tepetl, huan oquixtzajque se patlahuac tetl inon tlaltecochtli. 
<span class="verse" id="MK15_47">47&#160;</span>Huan María den altepetl Magdala huan María inana in José oquitaque canin otetocaque in Jesús.  </div>
<div class='psalmlabel' id='MK16_0'> 16</div>
<div class='s'>In ihxohualistli den Jesús </div>
<div class='p'>
<span class="verse" id="MK16_1">1&#160;</span>Queman yopanoc in tonali den nesehuilistli, María den altepetl Magdala huan Salomé huan María inana Santiaguito oquicouque in pahtli ahhuiyac ic quitlalilisque in tetlacayo in Jesús, quen oquichihuayayahque in judeahtecos. 
<span class="verse" id="MK16_2">2&#160;</span>Huan ipan sancuel den achto tonali den semana, ihcuac yoquixohuac in tonaltzintli, oahsitohque ipan in tlaltecochtli. 
<span class="verse" id="MK16_3">3&#160;</span>Huan ic yehhuan omoluihque: </div>
<div class='p'>―Tel, ¿aquin cuali quixcuepas in hueyi tetl tlen ic ixtzactoc in tlaltecochtli? </div>
<div class='p'>
<span class="verse" id="MK16_4">4&#160;</span>Huan queman oquitaque, in hueyi tetl yoixcueptoya. 
<span class="verse" id="MK16_5">5&#160;</span>Huan queman ocalajque ihtech in tlaltecochtli, oquitaque se telpochtli oyehuatoya ic iyejcan huan ipampijca hueyac huan istac. Huan yehhuan omomoutihque. 
<span class="verse" id="MK16_6">6&#160;</span>Huan yehhua oquiniluic: </div>
<div class='p'>―Ahmo ximomoutican. Nantetemohuahque in Jesús den Nazaret, yeh in aquin otemictihque ipan in cruz. Ayacmo nican ilohuac tleca yoihxohuac den mijcamen. Xiquitacan canin otetlalihque. 
<span class="verse" id="MK16_7">7&#160;</span>Xiyacan huan xiquiluican in Pedro huan in oc sequin tetlamachticahuan quen Yehhuatzin mechyecanalos hasta in tlali Galilea huan ompa nanteitasque quen mechiluiloc. </div>
<div class='p'>
<span class="verse" id="MK16_8">8&#160;</span>Huan inon sihuamen ihcuac omocuepatoque ipan in tlaltecochtli, ocholohque tleca molui omomoutihque. Huan ahmo aquin oquiluihque itlahtlen tleca omomoutihticatcahque. </div>
<div class='s'>Jesús oquimonextililoc in María den altepetl Magdala </div>
<div class='p'>
<span class="verse" id="MK16_9">9&#160;</span>Queman Jesús oihxohuac ipan sancuel den achto tonali den semana, achto oquimonextililoc in María den altepetl Magdala, in aquin oquixtohuetzaluiloc chicome ahmo cuali yehyecamen. 
<span class="verse" id="MK16_10">10&#160;</span>Yehhua oya quinnahuatiya in tetlamachticahuan in Jesús huan oquinahsito tlocoxtoque huan chocatoque. 
<span class="verse" id="MK16_11">11&#160;</span>Huan queman yehhuan oquicajque quen yolihuatoc in Jesús huan quen María oteitac, yehhuan ahmo oquineltocaque. </div>
<div class='s'>Jesús quinmonextililo in inehuan tetlamachticahuan </div>
<div class='p'>
<span class="verse" id="MK16_12">12&#160;</span>Huan satepa de inon, in Jesús oquinmonextililoc in inehuan tetlamachticahuan ipan ohtli. Yehhuan ahmo oteixmatiyayahque ic achto tleca omixpatlaloc. 
<span class="verse" id="MK16_13">13&#160;</span>Huan yehhuan oyahque quinnahuatiyahque in oc sequinten, huan ayamo oquineltocaque. </div>
<div class='s'>In Jesús quintequimacalo in tetiotlatitlaniluan </div>
<div class='p'>
<span class="verse" id="MK16_14">14&#160;</span>Ocachi satepa in Jesús oquinmonextililoc in mahtlactli huan se tetlamachticahuan ic otlacuahtoyahque. Huan oquintlacahualtiloc quen oyoltepitzautoyahque huan ahmo oquinneltocaque yehhuan aquin oquinnahuatihque quen yoihxohuac. 
<span class="verse" id="MK16_15">15&#160;</span>Huan oquiniluiloc: </div>
<div class='p'>―Xiyacan ipan nochin tlalticpactli huan xiquinnonotzacan nochin tlacamen ica inin yancuic tlahtoli. 
<span class="verse" id="MK16_16">16&#160;</span>Aquin quineltocas huan tlacuatequili yes, quimaquixtilos in Dios. Huan aquin ahmo quineltoca, quitlahtlacoltisque. 
<span class="verse" id="MK16_17">17&#160;</span>In aquin quineltocasque in yancuic tlahtoli niquinmacas chicahualistli maquichihuacan tlachiuten mahuestic. Quinixtohuetzosque in ahmo cuali yehyecamen huan tlahtosque ica oc sequin intlahtol. 
<span class="verse" id="MK16_18">18&#160;</span>Masque quincuas in cuamen ahmo quincocolisque. Huan tla mopahcualtisque, ahmo miquisque. Huan quitlalilisque inman ipan in cocoxcamen huan pahtisque. </div>
<div class='s'>Quen Jesús ohuilohuac neluicac </div>
<div class='p'>
<span class="verse" id="MK16_19">19&#160;</span>Huan queman Totecohtzin otlan quinnotzalo, Dios otehuicaloc neluicac huan otetlalihque ipan teyejcan. 
<span class="verse" id="MK16_20">20&#160;</span>Huan in tetiotlatitlaniluan oyahque tlanonotzahque in yancuic tlahtoli ic nohuiyan. Huan in Totecohtzin oquimpalehuiloc. Oquinmacaloc chicahualistli maquichihuacan tlachiuten tlen niyan aquin oc seya cuali quichihua. Huan ic inon oquinnextililoc nochin tlacamen inon yancuic tlahtoli nochin melahuac. Huan ijcon opanoc.</div><div class="footnote">
<hr />
</div>
</div></body></html>
